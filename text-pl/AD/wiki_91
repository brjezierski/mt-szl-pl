<doc id="401324" url="https://pl.wikipedia.org/wiki?curid=401324" title="Pawłówek (województwo kujawsko-pomorskie)">
Pawłówek (województwo kujawsko-pomorskie)

Pawłówek – wieś w Polsce położona w województwie kujawsko-pomorskim, w powiecie bydgoskim, w gminie Sicienko.
Podział administracyjny.
W latach 1975–1998 miejscowość położona była w województwie bydgoskim.
Demografia.
Według Narodowego Spisu Powszechnego (III 2011 r.) miejscowość liczyła 535 mieszkańców. Jest ósmą co do wielkości miejscowością gminy Sicienko.
Nazwa.
Pod zaborem pruskim miejscowość nosiła nazwę "Pawlowke", w roku 1941 "Paulsdorf" , a w latach 1942–1945 "Paulshöfen".
Historia.
W połowie XVII wieku wieś należała do Melchjora Krusińskiego. Po jego śmierci Pawłówek i Kruszyn otrzymała w spadku jego córka Anna Krusińska, która wyszła za mąż za Ludwika Lewalta Jezierskiego herbu Rogala. Małżeństwo zrzekło się w 1642 roku dóbr Kruszyn i Pawłówek na rzecz Świętosława Orzelskiego herbu Dryja, syna Aleksandra Orzelskiego. Następnie wieś należała do rodu Bnińskich. Pod koniec XVIII wieku wieś należała do Bzowskich, Kruszewskich i Sadowskich. Pod koniec XIX wieku właścicielem posiadłości był Carl Theodor Berendt, syn gdańskiego lekarza Georga Carla Berendta oraz rodzina Neukirch. W latach 20. XX wieku właścicielem był Robert Berendt. Na terenie wsi zlokalizowany jest nieczynny cmentarz ewangelicki.
Niedaleko istniał folwark zwany początkowo "Prondy" później "Prondy-Mühle" (Prądy-młyn). Pod koniec XVIII wieku folwark ten należał do Józefa Korytowskiego – byłego biskupa sufragana archidiecezji gnieźnieńskiej.

</doc>
<doc id="401325" url="https://pl.wikipedia.org/wiki?curid=401325" title="Pawłówek (województwo lubelskie)">
Pawłówek (województwo lubelskie)

Pawłówek – wieś w Polsce położona w województwie lubelskim, w powiecie lubelskim, w gminie Strzyżewice.
W latach 1975–1998 miejscowość położona była w województwie lubelskim.
Wieś stanowi sołectwo gminy Strzyżewice. Według Narodowego Spisu Powszechnego z roku 2011 wieś liczyła 63 mieszkańców.

</doc>
<doc id="401326" url="https://pl.wikipedia.org/wiki?curid=401326" title="Pawłówek (województwo łódzkie)">
Pawłówek (województwo łódzkie)

Pawłówek – osada w Polsce położona w województwie łódzkim, w powiecie pabianickim, w gminie Dłutów położona przy drodze wojewódzkiej nr 485.
W latach 1975–1998 miejscowość położona była w województwie piotrkowskim.
W 2012 roku rozpoczęła się budowa drogi ekspresowej S8, która przebiega przez teren pomiędzy dwiema częściami wsi. Skutkiem tego było zburzenie budynku Wiejskiego Ośrodka Zdrowia w Pawłówku. 
We wsi Pawłówek znajduje się hotel i restauracja „Pod dębami”.

</doc>
<doc id="401327" url="https://pl.wikipedia.org/wiki?curid=401327" title="Pawłówek (powiat kaliski)">
Pawłówek (powiat kaliski)

Pawłówek – wieś w Polsce położona w województwie wielkopolskim, w powiecie kaliskim, w gminie Blizanów.
W latach 1975–1998 miejscowość położona była w województwie kaliskim.
„Pawłówek (4km), według dokumentów wieś ta w r. 1579 należała do Rafała Brzechwy. W końcu XVII w. arcyb. Karnkowski (założyciel kolegium jezuitów w Kaliszu), nadał Jezuitom wsie Pawłówek i Kokanin, które do r. 1774 pozostawały własnością zakonu.”
Istnieją od niedawna trzy ulice:
– ul. Adama Asnyka
– ul. Marii Dąbrowskiej, ul. Czesława Miłosza
W Pawłówku znajduje się kilku dużych przedsiębiorców m.in.:

</doc>
<doc id="401328" url="https://pl.wikipedia.org/wiki?curid=401328" title="Pawłówka (wieś w województwie lubelskim)">
Pawłówka (wieś w województwie lubelskim)

Pawłówka – wieś w Polsce położona w województwie lubelskim, w powiecie tomaszowskim, w gminie Rachanie.
W latach 1975–1998 miejscowość położona była w województwie zamojskim.
Miejscowość położona w mezoregionie fizycznogeograficznym Grzęda Sokalska, na południowym skraju gminy Rachanie, nad strugą o nazwie Siklawa stanowiącą dopływ Huczwy. Na północ od Typina, dawniej zwana także Majdan Typiński.
Wieś stanowi sołectwo gminy Rachanie.
Historia.
Według wiadomości z historii własnej sołectw gminy Rachanie, wieś powstała w końcu wieku XVIII a jej pierwotna nazwa to „Maydan Typiński”. Miejscowość wymienia Słownik geograficzny Królestwa Polskiego z roku 1886 jako wieś w powiecie tomaszowskim, gminie Majdan Górno, parafii Rachanie. Około roku 1886 wieś posiadała 32 domy zamieszkałe przez 227 mieszkańców, w tym wyznania rzymskokatolickiego 195 osób, oraz 228 mórg gruntu. We wsi było wówczas 2 cieśli, 6 tkaczy, 6 kołodziejów, 1 stolarz, 2 łyżkarzy, 1 garncarz. Włościanie mieli także pasieki, około 70 uli. Był tu także folwark o obszarze 200 mórg.
Według spisu powszechnego z roku 1921 we wsi były 84 domy, w tym jeden niezamieszkały i 487 mieszkańców, z czego 56 Ukraińców i 8 Żydów. W folwarku był wówczas 1 dom i 14 mieszkańców, w tym 6 Ukraińców.

</doc>
<doc id="401329" url="https://pl.wikipedia.org/wiki?curid=401329" title="Pawłówka (województwo mazowieckie)">
Pawłówka (województwo mazowieckie)

Pawłówka – wieś w Polsce położona w województwie mazowieckim, w powiecie grójeckim, w gminie Chynów.
W latach 1975–1998 miejscowość położona była w województwie radomskim.

</doc>
<doc id="401330" url="https://pl.wikipedia.org/wiki?curid=401330" title="Pawłówka (województwo podlaskie)">
Pawłówka (województwo podlaskie)

Pawłówka – wieś w woj. podlaskim, w pow. sejneńskim, w gminie Krasnopol. Leży przy drodze wojewódzkiej nr 653.
W latach 1975–1998 miejscowość administracyjnie należała do województwa suwalskiego.
Wieś położona nad rzeczką Pawłówką. W Pawłówce jest 27 drewnianych domków i ok. 120 mieszkańców.
Zabytki.
Do rejestru zabytków Narodowego Instytutu Dziedzictwa wpisane są następujące obiekty:

</doc>
<doc id="401331" url="https://pl.wikipedia.org/wiki?curid=401331" title="Pawłówko (gmina Buk)">
Pawłówko (gmina Buk)

Pawłówko – wieś w Polsce położona w województwie wielkopolskim, w powiecie poznańskim, w gminie Buk.
Wieś niegdyś nazywała się Pawłowo. W latach 1580-1793 należała do probostwa w Buku. Zaborca nadał nazwę Paulsdorf.
Leon Plater w XIX-wiecznej książce pod tytułem "Opisanie historyczno-statystyczne Wielkiego Księztwa Poznańskiego" (wyd. 1846) zalicza Pawłówko (Pawłowko) do wsi mniejszych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Pawłówko należało do okręgu bukowskiego i było częścią majętności Duszniki, której właścicielem był rząd pruski w Berlinie. Według spisu urzędowego z 1837 roku wieś liczyła 54 mieszkańców i 6 dymów (domostw).
Pod koniec XIX wieku wieś liczyła 8 gospodarstw i 101 mieszkańców, z czego katolikami było 67, a pozostali ewangelikami. W latach 1975–1998 Pawłówko położone było w województwie poznańskim. Sołectwo Wiktorowo-Pawłówko liczyło w 2013 roku 101 mieszkańców.

</doc>
<doc id="401332" url="https://pl.wikipedia.org/wiki?curid=401332" title="Pawłów (województwo łódzkie)">
Pawłów (województwo łódzkie)

Pawłów – wieś w Polsce położona w województwie łódzkim, w powiecie bełchatowskim, w gminie Rusiec. Nazwa wsi pochodzi od imienia Paweł.
W XIX w. za Królestwa Polskiego Pawłów należał do gminy Dzbanki, w powiecie łaskim w guberni piotrkowskiej i jak podaje Słownik geograficzny Królestwa Polskiego i innych krajów słowiańskich było w niej 19 domów (zagród), 265 mieszkańców i zajmowała 275 mórg obszaru . Wieś należała do parafii Rusiec.
Po I wojnie światowej, w czasach II Rzeczypospolitej wieś terytorialnie należała do gminy Dzbanki (od 1930 do gminy Szczerców) w powiecie łaskim, w województwie łódzkim. Podlegała pod sąd pokoju w Widawie i sąd okręgowy w Łodzi.
W latach 1975–1998 miejscowość położona była w województwie sieradzkim.

</doc>
<doc id="401333" url="https://pl.wikipedia.org/wiki?curid=401333" title="Pawłów (województwo małopolskie)">
Pawłów (województwo małopolskie)

Pawłów – wieś w Polsce, położona w województwie małopolskim, w powiecie dąbrowskim, w gminie Bolesław.
W latach 1975–1998 miejscowość położona była w województwie tarnowskim.

</doc>
<doc id="401334" url="https://pl.wikipedia.org/wiki?curid=401334" title="Pawłów (województwo opolskie)">
Pawłów (województwo opolskie)

Pawłów – wieś w Polsce położona w województwie opolskim, w powiecie brzeskim, w gminie Skarbimierz.
W latach 1975–1998 miejscowość położona była w województwie opolskim.
Od 2004 roku w Pawłowie występuje drużyna piłkarska KS Pawłów (2004-2010 klasa C; od 2010 klasa B rozgrywek).

</doc>
<doc id="401335" url="https://pl.wikipedia.org/wiki?curid=401335" title="Pawłów (województwo śląskie)">
Pawłów (województwo śląskie)

Pawłów (niem. "Pawlau") – wieś w Polsce położona w województwie śląskim, w powiecie raciborskim, w gminie Pietrowice Wielkie.
W latach 1957-1975 miejscowość należała do województwa opolskiego, natomiast W latach 1975–1998 miejscowość położona była w województwie katowickim.
Edukacja.
Na terenie wsi znajduje się Zespół Szkolno-Przedszkolny, do którego uczęszczają także dzieci z okolicznych wiosek: Makowa oraz Żerdzin.
Sport.
W Pawłowie istnieją trzy sekcje sportowe LKS Pawłów:
Sąsiednie wioski.
Gamów, Kornice, Krowiarki, Maków, Żerdziny.

</doc>
<doc id="401336" url="https://pl.wikipedia.org/wiki?curid=401336" title="Pawłów (gmina Sośnie)">
Pawłów (gmina Sośnie)

Pawłów (niem. "Pawelau") – wieś w Polsce położona w województwie wielkopolskim, w powiecie ostrowskim, w gminie Sośnie. Leży ok. 25 km na południe od Ostrowa Wlkp., przy drodze krajowej nr 25 Bydgoszcz-Wrocław i linii kolejowej Ostrów-Oleśnica (stacja Pawłów Wielkopolski).
Do 1920 część pruskiego powiatu Syców na Dolnym Śląsku. Moc traktatu wersalskiego w 1920 włączone do województwa poznańskiego. Przed 1932 rokiem miejscowość położona była w powiecie odolanowskim, W latach 1975–1998 w województwie kaliskim, w latach 1932-1975 i od 1999 w powiecie ostrowskim.
W okresie międzywojennym w miejscowości stacjonowała placówka Straży Granicznej I linii „Pawłów”.

</doc>
<doc id="401337" url="https://pl.wikipedia.org/wiki?curid=401337" title="Pawły (województwo podlaskie)">
Pawły (województwo podlaskie)

Pawły () – wieś w Polsce położona w województwie podlaskim, w powiecie białostockim, w gminie Zabłudów.
W latach 1975–1998 miejscowość położona była w województwie białostockim.
Wieś w 2011 roku zamieszkiwały 203 osoby.
Historia.
Wieś powstała około 1540 i początkowo nosiła nazwę Pawłowicze.
Według Pierwszego Powszechnego Spisu Ludności, przeprowadzonego w 1921 r., wieś Pawły liczyła łącznie 42 domostwa i zamieszkiwana była przez 258 osób (132 kobiety i 126 mężczyzn). Wszyscy mieszkańcy miejscowości zadeklarowali wówczas białoruską przynależność narodową oraz wyznanie prawosławne. We wspomnianym czasie Pawły znajdowały się w gminie Narew w powiecie bielskim.
W odległym o 2 km uroczysku Sołowiany 11 czerwca 1943 (według innych źródeł 13 czerwca) miała miejsce bitwa pomiędzy partyzantami AK a Niemcami.
Inne.
W Pawłach rokrocznie odbywa się uroczysty tradycyjny obchód (procesja) wsi z udziałem duchowieństwa prawosławnego w dniu święta św. Jana Teologa (21 maja według starego stylu).
W strukturach administracyjnych Cerkwi Prawosławnej w Polsce wieś podlega parafii pw. Świętych Kosmy i Damiana w pobliskich Rybołach.
W noc z 19 na 20 lipca 2015 r. przez wieś Pawły i jej najbliższe okolice przeszła potężna nawałnica wyrządzając przy tym ogromne spustoszenia. Wiatr wiejący z prędkością ponad 100 km/h powalił wiele drzew oraz poważnie uszkodził pokaźną liczbę budynków mieszkalnych i gospodarczych, a intensywne opady spowodowały lokalne podtopienia.
W 2016 r. w Pawłach kręcono film pt. "Dziura w głowie" w reżyserii Piotra Subbotki, w którym główna rolę grał Bartłomiej Topa.

</doc>
<doc id="401338" url="https://pl.wikipedia.org/wiki?curid=401338" title="Pawły (województwo warmińsko-mazurskie)">
Pawły (województwo warmińsko-mazurskie)

Pawły "(niem. Paulen)" – wieś w Polsce położona w województwie warmińsko-mazurskim, w powiecie braniewskim, w gminie Pieniężno.
W latach 1975–1998 miejscowość położona była w województwie elbląskim. Wieś znajduje się w historycznym regionie Warmia.
Pawły lokowane zostały na prawie chełmińskim w 1347 roku. Pierwotna nazwa prawdopodobnie pochodzi od imienia zasadźcy. W roku 1939 zamieszkiwało ją 227 mieszkańców w 46 gospodarstwach domowych.
Zobacz też: Pawły 

</doc>
<doc id="401339" url="https://pl.wikipedia.org/wiki?curid=401339" title="Pągowiec (województwo mazowieckie)">
Pągowiec (województwo mazowieckie)

Pągowiec – wieś w Polsce położona w województwie mazowieckim, w powiecie białobrzeskim, w gminie Stara Błotnica.
W latach 1975–1998 miejscowość położona była w województwie radomskim.
Wierni kościoła rzymskokatolickiego należą do parafii św. Józefa w Starym Goździe.

</doc>
<doc id="401340" url="https://pl.wikipedia.org/wiki?curid=401340" title="Pągowiec (województwo świętokrzyskie)">
Pągowiec (województwo świętokrzyskie)

Pągowiec (dawn. "Pongowiec") – wieś w Polsce położona w województwie świętokrzyskim, w powiecie kieleckim, w gminie Raków.
W latach 1975–1998 miejscowość położona była w województwie kieleckim.
Na południowy wschód od wsi zachowały się ślady wałów fortalicji szlacheckiej z XVII wieku wybudowanej prawdopodobnie przez Jakuba Sienieńskiego.

</doc>
<doc id="401341" url="https://pl.wikipedia.org/wiki?curid=401341" title="Czterdziestolatek 20 lat później">
Czterdziestolatek 20 lat później



</doc>
<doc id="401342" url="https://pl.wikipedia.org/wiki?curid=401342" title="Pągów (województwo opolskie)">
Pągów (województwo opolskie)

Pągów (niem. "Pangau") – wieś w Polsce, położona w województwie opolskim, w powiecie namysłowskim, w gminie Wilków.
W latach 1975–1998 wieś położona była w ówczesnym województwie opolskim.
Zabytki.
Do wojewódzkiego rejestru zabytków wpisane są:

</doc>
<doc id="401343" url="https://pl.wikipedia.org/wiki?curid=401343" title="Pątnów (województwo łódzkie)">
Pątnów (województwo łódzkie)

Pątnów – wieś w Polsce położona w województwie łódzkim, w powiecie wieluńskim, w gminie Pątnów. Miejscowość jest siedzibą gminy Pątnów.
Historia.
Miejscowość historycznie należy do ziemi wieluńskiej oraz pierwotnie związana była z Wielkopolską. Ma metrykę średniowieczną i istnieje co najmniej od XIV wieku. Wymieniona pierwszy raz w dokumencie zapisanym po łacinie w 1399 , a później w 1412 pod nazwą "Panthnowo".
Miejscowość była wsią królewską. Została odnotowana w historycznych dokumentach własnościowych, prawnych i podatkowych. W 1339 r. wójt wieluński Stanimir oddaje Bechonowi, mieszczaninowi wieluńskiemu, jatkę rzeźniczą w Wieluniu w zamian za młyn, sadzawkę oraz 2 ćwierci łana w Pątnowie. W 1412 w jednym z dokumentów sądowych wymieniono imiennie świadków Wojtka i Milzna, sołtysów z Pątnowa. W 1418 król polski Władysław II Jagiełło zezwolił arcybiskupowi założyć sadzawkę między Grębieniem, a wsią królewską Pątnowem. W 1454 Jan z Kalinowej odstąpił matce m.in. Pątnów.
W XVI w. miejscowa parafia obejmowała Pątnów i Bieniec. Wieś należała wówczas w części do grodu wieluńskiego, a w części do Mateusza Skrzyńskiego. W 1511 miejscowość leżała w powiecie wieluńskim i liczyła 7 łanów, a w 1518 – 6 łanów. W 1520 we wsi stanął kościół ś. Jana Ewangelisty, którego patronem był król polski Zygmunt I Stary. Pleban posiadał w miejscowości 3 łany i pobierał od 6 wolnych po 6 groszy dziesięciny. Z dwóch młynów natomiast po 3 grosze, a z trzeciego 2 grosze. Zagrodnicy, karczmarze i chałupnicy natomiast płacili stołowe. Kanonicy wieluńscy brali dziesięcinę z ról osiadłych, po 1 wiardunku oraz ćwierć żyta i owsa z łanu, a z ról opustoszałych odprowadzano dziesięcinę snopową. W 1527 dzierżawcą wsi była Elżbieta z Tarnowa, wojewodzina sandomierska. Według ksiąg poborowych z 1553 Pątnów był wsią kościelną i należał do grodu królewskiego w Wieluniu. Miał 11 osadników, 6 łanów. Dwóch sołtysów miało po jednym łanie. We wsi stały 3 młyny o nazwach: Witek, Pacharz, Roch. Część szlachecka Mateusza Skrzyńskiego miała 2 osadników oraz przynależący do tej własności młyn. W 1564 wieś leżała w starostwie wieluńskim. Mieszkało w niej 11 kmieci gospodarujących na 12,5 łana, którzy płacili czynsz po 24 grosze, 12 denarów, a resztę oddawali w naturze. Na pozostałych 3 łanach było czterech kmieci było wolnych. Z 2 łanów płacili po 12 groszy, a z trzeciego 18 groszy. Karczmarz dawał czynsz oraz za robotę 2 floreny. Jeden zagrodnik płacił 24 grosze, a drugi 12 groszy, a dwaj 2 kmiecie byli wolni. We wsi odnotowano także 5 stawków oraz 3 młyny.
Po rozbiorach Polski miejscowość znalazła się w zaborze rosyjskim. Jako kolonia, osiedle, probostwo oraz folwark leżące w powiecie wieluńskim, gmina Kamionka, parafia Pątnów odległe 9 wiorst od Wielunia wymienia ją XIX wieczny Słownik geograficzny Królestwa Polskiego. W kolonii stały 92 domy i wraz z kolonią Mątewna liczyły razem 673 mieszkańców. W osiedlu oraz probostwie stało 6 domów i mieszkało w nich 14 mieszkańców. W folwarku natomiast były 2 domy oraz 18 mieszkańców. We wsi odnotowano również parafialny kościół drewniany oraz ogólną szkołę początkową. W 1856 ze względu na małą wielkość przyłączono parafię pątnowską do parafii Dzietrzniki. Słownik odnotowuje również pokłady rudy żelaznej, które dawniej były eksploatowane.
Niewielki majątek (ok. 80 ha) przechodzi na pocz. XIX w. w ręce Niemców Kreczmerów. Były tu stawy, park założony w pocz. XX w.przez Kreczmerów (1,08 ha), gorzelnia i krochmalnia. Na krótko przed I wojną światową majątek kupuje Kobylański, były dzierżawca majątku w Bieńcu. W obrębie wsi wyróżnia się „Osadę Młyńską”, choć nie ma tu już dawno młyna oraz tzw. „Janówkę” – w nawiązaniu do istniejącego tu kiedyś majątku Janiny Szymańskiej. 
W 1926 r. utworzono stację PKP Pątnów. W czerwcu i lipcu 1940 r. w ramach akcji Heim ins Reich Niemcy wysiedlili ludność polską z terenu gminy i sprowadzili tu Niemców z Wołynia. Rodzinie niemieckiej oddawano trzy polskie gospodarstwa. Zmieniono nazwę wsi na "Patenau" (sąsiedni Bieniec na Biennenzel, Dzietrzniki na Dietzfeld, Kadłub na Rumfeck). Po wojnie teren dawnego folwarku objęła Gminna Spółdzielnia i zdewastowała dawne założenie dworskie.
W latach 1975–1998 miejscowość położona była w województwie sieradzkim.
Obecnie.
Przez obrzeża wsi przebiega ruchliwa droga krajowa nr 43 łącząca Częstochowę z Wieluniem oraz wybudowana w 1926 roku linia kolejowa nr 181 relacji Herby Nowe – Wieluń Dąbrowa. W Pątnowie znajduje się stacja kolejowa, na której zatrzymują się pociągi osobowe.
Zabytki.
Obecny kościół zbudowano w latach 1917–1927 na miejscu drewnianego. Na belce tęczowej krucyfiks barokowy z XVIII w. Chrzcielnica z XVIII w. Na terenie wsi stoi kapliczka murowana z XVIII w., czworoboczna, kryta dachem namiotowym z rzeźbą Chrystusa Frasobliwego.

</doc>
<doc id="401344" url="https://pl.wikipedia.org/wiki?curid=401344" title="Pełczyce (województwo świętokrzyskie)">
Pełczyce (województwo świętokrzyskie)

Pełczyce – wieś w Polsce położona w województwie świętokrzyskim, w powiecie staszowskim, w gminie Bogoria. Wieś przynależy do parafii Olbierzowice.
Dawne części wsi – obiekty fizjograficzne.
W latach 70. ubiegłego wieku przyporządkowano i opracowano spis lokalnych części integralnych dla Pełczyc zawarty w tabeli 1.
Położenie.
Wieś położona jest na lessowych wzgórzach Wyżyny Sandomierskiej. Przez wieś przepływa rzeczka Pełczynianka wraz z okresowymi dopływami.
Historia.
O wsiach Pełczyce Wielkie (Major) i Małe (Parva) wspomina Jan Długosz w "Liber beneficiorum dioecesis Cracoviensis" napisanym w latach 1470–1480. Pełczyce Małe były własnością szlachcica o imieniu Piotr. We wsi znajdowały się łany folwarczne, łany kmiece, karczmy i ogrodziarze (czyli zagrodnicy z rolą), z których dziesięcinę pobierał pleban z Olbierzowic. Pełczyce Wielkie należały do Jana Pulya herbu Syrokomla. W Pełczycach Wielkich były również folwarki szlacheckie i łany kmiece przekazujące dziesięcinę do Olbierzowic.
Według rejestru poborowego powiatu sandomierskiego z 1508 r. właścicielką Pełczyc Wielkich była Elżbieta Krzesimowska, która płaciła 1 grzywnę i 12 groszy podatku. Część Pełczyc, Lipniki i inne wsie należały do Pawła Lipnickiego herbu Hołobóg, który płacił 7 grzywien podatku. 
Według rejestru poborowego z 1578 r. podatki płacili:
Według rejestru poborowego z 1629 podatki płacili:
Ksiądz Jan Wiśniewski podaje, że Józef Zyczyński na Pełczycach zapisał 100 zł na parafię w Olbierzowicach, a Zofia Badowska na Pełczycach Dużych zapisała na parafię 200 zł i 100 zł na szpital dla ubogich w Olbierzowicach. W 1731 roku jako szlacheccy mieszkańcy Pełczyc wymieniani są Stanisław Złocki oraz Aleksander Chrzanowski. W 1688 roku klasztor Dominikanów z Klimontowa pobierał jako dziesięcinę 20 złotych polskich ze wsi Pełczyce mniejsze i 26 złotych polskich z Pełczyc większych.
W okresie Rzeczypospolitej Obojga Narodów (I Rzeczpospolita) wieś do 1795 roku wchodziła w skład powiatu sandomierskiego w województwie sandomierskim. Po III rozbiorze wieś znalazła się najpierw w cyrkule sandomierskim w prowincji Nowa Galicja Cesarstwa Austriackiego (lata 1795–1803), a następnie w cyrkule kieleckim (lata 1803–1809).
W latach 1810–1815 wieś znajdowała się w zgromadzeniu gminnym w powiecie sandomierskim, departament radomski Księstwa Warszawskiego. Po 1815 roku wieś w ramach powiatu sandomierskiego w Obwodzie sandomierskim wchodziła w skład województwa sandomierskiego w Królestwie Polskim będącym w unii personalnej z Imperium Rosyjskim. 
W 1827 roku Pełczyce Górne (dawne Wielkie) liczyły 11 domów i 70 mieszkańców, a Pełczyce Dolne (dawne Małe) liczyły 16 domów i 59 mieszkańców.
Po reformie administracji Królestwa Polskiego w 1837 roku wieś wchodziła w skład nowo utworzonego Okręgu sandomierskiego w powiecie sandomierskim w guberni sandomierskiej. Po kolejnej reformie, w roku 1844, wieś znalazła się w gminie Górki w Okręgu sandomierskim, w powiecie sandomierskim nowej guberni radomskiej. Stan ten trwał do 1915 roku. 
W 1885 r. Pełczyce Górne obejmowały 334 morgi, w tym 231 mórg należących do dworu i 13 osadników oraz 103 morgi włościańskie. Wieś liczyła 8 domów i 71 mieszkańców. We wsi znajdował się również folwark należący do Rocha Wacława Żardeckiego. Natomiast Pełczyce Dolne obejmowały 327 mórg, w tym 253 morgi należące do dworu i 15 osadników oraz 74 morgi włościańskie. Wieś liczyła 14 domów i 96 mieszkańców. 
W 1897 roku folwark Pełczyce Górne liczył 229 mórg i 120 sążni. W następnych latach grunty folwarku zostały rozsprzedane miejscowym chłopom. Resztówkę folwarku liczącą 8 mórg i 267 sążni sprzedał w ostatni właściciel folwarku Stefan Chajęcki w 1919r miejscowemu gospodarzowi (Stanisław Chmielnicki).
W okresie I wojny światowej po porażkach armii rosyjskiej, wieś w latach 1915–1918 znajdowała się na obszarze okupowanym przez Cesarstwo Austro-Węgierskie zwanym Generalnym Gubernatorstwem Lubelskim.
Po odzyskaniu niepodległości w II Rzeczypospolitej wieś wchodziła w skład gminy Jurkowice w powiecie sandomierskim w województwie kieleckim.
Według spisu z 1921 roku istniały:
Po przegranej kampanii wrześniowej w 1939 r. wieś w latach 1939–1944 znalazła się pod okupacją III Rzeszy w utworzonym w Generalnym Gubernatorstwie Dystrykcie radomskim i powiecie opatowskim. Wieś na dzień 1 marca 1943 r. liczyła 500 mieszkańców.
W PRL wieś znajdowała się w gminie Jurkowice i ponownie w powiecie sandomierskim, w województwie kieleckim. Na dzień 28 marca 1954 r. gromada Pełczyce liczyła 463 mieszkańców oraz zajmowała powierzchnię 442 hektarów (w tym 383,85 hektara gruntów ornych). Po reformie administracyjnej w 1954 r. weszła w skład gromady Jurkowice. W wyniku kolejnej reformy w 1956 r. wraz z gromadą Jurkowice znalazła się w powiecie staszowskim, a następnie w 1973 r. weszła w skład gminy Bogoria, by w 1975 r., wraz z gminą Bogoria, znaleźć się w nowo utworzonym województwie tarnobrzeskim.

</doc>
<doc id="401345" url="https://pl.wikipedia.org/wiki?curid=401345" title="Pełczyn (województwo dolnośląskie)">
Pełczyn (województwo dolnośląskie)

Pełczyn (niem. "Polgsen") – wieś w Polsce położona w województwie dolnośląskim, w powiecie wołowskim, w gminie Wołów.
Podział administracyjny.
W latach 1975–1998 miejscowość położona była w województwie wrocławskim.
Demografia.
Według Narodowego Spisu Powszechnego (III 2011 r.) liczył 435 mieszkańców. Jest piątą co do wielkości miejscowością gminy Wołów.
Zabytki.
Do wojewódzkiego rejestru zabytków wpisane są:

</doc>
<doc id="401346" url="https://pl.wikipedia.org/wiki?curid=401346" title="Pełczyn (województwo lubelskie)">
Pełczyn (województwo lubelskie)

Pełczyn – wieś w Polsce położona w województwie lubelskim, w powiecie świdnickim, w gminie Trawniki.
W latach 1975–1998 miejscowość położona była w województwie lubelskim.
Pełczyn położony jest nad rzeką Wieprz. Przez wieś biegnie droga krajowa nr Lublin – Chełm. Zamieszkiwany jest przez 543 mieszkańców. W miejscowości znajduje się remiza OSP, Sala Królestwa miejscowego zboru Świadków Jehowy.

</doc>
<doc id="401347" url="https://pl.wikipedia.org/wiki?curid=401347" title="Pełczyn (województwo wielkopolskie)">
Pełczyn (województwo wielkopolskie)

Pełczyn – wieś w Polsce, położona w województwie wielkopolskim, w powiecie śremskim, w gminie Śrem.
W latach 1975–1998 wieś położona była w województwie poznańskim.
Wieś duchowna "Pełczyno", własność kapituły katedralnej poznańskiej, pod koniec XVI wieku leżała w powiecie kościańskim województwa poznańskiego. 
Wieś położona 5 km na południe od Śremu przy drodze powiatowej nr 4075 z Nochówka do Międzychodu. 
Pełczyn w dokumentach pierwszy raz został wymieniony w 1394 jako własność kapituły poznańskiej. Zabytkiem wsi znajdującym się w gminnej ewidencji jest dom mieszkalny nr 18 z 1913. Do świątków należy kapliczka przydrożna Najświętszego Serca Jezusa z początku XIX wieku, stojąca przy drodze do Międzychodu na granicy Pełczyna i Gawron.
Demografia.
Liczba mieszkańców miejscowości:
Od roku 1998 do 2021 liczba osób żyjących w miejscowości zwiększyła się o 41,5%.

</doc>
<doc id="401348" url="https://pl.wikipedia.org/wiki?curid=401348" title="Pełczyska (powiat poddębicki)">
Pełczyska (powiat poddębicki)

Pełczyska – wieś w Polsce położona w województwie łódzkim, w powiecie poddębickim, w gminie Wartkowice.
W latach 1975–1998 miejscowość położona była w województwie sieradzkim.

</doc>
<doc id="401349" url="https://pl.wikipedia.org/wiki?curid=401349" title="Pełczyska (województwo świętokrzyskie)">
Pełczyska (województwo świętokrzyskie)

Pełczyska – wieś w Polsce, położona w województwie świętokrzyskim, w powiecie pińczowskim, w gminie Złota.
W latach 1975–1998 miejscowość położona była w województwie kieleckim.
Miejscowość znajduje się na odnowionej trasie Małopolskiej Drogi św. Jakuba z Sandomierza do Tyńca, która to jest odzwierciedleniem dawnej średniowiecznej drogi do Santiago de Compostela.
Kościół i parafia w Pełczyskach istniały już na pewno w roku 1224. Parafię wymieniono w wykazach świętopietrza w 1336 r. W XVI w. działali tu bracia polscy

</doc>
<doc id="401350" url="https://pl.wikipedia.org/wiki?curid=401350" title="Pełty (województwo mazowieckie)">
Pełty (województwo mazowieckie)

Pełty – wieś w Polsce położona w województwie mazowieckim, w powiecie ostrołęckim, w gminie Myszyniec.
Wierni kościoła rzymskokatolickiego należą do parafii Trójcy Przenajświętszej w Myszyńcu.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Myszyniec..
Według Powszechnego Spisu Ludności z 1921 roku wieś zamieszkiwało 637 osób w 134 budynkach mieszkalnych. Miejscowość należała do parafii rzymskokatolickiej w Myszyńcu. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w Myszyńcu.
W okresie międzywojennym stacjonowała tu placówka Straży Celnej „Pełty I” i placówka Straży Celnej „Pełty II”.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="401351" url="https://pl.wikipedia.org/wiki?curid=401351" title="Pełty (województwo warmińsko-mazurskie)">
Pełty (województwo warmińsko-mazurskie)

Pełty "(niem. Steinbotten)" – wieś w Polsce położona w województwie warmińsko-mazurskim, w powiecie braniewskim, w gminie Pieniężno.
W latach 1975–1998 miejscowość położona była w województwie elbląskim. Wieś znajduje się w historycznym regionie Warmia. 

</doc>
<doc id="401352" url="https://pl.wikipedia.org/wiki?curid=401352" title="Perkowo (województwo kujawsko-pomorskie)">
Perkowo (województwo kujawsko-pomorskie)

Perkowo – wieś w Polsce położona w województwie kujawsko-pomorskim, w powiecie inowrocławskim, w gminie Gniewkowo.
Podział administracyjny.
W latach 1975–1998 miejscowość położona była w województwie bydgoskim.
Demografia.
Według Narodowego Spisu Powszechnego (III 2011 r.) wieś liczyła 72 mieszkańców. Jest 26. co do wielkości miejscowością gminy Gniewkowo.

</doc>
<doc id="401353" url="https://pl.wikipedia.org/wiki?curid=401353" title="Petrykozy (województwo warmińsko-mazurskie)">
Petrykozy (województwo warmińsko-mazurskie)

Petrykozy – wieś w Polsce położona w województwie warmińsko-mazurskim, w powiecie działdowskim, w gminie Działdowo.
W latach 1975–1998 miejscowość położona była w województwie ciechanowskim.
Zobacz też.
Inne miejscowości o identycznej nazwie:

</doc>
<doc id="401354" url="https://pl.wikipedia.org/wiki?curid=401354" title="Pęcław (województwo dolnośląskie)">
Pęcław (województwo dolnośląskie)

Pęcław – wieś w Polsce położona w województwie dolnośląskim, w powiecie głogowskim, w gminie Pęcław.
Podział administracyjny.
W latach 1975–1998 miejscowość położona była w województwie legnickim.
Demografia.
Największa miejscowość i siedziba gminy Pęcław. Według Narodowego Spisu Powszechnego liczyła 644 mieszkańców (III 2011 r.).
Zabytki.
Do wojewódzkiego rejestru zabytków wpisany jest obiekt:
Kultura.
W miejscowości działa zespół ludowy "Pęcławianki".

</doc>
<doc id="401355" url="https://pl.wikipedia.org/wiki?curid=401355" title="Pęcław (województwo mazowieckie)">
Pęcław (województwo mazowieckie)

Pęcław – wieś w Polsce położona w województwie mazowieckim, w powiecie piaseczyńskim, w gminie Góra Kalwaria.
Wieś szlachecka położona była w drugiej połowie XVI wieku w powiecie czerskim ziemi czerskiej województwa mazowieckiego. W latach 1975–1998 miejscowość położona była w województwie warszawskim.

</doc>
<doc id="401356" url="https://pl.wikipedia.org/wiki?curid=401356" title="Pęgów (województwo dolnośląskie)">
Pęgów (województwo dolnośląskie)

Pęgów (niem. "Hennigsdorf") – wieś w Polsce położona w województwie dolnośląskim, w powiecie trzebnickim, w gminie Oborniki Śląskie.
Podział administracyjny.
W latach 1975–1998 miejscowość położona była w województwie wrocławskim. 
Położenie.
Pęgów położony jest na równinie Oleśnickiej na wysokości 125 do 142 m n.p.m. W odległości 1 km od centrum na północny wschód zaczynają się zbocza Wzgórz Trzebnickich, skąd w pogodne dni w kierunku południowo-zachodnim widoczny jest Wrocław (odległość: 20 km) i Masyw Ślęży, zaś w północno-zachodniej stronie – bloki mieszkań w Obornikach Śląskich (odległość: 7 km). Pęgów jest drugą co do wielkości miejscowością w gminie pod względem zajmowanej powierzchni i liczby ludności (1908 osób w marcu 2011 r.).
Charakterystyka wsi.
Wykazuje charakter centralnej miejscowości rekreacyjnej, gdyż:
Znane osoby.
W Pęgowie znajduje się domek letniskowy Kornela Morawieckiego.
Przesiedlenia.
Od roku 1946 zamieszkuje tu duża grupa repatriantów z miejscowości Czyszki koło Lwowa (wysiedleni w roku 1945).
Sport.
Na terenie wsi działają kluby sportowe LKS "Zorza Pęgów," "Wieża Pęgów" "i UKS Zorza Pęgów."
Drużyna "Wieża Pęgów" w sezonie 2018 została Drużynowym Wicemistrzem Polski w szachach klasycznych oraz zdobyła brązowy medal Drużynowych Mistrzostw Polski w szachach szybkich. Nasi zawodnicy: arcymistrzowie Wojciech Moranda i Joanna Majdan zdobyli brązowe medale Indywidualnych Mistrzostw Polski w szachach szybkich. W sezonie 2017 damska drużyna Wieży Pęgów zdobyła Drużynowe Wicemistrzostwo Polski w szachach błyskawicznych. Arcymistrzyni Joanna Majdan zdobyła brązowe medale Indywidualnych Mistrzostw Polski w szachach szybkich i błyskawicznych.
Kobieca drużyna piłkarska UKS Zorza Pęgów kategoria młodziczki w roku 2016 zdobyła tytuł Drużynowych Mistrzyń Polski.
Drużyna piłkarska "Zorza Pęgów" w sezonie 2002/2003 i od sezonu 2014/2015 współzawodniczy w rozgrywkach A-klasy, grupa: Wrocław II. Największym osiągnięciem zespołu było zajęcie 3. lokaty w sezonie 2014/2015. W sezonie 2015/2016, po 12 kolejkach rundy jesiennej, klub był liderem rozgrywek w A-klasie (bilans: 8-4-0)
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="401357" url="https://pl.wikipedia.org/wiki?curid=401357" title="Pęgów (województwo łódzkie)">
Pęgów (województwo łódzkie)

Pęgów – wieś w Polsce położona w województwie łódzkim, w powiecie poddębickim, w gminie Uniejów.
W latach 1975–1998 miejscowość położona była w województwie konińskim.
Historia.
Pierwsza wzmianka o wsi Pęgów pochodzi z okresu panowania Piastów. W 1290 Szymon, mieszczanin uniejowski, otrzymał od arcybiskupa trzy wsie do lokowania na prawie niemieckim. Były to: Wielenin, część Orzeszkowa i Pęgów. W owym czasie istniała trasa Uniejów – Świnice, która wiodła przez Czekaj, Posadę, Wielenin i Pęgów.
Kolejne wzmianki w źródłach historycznych dotyczą prawie wyłącznie mieszkańców Pęgowa i ich związków z Uniejowem. W XV w. wysoka pozycja gospodarcza miasta oraz wzrost jego znaczenia na mapie centralnej Polski spowodowały, że do Uniejowa zaczęła ściągać okoliczna zubożała szlachta. Dlatego m.in. w 1489 szlachcianka Małgorzata z Pęgowa wyszła za mąż za kuśnierza Mikołaja, co uznano za mezalians.
W 1512 Mikołaj Pęgowski (syn Stachny z Pęgowa i wójta Jarosława Kotowskiego) odsprzedał dziedziczne wójtostwo wraz z młynem dworzaninowi arcybiskupa Jana Łaskiego, co wywołało oburzenie rodziny i znajomych (za transakcję wziął ponoć 230 grzywien + 25 grzywien za dwór i pole). Dwaj inni mieszkańcy Pęgowa pełnili funkcje burgrabich (zastępców starosty) zamku uniejowskiego: Stanisław Kos w latach 1452–1453 oraz Jan Pęgowski w 1510 i ponownie w 1540.
Przed II wojną światową wieś liczyła 4 gospodarstwa: Józef Moks posiadał 110 mórg, tyleż samo Dionizy Trzebiński, Kacper Pajor – 30 mórg, a rodzina Grzelaków 60 mórg; znaczna część gruntów należała wtedy do majątku w Stemplewie. Ziemie te po wojnie znacjonalizowano i oddano w posiadanie spółdzielni produkcyjnej, która przejęła również gospodarstwo Trzebińskich za niewywiązanie się z obowiązkowych dostaw produktów rolnych. We wsi istniał również drewniany pałac, na kamiennej podbudowie. Dwór pęgowski, podobnie jak ziemie, wszedł w skład majątku w Stemplewie i stopniowo uległ ruinie. Wioska posiadała również wiatrak wzniesiony na tzw. górkach pęgowskich, który spłonął przed II wojną światową. 
W czasach istnienia Gromadzkich Rad Narodowych Pęgów należał do gminy Miniszew, a następnie do Chwalborzyc, a po reformie w 1975 do Uniejowa. Założycielem i równocześnie pierwszym prezesem OSP w Zaborowie był Antoni Trzebiński z Pęgowa. OSP w Zaborowie pozostaje wspólną jednostką do dziś.
Pęgów liczy obecnie 40 mieszkańców i 12 gospodarstw o łącznej powierzchni ok. 250 ha gruntów.

</doc>
<doc id="401358" url="https://pl.wikipedia.org/wiki?curid=401358" title="Pępice (województwo opolskie)">
Pępice (województwo opolskie)

Pępice – wieś w Polsce położona w województwie opolskim, w powiecie brzeskim, w gminie Skarbimierz.
Historia.
Duża wieś, założona na planie ulicówki, usytuowana na północ od autostrady A4, cztery kilometry na południe od Brzegu, na płaskim, niemal bezleśnym terenie Równiny Grodkowskiej. Brukowana główna ulica wiejska z aleją lipową. Wcześniej wzmiankowana pod nazwami, Pambitz, Pampitz. Własność książęca od 1412 r., kolegiaty św. Jadwigi.
Nazwa miejscowości zdaniem badaczy niemieckich wywodzi się od słowiańskiej Popowice, tj. Księża Wieś. Od tak nazwanej wsi, podczas kolonizacji na prawie niemieckim oddzielić się miała część Pd, którą zwano Konradswaldau, Las Konrada (obecnie Przylesie). Najstarsza wzmianka o Pępicach brzmiąca „Item in Pambitz sunt XLVI mansus solvens vertones”, występuje w roku 1305 w dokumencie „Liber fundationis episcopus vratislaviensis”. Z 1334 roku pochodzi informacja, że książę wrocławski Bolesław sprzedał swemu lennikowi Peterowi Kosmatke 9 3/4 łana w Pampitz. W tym też dokumencie wspomniano o prawie patronatu i pośrednio o istnieniu kościoła. W 1412 roku książę brzeski Ludwik II brzeski nadał kapitule kolegiaty św. Jadwigi dobra Schönau (Obórki), Konradswaldau i Pampitz na prawie książęcym, wolne od wszelkich obciążeń. Kolejny zapis z XV w. podaje, że Pampitz „przez przeklętych kacerzy i innych wrogów zostało spustoszone”. Wzmianka ta dotyczy najazdów husyckich. Ponowne zniszczenie wsi miało miejsce w 1633 roku, w czasie wojny 30-letniej. Następne, podczas najazdu Fryderyka II Wielkiego na Śląsk, w czasie decydującej bitwy z Austrią pod Małujowicami w 1741 roku Pępice zostały częściowo spalone: „Z dymem poszła ulica Rybacka za znajdującymi się na niej gospodami. Nie oszczędzono też kościoła i domu parafialnego”.
Około 1914 r. przy granicy wsi powstało lotnisko, początkowo wykorzystywane jako lotnisko sportowe. W latach 30. XX wieku, rozbudowane przez Luftwaffe. Stąd m.in. startowały samoloty do nalotów na Polskę w 1939 roku. W 1945 zdobyte przez wojska radzieckie razem z dużą ilością sprzętu i amunicji. Do lat 90. XX wieku, wielokrotnie powiększone, było jedną z największych baz lotniczych wojsk radzieckich w Polsce. Po opuszczeniu przez wojska radzieckie w latach 1992–1993, zagospodarowywane na cele cywilne. Obecnie część terenu lotniska przeznaczono na tereny inwestycyjne (* źródło: Przewodnik po Ziemi Brzeskiej)
Obóz pracy Brieg – Pampitz z II wojny światowej, znajdował się na terenie lotniska, w bezpośrednim sąsiedztwie wsi Pępice. Pierwszymi więźniami obozu byli jeńcy polscy z kampanii wrześniowej. W drugiej połowie 1940 roku zastąpiono ich jeńcami francuskimi. Latem 1941 roku miejsce Francuzów zajęli jeńcy sowieccy, w styczniu 1944 roku w obozie umieszczono Żydów. Od 7 sierpnia 1944 roku do 25 stycznia 1945 roku działała tu filia obozu koncentracyjnego Groß-Rosen, kierowana przez esesmanów, ale z załogą złożoną z żołnierzy Luftwaffe. W tym czasie w obozie przebywało około 1000 więźniów, w większości Polaków. Pracowali głównie jako robotnicy budowlani na lotnisku, w mniejszej mierze w rolnictwie. Do listopada 1944 mieszkali w niewielkich barakach w liczbie 70, a później w ich miejsce, zbudowali 10 większych. Poza tym, były też baraki gospodarcze i administracyjne. Szacuje się, że w okresie, gdy obóz podlegał KL Groß-Rosen, z 1000 uwięzionych umarło 47, w tym pięciu zabitych w ucieczce grupy 30 więźniów z dnia 05.01.1945 (resztę złapano, z wyjątkiem dwóch osób, którym udało się umknąć pościgu). 25 stycznia 1945 r. w związku ze zbliżającym się od wschodu frontem, Niemcy opuścili obóz, ewakuując więźniów do KL Groß-Rosen. W pobliżu lotniska, ale w pewnym oddaleniu od obozu 11 listopada 1998 roku odsłonięto pamiątkową tablicę.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="401359" url="https://pl.wikipedia.org/wiki?curid=401359" title="Pępice (województwo świętokrzyskie)">
Pępice (województwo świętokrzyskie)

Pępice – wieś w Polsce położona w województwie świętokrzyskim, w powiecie kieleckim, w gminie Mniów. Leży w otulinie Suchedniowsko-Oblęgorskiego Parku Krajobrazowego.
W latach 1975–1998 miejscowość położona była w województwie kieleckim.
Historia.
W Pępicach (dawniej używano także nazwy "Pempice") według spisu poborowego z 1573 r. znajdowały się 3 półłanki, mieszkał 1 zagrodnik oraz 1 komornik. W 1827 r. we wsi było już 16 domów i 128 mieszkańców.
We wsi na działce nr 37 znajdował się pomnik przyrody – dąb szypułkowy o średnicy ok. 1,5 m i wysokości ok. 23 m. Został on zniszczony przez nawałnicę w 2006 r.
Według hipotezy prof. Mariana Wolskiego, Potoccy herbu Pilawa wywodzili się od Pampickich z Pampic (Pępic) w powiecie chęcińskim.

</doc>
<doc id="401360" url="https://pl.wikipedia.org/wiki?curid=401360" title="Pępowo (województwo pomorskie)">
Pępowo (województwo pomorskie)

Pępowo (dodatkowa nazwa w j. kaszub. Pãpòwò, niem. "Pempau") – wieś kaszubska w Polsce położona w województwie pomorskim, w powiecie kartuskim, w gminie Żukowo na trasie magistrali węglowej (Maksymilianowo-Kościerzyna-Gdynia).
Położenie.
Pępowo położone jest na wschodnim skraju Pojezierza Kaszubskiego, 19 km na południowy zachód od Gdańska. Przez miejscowość przebiega linia kolejowa nr 201 Nowa Wieś Wielka – Gdynia Port z przystankiem Pępowo Kartuskie z 1938 i ponownie uruchomionym w 2015.
Prywatna wieś szlachecka położona była w drugiej połowie XVI wieku w powiecie gdańskim województwa pomorskiego. W latach 1975–1998 miejscowość znajdowała się w województwie gdańskim.
Historia.
Pierwsza wzmianka o założonej w czasach krzyżackich osadzie "Pampow" pochodzi z 1342, podlegała ona obwodowi ziemskiemu w Sulminie. Po wojnie trzynastoletniej Pępowo wraz z Leźnem weszło w skład dóbr królewskich i odtąd przez przeszło trzy wieki dzierżawcy Leźna zazwyczaj gospodarowali jednocześnie w Pępowie, które było zaliczane do tzw. „dóbr Leźnińskich”. Dzierżawiły je rody Heidensteinów, Bielińskich, Przebendowskich i Grabowskich, wg dokumentu z 1648 dzierżawcą Pępowa był Henryk Heyna. W 1786 podupadły majątek kupił Georg Helffenstein, który rozbudował folwark i pałac w Leźnie, dokonał melioracji i nasadzeń szpalerów drzew przy drogach do Pępowa i Czapli. W czasie wojen napoleońskich Leźno znacznie ucierpiało.
Po rozbiorach dobra zostały sprzedane. 8 stycznia 1832 zakupił Leźno wraz Pępowem, Czaplami i Borczem od Henryka, wnuka Georga Helffesteina radca handlowy Friedrich August Hoene i powierzył je w zarząd niejakiemu Timreckowi w latach 1832–1862, płacąc mu za tę pracę 3 tys. talarów. Hoene wybudował wszystkie budynki w Borczu, owczarnie w Leźnie, Lniskach, Pępowie, zaś w Lezenku owczarnię z kamienia i stajnie za pieniądze pochodzące z dochodów z majątku w Lezenku.
W tym samym czasie została uregulowana rzeka Radunia, co przyczyniło się do lepszego wykorzystania rolniczego łąk w szerokiej dolinie rzeki. W latach 1841–1851 zbudowano drogę z Gdańska do Kartuz. W 1853 Pępowo, w 1854 – Borcz, a w 1856 las borecki oddzielono od dóbr lezeńskich i oddano najmłodszemu synowi. Friedrich Hoene syn (26 I 1828 – 3 IV 1899) był bardzo dobrym gospodarzem, zarządzał majątkiem Pępowo od 1853.
Dobra przeszły w ręce synów. Pępowo i Borcz w ręce Friedricha (syna) Hoenego, a Leźno i Lniska objął w posiadanie Richard Hoene. Dobra Leźno i Lniska liczyły wówczas 5500 morgów pruskich (1125 ha). Richard Hoene w latach 1863–1870 wybudował śluzę na Raduni, na granicy Leźna i Pępowa pobudował cegielnię, w której produkowano głównie rury do drenarki. Jednocześnie użyźniał i uszlachetniał glebę nawożąc ją wapnem i gliną marglową.
Przed 1870 syn Friedricha wybudował niewielki dwór na miejscu barokowego dworu, który został rozebrany. Przed końcem XIX w. przebudowano i zmodernizowano zabudowania folwarczne, uruchomiona została m.in. parowa gorzelnia.
W swoim testamencie córka Friedricha, Emilie Hoene (1825-1917) przekazała będący w posiadaniu rodziny od 1813 Park Oruński mieszkańcom Gdańska
Po 1918 liczący 720 ha majątek został częściowo przejęty przez państwo polskie, które osiedliło na tych terenach górali z Podhala wraz z rodzinami.
We wrześniu 1939 dziedzic Pępowa Otto von Hoene otoczył opieką wszystkich mieszkańców, w tym również osadników z gór. Zostali oni jednak wysiedleni przez hitlerowców do Generalnej Guberni. 71-letni Otto von Hoene zmarł w 1943 i został pochowany na rodzinnym cmentarzyku w Pępowie.
W czasie natarcia sowietów w latach 1944–1945 Pępowo przechodziło z rąk do rąk aż trzykrotnie. Ostatecznie zostało zajęte przez oddziały Armii Czerwonej 13 marca 1945. Folwark pozostawał w rękach rodziny Hoene do 1945, po czym przez kilka lat opuszczony popadł w ruinę. Po wojnie majątek rozparcelowano i utworzono spółdzielnię produkcyjną, która jednak już w 1954 upadła. Wobec ponawianych postulatów ludności rozpoczęto w 1959 remont dworku rodziny Hoene (na zdjęciu) w 1961 otwarto szkołę podstawową, która obecnie nosi im. ppor. Klemensa Wickiego.
W Pępowie mieści się prywatne Muzeum Volkswagena, jedyne na Pomorzu i największe w Polsce oraz w Europie Środkowej, oferowane są tu również noclegi i pole campingowe.
Dzięki dogodnemu położeniu przy trasie z Przodkowa do Gdańska i przystankowi kolejowemu, dobrze skomunikowane i położone w bezpośredniej bliskości Żukowa Pępowo intensywnie się rozwija. W pobliżu zlokalizowany jest Port Lotniczy Gdańsk im. Lecha Wałęsy.
W 2017 w Pępowie mieszkało 1711 osób

</doc>
<doc id="401362" url="https://pl.wikipedia.org/wiki?curid=401362" title="Pianki (województwo mazowieckie)">
Pianki (województwo mazowieckie)

Pianki – wieś w Polsce położona w województwie mazowieckim, w powiecie sierpeckim, w gminie Rościszewo.
Prywatna wieś szlachecka położona była w drugiej połowie XVI wieku w powiecie sierpeckim województwa płockiego. W latach 1975–1998 miejscowość administracyjnie należała do województwa płockiego.

</doc>
<doc id="401363" url="https://pl.wikipedia.org/wiki?curid=401363" title="Pianki (województwo podlaskie)">
Pianki (województwo podlaskie)

Pianki – wieś w Polsce położona w województwie podlaskim, w powiecie łomżyńskim, w gminie Zbójna.
Wierni kościoła rzymskokatolickiego należą do parafii św. Wincentego á Paulo w Zbójnej.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Gawrychy.
Według Powszechnego Spisu Ludności z 1921 roku zamieszkiwało tu 200 osób w 34 budynkach mieszkalnych. Miejscowość należała do parafii rzymskokatolickiej w m. Dobry Las. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Zbójna.
W wyniku agresji Niemiec we wrześniu 1939, miejscowość znalazła się pod okupacją niemiecką. Została włączona w skład III Rzeszy.
Do 1954 wieś należała do gminy Gawrychy, powiat Kolno.
W latach 1975–1998 miejscowość administracyjnie należała do województwa łomżyńskiego.

</doc>
<doc id="401364" url="https://pl.wikipedia.org/wiki?curid=401364" title="Pianki (województwo warmińsko-mazurskie)">
Pianki (województwo warmińsko-mazurskie)

Pianki (niem. "Altwolfsdorf", do 1938 r. "Pianken") – wieś w Polsce, położona w województwie warmińsko-mazurskim, w powiecie piskim, w gminie Orzysz, 5 km od Orzysza, 2 km od trasy Orzysz – Giżycko.
W latach 1975–1998 miejscowość należała administracyjnie do województwa suwalskiego.
Nazwa.
16 lipca 1938 r. w miejsce nazwy Pianken wprowadzono nazwę Altwolfsdorf. 12 listopada 1946 r. nadano miejscowości polską nazwę Pianki.
Historia.
Pianki lokowane na prawie chełmińskim w 1452 roku Wolfgang Sauer nadał 66 łanów miejscowości, z 6 łanami i obowiązkiem jednej służby, z 10-letnią wolnizną. Lokacja ponowiona w 1468 roku, na prawie magdeburskim (60 łanów). Czynsz wynosił dwie i pół grzywny w zwykłej monecie pruskiej, ponadto płużne w wysokości jak inne miejscowości chełmińskie, czyli jeden korzec pszenicy i tyle samo żyta od pługa. Chłopi czynszowi byli zobowiązani do wypełnienia robocizny, czyli szarwarku. Szczegółowo określono w Piankach, jako tłokę w puszczy. Sołtys został zobowiązany do „zwykłej” służby, czyli zapewne konno i w zbroi. Chłopi otrzymali możliwość zaopatrywania się w drewno na ogień, ale tylko na własne potrzeby oraz takie same pastwiska jak mieszkańcy Rynu. Szczególną łaską, czyli wolnym rybołówstwem, wyróżnieni zostali chłopi z Gut i Pianek (małą siecią na tych wódach, co sołtys). Do takich łask należało też zezwolenie na karczmę w Piankach (wł. R. Reeisennauer), stwierdzono ogólnie, że właściciel powinien płacić czynsz i odrabiać szarwark, czynsz w wysokości 3 denarów i oddawać pół kopy kur. Dobra w Piankach byłyby nazwane szlacheckimi, gdyby nie złamanie obowiązków przez wolnych posiadaczy majątku w czasie „wojny pruskiej” i z innych jeszcze przyczyn, takich jak: rozdrobnienie dóbr czy słabość ekonomiczna. Było tutaj 9 wolnych posiadaczy majątku, ale tym razem znaczną rolę odegrał fakt, że wolny Alex Jurski utracił swoje dobro i wskutek niewypełnienia swoich obowiązków w „wojnie pruskiej”. Dobra zostały pomniejszone, gdyż Maciej Karbowski odsprzedał swoją część Zakonowi.
Pierwszym sołtysem Pianek był Dopieka (1452 r.), natomiast kolejnymi: Marcin Zalewski (1468 r.) i Maciej Karboński (1523 r.). Po sekularyzacji Zakonu krzyżackiego w Prusach (1525 r.) zmienił się podział administracyjny kraju, a Pianki zaczęły podlegać starostwu w Rynie, wchodząc w skład rewiru w Grzegorzach i należały do parafii w Orzyszu (do 1752 r.). Pianki zostały wymienione w popisie wojskowym z 1519 r. oraz w rachunkach krzyżackich z całego starostwa: Pianki (15 łanów) z 1539 roku.
W 1631 r. miejscowość zamieszkiwali: Stephan Paul, Waschk Krzisahn, Christof Rolle, Sczesna Wapher, Wasch Domerofski, Jann Dlubazsch, Jedam Mrofke i Stancje Klies. W październiku 1656 roku, podczas najazdu, Tatarzy wzięli do niewoli jedną osobę z Pianek. Epidemia dżumy, która pojawiła się w Prusach w latach 1709–1711, do Pianek dotarła w 1711 roku.
Szkoła w Piankach powstała w 1737 roku. W 1752 r. zlikwidowano starostwa, wprowadzając nowe, większe jednostki administracyjne, zwane powiatami. Powiat piski powstał w 1818 r. i obejmował obszar dawnego starostwa piskiego oraz parafie orzyską i opartowską. W 1935 r. w szkole pracowało 2 nauczycieli, a uczęszczało do niej 76 uczniów; w 1945 r. pracował w szkole 1 nauczyciel.
W 1933 r. w miejscowości mieszkało 481 osób, a w 1939 r. – 443 osoby.

</doc>
<doc id="401365" url="https://pl.wikipedia.org/wiki?curid=401365" title="Piaseczno (województwo lubelskie)">
Piaseczno (województwo lubelskie)

Piaseczno – wieś w Polsce położona w województwie lubelskim, w powiecie łęczyńskim, w gminie Ludwin.
W latach 1975–1998 miejscowość położona była w województwie lubelskim.
Wieś stanowi sołectwo gminy Ludwin.

</doc>
<doc id="401366" url="https://pl.wikipedia.org/wiki?curid=401366" title="Piaseczno (powiat tczewski)">
Piaseczno (powiat tczewski)

Piaseczno – wieś kociewska w Polsce położona w województwie pomorskim, w powiecie tczewskim, w gminie Gniew przy drodze krajowej nr 91. Wieś jest siedzibą sołectwa Piaseczno, w którego skład wchodzi również Piaseckie Pole, Pod Lasem.
Historia.
Po raz pierwszy wieś wzmiankowano jako "Piaski" (1400). Kościół powstał nieco wcześniej, bo już w 1348 (stanowi on prezbiterium obecnej świątyni). Około 1380 nastąpiła tutaj seria objawień, co upamiętnia miejsce kultu przy studzience, będące masowym punktem pielgrzymkowym. Wieś królewska w 1664 roku należała do starostwa gniewskiego. 
W 1862, z inicjatywy Juliusza Kraziewicza (Wielkopolanina) we wsi utworzono pierwsze na ziemiach polskich kółko rolnicze. Następnie powstały jeszcze: Kasa Oszczędnościowa, Towarzystwo Gospodyń, Ochotnicza Straż Pożarna (od 1865), szkoła rolnicza oraz Giełda Zbożowa. Na miejscu wydawano tygodnik rolniczy "Piast", a także prezentowano wystawy rolnicze. 
Po II wojnie światowej majątek zastąpiono PGR-em. W Ośrodku Kółek Rolniczych, w 1966 (tysiąclecie Polski), otwarto izbę pamięci, która w 1970 przekształciła się w muzeum społeczne, a obecnie stanowi oddział Muzeum Historii Polskiego Ruchu Ludowego z Warszawy. 
W latach 1975–1998 miejscowość położona była w województwie gdańskim. 
Zabytki i osobliwości.
Według rejestru zabytków NID na listę zabytków wpisane są:
We wsi znajdują się również:

</doc>
<doc id="401367" url="https://pl.wikipedia.org/wiki?curid=401367" title="Piaseczno (województwo śląskie)">
Piaseczno (województwo śląskie)

Piaseczno (do 1929 "Dupice") – wieś w Polsce położona w województwie śląskim, w powiecie zawierciańskim, w gminie Kroczyce.
Historia.
Miejscowość wymieniona została jako "Dupice" w XV wieku. W 1424 wieś zanotowana w historycznym dokumencie mówiącym, że król polski Władysław Jagiełło na prośby ówczesnego właściciela Krystyna z Kozichgłów przenosi z prawa polskiego na prawo średzkie należące do niego wsie leżące w ziemi krakowskiej: Choroń, Oltowiec, Mirów, Kotowice, Postawczowice, Jaworznik, Dupice, Żerkowice, Siamoszyce, Giebołtów, Kowalów i Kowalików.
W latach 1975–1998 miejscowość położona była w województwie częstochowskim.
Turystyka.
W granicach wsi Piaseczno jest kilka wapiennych skał, na których uprawiana jest wspinaczka skalna. Są to skały: Cydzownik, Jamnicze Skały, Lew, Nietoperze, Okiennik Wielki, Skała z Krzyżem, Sowie Skały. Przez Piaseczno prowadzi także czerwono znakowany Szlak Maryjny.

</doc>
<doc id="401368" url="https://pl.wikipedia.org/wiki?curid=401368" title="Piaseczno (województwo świętokrzyskie)">
Piaseczno (województwo świętokrzyskie)

Piaseczno – wieś w Polsce, położona w województwie świętokrzyskim, w powiecie sandomierskim, w gminie Łoniów.
W latach 1975–1998 miejscowość administracyjnie należała do województwa tarnobrzeskiego.
Na początku lat 50. XX wieku, w Piasecznie i leżącym po drugiej stronie Wisły Machowie, odkryto duże złoża siarki rodzimej. Właśnie w Piasecznie powstała pierwsza w Polsce odkrywkowa kopalnia siarki (1958) o zdolności wydobywczej ok. 3 mln ton rudy rocznie. W 1971 roku kopalnia została zamknięta z powodu wyczerpania złoża. Pozostałe po niej wyrobisko ma powierzchnię 160 ha i głębokość dochodzącą do 40 metrów. Obecnie prowadzona jest rekultywacja tych terenów na cele rekreacyjne (powstanie sztuczne zbiornik wodny „Jezioro Piaseczno”).
Miejscowa ludność katolicka przynależy do Parafii św. Józefa w Chodkowie Nowym.

</doc>
<doc id="401369" url="https://pl.wikipedia.org/wiki?curid=401369" title="Piaseczno (powiat bartoszycki)">
Piaseczno (powiat bartoszycki)

Piaseczno (do 1945 r. niem. "Sieslack") – wieś w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie. W latach 1975–1998 miejscowość położona była w województwie olsztyńskim.
Przez miejscowość przepływa rzeka Elma, lewy dopływ Łyny.
Historia.
Wieś wymieniana w dokumentach już w 1288 r. Wtedy nosiła nazwę Sixdelauken.
W 1889 r. Piaseczno było majątkiem szlacheckim, który wraz z folwarkami Bądzie, Lisiak i Młyńsko obejmował 1135 ha. W tym czasie majątek ten należał do rodziny "von Hatten" (polska szlachta, dawniej używająca nazwiska Hatten-Hatyńscy).
W 1935 r. w tutejszej szkole zatrudniony był jeden nauczyciel a uczyło się 70 dzieci. W 1939 r. we wsi mieszkało 370 osób.
W 1978 r. we wsi było 12 indywidualnych gospodarstw rolnych, uprawiających łącznie 108 ha ziemi. W tym czasie we wsi był punkt biblioteczny i dwie kuźnie. W 1983 r. we wsi było 11 domów i 65 mieszkańców.

</doc>
<doc id="401370" url="https://pl.wikipedia.org/wiki?curid=401370" title="Piasek (województwo świętokrzyskie)">
Piasek (województwo świętokrzyskie)

Piasek – wieś w Polsce położona w województwie świętokrzyskim, w powiecie koneckim, w gminie Stąporków.
W latach 1975–1998 miejscowość położona była w województwie kieleckim.
Przez miejscowość przepływa rzeczka Młynkowska Rzeka, dopływ Drzewiczki.
Przez Piasek przechodzi niebieski szlak turystyczny z miejscowości Pogorzałe do Kuźniaków.
Wierni kościoła rzymskokatolickiego należą do parafii św. Mikołaja w Końskich.

</doc>
<doc id="401371" url="https://pl.wikipedia.org/wiki?curid=401371" title="Piasek (województwo warmińsko-mazurskie)">
Piasek (województwo warmińsko-mazurskie)

Piasek (do 1945 r. niem. "Sand") – wieś w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie. W latach 1975–1998 miejscowość położona była w województwie olsztyńskim.
Historia.
W 1983 r. we wsi było 15 domów z 81 mieszkańcami. W tym czasie we wsi funkcjonowało 16 indywidualnych gospodarstw rolnych o łącznym areale 184 ha. W gospodarstwach tych hodowano 113 sztuk bydła (w tym 57 krów mlecznych), 103 świnie i 21 koni. W tym okresie we wsi był punkt biblioteczny oraz zakład remontowo-budowlany.
Zobacz też.
Piasek, Piasek Mały, Piasek Wielki

</doc>
<doc id="401372" url="https://pl.wikipedia.org/wiki?curid=401372" title="Piasek (województwo zachodniopomorskie)">
Piasek (województwo zachodniopomorskie)

Piasek – wieś w Polsce, położona w województwie zachodniopomorskim, w powiecie gryfińskim, w gminie Cedynia.
W latach 1975–1998 miejscowość położona była w województwie szczecińskim.

</doc>
<doc id="401374" url="https://pl.wikipedia.org/wiki?curid=401374" title="Piaski Wielkie (województwo zachodniopomorskie)">
Piaski Wielkie (województwo zachodniopomorskie)

Piaski Wielkie (niem. "Paatzig, Kreis Cammin") – wieś w Polsce położona w województwie zachodniopomorskim, w powiecie kamieńskim, w gminie Wolin.
Położenie.
Wieś położona jest około jednego kilometra od drogi krajowej nr 3 Świnoujście-Szczecin, 5 km od Wolina, bezpośrednio nad jeziorem Piaski.
Historia.
Wieś pochodzi zapewne jeszcze z czasów panowania tu Słowian. Pierwsze pisemne wzmianki pochodzą z XIV wieku. Była wtedy wymieniona jako "Patzeke" i była własnością rodu von Wukemitz. Następnie do XIX wieku należała do rodziny von Flemming. W latach 1975–1998 miejscowość położona była w województwie szczecińskim.
Edukacja.
Dzieci z Piask chodzą do szkoły podstawowej w Troszynie, natomiast starsza młodzież uczęszcza do gimnazjum w Wolinie.

</doc>
<doc id="401375" url="https://pl.wikipedia.org/wiki?curid=401375" title="Piaski (województwo lubuskie)">
Piaski (województwo lubuskie)

Piaski – wieś w Polsce położona w województwie lubuskim, w powiecie zielonogórskim, w gminie Świdnica.
W latach 1975–1998 miejscowość położona była w województwie zielonogórskim.
We wsi znajduje się kościół pw. Matki Bożej Rokitniańskiej. 

</doc>
<doc id="401376" url="https://pl.wikipedia.org/wiki?curid=401376" title="Piaski (województwo podlaskie)">
Piaski (województwo podlaskie)

Piaski – wieś w Polsce położona w województwie podlaskim, w powiecie białostockim, w gminie Tykocin.
W Piaskach znajduje się Ochotnicza Straż Pożarna założona w 1949 roku, która jest włączona w struktury krajowego systemu ratowniczego (KSRG) licząca 34 członków.
W latach 1975–1998 miejscowość położona była w województwie białostockim.
Wierni kościoła rzymskokatolickiego należą do parafii Matki Bożej Miłosierdzia w Krośnie.

</doc>
<doc id="401377" url="https://pl.wikipedia.org/wiki?curid=401377" title="Piaski (województwo śląskie)">
Piaski (województwo śląskie)

Piaski – wieś w Polsce położona w województwie śląskim, w powiecie częstochowskim, w gminie Koniecpol.
W latach 1975–1998 miejscowość położona była w województwie częstochowskim.

</doc>
<doc id="401378" url="https://pl.wikipedia.org/wiki?curid=401378" title="Piaskowiec (województwo pomorskie)">
Piaskowiec (województwo pomorskie)

Piaskowiec (niem. "Sand") – wieś w Polsce, położona w województwie pomorskim, w powiecie nowodworskim, w gminie Ostaszewo, na obszarze Żuław Wiślanych, w odległości 1 km od Wisły. 
W latach 1975–1998 miejscowość położona była w województwie elbląskim.

</doc>
<doc id="401379" url="https://pl.wikipedia.org/wiki?curid=401379" title="Piaskowiec (województwo warmińsko-mazurskie)">
Piaskowiec (województwo warmińsko-mazurskie)

Piaskowiec (niem. "Sandenberg") – wieś w Polsce położona w województwie warmińsko-mazurskim, w powiecie kętrzyńskim, w gminie Korsze. Wieś jest siedzibą sołectwa, do którego wchodzą jeszcze: Nunkajmy.
W latach 1975–1998 miejscowość położona była w województwie olsztyńskim.

</doc>
<doc id="401380" url="https://pl.wikipedia.org/wiki?curid=401380" title="Piastowice (województwo opolskie)">
Piastowice (województwo opolskie)

Piastowice – wieś w Polsce położona w województwie opolskim, w powiecie brzeskim, w gminie Lubsza.
W latach 1975–1998 miejscowość położona była w województwie opolskim.
Zabytki.
Do wojewódzkiego rejestru zabytków wpisany jest:
Zobacz też.
Piastowice 

</doc>
<doc id="401381" url="https://pl.wikipedia.org/wiki?curid=401381" title="Piastowice (województwo wielkopolskie)">
Piastowice (województwo wielkopolskie)

Piastowice – wieś w Polsce położona w województwie wielkopolskim, w powiecie wągrowieckim, w gminie Mieścisko.
W latach 1975–1998 miejscowość położona była w województwie poznańskim.
Urodził się tu Walenty Szwajcer, odkrywca Biskupina.

</doc>
<doc id="401382" url="https://pl.wikipedia.org/wiki?curid=401382" title="Piastowo (województwo kujawsko-pomorskie)">
Piastowo (województwo kujawsko-pomorskie)

Piastowo – wieś w Polsce położona w województwie kujawsko-pomorskim, w powiecie żnińskim, w gminie Gąsawa.
W latach 1975–1998 miejscowość położona była w województwie bydgoskim. Według Narodowego Spisu Powszechnego (III 2011 r.) liczyła 42 mieszkańców. Jest 22. co do wielkości miejscowością gminy Gąsawa.

</doc>
<doc id="401383" url="https://pl.wikipedia.org/wiki?curid=401383" title="Piastowo (województwo lubuskie)">
Piastowo (województwo lubuskie)

Piastowo (d. "PGR Piastów") – wieś w Polsce położona w województwie lubuskim, w powiecie strzelecko-drezdeneckim, w gminie Strzelce Krajeńskie.
W latach 1975–1998 miejscowość położona była w województwie gorzowskim.
W miejscowości działało "Państwowe Gospodarstwo Rolne Piastowo".

</doc>
<doc id="401384" url="https://pl.wikipedia.org/wiki?curid=401384" title="Piastowo (województwo podkarpackie)">
Piastowo (województwo podkarpackie)

Piastowo – wieś w Polsce położona w województwie podkarpackim, w powiecie lubaczowskim, w gminie Lubaczów.
W latach 1975–1998 miejscowość położona była w województwie przemyskim.

</doc>
<doc id="401385" url="https://pl.wikipedia.org/wiki?curid=401385" title="Piastowo (powiat elbląski)">
Piastowo (powiat elbląski)

Piastowo – wieś w Polsce położona w województwie warmińsko-mazurskim, w powiecie elbląskim, w gminie Milejewo na Wysoczyźnie Elbląskiej przy drodze wojewódzkiej nr 504. Transport publiczny jest obsługiwany przez komunikację miejską Elbląga i PKS.
Wieś okręgu sędziego ziemskiego Elbląga w XVII i XVIII wieku. W latach 1975–1998 miejscowość administracyjnie należała do województwa elbląskiego.
Inne miejscowości o nazwie Piastowo: Piastowo, Piastów

</doc>
<doc id="401386" url="https://pl.wikipedia.org/wiki?curid=401386" title="Piątki (województwo kujawsko-pomorskie)">
Piątki (województwo kujawsko-pomorskie)

Piątki – wieś w Polsce położona w województwie kujawsko-pomorskim, w powiecie lipnowskim, w gminie Lipno.
Podział administracyjny.
W latach 1975–1998 miejscowość położona była w województwie włocławskim.
Demografia.
Według Narodowego Spisu Powszechnego (III 2011 r.) wieś liczyła 176 mieszkańców. Jest 30. co do wielkości miejscowością gminy Lipno.

</doc>
<doc id="401387" url="https://pl.wikipedia.org/wiki?curid=401387" title="Piątki (województwo warmińsko-mazurskie)">
Piątki (województwo warmińsko-mazurskie)

Piątki (niem. "Piontken", w latach 1932–1945 "Freidorf") – wieś w Polsce położona w województwie warmińsko-mazurskim, w powiecie nidzickim, w gminie Nidzica.
W latach 1975–1998 miejscowość położona była w województwie olsztyńskim.
Zobacz też: Piątki 

</doc>
<doc id="401388" url="https://pl.wikipedia.org/wiki?curid=401388" title="Piątkowa (województwo małopolskie)">
Piątkowa (województwo małopolskie)

Piątkowa – wieś w Polsce położona w województwie małopolskim, w powiecie nowosądeckim, w gminie Chełmiec.
W 1595 roku wieś położona w powiecie sądeckim województwa krakowskiego była własnością miasta Nowego Sącza. W latach 1975–1998 miejscowość położona była w województwie nowosądeckim. Według stanu na 30 czerwca 2004 wieś liczyła 1423 mieszkańców.
Na terenie wsi działają dwa sołectwa: położone na południu sołectwo Piątkowa, liczące 1252 mieszkańców oraz sołectwo Boguszowa – 171 mieszkańców.
Wieś leży w zachodniej części Beskidu Niskiego, przy drodze krajowej nr 28.
Piątkowa powstała w wyniku osadnictwa mieszczan sądeckich.
We wsi działa znany w kraju i za granicą dziecięcy zespół „Piątkowioki”, prezentujący folklor Lachów Sądeckich.
Piątkowa w 1977 została podzielona, część wsi została administracyjnie włączona do miasta Nowego Sącza tworząc osiedle Piątkowa.
Etymologia nazwy.
Piątkowa jest nazwą dzierżawczą od nazwiska Piątek. W dokumencie z 1435 roku zawartym w „Zbiorze dokumentów małopolskich” Piątkowa została zapisana jako Panthkowa. W 1568 r. w sądeckich księgach grodzkich występuje jako Piathkowa. W 1581 r. w rejestrze poborowym zapisana została jako Piąthkowa. W 1529 r. w zeznaniu podatkowym występuje jako Wola Piątkowska (Pyathkowa Wolya). W Lustracji podatkowej 1564 r. występuje nazwa o dzisiejszym brzmieniu Piątkowa.

</doc>
<doc id="401389" url="https://pl.wikipedia.org/wiki?curid=401389" title="Piece (województwo pomorskie)">
Piece (województwo pomorskie)

Piece – wieś kociewska w Polsce położona w województwie pomorskim, w powiecie starogardzkim, w gminie Kaliska przy drodze krajowej nr 22. Wieś jest siedzibą sołectwa "Piece" w którego skład wchodzą również miejscowości Biedaczek, Kamienna Karczma i Trzechowo. Na wschód od miejscowości znajduje się jezioro Trzechowskie.
Do 1947 roku miejscowość była siedzibą gminy Piece. W latach 1945–1975 miejscowość administracyjnie należała do tzw. dużego województwa gdańskiego, a w latach 1975-1998 do tzw. małego województwa gdańskiego. 
Po II wojnie światowej w okolicach miejscowości prowadziły aktywną działalność zbrojną oddziały poakowskiej antykomunistycznej partyzantki "Łupaszki".
Miejscowy kościół katolicki z 1911 wraz z przylegającym do niego cmentarzem, pomimo swojego usytuowania we wsi Piece, położony jest na gruntach przylegającej od strony wschodniej wsi Iwiczno.
W 2014 roku dzięki zaangażowaniu mieszkańców w centrum wsi powstał nowy plac spotkań służący rekreacji i integracji.
Zabytki.
Według rejestru zabytków NID na listę zabytków wpisane są:

</doc>
<doc id="401390" url="https://pl.wikipedia.org/wiki?curid=401390" title="Piece (województwo śląskie)">
Piece (województwo śląskie)

Piece (niem. "Pietze")– wieś w Polsce położona w województwie śląskim, w powiecie rybnickim, w gminie Gaszowice. We wsi działa szkoła podstawowa i gimnazjum.
W latach 1975–1998 miejscowość położona była w województwie katowickim.
Nazwa.
Według niemieckiego językoznawcy Heinricha Adamy’ego nazwa miejscowości pochodzi od polskiej nazwy "pieca" i wiąże ją z miejscem produkcji smoły. W swoim dziele o nazwach miejscowych na Śląsku wydanym w 1888 roku we Wrocławiu wymienia on jako najstarszą zanotowaną nazwę miejscowości "Piecy" podając jej znaczenie "Teersiederei" czyli po polsku "miejsce warzenia smoły".

</doc>
<doc id="401391" url="https://pl.wikipedia.org/wiki?curid=401391" title="Piecewo (województwo kujawsko-pomorskie)">
Piecewo (województwo kujawsko-pomorskie)

Piecewo – wieś w Polsce położona w województwie kujawsko-pomorskim, w powiecie brodnickim, w gminie Jabłonowo Pomorskie.
Podział administracyjny.
W latach 1975–1998 miejscowość położona była w województwie toruńskim.
Demografia.
Według Narodowego Spisu Powszechnego (III 2011 r.) liczyło 410 mieszkańców. Jest trzecią co do wielkości miejscowością gminy Jabłonowo Pomorskie.

</doc>
<doc id="401392" url="https://pl.wikipedia.org/wiki?curid=401392" title="Piecewo (województwo wielkopolskie)">
Piecewo (województwo wielkopolskie)

Piecewo – wieś krajeńska w Polsce położona w województwie wielkopolskim, w powiecie złotowskim, w gminie Tarnówka w odległości 5 kilometrów od siedziby gminy.
Historia.
W latach 1975–1998 miejscowość położona była w województwie pilskim.
Według danych z 1 stycznia 2011 roku wieś liczyła 342 mieszkańców.
Pierwsze wzmianki o wsi pochodzą z 1432 roku. Zbudowana na planie dwudrogowym, z trójkątnym placem przy głównej drodze. Pierwszy kościół zbudowano w Piecewie w 1579 roku. Obecny kościół szachulcowy pochodzi z 1800 roku (restaurowany w 1893 roku). Drewniana wieża z barokowym chełmem została zbudowana w 1664 roku (dzwon na wieży pochodzi z 1789 roku. Wnętrze świątyni zdobi rzeźbiony ołtarz o charakterze ludowym. Koło kościoła stoi pomnik upamiętniający poległych na frontach I wojny światowej mieszkańców Piecewa. 
W budynku po byłym Ośrodku Szkolno-Wychowawczym otwarty został Oddział Terapii Uzależnienia od Alkoholu Szpitala Powiatowego im. Alfreda Sokołowskiego w Złotowie.

</doc>
<doc id="401393" url="https://pl.wikipedia.org/wiki?curid=401393" title="Piechowice (województwo pomorskie)">
Piechowice (województwo pomorskie)

Piechowice (dodatkowa nazwa w j. kaszub. Piechóce; niem. "Piechowitz") – kaszubska wieś letniskowa w Polsce położona w województwie pomorskim, w powiecie kościerskim, w gminie Dziemiany na obszarze Wdzydzkiego Parku Krajobrazowego między jeziorami Cheb (na północy), Słupino (na wschodzie) i Lipno (na południu). W skład sołectwa Piechowice wchodzą następujące miejscowości: Dąbrówka, Dębina, Głuchy Bór, Kloc i Szablewo.
W latach 1975–1998 miejscowość położona była w województwie gdańskim.
Inne miejscowości o nazwie Piechowice: Piechowice

</doc>
<doc id="401394" url="https://pl.wikipedia.org/wiki?curid=401394" title="Piecki (powiat inowrocławski)">
Piecki (powiat inowrocławski)

Piecki – wieś w Polsce, położona w województwie kujawsko-pomorskim, w powiecie inowrocławskim, w gminie Kruszwica.
Podział administracyjny.
W latach 1975–1998 miejscowość położona była w województwie bydgoskim.
Historia.
Jeszcze przed 1489 rokiem należały do kapituły kruszwickiej. Na początku XVII wieku, prawdopodobnie w latach 1609-1610, mieszkał tutaj ks. Stanisław Grochowski (1542-1612) duchowny katolicki: kanonik kaliski, uniejowski i łowicki, kustosz kruszwicki; sekretarz królewski, poeta i tłumacz.
Demografia.
W połowie XIX wieku dzieliły się na Piecki Małe i Piecki Wielkie. Małe miały 4 domy i 47 mieszkańców; Wielkie – 16 domów i 142 mieszkańców (120 katolików i 22 protestantów). Największe 47 ha gospodarstwo w Pieckach Małych należało do Jakuba Miecha. Według Narodowego Spisu Powszechnego (III 2011 r.) wieś liczyła 169 mieszkańców. Jest 27. co do wielkości miejscowością gminy Kruszwica.

</doc>
<doc id="401395" url="https://pl.wikipedia.org/wiki?curid=401395" title="Piecki (województwo podlaskie)">
Piecki (województwo podlaskie)

Piecki – wieś w Polsce położona w województwie podlaskim, w powiecie suwalskim, w gminie Filipów.
Przez miejscowość przebiega droga wojewódzka nr 652.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość położona była w województwie suwalskim.

</doc>
<doc id="401396" url="https://pl.wikipedia.org/wiki?curid=401396" title="Piecki (województwo warmińsko-mazurskie)">
Piecki (województwo warmińsko-mazurskie)

Piecki (niem. "Peitschendorf") – wieś mazurska o charakterze małomiasteczkowym w Polsce położona w województwie warmińsko-mazurskim, w powiecie mrągowskim, w gminie Piecki. W latach 1975–1998 miejscowość administracyjnie należała do województwa olsztyńskiego.
Miejscowość jest siedzibą gminy Piecki, znajduje się tu przystanek PKS, ośrodek zdrowia, apteka, posterunek policji, poczta, restauracja, kemping nad jez. Wągiel. W okolicy miejscowości znajdują się źródła rzeki Dajna. We wsi jest muzeum etnograficzne z cennymi zbiorami oraz kościół z 1934 r.
Historia.
Miejscowość powstała w 1401 roku, kiedy komtur Balgi Ulrich von Jungingen nadał Pieciowi z Muszak (Petzym von Myschkake) i Jakuszowi z Radomna ziemię nad jeziorem "Medalbern" (tj. "Nydajno" – dziś łąki), z obowiązkiem jednej służby zbrojnej od każdych 15 włók. Nadanie obejmowało 60 włók na prawie chełmińskim w borze (a więc ziemia wymagała karczunku). Piecio otrzymał 45 włók, a Jakusz pozostałe 15 włók.
Nazwa wsi wywodzi się od imienia „Piecio”, czyli Piotr. Ponowna lokacja wsi nastąpiła w 1448 r., kiedy to Eberhard von Wesenthau, komtur z Bałgi, zapisał bartnikom z Piecek 35 włók na prawie chełmińskim, po dwie włóki każdy, zaś bartnik Maćko otrzymał 3 włóki wraz z urzędem starosty tutejszego zespołu bartników. Bartnicy zostali zobowiązani do czynszu w formie miodu, kupowanego od nich w cenie grzywny za beczkę miodu oraz jednego szeląga za funt wosku. Nadanie dla bartników najprawdopodobniej obejmowało ziemię dawniej przyznaną Pieckowi (możliwe, że zginął w czasie wojen polsko-krzyżackich). W 1568 Stanisław Sok kupił od Stanisława Mosiek hutę, transakcja została udokumentowana w kronikach, wymienione są tam również inne polskie nazwiska Macharski, Podębek, Stary i Sasin
W latach 1651-1652 ziemianie w Pieckach posiadali 15,5 włóki na prawie chełmińskim z obowiązkiem jednej służby zbrojnej (w zbroi ciężkiej). Na mapie z 1662 r. Piecki mają 67 włók. W 1737 r. założono we wsi jednoklasową szkołę. W 1785 r. odnotowano, że we wsi są 64 domy. W 1815 roku we wsi było 41 domów i 360 mieszkańców. W 1818 r. do jednoklasowej szkoły wiejskiej w Pieckach uczęszczało 50 dzieci. Natomiast w roku 1838 we wsi było 75 domów z 512 mieszkańcami.
W XVI – XVIII w. mieszkało tu i gospodarowało ponad 500 rolników. Wieś zmieniła charakter po uruchomieniu linii kolejowej z Czerwonki do Rucianego w 1898 r.
Przed I wojną światową działały tu 3 tartaki, mleczarnia, hotel, młyny, kilka warsztatów rzemieślniczych, bank spółdzielczy. Były także dwa gospodarstwa dworskie (12 i 11 włók areału). W tym okresie w Pieckach odbywały się także jarmarki, a wieś swą zabudową przypominała miasteczko. W 1912 r. wieś należała do parafii Nawiady i miała kaplicę.
W 1939 r. w Pieckach mieszkało 1645 osób. Działania wojenne spowodowały olbrzymie zniszczenie i wyludnienie.
W 1975 r. do sołectwa Piecki należały miejscowości: Czaszkowo, Jeleń, Łętowo, Mostek, Ostrów Pieckowski, Piersławek, Zdrojewo.

</doc>
<doc id="401397" url="https://pl.wikipedia.org/wiki?curid=401397" title="Pieczonogi (województwo małopolskie)">
Pieczonogi (województwo małopolskie)

Pieczonogi – wieś w Polsce położona w województwie małopolskim, w powiecie proszowickim, w gminie Pałecznica.
W latach 1975–1998 miejscowość położona była w województwie kieleckim.
W miejscowości znajduje się dworek z XIX w.
Zobacz też: Pieczonogi

</doc>
<doc id="401398" url="https://pl.wikipedia.org/wiki?curid=401398" title="Pieczonogi (województwo świętokrzyskie)">
Pieczonogi (województwo świętokrzyskie)

Pieczonogi – wieś w Polsce położona w województwie świętokrzyskim, w powiecie staszowskim, w gminie Oleśnica.
W latach 1975–1998 miejscowość położona była w województwie kieleckim.
Przez wieś przebiega droga wojewódzka nr 757 z Opatowa do Stopnicy.
Historia.
Wieś w dawnych dokumentach zapisywana była jako "Pyeczenyogi". Nazwa pochodzi prawdopodobnie od koczowniczego plemienia Pieczyngów, których oddziały we wczesnym średniowieczu pełnily służbę wojskową w różnych krajach Europy Środkowo-Wschodniej, także u władców Polski. Wieś mogła być miejscem zamieszkiwania takiego oddziału lub też miejscem osadzenia pieczyńskich jeńców. W XV w. Pieczonogi dzieliły się na Małe i Duże. Wieś była własnością Andrzeja Oleśnickiego herbu Dębno. Folwark, łany kmiece, karczmy i zagrodnicy oddawali dziesięcinę o wartości 15 grzywien plebanowi w Strzelcach. Według rejestru poborowego powiatu wiślickiego z 1579 r. wieś należała do wojewody krakowskiego. Było tu 9 osadników i 4,5 łana.
Według spisu miast, wsi, osad Królestwa Polskiego z 1827 roku, w Pieczonogach było 38 domów i 210 mieszkańców.

</doc>
<doc id="401399" url="https://pl.wikipedia.org/wiki?curid=401399" title="Pieczyska (powiat inowrocławski)">
Pieczyska (powiat inowrocławski)

Pieczyska – osada w Polsce położona w województwie kujawsko-pomorskim, w powiecie inowrocławskim, w gminie Dąbrowa Biskupia.
Podział administracyjny.
W latach 1975–1998 miejscowość położona była w województwie bydgoskim.
Demografia.
Według Narodowego Spisu Powszechnego (III 2011 r.) osada liczyła 33 mieszkańców. Jest 25. co do wielkości miejscowością gminy Dąbrowa Biskupia.

</doc>
<doc id="401400" url="https://pl.wikipedia.org/wiki?curid=401400" title="Pieczyska (powiat wieruszowski)">
Pieczyska (powiat wieruszowski)

Pieczyska – wieś w Polsce położona w województwie łódzkim, w powiecie wieruszowskim, w gminie Wieruszów.
W Pieczyskach znajduje się przystanek kolejowy na trasie kolejowej Wieluń – Kępno, na którym zatrzymują się pociągi osobowe.
W latach 1975–1998 miejscowość położona była w województwie kaliskim.

</doc>
<doc id="401401" url="https://pl.wikipedia.org/wiki?curid=401401" title="Pieczyska (województwo opolskie)">
Pieczyska (województwo opolskie)

Pieczyska – wieś w Polsce, położona w województwie opolskim, w powiecie namysłowskim, w gminie Świerczów.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="401402" url="https://pl.wikipedia.org/wiki?curid=401402" title="Pieczyska (wieś w powiecie kaliskim)">
Pieczyska (wieś w powiecie kaliskim)

Pieczyska – wieś w Polsce położona w województwie wielkopolskim, w powiecie kaliskim, w gminie Brzeziny.
W latach 1975–1998 miejscowość położona była w województwie kaliskim.
Zobacz też: Pieczyska, Pieczyska Iłowskie, Pieczyska Łowickie

</doc>
<doc id="401403" url="https://pl.wikipedia.org/wiki?curid=401403" title="Pieczyska (powiat wałecki)">
Pieczyska (powiat wałecki)

Pieczyska – wieś w Polsce położona w województwie zachodniopomorskim, w powiecie wałeckim, w gminie Człopa.
Wieś szlachecka położona była w 1580 roku w powiecie poznańskim województwa poznańskiego. W latach 1975–1998 miejscowość położona była w województwie pilskim.

</doc>
<doc id="401404" url="https://pl.wikipedia.org/wiki?curid=401404" title="Kabuki">
Kabuki

 – jeden z trzech głównych rodzajów tradycyjnego teatru japońskiego, wywodzący się z XVII wieku. Pozostałe dwa to nō (lub "nōgaku") i bunraku.
W 2005 roku został proklamowany arcydziełem ustnego i niematerialnego dziedzictwa ludzkości, a w 2008 roku wpisany na listę niematerialnego dziedzictwa UNESCO.
Etymologia.
Znaki kanji, czytane od lewej do prawej, znaczą kolejno: "śpiew" (歌), "taniec" (舞) i "umiejętność" (伎). Z tego powodu kabuki jest niekiedy tłumaczone jako „sztuka śpiewu i tańca”. Są to jednak "ateji", czyli znaki służące w języku japońskim do fonetycznego zapisu słów. Uważa się, że słowo "kabuki" wywodzi się od archaicznego czasownika "kabuku", oznaczającego „bycie odmiennym, wyróżniającym się od otoczenia”, „odejście od normalnych manier i obyczajów”.
Historia.
1603–1629: kobiece kabuki.
Historia kabuki rozpoczęła się w 1603 roku, gdy miko (kapłanka i tancerka shintō) z chramu Izumo o imieniu Okuni (Izumo no Okuni), zyskała sławę dzięki swoim występom, wraz ze swoją trupą, w chramie Kitano Tenman-gū w Kioto i w wyschniętym korycie rzeki Kamo przepływającej przez to miasto. Ich celem było zbieranie datków na rzecz swojego chramu, ale jej przedstawienia o lekkim charakterze, składające się z tańca (także zmysłowego) i komicznych skeczy (także erotycznych) zyskały szybko popularność w całym kraju, a „sztukę” tę nazwano "kabuki", co oznaczało jej „niezwykły”, „szokujący” charakter.
Okuni została zaproszona do występu przed dworem cesarskim. Na fali tego sukcesu powstały konkurencyjne grupy nazywane kobiecym "sarugaku" ("onna sarugaku") lub kobiecą farsą ("onna kyōgen") i tak narodziło się kabuki jako taneczna sztuka wystawiana przez kobiety – forma bardzo odmienna od dzisiejszej. Duża część popularności kabuki w tym okresie wiązała się z rubasznymi, frywolnymi występami wielu naśladowców. Aktorki często były dostępne jako prostytutki promujące swoje usługi, a część męskiej widowni, która mogła sobie na to pozwolić, swobodnie z tego korzystała. Z tego powodu w okresie Edo kabuki było również zapisywane jako 歌舞妓 („śpiewająca i tańcząca prostytutka”).
Ze względu na to, że taka sytuacja doprowadziła m.in. do walk wśród widzów o względy tancerek, w 1629 roku siogunat rodu Tokugawa zabronił kobietom tych występów. Zastąpili je młodzi chłopcy ("wakashu").
1629–1652: chłopięce kabuki.
Powodem zakazu wydanego przez władze Tokugawów była nie tylko ochrona moralności. Część historyków sugeruje, że rząd był również zaniepokojony popularnością sztuk kabuki, przedstawiających zwykłe życie (a nie heroiczną przeszłość) oraz przenoszących na scenę niedawne skandale, niektóre z udziałem przedstawicieli administracji.
Ponieważ kabuki było już bardzo popularne, po wykluczeniu kobiet z udziału w przedstawieniach ich rolę przejęli młodzi aktorzy płci męskiej. Wraz ze zmianą płci aktorów przyszła zmiana w rozłożeniu akcentów w przedstawieniach: większy nacisk zaczęto kłaść na akcję sceniczną niż na taniec. Jednakże przedstawienia były równie frywolne jak wcześniej, a młodzi aktorzy również uprawiali prostytucję (także dla męskiej części widowni). Widownia często się awanturowała, niekiedy wybuchały bójki, na przykład o przychylność szczególnie przystojnego młodego aktora. Doprowadziło to do wprowadzenia przez siogunat w 1652 roku zakazu występów młodych chłopców. Pozostali więc mężczyźni, którzy musieli grać również role kobiece.
Po 1652: męskie kabuki.
W 1652 roku władze zabroniły występów "wakashu" i wprowadziły zasadniczą reformę polegającą na oparciu przedstawień o "kyōgen", w których używano współczesnego języka mówionego, ale styl gry był wysoce sformalizowany. Aktorami odnowionego kabuki zostali mężczyźni, tworząc "yarō kabuki". Zostali oni zmuszeni do golenia przedniej części głowy ("yarō atama"), jak było to w ówczesnym zwyczaju okazywania pełnoletniości oraz do składania oświadczeń, że ich przedstawienia nie polegają na prowokacyjnym pokazywaniu swoich ciał i że nie będą angażować się w prostytucję.
W latach 60. XVII wieku zaczęto stosować szeroką platformę powiększającą scenę. Przekształciła się ona w pomost sięgający w głąb widowni o nazwie "hanamichi". Jest on stosowany do dzisiaj i służy aktorom do wejść i wyjść. W 1664 roku dwa teatry (w Osace i Edo) wprowadziły kurtyny, co zwiększyło możliwości inscenizacyjne. W tym czasie wzrosło znaczenie ról "onnagata" (lub "oyama"), wymagających wielu lat ćwiczeń. 
W połowie XVII wieku miasta: Kioto, Osaka i Edo otrzymały pozwolenie na budowę stałych teatrów kabuki.
1688–1704: okres Genroku.
W okresie Genroku (1688–1704), zwanym japońskim renesansem, tworzyło wielu wybitnych artystów: poeta Bashō Matsuo, pisarz Saikaku Ihara, dramaturg Monzaemon Chikamatsu, twórca barwnych drzeworytów ukiyo-e Moronobu Hishikawa, malarz Kōrin Ogata i wielu innych. 
W fazę prawdziwego rozkwitu weszło także kabuki. W tym właśnie czasie sformalizowano strukturę tej sztuki oraz wiele innych elementów stylizacji. Ustalono typy zachowań bohaterów. Teatr kabuki i "ningyō-jōruri" (forma teatru lalkowego, w późniejszym czasie znana jako bunraku) były w tym czasie mocno ze sobą powiązane i wzajemnie wpływały na swój rozwój. 
Monzaemon Chikamatsu, jeden z pierwszych zawodowych autorów sztuk kabuki, stworzył kilka znaczących dzieł, ale dziełem uważanym za najwybitniejsze jest "Sonezaki shinjū" ("Samobójstwo kochanków w Sonezaki"), początkowo przeznaczone dla teatru lalkowego Takemoto-za. Jak wiele innych sztuk bunraku została ona zaadaptowana dla kabuki, a także stała się źródłem inspiracji dla wielu naśladowców. W rzeczywistości ta i inne podobne sztuki wywołały tak wiele wzorowanych na nich prawdziwych samobójstw, że w 1723 roku rząd zabronił wystawiania "shinjū-mono" (sztuk o podwójnym samobójstwie kochanków). 
W okresie tym występowali wybitni aktorzy teatru kabuki: Ayame Yoshizawa I (1673–1729, role "onnagata"), Tōjūrō Sakata I (1647–1709, role romantycznych młodych mężczyzn), który stworzył łagodny styl gry o nazwie "wagoto" i Danjūrō Ichikawa I (1660–1704), który zasłużył się stworzeniem stylu "aragoto" oraz techniki gry o nazwie "mie", polegającej na przyjmowaniu póz i wykonywaniu gestów silnie podkreślających lub przerywających akcję, oraz koncentrujących energię ciała aktora w głowie i twarzy, aby przyciągnąć uwagę widza, podobnie jak to się dzieje obecnie poprzez zbliżenia stosowane w filmie. Jego zasługą jest także przypominający maskę makijaż "kumadori". Pod nazwiskiem Hyōgo Mimasuya pisał także sztuki. Był kiedyś uważany za rywala wielkiego Chikamatsu.
W połowie XVIII wieku kabuki na jakiś czas straciło na popularności, ustępując miejsca bunraku w roli głównej rozrywki niższych klas. Stało się to między innymi z powodu pojawienia się jednocześnie kilku utalentowanych dramaturgów bunraku. W rozwoju kabuki nie zdarzyło się nic wartego wzmianki aż do końca stulecia, gdy forma ta zaczęła wracać do łask.
W okresie Genroku (1688–1704) wykształciły się trzy rodzaje przedstawień kabuki:
1868–1912: okres Meiji.
Olbrzymie zmiany polityczne, gospodarcze i kulturowe rozpoczęte w 1868 roku, związane z upadkiem siogunatu Tokugawów, likwidacją klasy samurajskiej oraz otwarciem Japonii na Zachód, miały wpływ także na teatr kabuki. 
W początkach tego okresu dramaturg Mokuami Kawatake (1816–1893), który był ogniwem łączącym dramaty okresów Tokugawa i Meiji, tworzył sztuki o nazwie "zangiri-mono" ("sztuki ostrzyżonych włosów") z postaciami żołnierzy umundurowanych w zachodnim stylu i krótko ostrzyżonych włosach (po ścięciu charakterystycznego węzła "chonmage" na szczycie głowy) oraz z rolami "onnagata" również w strojach zachodnich. Dramaty te były swojego rodzaju karykaturami współczesnego mu życia i nie cieszyły się powodzeniem.
Znaczne zmiany zaszły m.in. dzięki aktorom: Danjūrō Ichikawa IX (1838–1903) i Kikugorō Onoe V (1844–1903), którzy rozumiejąc szybkie zmiany w społeczeństwie, opracowali nowe działania, które nie istniały w tradycyjnym kabuki. Danjūrō dążył do zmiany fikcyjnej ekspresji, stroju, makijażu i kostiumu, na styl bliższy rzeczywistości. Jednocześnie rząd próbował podnieść kabuki do gatunku teatralnego o wyższym statusie kulturalnym, zmierzając do uczynienia z niego sztuki, która mogłaby być do przyjęcia dla wyższych rangą przedstawicieli rządu i ważnych gości zagranicznych.
Zbieżność poglądów rządu i wysiłków aktora doprowadziła ruch teatralny do znacznej poprawy jakościowej w ciągu następnych 20 lat. Danjūrō organizował spektakle znane jako "katsureki-mono", które kładły nacisk na wierne przedstawianie wydarzeń historycznych, zastępując dotychczasowy, fantazyjny styl teatralny. Otwarto nowy budynek teatru Shintomi-za (dawny Morita-za) w Edo w 1878 roku, gdzie zainstalowano m.in. oświetlenie gazowe. W 1887 roku występy aktorów kabuki na specjalnym przedstawieniu w rezydencji jednego z arystokratów oglądał cesarz Meiji, co zwiększyło natychmiast prestiż tego teatru i sztuki.
Kabuki po II wojnie światowej.
Wiele teatrów kabuki zostało zniszczonych podczas bombardowań w czasie II wojny światowej, ale już we wrześniu 1945 roku wznowiono spektakle w teatrze Tōkyō Gekijō, który pozostał nietknięty. Wkrótce jednak amerykańskie władze okupacyjne zabroniły wykonywania głównych pozycji repertuarowych, w tym "Skarbiec wasalnej lojalności", ponieważ uznały ich treść za feudalną i antydemokratyczną. To był punkt krytyczny w istnieniu kabuki. Dzięki jednak wysiłkom ludzi zainteresowanych, przedstawienia zostały stopniowo dozwolone, a w 1947 roku stało się całkowicie możliwe wystawianie pełnego repertuaru.
Budynek teatru Kabuki-za został przebudowany w 1951 roku, a wystawienie "Genji monogatari" w tym samym roku stało się wielką sensacją, przywracając tej sztuce należne miejsce w tradycji kraju. Boom został wzmocniony w 1962 roku, kiedy po sześćdziesięciu latach powróciło nazwisko Danjūrō Ichikawa w XI pokoleniu słynnej rodziny aktorskiej. Jego występy były niezwykle popularne i wzmocniły „boom kabuki”. 
Aby ułatwić widzom odbiór trudnej sztuki, przedstawienia zostały skrócone, zwłaszcza w Kabuki-za, gdzie skoncentrowano się na prezentacji ulubionych aktów i scen, wzbogaconej o elementy taneczne. Teatr Narodowy (Kokuritsu Gekijō), w tokijskiej dzielnicy Chiyoda, kontynuuje natomiast prezentowanie sztuk w pełnej ich długości. Oznacza to, że spektakle trwają około pięciu godzin. 
We współczesnej Japonii kabuki pozostaje najpopularniejszą formą tradycyjnego teatru japońskiego, a najwybitniejsi aktorzy często pojawiają się w rolach telewizyjnych i filmowych. Przykładowo, dobrze znany "onnagata", Tamasaburō Bandō V, zagrał w kilku sztukach (nie związanych z kabuki) i filmach, występując często w rolach kobiecych.
Niektóre zespoły kabuki wykorzystują obecnie kobiety do ról "onnagata". Założono Ichikawa Kabuki-za, trupę składającą się wyłącznie z kobiet. W 2003 roku na brzegu rzeki Kamo, obok mostu Shijō w Kioto postawiono pomnik „założycielce” kabuki, Izumo no Okuni.
Elementy kabuki.
Scena kabuki posiada przedłużenie zwane "hanamichi" (花道 dosł.: „ścieżka kwiatów”). Początkowo służyło ono jako przejście do wręczania kwiatów artystom. Obecnie jest to pomost wchodzący w widownię, po jej lewej stronie, służący wejściom i wyjściom bohaterów oraz do odgrywania akcji, które toczą się „z dala” od wydarzeń prezentowanych na głównej scenie. Teatry kabuki stopniowo wprowadzają urządzenia coraz bardziej wyrafinowane technologicznie. Innowacje takie jak obrotowa scena i zapadnie, wprowadzone w XVIII wieku, znacznie wzbogaciły inscenizację sztuk kabuki.
W kabuki, podobnie jak w niektórych innych rodzajach japońskiej sztuki scenicznej, scenografia i stroje są zmieniane niekiedy podczas trwania akcji, z aktorami pozostającymi na scenie i przy podniesionej kurtynie. Obsługa wchodzi na scenę, dodając i usuwając rekwizyty, tła i inne elementy scenerii. Członkowie obsługi, zawsze ubrani całkowicie na czarno, tradycyjnie są uważani za "niewidzialnych".
Wśród ważnych elementów teatru kabuki znajduje się "mie" (見得, 見栄 poza, gest). Aktor przybiera i utrzymuje wystylizowaną pozę, aby mocno określić charakter lub emocje swojego bohatera. Pozy ciała mają specjalne znaczenie, ale kluczem jest skoncentrowanie energii ciała w głowie i twarzy, aby przyciągnąć uwagę publiczności, podobnie jak zbliżenie w filmie. 
W okresie Edo widownia, która chciała wyrazić swój zachwyt używała "kakegoe" – okrzyku o ustalonej treści, który mógł wydać widz w każdym momencie spektaklu. Jest on traktowany w teatrze kabuki podobnie jak oklaski w Europie. Obecnie rozlega się tylko w punktach kulminacyjnych występu. 
Religie w Japonii (buddyzm, shintō) wpłynęły na niektóre pozy w tym teatrze. Jednym z popularniejszych motywów było popełnienie samobójstwa przez oboje kochanków, aby dostąpić reinkarnacji i żyć spokojniej w następnym życiu.
"Keshō", lub charakteryzacja, jest cechą stylu łatwo rozpoznawalną nawet przez osoby niezorientowane w tej formie sztuki. Pył ryżowy jest używany do stworzenia białego podkładu "oshiroi", a "kumadori" zmienia lub wzmacnia do przesady rysy twarzy, aby uzyskać dramatyczną, zwierzęcą lub nadnaturalną maskę dla aktorów.
Z kabuki wiąże się jeden ze stylów kaligraficznych, pochodzących z okresu Edo. Nazywa się on "kantei-ryū" (zob. fot. okładki magazynu teatralnego) i jest używany w reklamach, banerach i programach artystycznych dotyczących tego teatru. Podobne style zachowano dla zapasów sumo i tradycyjnej sztuki monologów komicznych rakugo.

</doc>
<doc id="401405" url="https://pl.wikipedia.org/wiki?curid=401405" title="Piekary (województwo mazowieckie)">
Piekary (województwo mazowieckie)

Piekary – wieś w Polsce położona w województwie mazowieckim, w powiecie żyrardowskim, w gminie Mszczonów.
Prywatna wieś szlachecka położona była w drugiej połowie XVI wieku w powiecie mszczonowskim ziemi sochaczewskiej województwa rawskiego. Do 1954 roku siedziba gminy Piekary. W latach 1975–1998 miejscowość położona była w województwie skierniewickim.

</doc>
<doc id="401406" url="https://pl.wikipedia.org/wiki?curid=401406" title="Piekary (województwo świętokrzyskie)">
Piekary (województwo świętokrzyskie)

Piekary (dawn. "Piekary-Kapituła") – wieś w Polsce położona w województwie świętokrzyskim, w powiecie sandomierskim, w gminie Obrazów.
Prywatna wieś duchowna położona była w drugiej połowie XVI wieku w powiecie sandomierskim województwa sandomierskiego. W latach 1975–1998 miejscowość położona była w województwie tarnobrzeskim.

</doc>
<doc id="401407" url="https://pl.wikipedia.org/wiki?curid=401407" title="Piekiełko (województwo małopolskie)">
Piekiełko (województwo małopolskie)

Piekiełko – wieś w Polsce położona w województwie małopolskim, w powiecie limanowskim, w gminie Tymbark. W latach 1975–1998 miejscowość położona była w województwie nowosądeckim.
Położenie.
Miejscowość położona jest w dolinie rzeki Łososina, dolinie jego dopływu – potoku Bednarka oraz na stokach Zęzowa (705 m). Sąsiaduje z miejscowościami: Tymbark, Koszary, Rupniów i Pasierbiec. Przez Piekiełko przechodzi droga z Łososiny Górnej do Tymbarku.

</doc>
<doc id="401408" url="https://pl.wikipedia.org/wiki?curid=401408" title="Piekiełko (województwo mazowieckie)">
Piekiełko (województwo mazowieckie)

Piekiełko – wieś w Polsce położona w województwie mazowieckim, w powiecie grójeckim, w gminie Grójec.
W latach 1975–1998 miejscowość położona była w województwie radomskim.

</doc>
<doc id="401409" url="https://pl.wikipedia.org/wiki?curid=401409" title="Piekiełko (Mława)">
Piekiełko (Mława)

Piekiełko – część miasta Mława w województwie mazowieckim. 
Włączona do Mławy 1 stycznia 2004 roku, przed wcieleniem była to wieś położona w województwie warmińsko-mazurskim, w powiecie działdowskim, w gminie Iłowo-Osada.
W latach 1975–1998 miejscowość położona była w województwie ciechanowskim.

</doc>
<doc id="401410" url="https://pl.wikipedia.org/wiki?curid=401410" title="Piekło (województwo pomorskie)">
Piekło (województwo pomorskie)

Piekło (niem. "Pieckel") – wieś w Polsce położona w województwie pomorskim, w powiecie sztumskim, w gminie Sztum przy drodze wojewódzkiej nr 605.
W latach 1975–1998 miejscowość administracyjnie należała do województwa elbląskiego.
W sąsiedniej Białej Górze znajduje się śluza rozdzielająca Wisłę i Nogat.
Historia.
Nazwa miejscowości wiąże się najprawdopodobniej z licznymi powodziami występującymi na tym terenie. Inna hipoteza co do pochodzenia nazwy wiąże się z przewożącymi na barkach piasek flisakami, którzy w czasie spławu miejsce to ze względu na trudność przepływu i liczne wiry nazywali piekłem. Pierwsze wzmianki o miejscowości sięgają 1570 roku. Kolejny dokument ukazał się w 1707 roku, który wspominał o istniejącej tu karczmie i określał wielkość wsi. Od 1772 wieś znajdowała się pod administracją zaboru pruskiego, a od 1920 do 1 września 1939 wieś na terytorium Wolnego Miasta Gdańska. Dzięki staraniom miejscowych Polaków 16 lipca 1936 roku rozpoczęto budowę „Domu Polskiego”, w którym miały mieścić się: szkoła, ochronka, mieszkania i kaplica. Uroczyste otwarcie placówki nastąpiło 4 lipca 1937 roku. W latach 1942–1945 niemieckie władze nazistowskie zmieniły nazwę wsi na "Nogathaupt". Wiosną 1945 roku miejscowość znalazła się ponownie w Polsce, a w 1964 roku na ścianie szkoły zawieszono tablicę pamiątkową oraz nadano jej imię Jana Hinza, pierwszego dyrektora szkoły, który został zamordowany przez Niemców. Decyzją Rady Miejskiej w Sztumie szkoła została zlikwidowana, a uczniowie od 1 września 2011 r. muszą uczęszczać na zajęcia do oddalonej o 18 km szkoły w Czerninie.

</doc>
<doc id="401411" url="https://pl.wikipedia.org/wiki?curid=401411" title="Piekło (województwo świętokrzyskie)">
Piekło (województwo świętokrzyskie)

Piekło – wieś w Polsce położona w województwie świętokrzyskim, w powiecie koneckim, w gminie Końskie.
Wieś wchodzi w skład sołectwa "Niebo".
W latach 1975–1998 miejscowość położona była w województwie kieleckim.
Wierni kościoła rzymskokatolickiego należą do parafii Matki Bożej Nieustającej Pomocy w Końskich.
Położenie.
Nieopodal wsi znajduje się zgrupowanie skał noszących nazwę Piekło Gatniki, zbudowanych z piaskowca jurajskiego, sięgających wysokości 5 m., ciągnących się pasmem o długości około 100 m. Miejscowość znajduje się na polanie w lasach koneckich.
Piekło jest punktem początkowym czarnego szlaku rowerowego prowadzącego do Młynka Nieświńskiego.
Przez wieś przechodzi niebieski szlak turystyczny z miejscowości Pogorzałe do Kuźniaków oraz czerwony szlak rowerowy do Sielpii Wielkiej.
Historycznie miejscowość przynależy do Małopolski, a ściślej rzecz biorąc do ziemi sandomierskiej.
Historia.
Do 1830 r. miejscowość nosiła nazwę "Iwasiów", istniały tu wówczas 3 karczmy z zajazdami. W 1827 r. wieś zamieszkiwało 27 osób w 4 domach, w 1880 r. było już 12 domów i 62 mieszkańców. Do I wojny światowej 

</doc>
<doc id="401412" url="https://pl.wikipedia.org/wiki?curid=401412" title="Kościół Maryi Królowej w Poznaniu">
Kościół Maryi Królowej w Poznaniu

Kościół Maryi Królowej (bardziej znany pod starym wezwaniem Matki Boskiej Królowej) w Poznaniu znajduje się przy Rynku Wildeckim. Świątynię wzniesiono w latach 1904-1907 roku, według projektu berlińskiego architekta, Oskara Hossfelda dla gminy ewangelickiej. Początkowo nosiła wezwanie św. Mateusza.
Historia i architektura.
W okresie II Rzeczypospolitej kościół należał do parafii przynależącej do superintendentury Poznań Ewangelickiego Kościoła Unijnego.
Neorenesansowy kościół wzniesiono na planie prostokąta. Zewnętrzne mury zdobią regularnie rozmieszczone, niewielkie przypory. Elewację zachodnia i fasadę znajdującą się po stronie wschodniej zdobią utrzymane w stylu szczyty. W osi frontu umieszczono wysuniętą czworoboczną wieżę o wysokości 45 m, którą wieńczy ośmioboczny hełm. W wieży znajduje się główny portal wykonany w stylu [[. Wnętrze przykrywa beczkowate sklepienie, ozdobione [[Łęk sklepienny|gurtami.]] Z ewangelickich elementów, niespotykanych w kościołach katolickich zachowały się do dziś [[empora|empory]], nie zachował się natomiast znajdujący się niegdyś w [[prezbiterium]] obraz „św. Mateusza pochylonego nad Ewangelią oraz zmartwychwstałego Chrystusa” autorstwa Maksa Kutschmanna. [[Witraż]]e prezbiterium przedstawiały natomiast czterech ewangelistów (obecne witraże pochodzą z [[lata 90. XX wieku|lat 90. XX wieku]], a wykonała je Grażyna Strykowska). Po [[II wojna światowa|II wojnie światowej]] kościół przejęli katolicy, a dokładniej [[Zgromadzenie Zmartwychwstania Pana Naszego Jezusa Chrystusa|zmartwychwstańcy]] z [[Kościół Zmartwychwstania Pańskiego w Poznaniu|parafii Zmartwychwstania Pańskiego]] na terenie której kościół się znalazł. Swoje pierwotne wezwanie, św. Mateusza zachował aż do 1955, kiedy to otrzymał wezwanie Matki Boskiej Królowej. W [[1993]] erygowano nową parafię Maryi Królowej ponownie zmieniając wezwanie. Dzisiejszy wystrój wnętrza powstał w latach [[1962]]-[[1972]] według projektu [[Kazimierz Bieńkowski|Kazimierza Bieńkowskiego]]. Jest to między innymi 14 stacji [[droga krzyżowa|Drogi Krzyżowej]], wykonanych techniką [[sgraffito]]. Natomiast malowidła w emporach wykonali Kazimierz Jasnocha i Włodzimierz Bartoszewicz pod kierunkiem [[Wacław Taranczewski|Wacława Taranczewskiego]]. Przedstawiają one 15 [[różaniec|tajemnic różańcowych]] oraz symbole maryjne. Z okresu ewangelickiego pozostały wspomniane już trzy [[empora|empory]] (organowa i dwie boczne) oraz chrzcielnica z [[1907]]. roku. Całości wyposażenia dopełnia pochodzący z [[XVII wiek]]u obraz przedstawiający Koronacje Najświętszej Marii Panny, który trafił do świątyni w [[1994]] roku. Z tego samego roku pochodzi [[belka tęczowa]] z [[krucyfiks]]em autorstwa Jacka Nowaka. W prawym ołtarzu bocznym obraz [[Jezu ufam Tobie (obraz)|Miłosierdzia Bożego]]. W 2009, przed kościołem stanął pomnik [[Archanioł Michał|Michała Archanioła]].
Wewnątrz świątyni wmurowano tablicę pamiątkową o treści: "Siostrom i braciom w wierze w Jezusa Chrystusa / Ewangelikom wildeckim / [[1907]]-15 III [[2007]]".
Linki zewnętrzne.
[[Kategoria:Kościoły rzymskokatolickie w Poznaniu|Maryi Królowej]]
[[Kategoria:Zabytkowe kościoły w Poznaniu|Maryi Królowej]]
[[Kategoria:Świątynie pod wezwaniem Najświętszej Maryi Panny Królowej]]
[[Kategoria:Architektura neorenesansu w Poznaniu]]
[[Kategoria:Dawne kościoły protestanckie w Poznaniu|Maryja Królowa]]
[[Kategoria:Wilda]]
[[Kategoria:Ewangelicki Kościół Unijny w Polsce]]
[[Kategoria:Budynki w Polsce oddane do użytku w 1907]]

</doc>
<doc id="401413" url="https://pl.wikipedia.org/wiki?curid=401413" title="Pielaki (województwo lubelskie)">
Pielaki (województwo lubelskie)

Pielaki – wieś w Polsce położona w województwie lubelskim, w powiecie hrubieszowskim, w gminie Uchanie.
W latach 1975–1998 miejscowość położona była w województwie zamojskim. Wieś stanowi sołectwo gminy Uchanie. Według Narodowego Spisu Powszechnego (III 2011 r.) liczyła 110 mieszkańców i była osiemnastą co do wielkości miejscowością gminy Uchanie.

</doc>
<doc id="401414" url="https://pl.wikipedia.org/wiki?curid=401414" title="Pielaki (województwo świętokrzyskie)">
Pielaki (województwo świętokrzyskie)

Pielaki – wieś w Polsce położona w województwie świętokrzyskim, w powiecie kieleckim, w gminie Mniów.
W latach 1975–1998 miejscowość położona była w województwie kieleckim.
Przez miejscowość przepływa niewielka rzeka Czarna Taraska dopływ Czarnej.

</doc>
<doc id="401415" url="https://pl.wikipedia.org/wiki?curid=401415" title="Pielgrzymka (województwo dolnośląskie)">
Pielgrzymka (województwo dolnośląskie)

Pielgrzymka (niem. "Pilgramsdorf", 1945–1946 "Pielgrzymowice") – wieś w Polsce, położona w województwie dolnośląskim, w powiecie złotoryjskim, w gminie Pielgrzymka, na Pogórzu Kaczawskim w Sudetach.
Podział administracyjny.
W latach 1975–1998 miejscowość położona była w województwie legnickim. Miejscowość jest siedzibą gminy Pielgrzymka.
Demografia.
Według Narodowego Spisu Powszechnego (III 2011 r.) liczyła 774 mieszkańców. Jest trzecią co do wielkości miejscowością gminy Pielgrzymka.
Położenie.
Pielgrzymka leży na Pogórzu Kaczawskim, a dokładniej w Kotlinie Proboszczowskiej, w jej centralnej części, nad Skorą.
Historia.
Ok. 1150 osiedlili się tu podobno rycerze zakonu templariuszy, którzy wybudowali tu kościół, który stał się celem pielgrzymek. Wieś po raz pierwszy wymieniono w kronikach ok. 1251.
Zabytki.
Do wojewódzkiego rejestru zabytków wpisane są:
Inne zabytki:
Transport.
Transport drogowy.
Przez przebiega Droga wojewódzka nr 364.
Transport kolejowy.
Przez wieś przebiega Linia kolejowa nr 284 (Legnica – Pobiedna) 
Sport.
W miejscowości tej istnieje "Klub Sportowy Fenix Pielgrzymka" (zał. 3 sierpnia 1994) grający, do sezonu 2014/2015, w legnickiej A-klasie, grupa III. Latem 2015 r. zespół spadł do B-klasy, grupa: Legnica V. Po zakończeniu rundy jesiennej sezonu 2015/2016 jest liderem rozgrywek (12 spotkań, 31 pkt, bilans: 10-1-1)
W Pielgrzymce działa również klub łuczniczy o nazwie "GLKS Unia Pielgrzymka". Klub ten znajduje się w czołówce polskich klubów łuczniczych.

</doc>
<doc id="401416" url="https://pl.wikipedia.org/wiki?curid=401416" title="Pielgrzymka (województwo lubelskie)">
Pielgrzymka (województwo lubelskie)

Pielgrzymka – wieś w Polsce położona w województwie lubelskim, w powiecie opolskim, w gminie Józefów nad Wisłą.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Józefów nad Wisłą.
Pielgrzymka należy do parafii św. Anny w Prawnie. 

</doc>
<doc id="401417" url="https://pl.wikipedia.org/wiki?curid=401417" title="Pielgrzymka (województwo podkarpackie)">
Pielgrzymka (województwo podkarpackie)

Pielgrzymka (j. łemkowski Перегримка) – wieś w Polsce, w województwie podkarpackim, w powiecie jasielskim, w gminie Osiek Jasielski.
Położenie geograficzne.
Pielgrzymka leży na południowo-zachodnim skraju Pogórza Jasielskiego, u północnych podnóży Beskidu Niskiego (ramiona Świerzowej z Górą Zamkową, Smyczką i Czerszlą), nad potokiem zwanym Pachniczką (dopływ Kłopotnicy).
W 1595 roku wieś położona w powiecie bieckim województwa krakowskiego była własnością starosty krasnostawskiego Jana Mniszcha. W latach 1975–1998 miejscowość należała do województwa krośnieńskiego.
Zabytki.
We wsi znajduje się dawna cerkiew greckokatolicka, obecnie prawosławna pod wezwaniem św. Michała Archanioła, wzniesiona w końcu XVIII wieku. Została zbudowana w latach 1870–1872 (z tego okresu obecny ikonostas). Świątynia w Pielgrzymce należy do typowych budowli sakralnych wznoszonych na zachodniej Łemkowszczyźnie. Jest siedzibą miejscowej parafii.

</doc>
<doc id="401418" url="https://pl.wikipedia.org/wiki?curid=401418" title="Pielgrzymowice (województwo małopolskie)">
Pielgrzymowice (województwo małopolskie)

Pielgrzymowice – wieś w Polsce położona w województwie małopolskim, w powiecie krakowskim, w gminie Michałowice.
W latach 1975–1998 miejscowość położona była w województwie krakowskim.
Integralne części miejscowości: Baniówka, Koniowiec, Wodacze.
Zobacz też: Pielgrzymowice

</doc>
<doc id="401419" url="https://pl.wikipedia.org/wiki?curid=401419" title="Pielgrzymowice (województwo opolskie)">
Pielgrzymowice (województwo opolskie)

Pielgrzymowice (niem. "Neudorf b. Bernstadt") – wieś w Polsce położona w województwie opolskim, w powiecie namysłowskim, w gminie Wilków.
W latach 1975–1998 miejscowość położona była w województwie opolskim.
Przez wieś przebiega linia kolejowa nr 143. Planowane jest uruchomienie we wsi przystanku kolejowego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Mikoffzka".
II wojna światowa.
W czasie II wojny światowej miejscowość stała się symbolicznym miejscem kaźni polskich robotników przymusowych. Miejscowi chłopi niemieccy zamordowali wówczas polskiego jeńca wojskowego skierowanego do przymusowej pracy w rolnictwie - Tadeusza Słonimskiego 

</doc>
<doc id="401420" url="https://pl.wikipedia.org/wiki?curid=401420" title="Pielgrzymowice (województwo śląskie)">
Pielgrzymowice (województwo śląskie)

Pielgrzymowice (niem. "Pilgramsdorf") – wieś w Polsce położona w województwie śląskim, w powiecie pszczyńskim, w gminie Pawłowice. Powierzchnia sołectwa wynosi 13,17 km², a liczba ludności 2688, co daje gęstość zaludnienia równą 197,5 os./km².
Większość mieszkańców utrzymuje się pracując w okolicznych zakładach przemysłowych i punktach usługowych, ale prowadzona jest tu także działalność rolnicza, hodowlana, usługowa i agroturystyczna.
W Pielgrzymowicach znajduje się zabytkowy drewniany kościół z 1675 r. pod wezwaniem św. Katarzyny. Kościół ten znajduje się na Szlaku Architektury Drewnianej województwa śląskiego. We wsi znajduje się także zabytkowy zamek właścicieli Pielgrzymowic, który w latach powojennych do 1996 r. pełnił rolę szkoły. Krajobraz Pielgrzymowic ma charakter wiejski - zabudowania to domy jednorodzinne i budynki gospodarskie. Ukształtowanie terenu pagórkowate z licznymi lasami i karpiowymi stawami hodowlanymi. 
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna pomiędzy 1295–1305 miejscowość wymieniona jest w szeregu wsi położonych w okolicy Żor i Wodzisławia ("ville circa Zary et Wladislaviam"), w zlatynizownej formie "Peregrini villa".
Historia.
Pierwsze wzmianki na temat Pielgrzymowic pochodzą z ok. 1305 roku, choć na podstawie czasu powstania księgi biskupstwa wrocławskiego, gdzie wieś odprowadzała dziesięcinę, można przyjąć, że jej początki sięgają XIII wieku. W księdze tej Pielgrzymowice wymienione są w szeregu wsi położonych w okolicy Żor i Wodzisławia ("ville circa Zary et Wladislaviam") jako "Peregrini villa". Przebiegał tędy stary szlak handlowy przez Bramę Morawską, a w średniowieczu znajdowała się tu twierdza warowna, będąca przedmiotem sporów między książętami śląskimi a której pochodzenie historycy datują na okres wcześniejszy od daty powstania państwa polskiego. Twierdza warowna umiejscowiona była podobno na terenie istniejącej po dziś dzień rezydencji Reizensteinów (właściciele tych ziem na przełomie XIX i XX wieku), a obecnie sąsiadującej ze Szkołą Podstawową im. Karola Miarki. Pierwsze informacje o pielgrzymowickim szkolnictwie pochodzą z roku 1679. W czasach panowania pruskiego postawiono budynek szkolny, w którym od połowy XIX w. nauczał urodzony w Pielgrzymowicach znany polski działacz narodowy Karol Miarka. Z początkiem dwudziestego stulecia "Miarkówka" okazała się zbyt ciasna i zbudowano nowy obiekt w miejscu obecnej strażnicy OSP, który został zniszczony podczas drugiej wojny światowej. Na początku lat 70. doszło do przebudowy dawnej "Miarkówki", natomiast w roku 1994 oddano do użytku nowy gmach, w którym mieści się obecnie szkoła podstawowa oraz gimnazjum. Pamięć o Karolu Miarce, wybitnym krzewicielu polskości na Śląsku jest w Pielgrzymowicach stale kultywowana. Corocznie wręczana jest tutaj Nagroda im. Karola Miarki przyznawana najwybitniejszym działaczom kultury Górnego Śląska, której laureatami są m.in. Wojciech Kilar oraz Henryk Mikołaj Górecki, a w roku 2010 została uhonorowana nią społeczność Pielgrzymowic. Dodatkową atrakcją turystyczną, jaką oferują uczestnikom organizatorzy zimowych ferii z kontrabasem w roli głównej jest zwiedzenie drewnianego kościoła z XVII wieku z organami w oryginale zachowanymi od czasów, kiedy grali na nich Miarkowie - ojciec i syn Karol.
W latach 1975–1998 miejscowość położona była w województwie katowickim.
Turystyka.
Przez miejscowość przebiega czerwona trasa rowerowa nr 190, istniejąca pod nazwą Trakt Reitzensteinów.

</doc>
<doc id="401421" url="https://pl.wikipedia.org/wiki?curid=401421" title="Pieńki (powiat łukowski)">
Pieńki (powiat łukowski)

Pieńki – wieś w Polsce położona w województwie lubelskim, w powiecie łukowskim, w gminie Serokomla.
W latach 1975–1998 miejscowość położona była w województwie siedleckim.
Wierni Kościoła rzymskokatolickiego należą do parafii św. Stanisława w Serokomli.

</doc>
<doc id="401422" url="https://pl.wikipedia.org/wiki?curid=401422" title="Pieńki (powiat piotrkowski)">
Pieńki (powiat piotrkowski)

Pieńki – wieś w Polsce położona w województwie łódzkim, w powiecie piotrkowskim, w gminie Rozprza.
Do 1925 roku wieś nosiła nazwę Aleksandropol. W latach 1975–1998 miejscowość położona była w województwie piotrkowskim.

</doc>
<doc id="401424" url="https://pl.wikipedia.org/wiki?curid=401424" title="Pień (województwo kujawsko-pomorskie)">
Pień (województwo kujawsko-pomorskie)

Pień – wieś w Polsce, położona w województwie kujawsko-pomorskim, w powiecie bydgoskim, w gminie Dąbrowa Chełmińska. W latach 1975–1998 miejscowość położona była w województwie bydgoskim.
Położenie.
Miejscowość położona jest w gminie Dąbrowa Chełmińska, powiecie bydgoskim, na historycznej Ziemi Chełmińskiej. Wieś rozlokowana jest na wyeksponowanej krawędzi doliny Wisły. Skraj Wysoczyzny Chełmińskiej przylegający do krawędzi doliny jest rozcięty przez liczne rynny i parowy, przez co topografia wsi jest zróżnicowana. Miejscowość znajduje się w obrębie Fordońskiego Przełomu Wisły.
Nazwa.
Nazwę wsi wywodzi się od łacińskiego rzeczownika "Pin" oznaczającego sosnę. W najstarszych źródłach pisanych, wzmiankujących nazwy miejscowości, Pień pojawia się jako: "Pin" (1222), "Peene", "Pene", "Pehen".
Charakterystyka.
Demografia.
Według Narodowego Spisu Powszechnego (III 2011 r.) wieś liczyła 54 mieszkańców. Jest szesnastą co do wielkości miejscowością gminy Dąbrowa Chełmińska.
Przyroda i rekreacja.
Wieś położona jest na obszarze o godnych uwagi walorach przyrodniczych i rekreacyjnych. Od wschodu graniczy z kompleksem leśnym, od zachodu z łąkami nadwiślańskimi. W pobliżu miejscowości rozlokowane są cztery rezerwaty przyrody: Las Mariański, Wielka Kępa Ostromecka, Linje oraz Reptowo, które chronią siedliska związane z doliną Wisły: łęgi, grądy i bory mieszane, torfowiska i stanowisko lęgowe czapli siwej. W 2003 wieś włączono w obszar Zespołu Parków Krajobrazowych Chełmińskiego i Nadwiślańskiego. Tereny zalewowe Wisły objęte są siecią obszarów Natura 2000 pn.: Dolina Dolnej Wisły (obszar specjalnej ochrony ptaków) i Solecka Dolina Wisły.
Szlaki turystyczne.
Przez Pień prowadzą szlaki turystyczne:
Grodzisko.
We wsi znajduje się grodzisko kultury łużyckiej zlokalizowane na wyeksponowanym skraju zbocza o wysokości 80 m, stromo opadającego ku Wiśle. U jego podnóża znajduje się tzw. Reptówka – odcięte od nurtu głównego starorzecze Wisły. Na terenie wsi znajdywano relikty ceramiczne i metalowe, cmentarzyska popielnicowe. Śladami kontaktów handlowych z okresu wpływów rzymskich są monety rzymskie, paciorki szklane, wisiorki, misy, dzbany i wiadra.
W latach 2005–2009 badania wykopaliskowe średniowieczno-nowożytnego zespołu osadniczego w Pniu przeprowadzał Zakład Archeologii Średniowiecza i Czasów Nowożytnych Instytutu Archeologii Uniwersytetu Mikołaja Kopernika w Toruniu. Podczas badań odkryto ślady drewnianego zamku krzyżackiego prokuratora, funkcjonującego tu w latach 1411–1422, a poniżej pozostałości wczesnośredniowiecznego wału grodowego, wykonanego z drewna, gliny i kamieni. Czas jego powstania określono połowę X wieku. W 2007 roku wydobyto ogółem ok. 1200 fragmentów naczyń ceramicznych, z tego ok. 700 ułamków egzemplarzy wczesnośredniowiecznych i ok. 500 późnośredniowiecznych oraz 23 jamy grobowe. Rok później wydobyto 3,7 tysiąca fragmentów średniowiecznych naczyń ceramicznych, 91 fragmentów kafli garnkowych oraz zabytki żelazne (uzbrojenie, oporządzenie, narzędzia itp.) Okres powstania wczesnośredniowiecznego cmentarzyska w Pniu określono na czas między II połową X a początkiem XI wieku. W XVI wieku na grodzisku założono cmentarz, który był użytkowany przez miejscową ludność aż do XIX wieku.
Na odkrytym w l. 60. XX wieku cmentarzysku dokonano szeregu odkryć archeologicznych, m.in. końskiego grobu. 30 sierpnia 2022 archeolodzy odkryli na nim grób młodej kobiety z założonym na szyję sierpem i trójkątną kłódką, zapiętą na palcu lewej stopy (pochówek wampiryczny).
Historia.
W VII wieku istniała tu osada ludności słowiańskiej. W XI wieku tereny te wchodziły w skład państwa Bolesława Chrobrego. Gród wraz z okolicą przeszedł XII wieku we władanie książąt pomorskich jako posag siostry Żyrona, wojewody mazowieckiego. Miejscowość wymieniono po raz pierwszy w źródłach pisanych 5 sierpnia 1222 roku w akcie nadania przez księcia Konrada I mazowieckiego rozległych posiadłości w ziemi chełmińskiej na rzecz biskupa misyjnego Prus Chrystiana.
W latach 1223–1247 dziedzicem grodu Pień i kilkunastu wsi do niego należących był Świętopełk II Wielki, a następnie przeszedł on we władanie Krzyżaków. Spór o gród Pień między Świętopełkiem, a mistrzem krzyżackim Hermanem von Balk rozpatrywał 21 października 1247 sąd polubowny odbyty na wiślanej wyspie między Świeciem, a Chełmnem. Rozjemcami byli: arcybiskup gnieźnieński Pełka i pierwszy biskup chełmiński Heidenryk. Dokument wzmiankował o istnieniu tu fortyfikacji ("Pin in quofuit castrum").
W czasach krzyżackich Pień był wójtostwem, a od 1414 roku prokuratorią komturstwa bierzgłowskiego. Z tego powodu powstał tu prawdopodobnie w tym okresie, niewielki zamek. Od 1416 roku podlegał komturstwu toruńskiemu, pozostając nadal siedzibą prokuratorii. Podczas wojny golubskiej dokumenty krzyżackie wspominały, że zamek był w złym stanie technicznym. Z powodu działań wojennych z Królestwem Polskim i zagrożenia atakiem przez starostę bydgoskiego Janusza Brzozogłowego, zamek w Pniu został przez Krzyżaków opuszczony i spalony.
Po zakończeniu wojny trzynastoletniej w 1466 roku miejscowość została włączona do Królestwa Polskiego. Posiadał ją wówczas szlachecki ród Elżanowskich. Wieś należała początkowo do parafii bolumińskiej lub czarżańskiej, a po 1466 – ostromeckiej. W 1613 roku Pień od Łukasza Elbanowskiego, chorążego chełmińskiego kupiła ksienia (przełożona klasztoru żeńskiego) Magdalena Mortęska dla klasztoru benedyktynek w Chełmnie. Posiadłość przekazano w dzierżawę rodziny von Lewińskich, która dzierżyła go prawdopodobnie aż do 1882 roku. Arendarz von Lewiński wzniósł budynek mieszkalny, karczmę-sklep i zabudowania gospodarcze. W 1618 roku we wsi urządzono staw przepływowy z młynem wodnym.
Po wojnach szwedzkich Pień został zrujnowany i zszedł do rangi drobnego folwarku, który od 1772 roku wraz z całą Ziemią Chełmińską podlegał jurysdykcji Królestwa Prus. Skonfiskowany folwark o powierzchni ok. 120 ha (w tym ok. 20 ha lasu) przeszedł pod zarząd pruskiej domeny królewskiej. Teren rozdzielono między dzierżawców wieczystych. Do majątku Pień, którego obszar wynosił 390 ha, należała też część sąsiedniej wsi zwanej Słończ Pieński. Od 1850 folwark należał do Karola Augusta Eistaedta, a od 1882 do Hermanna Bolta. Powstała w tym czasie nowa zagroda folwarczna. Właściciele byli jednocześnie urzędnikami stanu cywilnego tzw. pruskiego okręgu ostromeckiego. W okresie międzywojennym majątek nadal dzierżyła rodzina Boldtów. Hugon Boldt, ostatni niemiecki właściciel folwarku Pień, w 1939 roku był członkiem zbrodniczej organizacji Volksdeutscher Selbstschutz i przyczynił się do zamordowania kilku Polaków. Po II wojnie światowej część ziemi rozparcelowano na rzecz osób prywatnych, a pozostałą część przekazano Rolniczej Spółdzielni Produkcyjnej, a po jej rozwiązaniu PGR. Od lat 90. XX w. całość ziemi użytkują rolnicy.
Ciekawostki.
W 1282 roku w pobliżu wsi Pień istniała zanikła obecnie osada Kindorf, granicząca ze wsiami Pień i Czarże, położona tuż nad brzegiem Wisły. W 1319 roku w Kindorfie, w obecności krzyżackiego mistrza krajowego Henryka von Gera, pertraktowali, będący w sporze piastowscy książęta: Leszek inowrocławski i Przemysł inowrocławski. W latach 1400–1438 Kindorf stanowił własność Zakonu Krzyżackiego w komturstwie starogrodzkim, a w 1505 okręg starogrodzki – ze wsią Kindorf – Aleksander Jagiellończyk, król Polski, nadał biskupom chełmińskim. Z kolei w zamienił z Wawrzyńcem Knopfem, który w latach następnych otrzymał je na własność. Brak dalszych wzmianek źródłowych o tej wsi.

</doc>
<doc id="401425" url="https://pl.wikipedia.org/wiki?curid=401425" title="Pień (województwo podkarpackie)">
Pień (województwo podkarpackie)

Pień – wieś w Polsce, położona w województwie podkarpackim, w powiecie mieleckim, w gminie Radomyśl Wielki.
W latach 1975–1998 miejscowość położona była w województwie tarnowskim.
Najmniejsza miejscowość w gminie, założona przy tzw. trakcie krakowskim w XVI wieku. Od początku swego istnienia związana ze Zgórskiem. Pień przynależy do tamtejszej parafii św. Mikołaja należącej do dekanatu Radomyśl Wielki.
Od roku 1909 we wsi istniała szkoła. W roku 1972 wybudowano dla jej potrzeb nowy budynek. Niż demograficzny sprawił, że od roku 2000 do szkoły chodziły dzieci z klas 0 i I-III. Starsze dzieci dowożono do Partyni. Z dniem 1 września 2004 r. szkoła podstawowa w Pniu zaprzestała działalności. Obecnie znajduje się tam ośrodek rewalidacyjno-wychowawczy dla osób niepełnosprawnych.

</doc>
<doc id="401426" url="https://pl.wikipedia.org/wiki?curid=401426" title="Pierzchały (województwo podlaskie)">
Pierzchały (województwo podlaskie)

Pierzchały – wieś w Polsce położona w województwie podlaskim, w powiecie bielskim, w gminie Wyszki.
W latach 1975–1998 miejscowość położona była w województwie białostockim.
Wierni kościoła rzymskokatolickiego należą do parafii św. Stanisława w Topczewie.

</doc>
<doc id="401427" url="https://pl.wikipedia.org/wiki?curid=401427" title="Pierzchały (województwo warmińsko-mazurskie)">
Pierzchały (województwo warmińsko-mazurskie)

Pierzchały ("niem. Pettelkau") – osada w Polsce położona w województwie warmińsko-mazurskim, w powiecie braniewskim, w gminie Płoskinia.
W latach 1975–1998 miejscowość położona była w województwie elbląskim. Osada znajduje się w historycznym regionie Warmia.
Wieś, znana od 1296, w 1311 stała się własnością biskupów warmińskich. W 1343 powstała tu kapituła kolegiacka, wkrótce jednak przeniesiona do Glotowa, a następnie do Dobrego Miasta. Kościół pw. Narodzenia NMP i św. Małgorzaty wzniesiono jeszcze przed założeniem kolegiaty. Jest budowlą ceglaną, gotycką, salową. Posiadał sklepienie krzyżowo-żebrowe. Wieżę i zakrystię dobudowano ok. 1400 r., potem kaplice boczne, a drewniana górna część wieży powstała w 1770. W średniowieczu Pierzchały były miejscem pielgrzymkowym, jednak parafia uległa likwidacji i kościół został filią parafii w Szalmi. Świątynia posiadała bogaty wystrój, o czym świadczyły pozostałości gotyckich malowideł ściennych z postaciami apostołów, odkryte podczas remontu w 1894. Istniał też późnogotycki tryptyk wykonany w Elblągu, z ok. 1520 r., z figurami Marii z Dzieciątkiem, św. Małgorzaty, św. Jana Chrzciciela i apostołów oraz malowanymi scenami pasyjnymi (obecnie jedyna ocalała kwatera znajduje się w Muzeum Okręgowym w Toruniu. Były też 2 ołtarze barokowe i ambona. W 1945 r. świątynia została poważnie zniszczona. Przez wiele lat niszczała, w 1960 ruiny zostały prowizorycznie adaptowane na magazyn PGR, co nie powstrzymało dewastacji. Wręcz przeciwnie: gotycki portal zamurowano, rozebrano kaplicę, zakrystię dach i wieżę, zatracił wówczas cechy stylowe (poza dwoma profilowanymi portalami). Za to wybito dodatkowe wrota, przez które mogły przejeżdżać poprzez kościół traktory, gdyż w obiekcie składowano nawozy. Dopiero po zmianach ustrojowych odbudowa kościoła stała się możliwa. 90% kosztów budowy sfinansowała Fundacja Współpracy Polsko-Niemieckiej. Ponownej konsekracji dokonał ks. arcybiskup Edmund Piszcz w niedzielę 17 X 1999 r. Działalność parafii została wznowiona.
W pobliżu znajduje się zapora i elektrownia wodna na rzece Pasłęce, które tworzą tzw. Jezioro Pierzchalskie o powierzchni 240 ha i głębokości do 10 m. Zbiornik jest dostępny dla kajakarzy, a łagodne brzegi umożliwiają rekreację.

</doc>
<doc id="401428" url="https://pl.wikipedia.org/wiki?curid=401428" title="Pierzchno (wieś w województwie śląskim)">
Pierzchno (wieś w województwie śląskim)

Pierzchno – wieś w Polsce położona w województwie śląskim, w powiecie kłobuckim, w gminie Wręczyca Wielka.
Miejscowość leży w Częstochowskim Obszarze Rudonośnym. Na początku XIX wieku koło Pierzchna istniała kopalnia rud żelaza "Konstanty", będąca wówczas jedną z trzynastu kopalni w rejonie blachowieńskim.
W latach 1975–1998 miejscowość położona była w województwie częstochowskim.

</doc>
<doc id="401429" url="https://pl.wikipedia.org/wiki?curid=401429" title="Pieski (województwo lubuskie)">
Pieski (województwo lubuskie)

Pieski – wieś w Polsce położona w województwie lubuskim, w powiecie międzyrzeckim, w gminie Międzyrzecz.
W latach 1975–1998 miejscowość położona była w województwie gorzowskim.
Położenie.
Pieski położone są nad Strugą Jeziorną – lewym dopływem Obry, przy szosie z Międzyrzecza do Sulęcina, ok. 10 km na zachód od Międzyrzecza i 23 km na wschód do Sulęcina.
Historia.
Wieś wzmiankowana już w 1257 roku, początkowo związana z klasztorem paradyskim. W pierwszej połowie XVI wieku w Pieskach powstała najstarsza na ziemiach polskich gmina protestancka, udzielająca schronienia uciekającej przed prześladowaniami ludności niemieckiej. Od połowy XVII w. do właścicielami wsi był polski odłam, tak zwany bukowiecki, możnej rodziny Unrugów. Ich portrety trumienne przechowywane są w muzeum w Międzyrzeczu.
Zabytki.
Do wojewódzkiego rejestru zabytków wpisane są:
inne zabytki:
Sport.
We wsi działa klub piłkarski As Pieski. Założony w 1982 roku, przez Zbigniewa Kozdrowskiego. Obecnie (sezon 2010/2011) występuje w A klasie w grupie rozgrywkowej Gorzów Wielkopolski (zachód).
Kultura.
W Pieskach istnieje zespół folklorystyczny "Ale Babki", regularnie biorący udział w festiwalach muzyki ludowej.

</doc>
<doc id="401430" url="https://pl.wikipedia.org/wiki?curid=401430" title="Pieski (województwo pomorskie)">
Pieski (województwo pomorskie)

Pieski (dodatkowa nazwa w j. kaszub. Piesczi) – wieś kaszubska w Polsce położona w województwie pomorskim, w powiecie lęborskim, w gminie Cewice.
Integralne części wsi Pieski: Bąbnica, Ciemieniec, Dobieszczyn, Dwornica, Dzierżno, Golice, Grotno, Janowo, Jesionowiec, Jeziorki, Makówka, Maleszki, Przeryte, Przytoczno, Redlice, Skórznik, Starbiszewo, Trzemesznia, Wąsino
W latach 1975–1998 miejscowość położona była w województwie słupskim.

</doc>
<doc id="401431" url="https://pl.wikipedia.org/wiki?curid=401431" title="Pietraszki (województwo podlaskie)">
Pietraszki (województwo podlaskie)

Pietraszki – wieś w Polsce położona w województwie podlaskim, w powiecie bielskim, w gminie Brańsk.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Doroty w Domanowie.

</doc>
<doc id="401432" url="https://pl.wikipedia.org/wiki?curid=401432" title="Pietraszki (województwo warmińsko-mazurskie)">
Pietraszki (województwo warmińsko-mazurskie)

Pietraszki (niem. "Petrelskehmen") – wieś w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość położona była w województwie suwalskim.
Podczas akcji germanizacyjnej nazw miejscowych i fizjograficznych (tzw. "chrzty hitlerowskie") utrwalona historycznie nazwa niemiecka "Petrelskehmen" została w 1938 r. zastąpiona przez administrację nazistowską sztuczną formą "Peterkeim".
Zobacz też.
Pietraszki 

</doc>
<doc id="401433" url="https://pl.wikipedia.org/wiki?curid=401433" title="Pietrzwałd (wieś w województwie pomorskim)">
Pietrzwałd (wieś w województwie pomorskim)

Pietrzwałd (dawniej: niem. "Peterswalde") – wieś sołecka w Polsce położona w województwie pomorskim, w powiecie sztumskim, w gminie Sztum.
Historia.
Wieś powstała w latach 80. XIII wieku, poprzez wykarczowanie lasu. W XIV wieku powstał tam gotycki kościół Świętej Trójcy. W 1470 powiększono go na drewniano-murowany, a po wojnach ze Szwedami w XVII wieku przebudowano. W II połowie XVIII wieku zbudowano kościół w stylu barokowym z wieżą pod wezwaniem Trzech Króli. W 1888 została rozebrana drewniana wieża. W II połowie XIX wieku wieś liczyła czterystu kilkudziesięciu mieszkańców, jednak już w początkach XX wieku - około 330. Katolików było wówczas kilkakrotnie więcej niż ewangelików. W latach 1921–1922 kościół ponownie został przebudowany. Budynek jest halowy, z wieżą frontową i wypełnionym blendami szczytem wschodnim.
W latach 1945–1975 miejscowość administracyjnie należała do województwa gdańskiego, a w latach 1975–1998 do województwa elbląskiego. 
Pietrzwałd liczy obecnie ponad 100 mieszkańców. 
Turystyka.
Wieś położona jest na Rowerowym Szlaku Zamków Gotyckich. Znajduje się tutaj park z końca XIX wieku, punkt wypoczynkowy, a także plac zabaw.

</doc>
<doc id="401434" url="https://pl.wikipedia.org/wiki?curid=401434" title="Pietrzwałd (województwo warmińsko-mazurskie)">
Pietrzwałd (województwo warmińsko-mazurskie)

Pietrzwałd (niem. "Peterswalde") – wieś w Polsce położona w województwie warmińsko-mazurskim, w powiecie ostródzkim, w gminie Ostróda. W latach 1973–1976 miejscowość była siedzibą gminy Pietrzwałd. W latach 1975–1998 miejscowość położona była w województwie olsztyńskim.
Historia.
Wieś Pietrzwałd, według posiadanych źródeł powstała w 1363 roku. Winrich von Kniprode nadał Gablocie, Günterowi, sołtysowi Piotrowi sześćdziesiąt włók ziemi w Pietrzwałdzie. Od imienia sołtysa nadano wsi nazwę, która w okresie ulegała kolejnym przekształceniom. W czasach krzyżackich wieś pojawia się w dokumentach w roku 1366, podlegała pod komturię w Ostródzie, były to dobra rycerskie o powierzchni 30 włók. W 1366 r. Piotr, Günter i Glabota otrzymali potwierdzenie prawa własności. W 1453 roku pruscy właściciele majątku w Pietrzwałdzie przystąpili do Związku pruskiego, za co komtur groził im zamknięciem w wieży. W 1498 r. komtur dzierzgoński Ludwik von Seinsheim sprzedał Janowi von Diebenowi (Sampławskiemu) 12 włók na prawie chełmińskim.
W 1500 r. Andrzej z Lipowa sprzedał 16 włók w Pietrzwałdzie jakiemuś człowiekowi z Mazowsza. W 1588 roku było w Pietrzwałdzie 11 gospodarzy, 11 zagrodników i 9 rodzin bez ziemi. W 1591 roku bez zgody księcia wybudowano kościół wyglądem przypominający karczmę, za co pan starościński z Królewca polecił zamknąć 12 wolnych kmieci (którzy udali się do Królewca prosić o przydzielenie pastora). Parafii nie powołano, a mieszkańcy musieli chodzić na nabożeństwa do Smykowa. Zezwolił on jednak na utrzymanie nauczyciela szkoły wyznaniowej, wygłaszał on kazania i jednocześnie udzielał chorym ostatniej przysługi. W latach 1591–1616 pastorem był Feliks Horn. W XVI w. przebudowano bryłę kościoła i nadano jej kształt ośmiokąta. W 1614 r. zakupiono dzwon do kościoła. W 1615 r. wybudowano wolno stojąca dzwonnicę. Od 1621 r. we wsi byli tylko sami Polacy, w tym czasie była to wieś czynszowa. Ośmiu wolnych chłopów płaciło po jednym talarze czynszu od włóki. W 1624 r. kapelanem był Jan Hieronimo, dotychczasowy nauczyciel w powiecie szczycieńskim. W 1623 kapelanem został pastor z Marwałdu. W 1640 r. geometra Stefan Dombrowski, który wcześniej wiernie służył elektorowi na Sambii i w Niderlandach, otrzymał 3 i 3/4 włóki z prawem warzenia piwa i spirytusu. W 1641 wolni musieli oddawać świadczenia czynszowe także w naturze. W 1688 r. spłonęły w pożarze zabudowania wszystkim wolnym kmieciom.
W 1708 r. we wsi mieszkało 26 wolnych. Na początku XVIII w. wybudowano nowy, drewniany kościół (z tego okresu pochodzi tryptyk, zakupiony w Grotau - zachowały się z niego jedynie niektóre rzeźby). W 1736 r. we wsi mieszkało 24 wolnych. Pastor ze Smykowa tutejsza parafię obsługiwał tylko cztery razy w roku. Z tego powodu mieszkańcy domagali się, by nauczyciel pełnił częściowo obowiązki duszpasterskie. W 1753 roku zakupiono drugi dzwon. W 1807 chłopi z Pietrzwałdu schwytali kilkunastu napoleońskich żołnierzy, którzy w okolicy rabowali i dokonywali gwałtów i utopili ich w miejscowym stawie. Po wykryciu zbrodni marszałek Louis Nicolas Davout nakazał rozstrzelać czterech chłopów i spalić wieś.
W 1820 r. we wsi były 32 domy i 225 mieszkańców. W 1880 r. wieś liczyła 837 mieszkańców.
W 1939 r. we wsi mieszkało 688 osób.
Po II wojnie światowej, w 1948 roku powstała grupa Świadków Jehowy, którą tworzyły ukraińskojęzyczne rodziny.

</doc>
<doc id="401435" url="https://pl.wikipedia.org/wiki?curid=401435" title="Pietrzykowice (województwo śląskie)">
Pietrzykowice (województwo śląskie)

Pietrzykowice () – wieś w Polsce położona w województwie śląskim, w powiecie żywieckim, w gminie Łodygowice. Powierzchnia sołectwa wynosi 1091,3 ha, a liczba ludności 4525, co daje gęstość zaludnienia równą 414,6 os./km².
Położenie.
Wieś położona jest w Kotlinie Żywieckiej, na bezleśnych wyniesieniach pomiędzy dolinami potoków Żarnówka i Kalonka.
Na zachód od miejscowości biegnie droga ekspresowa S1.
Historia.
Pietrzykowice prawdopodobnie założone zostały przez cystersów z Rud k. Raciborza. Po raz pierwszy wzmiankowane zostały w łacińskim liście z 22 kwietnia 1364 jako "Petrisvilla", który wymienia również dwie inne sąsiednie posiadłości cystersów, mianowicie Łodygowice ("Ludovicivilla") i Wilkowice ("Abbatisvilla"). List ten był związany z zatargiem między cystersami a księciem oświęcimskim Janem Scholastykiem, w wyniku którego doszło do najazdu księcia na te miejscowości i ich złupienia. Miejscowość została siedzibą parafii, wzmiankowanej po raz pierwszy w 1373 jako "Villa Petri". Wieś występowała w XV wieku również pod nazwą Petersdorf, co sugeruje że cystersi osadzili tu przybyszów niemieckojęzycznych, jeszcze przed końcem średniowiecza nazwa i mieszkańcy spolonizowały się. Nazwę miejscowości w zlatynizowanej staropolskiej formie "Pyetrzykowycze" wymienia w latach 1470–1480 Jan Długosz w księdze "Liber beneficiorum dioecesis Cracoviensis".
Historycznie miejscowość jest częścią księstwa oświęcimskiego. W 1564 roku wraz z całym księstwem oświęcimskim i zatorskim leżała w granicach Korony Królestwa Polskiego, znajdowała się w województwie krakowskim w powiecie śląskim. Po unii lubelskiej w 1569 księstwo Oświęcimia i Zatora stało się częścią Rzeczypospolitej Obojga Narodów w granicach, której pozostawało do I rozbioru Polski w 1772. W 1595 roku wieś położona w powiecie śląskim była własnością kasztelana sądeckiego Krzysztofa Komorowskiego. Po rozbiorach Polski miejscowość znalazła się w zaborze austriackim i leżała w granicach Austrii, wchodząc w skład Królestwa Galicji i Lodomerii.
W 1882 we wsi powstała szkoła, początkowo dwuklasowa, następnie przekształcona w czteroklasową. Jej siedziba została przeniesiona w dwudziestoleciu międzywojennym do nowego budynku (mieszczącego współcześnie Przedszkole nr 1), a ostateczną jej lokalizacją został w 1962 nowo wybudowany gmach szkoły tysiąclecia. W 1999 uruchomiono w nim również gimnazjum, z którym szkoła podstawowa w 2008 utworzyła Zespół Szkół w Pietrzykowicach. Na skutek reformy systemu oświaty z 2017 gimnazjum zostało wygaszone, a w budynku z dotychczas działających tam oddziałów przedszkolnych powstało Przedszkole Publiczne nr 2, które wraz ze szkołą podstawową połączono w Zespół Szkolno-Przedszkolny w Pietrzykowicach.
W latach 1975–1998 miejscowość położona była w województwie bielskim.
Religia.
Na terenie wsi działalność duszpasterską prowadzi Kościół Rzymskokatolicki (parafia Najświętszego Serca Pana Jezusa).

</doc>
<doc id="401436" url="https://pl.wikipedia.org/wiki?curid=401436" title="Przewłaszczenie na zabezpieczenie">
Przewłaszczenie na zabezpieczenie

Przewłaszczenie na zabezpieczenie – forma zabezpieczenia wierzytelności polegająca na przeniesieniu przez dłużnika prawa własności swojej rzeczy na wierzyciela. Przewłaszczenia na zabezpieczenie dokonuje się w formie umowy.
Kształt stosunku.
Przewłaszczenie na zabezpieczenie może występować w dwóch kształtach.
Przedmiot przewłaszczenia.
Na gruncie polskiego prawa orzecznictwo dopuszcza tę formę zabezpieczenia co do rzeczy ruchomych. Przedmiotem przewłaszczenia na zabezpieczenie może być również zbiór rzeczy o zmiennym składzie, np. oznaczona ilość towarów danego gatunku. .
Przewłaszczenie a zastaw.
W przeciwieństwie do zastawu zwykłego (nie dotyczy zastawu rejestrowego) przewłaszczona rzecz pozostaje w posiadaniu dłużnika, który może posługiwać się nią na zasadach podobnych do użyczenia. Różnica ta nie występuje w przypadku zastawu rejestrowego.
Przewłaszczenie zapewnia korzyść wierzycielowi, przyznając mu uprawnienia dalej idące niż posiadałby przy zastosowaniu instytucji zastawu. Instytucja przewłaszczenia obniża ryzyko i koszty zabezpieczenia wierzytelności, gdyż rzecz będąca zabezpieczeniem staje się własnością wierzyciela.
Wierzytelność tak zabezpieczona była obejmowana układem upadłego z wierzycielami – art. 272 ust. 1 z konsekwencjami z art. 270 Prawa upadłościowego () – jednak z dniem 1 stycznia 2016 roku przepisy dotyczące tej kwestii zostały uchylone (przez art. 428 pkt 163 ustawy z dnia 15 maja 2015 r. Prawo restrukturyzacyjne ().
Alternatywa dla przewłaszczenia.
Z uwagi na fakt, że przewłaszczenie i jego wykonanie w formie prawnej nie jest ujęte żadnymi przepisami w polskim prawie, podmioty udzielające pożyczek pod zastaw na zasadach obowiązujących zgodnie z zapisami Kodeksu cywilnego oraz opisanych w Ustawie o kredycie konsumenckim () proponują inne rozwiązania, którego celem jest udzielenie pożyczki oraz zabezpieczenie nieruchomości na hipotece. Praktykę taką stosują banki. Taka alternatywa dla przewłaszczenia daje bezpieczeństwo pożyczkobiorcy.
Regulacje prawne.
W polskim prawie brak jest przepisów regulujących tę instytucję "expressis verbis". Wyjątkiem jest art. 101 ustawy Prawo bankowe () dopuszczający taką formę zabezpieczenia wierzytelności banku poprzez przeniesienie własności rzeczy ruchomych lub papierów wartościowych.
Kontrowersje.
Przedmiotem sporu jest kwestia dopuszczenia do przewłaszczenia nieruchomości na zabezpieczenie. Występują tu dwa główne poglądy.
W przypadku uznania umowy przewłaszczenia nieruchomości na zabezpieczenie istniejącej wierzytelności potencjalnie istotne wydaje się ujawnienie roszczenia zwrotnego przewłaszczającego w księdze wieczystej.

</doc>
<doc id="401437" url="https://pl.wikipedia.org/wiki?curid=401437" title="Pietrzyków (województwo dolnośląskie)">
Pietrzyków (województwo dolnośląskie)

Pietrzyków (niem. "Hohenpetersdorf") – wieś w Polsce położona w województwie dolnośląskim, w powiecie świdnickim, w gminie Dobromierz.
Podział administracyjny.
W latach 1975–1998 miejscowość położona była w województwie wałbrzyskim.
Zabytki.
Do wojewódzkiego rejestru zabytków wpisane są:

</doc>
<doc id="401438" url="https://pl.wikipedia.org/wiki?curid=401438" title="Pietrzyków (województwo lubuskie)">
Pietrzyków (województwo lubuskie)

Pietrzyków (niem. "Pitschkau") – wieś w Polsce położona w województwie lubuskim, w powiecie żarskim, w gminie Lipinki Łużyckie.
W latach 1975–1998 miejscowość położona była w województwie zielonogórskim.
Zabytki.
Do wojewódzkiego rejestru zabytków wpisane są:

</doc>
<doc id="401439" url="https://pl.wikipedia.org/wiki?curid=401439" title="Pikule (województwo lubelskie)">
Pikule (województwo lubelskie)

Pikule – wieś sołecka w Polsce położona w województwie lubelskim, w powiecie janowskim, w gminie Janów Lubelski. 
Krótki opis.
W latach 1975–1998 miejscowość położona była w województwie tarnobrzeskim. Według Narodowego Spisu Powszechnego (III 2011 r.) liczyła 30 mieszkańców i była najmniejszą miejscowością gminy Janów Lubelski.
Znajduje się tu pomnik poświęcony pomordowanym wzniesiony w 1967 r. W pobliżu wsi w lesie znajduje się stanowisko archeologiczne w miejscu cmentarzyska z I wieku p.n.e. Są to najstarsze ślady pozostawione przez człowieka w Lasach Janowskich. 
Historia.
Już w 1652 roku istniał tutaj młyn należący do proboszcza bialskiego. Prowadziła go rodzina Pikulów. W II połowie XVIII wieku rozwinęła się wokół młyna osada rolnicza. Chłopi zostali osadzeni na działkach czynszowych wnosząc opłaty proboszczowi bialskiemu, który był właścicielem wsi. W I połowie XIX wieku na miejscu młyna zbudowano folusz, był też staw rybny i karczma. W roku 1882 wieś liczyła 12 domów 85 mieszkańców na 183 morgach gruntu. W 1914 roku wskutek walk frontowych spłonęła cała wieś. W 1921 roku Pikule liczyły 14 domów i 84 mieszkańców.
W październiku 1942 roku partyzanci ChOW „Racławice” stoczyli walkę z Niemcami. W odwecie okupanci dokonali okrutnej pacyfikacji Pikul. Rozstrzelano 51 osób i spalono 13 zabudowań. W 1967 roku ku czci ofiar wzniesiono pomnik. W lipcu 1943 roku oddział GL "Szymona" współdziałając z plutonem GL Franciszka Bielaka dokonał udanej akcji odbicia konwoju ok. 70 więźniów zmierzającego do Janowa. W 1990 roku w okolicach wsi dokonano odkrycia ciałopalnego cmentarzyska z okresu kultury przeworskiej.

</doc>
<doc id="401440" url="https://pl.wikipedia.org/wiki?curid=401440" title="Pikule (Smyków)">
Pikule (Smyków)

Pikule – przysiółek wsi Smyków w Polsce położona w województwie świętokrzyskim, w powiecie koneckim, w gminie Fałków.
W latach 1975–1998 miejscowość położona była w województwie piotrkowskim.
W 2011 miejscowość zamieszkiwało 18 osób.
Wierni Kościoła rzymskokatolickiego należą do parafii Nawiedzenia Najświętszej Maryi Panny i św. Mikołaja w Czermnie.

</doc>
<doc id="401441" url="https://pl.wikipedia.org/wiki?curid=401441" title="Pilaszków (województwo łódzkie)">
Pilaszków (województwo łódzkie)

Pilaszków – wieś w Polsce położona w województwie łódzkim, w powiecie łowickim, w gminie Łowicz.
Wieś duchowna "Pielaszków" położona była w drugiej połowie XVI wieku w powiecie sochaczewskim ziemi sochaczewskiej województwa rawskiego. Pilaszków był wsią klucza chruślińskiego arcybiskupów gnieźnieńskich, w drugiej połowie XVII wieku przeszedł do klucza łowickiego, w 1721 roku przekazany dla łowickiego przytułku dla księży. W latach 1975–1998 miejscowość położona była w województwie skierniewickim.
Przez miejscowość przebiega droga wojewódzka nr 703.
We wsi funkcjonuje jednostka Ochotniczej Straży Pożarnej.
W 1905 roku odbył się tutaj tajny zjazd delegatów nauczycieli z całego Królestwa Polskiego, który podjął uchwałę o nauczaniu w szkołach w języku polskim i w duchu polskim. Na zjeździe powołano też Związek Nauczycieli Ludowych, którego prezesem został pracujący w miejscowej szkole Zygmunt Nowicki. Związek ten działał nielegalnie i w następstwie licznych aresztowań przestał istnieć po kilku tygodniach. W budynku szkolnym mieści się obecnie Izba Historii Związku Nauczycielstwa Polskiego.

</doc>
<doc id="401442" url="https://pl.wikipedia.org/wiki?curid=401442" title="Pilaszków (województwo mazowieckie)">
Pilaszków (województwo mazowieckie)

Pilaszków – wieś w Polsce położona w województwie mazowieckim, w powiecie warszawskim zachodnim, w gminie Ożarów Mazowiecki.
Wierni Kościoła rzymskokatolickiego należą do parafii św. Antoniego w Łaźniewie.
Wieś szlachecka Pielaskowo Maior położona była w drugiej połowie XVI wieku w powiecie błońskim ziemi warszawskiej województwa mazowieckiego. W latach 1975–1998 miejscowość położona była w województwie warszawskim.
Według stanu w 2021 sołectwo liczyło 195 mieszkańców.
Historia.
Pierwsze wzmianki z 1425 jako o własności Macieja z Pilaszkowa, znajdował się tu gródek rycerski na kopcu. Do XVIII wieku własność rodu Pilaszkowskich herbu Roch III. Później właścicielem był nobilitowany kupiec z Werony Filip Campioni - radny warszawski i dostawca dworu. 
W czasie insurekcji kościuszkowskiej w dworze stacjonował sztab powstańczy, tutaj Jan Henryk Dąbrowski odebrał list z nominacją na generała-majora, tutaj też książę Józef Poniatowski przystąpił do powstania. Po 1803 dwór zmieniał często właścicieli, a ostatnim właścicielem był Antoni Marszewski, kwatermistrz Zgrupowania Kampinos AK. Majątek skonfiskowany przez władze komunistyczne.
Obecnie działa tu Muzeum Dworu Polskiego w Pilaszkowie prezentujące wnętrza dworskie oraz Muzeum Pojazdów Konnych w Pilaszkowie z ok. 50 eksponatami. Pałac otacza zabytkowy park z pomnikiem gen. Dąbrowskiego na koniu. Na osi głównej alei parkowej cmentarz wojenny żołnierzy polskich poległych 12 i 13 września 1939.

</doc>
<doc id="401443" url="https://pl.wikipedia.org/wiki?curid=401443" title="Pilchowice (województwo śląskie)">
Pilchowice (województwo śląskie)

Pilchowice (niem. "Pilchowitz") – wieś sołecka (dawniej miasto) w Polsce położona w województwie śląskim, w powiecie gliwickim, w gminie Pilchowice, siedziba gminy Pilchowice. Historycznie leży na Górnym Śląsku.
W latach 1975–1998 miejscowość administracyjnie należała do województwa katowickiego. Pilchowice otrzymały prawa miejskie przed 1561 rokiem, a odebrano je im w 1742 roku.
Nazwa.
Nazwa miejscowości wywodzi się od pilcha (tj. popielicy szarej, "Glis glis"). Heinrich Adamy w swoim dziele o nazwach miejscowości na Śląsku wydanym w 1888 we Wrocławiu wymienia najwcześniejszą nazwę wsi jako "Pylchowicz" podając jej znaczenie "Billmaus, Haselmansort" czyli po polsku "Miejscowość Pilchów". Od tego zwierzęcia nazwę miejscowości wywodził również zmarły w Pilchowicach śląski pisarz Konstanty Damrot. W swoim dziele z 1896 o nazwach miejscowych na Śląsku podał także dwie nazwy polską "Pilchowice" oraz niemiecką "Pilchowitz".
Polską nazwę "Pilchowice" w książce "Krótki rys jeografii Szląska dla nauki początkowej" wydanej w Głogówku w 1847 wymienił śląski pisarz Józef Lompa. Od nazwy tego zwierzęcia tworzono również staropolskie nazwiska, a więc nazwa wsi może mieć charakter nazwy patronimicznej wywodzącej się od założyciela lub pierwszego właściciela o nazwisku "Pilch".
Ze względu na polskie pochodzenie nazwy miejscowości w 1936 ówczesna nazistowska administracja III Rzeszy w akcji germanizacyjnej postanowiła zmienić ją i wprowadziła nową, całkowicie niemiecką w brzmieniu "Bilchengrund". Obecną nazwę wsi zatwierdzono administracyjnie 12 listopada 1946.
Historia.
Miejscowość powstała w XIV wieku i była początkowo wsią rycerską, która rozwinęła się z miejsca, w którym odbywały się targi. W 1363 roku w dokumentach zanotowany został Leutholdus z Pilchowic, a w latach 1480–1496 dokumenty notują Jana Gołego z Ponęcic, pana na Pilchowicach. We wsi powstał w tym początkowym okresie zamek obronny otoczony fosami oraz wałami, który w późniejszym czasie po zasypaniu fosy oraz zrównaniu wałów, przekształcony został w rezydencję dworską.
W 1437 roku Pilchowice wraz z innymi posiadłościami przechodzą na własność Wacława II raciborskiego, pana na Opawie i Raciborzu, odstąpione mu przez brata, księcia Mikołaja. Następuje to w wyniku podziału ziem raciborskiej, karniowskiej i rybnickiej. 
W 1780 roku wzniesiony został w miejscowości kościół parafialny, a także kilkuklasowa szkoła oraz katolickie seminarium nauczycielskie. W 1809 roku przy klasztorze braci miłosierdzia powstał szpital na 40 łóżek, który wzniósł ówczesny dziedzic dóbr pilchowickich hrabia von Wengersky z fundacji Antoniego Wenzla z Rybnika.
Pod koniec XIX wieku miejscowość wymienia Słownik geograficzny Królestwa Polskiego jako leżącą w powiecie rybnickim. Wieś dzieliła się na dwie części, dworską oraz wiejską. Największą własność w miejscowości posiadał hrabia von Wengersky, który miał gospodarstwo hodowlane liczące w 1842 roku m.in. 8460 sztuk owiec rasy merynos, bardzo cenionych ze względu na obfite runo. Do jego dóbr należało także 2136 morg lasu. Wieś miała wówczas zarząd miejski i znajdował się w niej urząd pocztowy oraz zakład karny dla 100 przestępców, mieszczący się w rezydencji dziedzica Pilchowic, hrabiego Węgierskiego. Miejscowość miała wówczas charakter rolniczo-targowy. Odbywały się w niej 4 jarmarki rocznie oraz cotygodniowe targi. Ludność miejscowa trudniła się głównie handlem, rolnictwem oraz tkactwem lnianym.
W XIX wieku w miejscowości dominowała ludność polskojęzyczna. Topograficzny opis Górnego Śląska z 1865 notuje stosunki ludnościowe na terenie wsi – "Die Bevolkerung besteht aus 165 Haushaltungen mit 928 Seelen, von denen 786 nur der polnischen Sprache (...)." czyli w tłumaczeniu na język polski "Ludność składa się 928 dusz w 165 gospodarstwach domowych, z których 786 mówi tylko po polsku (...)". Również pod koniec XIX wieku w miejscowości dominowali Polacy. We wsi znajdowało się wówczas 165 domów zamieszkanych przez 928 mieszkańców, z czego 728 Polaków.
W ramach plebiscytu na Górnym Śląsku w 1921 roku w Pilchowicach łącznie z obszarem dworskim 428 głosów opowiedziało się za pozostaniem w Niemczech, a 249 za przyłączeniem do Polski. Po podziale Górnego Śląska w 1922 roku Pilchowice pozostały w Niemczech.
Edukacja.
Przedszkola:
Szkoły podstawowe:
Gimnazja:
Turystyka.
Przez wieś przebiega szlak turystyczny:

</doc>
<doc id="401444" url="https://pl.wikipedia.org/wiki?curid=401444" title="Pilica (województwo mazowieckie)">
Pilica (województwo mazowieckie)

Pilica – wieś w Polsce położona w województwie mazowieckim, w powiecie grójeckim, w gminie Warka.
Historia.
Najstarsza wzmianka o wsi pochodzi z 1425 r. Wieś szlachecka Pilcza położona była w drugiej połowie XVI wieku w powiecie wareckim ziemi czerskiej województwa mazowieckiego. Od roku 1668 właścicielem wsi był miecznik bracławski Jan Baranowski, a w roku 1745 była w posiadaniu rodu Staniszewskich. W 1783 r. Pilica była własnością Jana Zygmunta Staniszewskiego, sędziego ziemskiego warszawskiego.
Wkrótce stała się własnością Augusta Fryderyka Moszyńskiego – szambelana królewskiego.
Na przełomie wieku XVIII i XIX właścicielką wsi była księżna Maria z Czartoryskich Wirtemberska. Po powstaniu listopadowym wieś została przekazana synowi księżnej – księciu Adamowi Wirtemberskiemu. Sprowadził on do Pilicy osadników niemieckich. Parafia ewangelicka istniała w Pilicy do 1945 r.
W latach 1975–1998 miejscowość położona była w województwie radomskim.

</doc>
<doc id="401445" url="https://pl.wikipedia.org/wiki?curid=401445" title="Pilichowo (województwo kujawsko-pomorskie)">
Pilichowo (województwo kujawsko-pomorskie)

Pilichowo – wieś w Polsce położona w województwie kujawsko-pomorskim, w powiecie radziejowskim, w gminie Osięciny.
Podział administracyjny.
W latach 1975–1998 miejscowość położona była w województwie włocławskim. Wieś sołecka – zobacz jednostki pomocnicze gminy w BIP.
Demografia.
Według Narodowego Spisu Powszechnego (III 2011 r.) liczyła 293 mieszkańców. Jest czwartą co do wielkości miejscowością gminy Osięciny.

</doc>
<doc id="401446" url="https://pl.wikipedia.org/wiki?curid=401446" title="Pilichowo (województwo mazowieckie)">
Pilichowo (województwo mazowieckie)

Pilichowo – wieś w Polsce położona w województwie mazowieckim, w powiecie płockim, w gminie Bulkowo.
Wieś szlachecka "Pilchowo" położona była w drugiej połowie XVI wieku w ziemi wyszogrodzkiej. W latach 1975–1998 miejscowość administracyjnie należała do województwa płockiego.
We wsi znajduje się parafia pw. św. Marii Magdaleny.

</doc>
<doc id="401447" url="https://pl.wikipedia.org/wiki?curid=401447" title="Pilichowo (województwo pomorskie)">
Pilichowo (województwo pomorskie)

Pilichowo – wieś w Polsce w województwie pomorskim, w powiecie kwidzyńskim, w gminie Prabuty.
W latach 1975–1998 miejscowość położona była w województwie elbląskim.
Zobacz też: Pilichowo

</doc>
<doc id="401448" url="https://pl.wikipedia.org/wiki?curid=401448" title="Piłatka (województwo lubelskie)">
Piłatka (województwo lubelskie)

Piłatka – wieś w Polsce położona w województwie lubelskim, w powiecie janowskim, w gminie Godziszów.
W latach 1975–1998 miejscowość położona była w województwie tarnobrzeskim. Według Narodowego Spisu Powszechnego (III 2011 r.) wieś liczyła 321 mieszkańców i była szóstą co do wielkości miejscowością gminy Godziszów.
Położenie.
Piłatka to niewielka wioska położona w północnej części Roztocza, około 15 km od Janowa Lubelskiego. Od strony południowej jest otoczona lasem iglastym, od zachodu polami przeplatanymi kępami zagajników z drzewami liściastymi, od północy i wschodu polami uprawnymi. Teren wioski i okolicy jest pagórkowaty. W niektórych występują pagórki o wysokim wzniesieniu. W okolicy "Przymiarku" występują głębokie wąwozy, porośnięte drzewami ciągnącymi się do wioski Antolin, położonej około 1 km od Piłatki, w kierunku zachodnim. 
Obiekty sakralne.
W Piłatce znajduje się Kościół pw. Matki Bożej Wspomożenia Wiernych, umiejscowiony w wyższej części wioski. W środkowej części wsi znajduje się remiza OSP oraz sklep. Przy wjeździe do wioski, zaraz koło lasu, po prawej stronie znajduje się szkoła podstawowa, a po lewej cmentarz.
Historia.
Wieś Piłatka powstała na początku XIX wieku na gruntach Ordynacji Zamojskiej. Granica pól pomiędzy Piłatką a Antolinem stanowiła zachodnią granicę Ordynacji. Reforma uwłaszczeniowa z 1864 r. ustaliła obecny układ gruntów, na których osiedliło się 37 gospodarzy.

</doc>
<doc id="401449" url="https://pl.wikipedia.org/wiki?curid=401449" title="Piłatka (województwo mazowieckie)">
Piłatka (województwo mazowieckie)

Piłatka – wieś w Polsce położona w województwie mazowieckim, w powiecie radomskim, w gminie Iłża.
W latach 1975–1998 miejscowość położona była w województwie radomskim.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Iłży.

</doc>
<doc id="401450" url="https://pl.wikipedia.org/wiki?curid=401450" title="Piława (województwo dolnośląskie)">
Piława (województwo dolnośląskie)

Piława – wieś w Polsce położona w województwie dolnośląskim, w powiecie wrocławskim, w gminie Mietków.
Podział administracyjny.
W latach 1975–1998 miejscowość położona była w województwie wrocławskim.
Historia.
Wieś wymieniona została w staropolskiej, zlatynizowanej formie "Pilavia" w łacińskim dokumencie wydanym w 1230 roku we Niemczy przez Henryka Brodatego.

</doc>
<doc id="401451" url="https://pl.wikipedia.org/wiki?curid=401451" title="Piława (powiat szczecinecki)">
Piława (powiat szczecinecki)

Piława (niem. "Pielburg") – wieś letniskowa w Polsce położona w województwie zachodniopomorskim, w powiecie szczecineckim, w gminie Borne Sulinowo, przy drodze krajowej nr 20 (Stargard Szczeciński-Szczecinek-Gdynia), rozciągnięta na wysokim brzegu jeziora Pile.
W 1998 r. zmieniono nazwę wsi z "Pile" na "Piława".
Kościół pw. Piotra i Pawła Apostoła z 1866 r., wieża z 1924 r. 

</doc>
<doc id="401452" url="https://pl.wikipedia.org/wiki?curid=401452" title="Piorunów (województwo łódzkie)">
Piorunów (województwo łódzkie)

Piorunów – wieś w Polsce położona w województwie łódzkim, w powiecie łaskim, w gminie Wodzierady.
W latach 1975–1998 miejscowość położona była w województwie sieradzkim.
Historia.
Pierwsza pisana wiadomość o istnieniu wsi pochodzi z 1390. Na cmentarzu w pobliskim Małyniu znajduje się płyta wykonana przez kamieniarza o nazwisku Greulich (?) na grób Leona Dorszyńskiego (zm. 1898) – właściciela Piorunowa. W okresie przed II wojną światową wieś należała do rodziny Niemyskich. Leon Niemyski (właściciel fabryki skór zamszowych na warszawskim Powiślu) kupił ten majątek w 1917, a w 1925 jego syn Lucjan Niemyski wybudował istniejący do dziś dwór. Bywała tutaj często w odwiedzinach u właścicieli majątku Maria Dąbrowska. Leon Niemyski był fabrykantem, ale i wydawcą i współredaktorem pisma "Ogniwo" (1902-1905). Zaprzyjaźnił się wtedy ze Stanisławem Stempowskim – pisarzem, bibliotekarzem, wielkim mistrzem polskiej loży masońskiej, a zarazem wieloletnim towarzyszem życia Marii Dąbrowskiej. Z "Dzienników" M. Dąbrowskiej wynika, że do Piorunowa po raz pierwszy przyjechała 14 kwietnia 1927. W 1928 gościli tam (Dąbrowska ze Stempowskim) od 21 do 27 grudnia. Pisarka pracowała wtedy nad powieścią "Noce i dnie". Postaciom powieści, Barbarze Niechcicowej i Lucjanowi Kociełłowi, nadała imiona właścicieli Piorunowa. Kolejny raz odwiedziła Piorunów w październiku 1933. Wtedy pisała IV tom powieści "Noce i dnie". Poczynione w Piorunowie obserwacje wykorzystała w powieści. Razem opracowała tu 7 rozdziałów tej powieści. 
Na terenie Piorunowa znajdują się liczne stawy hodowlane, znajdujące się obecnie w rękach różnych prywatnych właścicieli. Dawniej około 25 hektarów stawów należało do właścicieli majątku. Rosły na nich piękne grzybienie północne, o których pisarka również wspomniała w powieści, kiedy to Tolibowski zrywał je dla Barbary. Ostatni jej pobyt w Piorunowie przypadł w czerwcu 1939. W czasie wojny, Niemcy usunęli Niemyskich z Piorunowa. Zamieszkali w Podkowie Leśnej i wspomagali pisarkę w potrzebach dnia codziennego. Spadkobiercy majątku w Piorunowie mieszkają do tej pory w Warszawie. Po wojnie dwór przez wiele lat był użytkowany przez PGR, w połowie lat siedemdziesiątych zorganizowano tu ośrodek kolonijny Komendy Wojewódzkiej MO w Sieradzu. W 1994 dwór zakupiła osoba prywatna. Potem stał się własnością banku. W 2003 kupił go obecny właściciel i odrestaurował.
W sąsiedztwie pałacu w Piorunowie znajduje się łowisko dla wędkarzy "Amur" obejmujące dwa stawy przy zabytkowym młynie. Interesującym obiektem przyrodniczym w tym nadzwyczaj urokliwym zakątku, jest stuletnia wierzba o obwodzie pnia ok. 6 m. Przyjeżdżający tu m.in. z Łodzi, Łasku, Konstantynowa i okolic Piorunowa wędkarze, mogą tu złowić karpie, amury, liny, sumy, tołpygi i karasie. Ryby z tych stawów cechuje niepowtarzalny smak, dzięki czystej wodzie rzeki Pisi, płynącej przez Piorunów.
Rok 2010
Latem 2010 "Pałac Piorunów " stał się miejscem, w którym były kręcone sceny do filmu "Weekend" w reżyserii Cezarego Pazury.

</doc>
<doc id="401453" url="https://pl.wikipedia.org/wiki?curid=401453" title="Piorunów (województwo mazowieckie)">
Piorunów (województwo mazowieckie)

Piorunów – wieś w Polsce położona w województwie mazowieckim, w powiecie warszawskim zachodnim, w gminie Błonie.
W latach 1945-1954 roku siedziba wiejskiej gminy Pass.
W latach 1975–1998 miejscowość położona była w województwie warszawskim.

</doc>
<doc id="401454" url="https://pl.wikipedia.org/wiki?curid=401454" title="Piorunów (województwo wielkopolskie)">
Piorunów (województwo wielkopolskie)

Piorunów – wieś w Polsce położona w województwie wielkopolskim, w powiecie tureckim, w gminie Władysławów.
Do 1939 roku istniała gmina Piorunów. W latach 1975–1998 miejscowość administracyjnie należała do województwa konińskiego.

</doc>
<doc id="401455" url="https://pl.wikipedia.org/wiki?curid=401455" title="Piotrkowice (powiat trzebnicki)">
Piotrkowice (powiat trzebnicki)

Piotrkowice () – wieś w Polsce położona w województwie dolnośląskim, w powiecie trzebnickim, w gminie Prusice.
Podział administracyjny.
W latach 1975–1998 miejscowość położona była w województwie wrocławskim.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Petircowitz".
Zabytki.
Do wojewódzkiego rejestru zabytków wpisany jest:

</doc>
<doc id="401456" url="https://pl.wikipedia.org/wiki?curid=401456" title="Piotrkowice (województwo kujawsko-pomorskie)">
Piotrkowice (województwo kujawsko-pomorskie)

Piotrkowice – wieś w Polsce położona, w województwie kujawsko-pomorskim, w powiecie inowrocławskim, w gminie Inowrocław.
Podział administracyjny.
W latach 1975–1998 miejscowość położona była w województwie bydgoskim.
Demografia.
Według Narodowego Spisu Powszechnego (III 2011 r.) wieś liczyła 147 mieszkańców. Jest, wespół ze wsią Miechowice (147 mieszkańców), 30. co do wielkości miejscowością gminy Inowrocław.
Historia.
W 1580 r. wieś należała do Jana Winieckiego herbu Nałęcz. W 1670 r. stanowiła własność Konstantego Lubstowskiego – kasztelana bydgoskiego, a w połowie XIX w. majątek należał do rodziny Rutkowskich. Wieś stanowiła wówczas dominium w powiecie inowrocławskim, słynące z hodowli bydła i obejmujące 501,35 ha ziemi. W końcu XIX w. majątek na krótko przeszedł w ręce niemieckie. W 1911 r. właścicielem dóbr został Antoni Poniński, który w 1939 r. został zamordowany przez hitlerowców. W czasie wojny rządzili tu Niemcy Gorcke i Weydel. Po wojnie ziemie zostały rozparcelowane, a we dworze utworzono mieszkania. Przez kilkanaście ostatnich lat znajdowała się tu filia Domu Pomocy Społecznej w Ludzisku, a obecnie pałac jest własnością prywatną. 
Zabytki.
Według rejestru zabytków NID na listę zabytków wpisany jest zespół dworski z pocz. XX w., nr rej.: 106/A z 15.12.1982:

</doc>
<doc id="401457" url="https://pl.wikipedia.org/wiki?curid=401457" title="Piotrkowice (województwo małopolskie)">
Piotrkowice (województwo małopolskie)

Piotrkowice – wieś w Polsce położona w województwie małopolskim, w powiecie tarnowskim, w gminie Tuchów.
W latach 1975–1998 miejscowość położona była w województwie tarnowskim.
Historia.
Po raz pierwszy Piotrkowice pojawiają się w dokumencie z 1437 roku. Parafia z kościołem powstała tu przed rokiem 1470. Wraz z Łowczowem, Karwodrzą i Zabłędzą wieś należała wówczas do Jana z Baranowa herbu Grzymała. W 1471 roku wszystkie te wsie wraz ze znajdującym się w Piotrkowicach folwarkiem i młynem, sześcioma sadzawkami i leśnymi barciami przekazał w zamian za 1600 grzywien i wieś Drzykową w powiecie sądeckim Mikołajowi Nanajce herbu Starykoń z Wielogłów. Tereny te do 1581 roku pozostawały w posiadaniu jego następców Wielogłowskich. Po nich właścicielami zostali Broniowscy herbu Tarnawa.
W 1629 roku właścicielem Piotrkowic i Łowczowa był Walenty Czermiński (3,5 łana).
W początku lat 40. XIX w. hrabina Celina Dębicka zniosła w swoich dobrach pańszczyznę. W latach 1842–1845 uczestniczyła w konspiracyjnym ruchu niepodległościowym i w przygotowaniach do powstania w regionie tarnowskim przeciw zaborczym władzom austriackim, za co aresztowana, niemal rok spędziła w lwowskim więzieniu. W połowie XIX w. drewniany dwór stał powyżej kościoła parafialnego. Po Dębickich wieś tę dziedziczyli: Stadniccy, Alemanowie, Stawscy, Nowińscy.
Od końca XIX wieku (przed 1893) do czasu drugiej wojny światowej na południowym stoku Słonej Góry istniał drewniany dwór myśliwski na podmurówce, należący do rodziny Sanguszków. Resztki podmurówki widać poniżej „Oberży pod grzybem”.
W 1905 roku przystąpiono do budowy nowego, murowanego kościoła. Miejscowy proboszcz ks. Józef Dutka założył na gruntach plebańskich cegielnię i wyrabiał cegłę na budowę oraz na pokrycie innych kosztów. W 1912 roku ten sam ksiądz czyni starania o przystanek kolejowy w Łowczowie oraz zbiera fundusze na budowę mostu na rzece Biała.

</doc>
<doc id="401458" url="https://pl.wikipedia.org/wiki?curid=401458" title="Piotrkowo (województwo kujawsko-pomorskie)">
Piotrkowo (województwo kujawsko-pomorskie)

Piotrkowo – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Ciechocin.
Podział administracyjny.
W latach 1975–1998 miejscowość położona była w województwie toruńskim.
Demografia.
Według Narodowego Spisu Powszechnego (III 2011 r.) wieś liczyła 260 mieszkańców. Jest siódmą co do wielkości miejscowością gminy Ciechocin.

</doc>
<doc id="401459" url="https://pl.wikipedia.org/wiki?curid=401459" title="Piotrkówek (województwo lubelskie)">
Piotrkówek (województwo lubelskie)

Piotrkówek – wieś w Polsce położona w województwie lubelskim, w powiecie lubelskim, w gminie Krzczonów.
W latach 1975–1998 miejscowość położona była w województwie lubelskim.
Wieś stanowi sołectwo gminy Krzczonów. Według Narodowego Spisu Powszechnego z roku 2011 wieś liczyła 323 mieszkańców.
Mimo że miejscowość należy do gminy Krzczonów to dzieci i młodzież z Piotrkówka uczą się w szkole podstawowej i gimnazjum w Piotrkowie leżącym w gminie Jabłonna. Piotrkówek należy do parafii Chrystusa Dobrego Pasterza w Piotrkowie. W miejscowości działa Ochotnicza Straż Pożarna.

</doc>
<doc id="401460" url="https://pl.wikipedia.org/wiki?curid=401460" title="Piotrkówek (województwo łódzkie)">
Piotrkówek (województwo łódzkie)

Piotrkówek – wieś w Polsce położona w województwie łódzkim, w powiecie łęczyckim, w gminie Grabów.
W latach 1975–1998 miejscowość położona była w województwie konińskim.
Zobacz też: Piotrkówek, Piotrkowo, Piotrkówek Duży, Piotrkówek Mały 

</doc>
<doc id="401461" url="https://pl.wikipedia.org/wiki?curid=401461" title="Piotrkówek (województwo mazowieckie)">
Piotrkówek (województwo mazowieckie)

Piotrkówek (do 2011 "Piotrówek") – wieś w Polsce położona w województwie mazowieckim, w powiecie płockim, w gminie Słubice.
W latach 1975–1998 miejscowość administracyjnie należała do województwa płockiego.
1 stycznia 2011 r. zmieniono urzędowo nazwę miejscowości ze "Piotrówek" na "Piotrkówek".

</doc>
<doc id="401462" url="https://pl.wikipedia.org/wiki?curid=401462" title="Piotrowice (województwo lubuskie)">
Piotrowice (województwo lubuskie)

Piotrowice () – wieś w Polsce położona w województwie lubuskim, w powiecie żarskim, w gminie Lipinki Łużyckie.
W latach 1975–1998 miejscowość położona była w województwie zielonogórskim.

</doc>
<doc id="401463" url="https://pl.wikipedia.org/wiki?curid=401463" title="Piotrowice (województwo świętokrzyskie)">
Piotrowice (województwo świętokrzyskie)

Piotrowice – wieś w Polsce położona w województwie świętokrzyskim, w powiecie sandomierskim, w gminie Zawichost.
Były wsią klasztoru klarysek krakowskich w województwie sandomierskim w ostatniej ćwierci XVI wieku. 
Piotrowice są punktem początkowym czerwonego szlaku turystycznego prowadzącego do Gołoszyc.
Historia.
Piotrowice w dokumencie z 1257 r. – Potrovnici, 1262 r.– Potrovici oraz Potrovicze – 1373 r., wieś nad rzeką Wisłą w powiecie opatowskim, gminie Czyżów Szlachecki, parafii Trójca (Zawichost) w odległości 30 wiorst od Opatowa.
W 1885 wieś posiadała 47 domów 320 mieszkańców 561 mórg ziemi włościańskiej, w okolicy pokłady kamienia wapiennego. 
W 1827 r. było 61 domów 307 mieszkańców
Pierwotnie była to wieś książęca, którą Bolesław Wstydliwy nadał klasztorowi klarysek w Sandomierzu przy jego fundacji. W 1373 r. Królowa regentka Elżbieta pozwoliła klasztorowi, przeniesionemu do Krakowa, przenieść wsie klasztorne a w ich liczbie i Piotrowice na prawo magdeburskie (Kod. Małopolski, 53, 70,379). 
Według registru poborowego powiatu sandomierskiego z r. 1578 wieś Piotrowice w parafii św. Trójcy, należąca do klasztoru św. Andrzeja w Krakowie, miała 16 osad, 8 łanów, 6 zagrodników bez roli, 3 komorników i 9 biednych. (Pawiński,Kod. Małop. 177). 
Piotrowice folwark poduchowny 1617 mórg obszaru mający, należał do dóbr rządowych Kunów, sprzedany prywatnemu nabywcy za 42,010 rubli srebrnych.
W 1885 r. folwark Piotrowice i Zabełcze rozległe były na 1253 mórg w tym : grunta orne i ogrody 417 mórg, łąk 11 mórg, pastwiska 150 mórg, lasu 2 mórg, wody 178 mórg, kontrowersa (części sporne) stanowiły 441 mórg, nieużytki 51 mórg, budynków murowanych 6, z drzewa 10, płodozmian 5. i 8. polowy. 
Według spisu powszechnego z roku 1921 miejscowość Piotrowice posiadała 96 domów i 469 mieszkańców. Spis wymienia również Piotrowice kolonię, Piotrowice folwark i Piotrowice-Młynki osadę młyńską.
W latach 1975–1998 miejscowość położona była w województwie tarnobrzeskim.

</doc>
<doc id="401464" url="https://pl.wikipedia.org/wiki?curid=401464" title="Piotrowice (województwo zachodniopomorskie)">
Piotrowice (województwo zachodniopomorskie)

Piotrowice (do 1945 ) – wieś sołecka w Polsce położona w województwie zachodniopomorskim, w powiecie kołobrzeskim, w gminie Dygowo.
Według danych z 1 stycznia 2011 r. wieś miała 212 mieszkańców.
Historia.
Piotrowice (z niem. Peterfitz) to miejscowość o metryce średniowiecznej wzmiankowana po raz pierwszy w 1319. Należała wtedy do Hibertusa Glanzenapa, który sprzedał ją dziekanowi Kołobrzeskiej Kapituły Kolegiackiej Ludwicusowi de Wida, a ten z kolei wymienił w 1330 na część Czernina należącą do Wulfa Schmelingka. W czasach późniejszych do II poł. XIX wieku Piotrowice miały wspólnych właścicieli z Kłopotowem. W 1892 Piotrowice, już bez Kłopotowa, należały do Ernsta Otto. Na początku XX wieku wsią władali członkowie rodu Braun, zaś w 1939 Fritz von Sydow.
W 1913 roku w Piotrowicach znaleziono w naczyniu złoty naszyjnik z VI wieku n.e., ważący 1883 g, zdobiony odciskami półksiężycowego stempelka. Po wykupieniu go za 450 marek przez miasto Kołobrzeg z rąk prywatnych, tylko raz znalazł się w muzeum, później przechowywany był w kasie pancernej miasta (pokazywano zaś jego wierną kopię z pozłacanego srebra). Od 1999 naszyjnik znajduje się w Muzeum Pomorza (Pommersches Landesmuseum) w Greifswaldzie, stanowiąc istotny element tamtejszej ekspozycji stałej.

</doc>
<doc id="401465" url="https://pl.wikipedia.org/wiki?curid=401465" title="Piotrowiec (województwo świętokrzyskie)">
Piotrowiec (województwo świętokrzyskie)

Piotrowiec – wieś w Polsce położona w województwie świętokrzyskim, w powiecie kieleckim, w gminie Łopuszno.
W latach 1975–1998 miejscowość położona była w województwie kieleckim.

</doc>
<doc id="401466" url="https://pl.wikipedia.org/wiki?curid=401466" title="Piotrowiec (województwo warmińsko-mazurskie)">
Piotrowiec (województwo warmińsko-mazurskie)

Piotrowiec "(niem. Peterswalde)" – wieś w Polsce położona w województwie warmińsko-mazurskim, w powiecie braniewskim, w gminie Pieniężno.
W latach 1975–1998 miejscowość znajdowała się w województwie elbląskim. Wieś znajduje się w historycznym regionie Warmia.
Historia.
Wieś jest wzmiankowana w dokumentach z roku 1326, lokowana w 1330 przez warmińską kapitułę katedralną. Zasadźcą wsi na powierzchni 54,5 włóki był Piotr. Jego imię uwiecznione zostało w nazwie wsi. Pierwsza informacja o istnieniu proboszcza w Piotrowcu pochodzi z 1343.
Miejscowość została zniszczona w czasie wojny polsko-krzyżackiej w latach 1519–1521 oraz wojny polsko-szwedzkiej w latach 1626–1629.
Z akt wizytacyjnych parafii wynika, że w drugiej połowie XVI wieku w Piotrowcu funkcjonowała szkoła parafialna. W roku 1726 nauczycielem był tu murarz.
Kościół.
Pierwszy kościół w Piotrowcu, który wybudowano w XIV wieku, spłonął w 1581. Po nim wzniesiono drugi, w 1589, i trzeci, w 1771. Ten ostatni, pw. św. Jana Chrzciciela, konsekrował w 1772 biskup pomocniczy warmiński Karol Fryderyk von Zehmen. Wieżę dobudowano w 1829. Kościół spłonął w 1945 i został odbudowany w latach 1956–1959. W 1959 poświęcił go biskup Tomasz Wilczyński. 
Kościół w Piotrowcu jest murowany, ma skromne barokowe formy i jest otynkowany. Od strony zachodniej wznosi się masywna, czworoboczna wieża otoczona przybudówkami. Pod wolutowym tylnym szczytem znajdują się pozostałości inskrypcji erekcyjnej.
Z dawnego wyposażenia zachowały się fragmenty ołtarza głównego z około 1700 roku i fragmenty ołtarzy bocznych z drugiej połowy XIX wieku. W kościele znajduje się granitowa chrzcielnica z XV wieku i lichtarze z około 1760.
Demografia.
Liczba mieszkańców:

</doc>
<doc id="401467" url="https://pl.wikipedia.org/wiki?curid=401467" title="Piotrowo (powiat nakielski)">
Piotrowo (powiat nakielski)

Piotrowo – wieś w Polsce położona w województwie kujawsko-pomorskim, w powiecie nakielskim, w gminie Kcynia.
Podział administracyjny.
W latach 1975–1998 miejscowość położona była w województwie bydgoskim.
Demografia.
Według Narodowego Spisu Powszechnego (III 2011 r.) liczyła 116 mieszkańców. Jest 32. co do wielkości miejscowością gminy Kcynia.

</doc>
<doc id="401468" url="https://pl.wikipedia.org/wiki?curid=401468" title="Piotrowo (powiat ostrołęcki)">
Piotrowo (powiat ostrołęcki)

Piotrowo (dawniej "Tyszki-Piotrowo") – wieś w Polsce położona w województwie mazowieckim, w powiecie ostrołęckim, w gminie Czerwin.
Wierni kościoła rzymskokatolickiego należą do parafii św. Jana Chrzciciela w Piskach.
Historia.
Wieś szlachecka "Tyszki-Piotrowo" położona była w drugiej połowie XVI wieku w powiecie łomżyńskim ziemi łomżyńskiej. W latach 1921 – 1939 wieś leżała w województwie białostockim, w powiecie łomżyńskim, w gminie Piski.
Według Powszechnego Spisu Ludności z 1921 roku wieś zamieszkiwało 111 osób, 110 było wyznania rzymskokatolickiego, 1 prawosławnego. Jednocześnie 110 mieszkańców zadeklarowało polską przynależność narodową, a 1 rosyjską. Było tu 22 budynki mieszkalne. Miejscowość należała do parafii rzymskokatolickiej w Piskach. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Piskach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. W latach 1975–1998 miejscowość administracyjnie należała do województwa łomżyńskiego.

</doc>
<doc id="401469" url="https://pl.wikipedia.org/wiki?curid=401469" title="Piotrowo (powiat kartuski)">
Piotrowo (powiat kartuski)

Piotrowo (dodatkowa nazwa w j. kaszub. Piotrowò) - wieś kaszubska w Polsce położona na Pojezierzu Kaszubskim w województwie pomorskim, w powiecie kartuskim, w gminie Somonino na południowym skraju Wzgórz Szymbarskich. Jest najmniejszą wsią w gminie pod względem ludności.
W latach 1975–1998 miejscowość położona była w województwie gdańskim.
Historia.
Wieś należała do dóbr grabowskich, które były we władaniu zakonu kartuzów. W roku 1630 na miejscu wyrąbanego i wykarczowanego lasu założono tutaj osadę. Piotrowo niegdyś nosiło inne nazwy, takie jak: Fuspeterowo, niemiecka Fusspeterhütte. W XIX wieku była to wieś gburska w powiecie kartuskim. W roku 1880 znajdowało się tam 9 gospodarstw gburskich i dwa zagrodnicze. Wieś zamieszkiwało 95 osób, w tym 94 ewangelików i 1 katolik, w 13 domach mieszkalnych. Piotrowo należało wówczas do parafii Stare Grabowo, szkoła znajdowała się w Kłobuczynie, a poczta w Szymbarku. 
Zakon kartuzów nazwał nowo założoną osadę Huta, jak wiele innych swoich osad w dobrach grabowskich. Człon nazwy Huta mówi o tym, że wytapiano tu smołę ze smolnych pni i kłód drzewnych. Człon pierwszy – Fuspeter wskazuje na przezwisko założyciela osady. Tym samym wieś Piotrowo należy określić jako wieś dzierżawczą od imienia Piotr. Współczesna forma nazwy wsi Piotrowo utrwaliła się w okresie międzywojennym. W 1906 roku powstała tu szkoła, w której uczono w języku niemieckim. Język polski przywrócono dopiero w 1927 roku.

</doc>
<doc id="401470" url="https://pl.wikipedia.org/wiki?curid=401470" title="Piotrowo (województwo warmińsko-mazurskie)">
Piotrowo (województwo warmińsko-mazurskie)

Piotrowo (przed 1945 niem. "Petersdorf") – wieś w Polsce położona w województwie warmińsko-mazurskim, w powiecie lidzbarskim, w gminie Lubomino.
W latach 1975–1998 miejscowość położona była w województwie olsztyńskim. Wieś znajduje się w historycznym regionie Warmia.

</doc>
<doc id="401471" url="https://pl.wikipedia.org/wiki?curid=401471" title="Piotrówek (województwo mazowieckie)">
Piotrówek (województwo mazowieckie)

Piotrówek – wieś w Polsce położona w województwie mazowieckim, w powiecie garwolińskim, w gminie Trojanów.
24 czerwca 1946 roku we wsi Piotrówek, sześciu żołnierzy WiN zostało otoczonych przez wielokrotnie silniejsze oddziały MO i wojska. W czasie wycofywania się do pobliskiego lasu dwóch partyzantów zginęło, dwóch wpadło w ręce bezpieki, a pozostałym dwóm udało się przedrzeć. W potyczce poległ mjr Marian Bernaciak "Orlik", jeden z najwybitniejszych dowódców lubelskiego podziemia niepodległościowego. W Piotrówku znajduje się również pomnik poświęcony poległym żołnierzom AK oraz krzyż polowy w miejscu śmierci mjr. Bernaciaka.
W latach 1975–1998 miejscowość położona była w województwie siedleckim.
Wierni Kościoła rzymskokatolickiego należą do parafii św. Sebastiana w Brzezinach.

</doc>
<doc id="401472" url="https://pl.wikipedia.org/wiki?curid=401472" title="Piotrówka (województwo opolskie)">
Piotrówka (województwo opolskie)

Piotrówka (dodatkowa nazwa w j. niem. Petersgrätz; dawn. Pietrówka) – wieś w Polsce, położona w województwie opolskim, w powiecie strzeleckim, w gminie Jemielnica przy drodze wojewódzkiej nr 426. Od stolicy powiatu Strzelec Opolskich dzieli ją ok. 10 km a od stolicy województwa - Opola, ok. 30 km. W niedalekiej odległości przebiega autostrada A4 (węzeł Olszowa - 269).
Nazwa wioski - "Petersgratz", powstała od połączenia imienia pastora Piotr Schikora - "Peter" (który miał duży wkład w założenie wsi) i słowa "gratz" ("hradec").
Ze względu na układ przestrzenny zabudowy Piotrówkę zalicza się do ulicówek.
Historia.
W 1910 roku 316 mieszkańców mówiło w języku polskim, 851 w języku morawskim, natomiast 124 osoby posługiwały się językiem niemieckim. W wyborach komunalnych w listopadzie 1919 roku 108 głosów oddano na kandydatów z list polskich, którzy zdobyli łącznie 2 z 9 mandatów. Podczas plebiscytu w 1921 roku we wsi uprawnionych do głosowania było 818 mieszkańców (w tym 150 emigrantów). Za Polską głosowało 169 osób, natomiast za Niemcami 639 osób. Podczas III powstania śląskiego Piotrówka 4 maja została opanowana przez wojska powstańcze. 9 maja baon Karola Brandysa wykorzystał miejscowość jako przyczółek, do ataku na Rozmierkę i Grodzisko.
Po wojnie protestancka ludność morawska została wysiedlona początkowo do Czechosłowacji, skąd, jako zdeklarowani Niemcy, zostali następnie wywiezieni do okupowanych Niemiec. Na ich miejsce sprowadzono osadników z Kresów Wschodnich.
W Piotrówce jest klub piłkarski LZS Piotrówka. Klub został założony w 1951 roku. 

</doc>
<doc id="401473" url="https://pl.wikipedia.org/wiki?curid=401473" title="Piotrówka (województwo podkarpackie)">
Piotrówka (województwo podkarpackie)

Piotrówka – wieś w Polsce położona w województwie podkarpackim, w powiecie krośnieńskim, w gminie Jedlicze.
W latach 1975–1998 miejscowość położona była w województwie krośnieńskim.

</doc>
<doc id="401474" url="https://pl.wikipedia.org/wiki?curid=401474" title="Piotrówka (województwo wielkopolskie)">
Piotrówka (województwo wielkopolskie)

Piotrówka – wieś w Polsce położona w województwie wielkopolskim, w powiecie kępińskim, w gminie Trzcinica.
W latach 1975–1998 miejscowość położona była w województwie kaliskim.
Do sołectwa Piotrówka należą również: Jelenia Głowa, Hanobry, Różyczka oraz Wesoła.
W Piotrówce znajdują: ochotnicza straż pożarna, dom ludowy i odremontowany kościół filialny.
Wierni kościoła rzymskokatolickiego należą do parafii w Wielkim Buczku.

</doc>
<doc id="401475" url="https://pl.wikipedia.org/wiki?curid=401475" title="Piotrów (województwo lubuskie)">
Piotrów (województwo lubuskie)

Piotrów (do 1945 niem. "Groß Petersdorf") – wieś w Polsce położona w województwie lubuskim, w powiecie żarskim, w gminie Przewóz.
W latach 1975–1998 miejscowość położona była w województwie zielonogórskim.
Zabytki.
Do wojewódzkiego rejestru zabytków wpisany jest:

</doc>
<doc id="401476" url="https://pl.wikipedia.org/wiki?curid=401476" title="Piotrów (gmina Zadzim)">
Piotrów (gmina Zadzim)

Piotrów – wieś w Polsce położona w województwie łódzkim, w powiecie poddębickim, w gminie Zadzim.
W latach 1975–1998 miejscowość położona była w województwie sieradzkim. 

</doc>
<doc id="401477" url="https://pl.wikipedia.org/wiki?curid=401477" title="Piotrów (województwo wielkopolskie)">
Piotrów (województwo wielkopolskie)

Piotrów – wieś w Polsce położona w województwie wielkopolskim, w powiecie kaliskim, w gminie Blizanów.
W latach 1975–1998 miejscowość położona była w województwie kaliskim.
Zobacz też: Piotrów

</doc>
<doc id="401478" url="https://pl.wikipedia.org/wiki?curid=401478" title="Pisary (województwo dolnośląskie)">
Pisary (województwo dolnośląskie)

Pisary (łac. "Villascriptoris", niem. "Schreibendorf") – wieś w Polsce położona w województwie dolnośląskim, w powiecie kłodzkim, w gminie Międzylesie.
Położenie.
Pisary to wieś łańcuchowa o długości około 4 km (przedłużona o kolejne zagospodarowania w 2019 roku) , leżąca w Rowie Górnej Nysy, na granicy Wysoczyzny Międzylesia, na wysokości około 510-570 m n.p.m.
Podział administracyjny.
W latach 1975−1998 miejscowość położona była w województwie wałbrzyskim.
Nazwa.
Nazwa miejscowości wywodzi się od polskiej nazwy na czynność "pisania". W zlatynizowanej formie "Sccribochov" - "Skrybochów" (od staropolskiej nazwy pisarza skryby, czyli również nawiązującej do czynności pisania) notuje ją spisana po łacinie w latach 1269–1273 Księga henrykowska. W księdze tej zanotowano również łacińską nazwę miejscowości - "Villascriptoris"", która ma identyczne znaczenie w tym języku.
Historia.
Pisary powstały w drugiej połowie XVI wieku na terenie dóbr międzyleskich. W roku 1787 było tu 97 domów, w tym szkoła i młyn wodny, w miejscowości funkcjonowały 24 warsztaty płóciennicze. W pierwszej połowie XIX wieku wieś była ośrodkiem tkactwa, w roku 1840 były w niej 107 domów, kościół, szkoła katolicka, 2 młyny wodne, olejarnia i gorzelnia. Pod koniec stulecia Pisary stały się popularne wśród turystów udających się na Trójmorski Wierch i na Śnieżnik. 
Szlaki turystyczne.
Przez Pisary przebiega szlak turystyczny z Międzylesia na Śnieżnik. 

</doc>
<doc id="401479" url="https://pl.wikipedia.org/wiki?curid=401479" title="Pisary (województwo małopolskie)">
Pisary (województwo małopolskie)

Pisary – wieś w Polsce położona w województwie małopolskim, w powiecie krakowskim, w gminie Zabierzów. Położona jest przy drodze powiatowej nr 2129K. Przez południowy kraniec wsi przebiega linia kolejowa Kraków – Katowice.
Wieś graniczy z miejscowościami: Dubie (od północy); Radwanowice (od północnego wschodu); Rudawa (od wschodu); Młynka (od południa); Nawojowa Góra (od południowego zachodu) i Siedlec (od północnego zachodu).
Historia.
Pisary zostały założone najprawdopodobniej w XI w. jako osada służebników książęcych (zwanych psarami). Wzmiankowane w 1319, stanowiły siedzibę dwóch rodów Pisarskich – w średniowieczu wywodzących się z linii Toporów (h. Topór), zw. Ryterskimi od dzierżawionego przez nich zamku w Rytrze k. Nowego Sącza, a następnie od ok. 2 poł. XVI w. Pisarskich herbu Śreniawa, z których warto odnotować Achacego Pisarskiego, starostę wolbromskiego, poległego 10 listopada 1673 pod Chocimiem. Jego zasługi w wojnach z Kozakami, Szwedami, Siedmiogrodzianami i Turkami przypomina tablica epitafijna w kaplicy w Karniowicach. Ród Pisarskich wymarł z pocz. XIX w., zaś tutejsze dobra po licznych zmianach właścicieli nabyli w 1848 hrabiowie Potoccy z Krzeszowic, utrzymując je do lat 30. XX w. W XV w. Pisary miały wielu właścicieli (m.in. szlachcica Andrzeja Migdała), niektórym odebrano rolę i domostwa za niestawienie się na wojnę w 1497 roku.
Kontrowersje pomiędzy proboszczami o przynależność parafialną wsi ciągnęły się latami, podczas wizytacji z 1598 r. zanotowano, że o zwierzchnictwo nad Pisarami spierali się plebani z Rudawy i Paczółtowic.
Pamiątką historii jest rozległy zespół dworski, którego najcenniejszym zabytkiem pozostaje lamus, tj. renesansowy, murowany dwór wieżowy z pocz. XVII w. Wzniesiony na planie kwadratu, dwukondygnacjowy, pierwotnie pełnił funkcję centralnej rezydencjonalnej budowli. Z czasem, przeznaczony został na cele gospodarcze, zaś obecnie po długoletnim, zakończonym w 1990 r. remoncie, pełni funkcję domu ludowego. Naprzeciwko zwracają uwagę stojące na wzgórku: późnoklasycystyczny spichlerz sprzed poł. XIX w. z kamiennym portalem sieni przejazdowej oraz murowana stodoła z tego samego okresu. Druga ze stodół, nie zachowana, znajdowała się po drugiej stronie, co w sumie stwarzało układ podkowy. Nie zachował się również dwór, który był położony po północnej stronie założenia. Być może został rozebrany w okresie jego budowy lub już wtedy nie istniał. W otoczeniu rozciąga się zabytkowy, mocno zdewastowany park, w którym zachowały się m.in. stare dęby i akacje. Jest on ogrodzony i stanowi własność prywatną. Nieco dalej znajduje się pozostający praktycznie w ruinie budynek dawnego browaru z I poł. XIX w. Zabytkiem wsi jest też kolumnowa kapliczka z krzyżem, wykonana w 1706 r. z rodzimego czarnego wapienia wydobywanego w Dębniku koło Siedlca, zapewne w działających przy tamtejszych łomach warsztatach kamieniarskich.
W latach 1815–1846 wieś położona była na terenie Wolnego Miasta Krakowa, potem w zaborze austriackim. W czasie II Rzeczypospolitej wieś należała do powiatu chrzanowskiego w województwie krakowskim. Od 26 października 1939 do 18 stycznia 1945 należała do gminy Kressendorf w Landkreis Krakau, dystryktu krakowskiego w Generalnym Gubernatorstwie. Do 1954 r. wieś należała do ówczesnej gminy Krzeszowice. Jesienią 1954 wieś została przyłączona do gromady Rudawa. 1 stycznia 1973 znalazła się w gminie Rudawa w ówczesnym powiecie chrzanowskim w woj. krakowskim. W latach 1975–1998 miejscowość administracyjnie należała do województwa krakowskiego. 15 stycznia 1976 r. gmina Rudawa została zniesiona przez połączenie z dotychczasową gminą Zabierzów w nową gminę Zabierzów i tam znalazła się także wieś.
W 2010 r. w zachodniej części wsi powstało osiedle domków jednorodzinnych (ul. Spacerowa) oraz druga linia zabudowy. W centrum miejscowości znajduje się odkryty asfaltowy kort tenisowy, plac zabaw dla dzieci, boisko sportowe do gry w piłkę nożną (ul. Sportowa) oraz klub dla młodzieży "Mleczarnia" (w dawnym skupie mleka, ul. Mleczna).
Zabytki.
Obiekty wpisane do rejestru zabytków nieruchomych województwa małopolskiego:
Inne:
Ulice.
W Pisarach w 2012 r. nadano nazwy ulic: Akacjowa, Aroniowa, Brzozowa, Dąbrówki, Dworska, Kamienna, Kasztanowa, Kolejowa, Krótka, Krzeszowicka, Kwiatowa, Lipowa, Łąkowa, Mleczna, płk. Pisarskiego, Polaczka, Polna, Rędziny, Siedlecka, Słoneczna, Sosnowa,Spacerowa, Spokojna, Sportowa, św. Rocha, Widokowa, Wojtasa, Zakątek.

</doc>
<doc id="401480" url="https://pl.wikipedia.org/wiki?curid=401480" title="Kalniczka">
Kalniczka

Kalniczka ("Tarnawa") – potok górski, dopływ Osławy o długości 24,22 km i powierzchni działu wód ok. 75 km².
Płynie w woj. podkarpackim w gminie Zagórz. Łączy się z potokiem Tarnawką powyżej miejscowości Kalnica, a do Osławy uchodzi za wsią Tarnawa Dolna.
Dolina Kalniczki jest miejscem zimowania żubrów.

</doc>
<doc id="401481" url="https://pl.wikipedia.org/wiki?curid=401481" title="Pisary (województwo świętokrzyskie)">
Pisary (województwo świętokrzyskie)

Pisary – wieś w Polsce położona w województwie świętokrzyskim, w powiecie opatowskim, w gminie Ożarów.
Prywatna wieś szlachecka położona była w drugiej połowie XVI wieku w powiecie sandomierskim województwa sandomierskiego. W latach 1975–1998 miejscowość położona była w województwie tarnobrzeskim.
Historia.
Pisary mają średniowieczny rodowód. Od dawna związane były z parafią w Sobótce. W 1508 r. wraz z Czyżowem Szlacheckim, Chrapanowem, Zwoła, Podszynem, Dąbiem należały do możnowładcy Hieronima Zakliki. Kolejny zapis z 1578 r. informuje nas, że "Pyszary" (tak wówczas pisano nazwę tej wsi) podlegały pod kasztelanię połaniecką. Miały wtedy sześciu poddanych, którzy gospodarowali na 4,5 łanach. w staropolskich czasach wieś często zmieniała właścicieli bądź dzierżawców. Dziś trudno ustalić kolejność włodarzy tych urodzajnych gruntów.
Zapiski wspominają m.in. Podstolego Wiślickiego, który w 1790 r. wybudował przy dworze drewnianą kaplicę. Wtedy to wieś była osadą średniej wielkości. W 1827 r. mieszkało w 19 domostwach 110 mieszkańców. Natomiast w 1878 r. Pisary, składające się z folwarku i wsi, miały 16 domów i 142 mieszkańców. Pod koniec XIX w. statystyka odnotowała 160 mieszkańców wsi. Należała doń również osada Kolęcin. Folwark był wówczas własnością Mieczysława Łabęckiego. Zajmował 419 morgów, z tego grunty orne i ogrody to 384 morgi, łąki 15 i nieużytki 20. Właściciel tego majątku prowadził wtedy dużą szkółkę drzew owocowych. w latach 80. spalił się drewniany dwór. Na jego miejscu dziedzic wsi wzniósł murowany pałacyk, a właściwie to willę „w stylu włoskim”. Łabęcki sprzedał wkrótce Pisary Leonowi Baczyńskiemu, który tutaj będzie gospodarował kilkadziesiąt lat.
Dwie formy własności ziemi – folwarczna i chłopska – przetrwały do II wojny światowej. Władze okupacyjne przejęły majątek ziemski Baczyńskiego i urządziły we dworze "liegenschaft", a także osadziły tu posterunek żandarmerii. Niemcy zostali w Pisarach do wielkiej ofensywy zimowej. W styczniu 1945 r. linia frontu przebiegała na linii kolejowej Skarżysko-Sandomierz. Pisary stały się hitlerowską twierdzą. Ludzi wysiedlono, zabudowania zamieniono w bunkry. We dworze mieściło się lokalne dowództwo tego odcinka frontu, a także szpital. W dworskim parku wojsko urządziło polowy cmentarz.
Wieś – podobnie jak cała okolica, w wyniku działań wojennych została dość znacznie zniszczona. Powoli ją odbudowano. Po zakończeniu wojny zaszły zmiany w strukturze wsi. Chłopi – jako warstwa społeczna – nadal pozostali. Po kilkuset latach przestał jednak istnieć dwór jako struktura gospodarcza. W wyniku reformy rolnej i parcelacji majątku ziemskiego Baczyńskiego gospodarze dostali po 2-3 ha ziemi. 60-hektarowa resztówka dała początek Państwowemu Gospodarstwu Rolnemu, które wkrótce rozszerzyło stan posiadania o ziemię porzuconą przez fornali, którzy wyjechali na ziemie zachodnie, aby tam szukać lepszych warunków do życia. Pałac początkowo zaludnili bezdomni, a później stał się on siedzibą szkoły i tak jest do dzisiaj. PGR przetrwał do 1952 r., kiedy to przekształcono go w Spółdzielnię Produkcyjną. 15 rolników dołączyło ze swoją ziemią do gruntów państwowych i tak powstał większy majątek ziemski, który ze zmiennym szczęściem przetrwał do 2000 r., kiedy to kiepska sytuacja finansowa zmusiła gospodarstwo do przekształcenia w spółkę. Podobnie, jak w innych wsiach od kilku lat zmniejsza się systematycznie liczba mieszkańców Pisar.
Zabytki.
Zespół dworski z II połowy XIX w. (dwór, lodownia, obora, park), wpisany do rejestru zabytków nieruchomych (nr rej.: A.553/1-4 z 11.12.1957 i z 27.05.1986).

</doc>
<doc id="401482" url="https://pl.wikipedia.org/wiki?curid=401482" title="Planta (województwo lubelskie)">
Planta (województwo lubelskie)

Planta – wieś w Polsce położona w województwie lubelskim, w powiecie radzyńskim, w gminie Wohyń.
W latach 1975–1998 miejscowość położona była w województwie bialskopodlaskim.
Wieś stanowi sołectwo gminy Wohyń.
Wierni Kościoła rzymskokatolickiego należą do parafii św. Anny w Wohyniu.

</doc>
<doc id="401483" url="https://pl.wikipedia.org/wiki?curid=401483" title="Plebanka (gmina Aleksandrów Kujawski)">
Plebanka (gmina Aleksandrów Kujawski)

Plebanka – wieś w Polsce położona w województwie kujawsko-pomorskim, w powiecie aleksandrowskim, w gminie Aleksandrów Kujawski.
W latach 1975–1998 miejscowość położona była w województwie włocławskim.
Wieś sołecka – zobacz jednostki pomocnicze gminy Aleksandrów Kujawski w BIP.
Sołtysem wsi jest Marek Buszka.
Historia wsi.
Plebanka w wieku XIX to folwark w powiecie nieszawskim, gminie Służewo, parafii Ostrowąs, odległy 10 wiorst od Nieszawy, ma 70 mieszkańców. Na obszarze folwarku znajduje się małe jezioro i pokłady torfu.
W 1827 r. był tu 1 dom, 20 mieszkańców. W 1886 r. folwark Plebanka miał rozległość mórg 468: gruntów ornych i ogrodów mórg 321, łąk mórg 85, wody mórg 54, nieużytków mórg 8: budynków murowanych było 8, z drzewa 2; płodozmian 12 polowy.

</doc>
<doc id="401484" url="https://pl.wikipedia.org/wiki?curid=401484" title="Plebanka (województwo lubelskie)">
Plebanka (województwo lubelskie)

Plebanka – osada w Polsce położona w województwie lubelskim, w powiecie tomaszowskim, w gminie Jarczów.
W latach 1975–1998 miejscowość położona była w województwie zamojskim.
Położona na południowo-wschodnim skraju gminy, osada stanowi sołectwo gminy Jarczów.

</doc>
<doc id="401485" url="https://pl.wikipedia.org/wiki?curid=401485" title="Plebanka (województwo mazowieckie)">
Plebanka (województwo mazowieckie)

Plebanka – wieś w Polsce położona w województwie mazowieckim, w powiecie płockim, w gminie Gąbin.
W latach 1975–1998 miejscowość administracyjnie należała do województwa płockiego.

</doc>
<doc id="401486" url="https://pl.wikipedia.org/wiki?curid=401486" title="Pleśno (województwo lubuskie)">
Pleśno (województwo lubuskie)

Pleśno (niem. "Plesse", łuż. "Plesno") – wieś w Polsce położona w województwie lubuskim, w powiecie krośnieńskim, w gminie Gubin.
W latach 1975–1998 miejscowość położona była w województwie zielonogórskim.
Miejscowość kiedyś nazywała się Pleśno – Bezki (niem. "Beesgen – Plesse"), a od roku 1928 tylko "Plesse". Pierwszy raz o Beesgen, także (niem. "Klein Besitz") wspominano w roku 1527, a osada Plesse (Plesowe) występuje w zapiskach od 1357 roku. We wcześniejszym okresie do (niem. "Beesgen") należał majątek a do (niem. "Plesse") młyn wodny. W XVI wieku opisywano o winnych stokach, a o pleśnieńskim młynie wodnym wspominano w XIX wieku. Prawdopodobnie obie osady mają słowiańskie pochodzenie. Właścicielami Beesgen byli kolejno: von Sehlstrang, von Polenz, von Kleist, a Pleśna: von Dalwitz, von Breitenbach, von Carlsburg i von Zawadski.
W czasie wojny północnej wokół Guben w 1700 roku stacjonowało 13 000 żołnierzy, z czym związana była konieczność zapewnienia wojsku wyżywienia. Powiat gubeński w dwa lata później był zmuszony dostarczyć na potrzeby wojska 1000 koni i wołu.
Przedzielone rzeką Lubszą osady Pleśno i Beesgen należały do różnych parafii. Pleśno podlegało kościołowi w Guben, natomiast Beesgen w Stargardt (Stargardzie), a później również i Pleśno podporządkowano Stargardowi.
W 1947 roku przy udziale przedstawiciela Wojewódzkiego Urzędu dokonano regulacji stanu posiadania gromady, spisując odpowiedni protokół. W 1948 roku rozpoczęto opracowanie miejscowego planu zagospodarowania i regulacji gruntów. Ogólny obszar gruntów wynosił 480,62 ha, regulowany 309,44 ha. W 1952 roku we wsi było 25 gospodarstw i zamieszkiwało 139 osób. W 1954 roku powstała spółdzielnia produkcyjna, którą rozwiązano w 1957 roku. Oddano do użytku w 1999 roku wodociąg i 3 km sieci. W tym samym roku wykonano remont mostu na Lubszy o stalowej konstrukcji z przyczółkami, pomostem i drewnianym chodnikiem.

</doc>
<doc id="401487" url="https://pl.wikipedia.org/wiki?curid=401487" title="Pleśno (powiat bartoszycki)">
Pleśno (powiat bartoszycki)

Pleśno (niem. "Plößen") – wieś w Polsce położona w województwie warmińsko-mazurskim, w powiecie bartoszyckim, w gminie Bisztynek.
W latach 1975–1998 miejscowość położona była w województwie olsztyńskim. Wieś znajduje się w historycznym regionie Warmia.
Dawne dzieje.
We wczesnej epoce żelaza nad brzegiem jeziora Sajno (współcześnie rozlewisko na rzece Sajnie) znajdowała się osada obronna. Osada to została zbadana przez archeologów. Osada w Pleśnie otoczona była palisadą wewnątrz której znajdowały się chaty o wymiarach 4×4 m i zabudowania gospodarcze. Ściany chat wykonane były z belek drewnianych oblepianych gliną, a ściany pomieszczeń gospodarczych wyplatane były z wikliny i także oblepiane gliną. Podłogi w chatach wyłożone były wielowarstwową podłogą z darnic. Na podłogach chat znajdowały się nieckowate paleniska z kamieni i gliny. Mieszkańcy osady używali żarna – kuliste kamienne rozcieracze i miskowate kamienie do przygotowywania mąki i kasz.
Z gliny były wykonywane różnego typu naczynia m.in.: talerze, cedzaki i łyżki.
Znalezione gliniane przęśliki do wrzecion świadczą o tym, że na miejscu wykonywano tkaniny także z wełny, ponieważ hodowano owce i kozy (znaleziska kości) obok bydła, świń i kur. Nie wiadomo czy znalezione kości końskie pochodziły ze zwierząt hodowlanych, czy z upolowanych dzikich koni.
W osadzie zajmowano się także metalurgią. Znaleziono tygiel do przetapiania brązu oraz półfabrykaty brązowe. Z brązu produkowano ozdoby, głównie bransolety. Mieszkańcy osady wyposażeni byli także w narzędzia wykonane z żelaza: siekiery, noże i haczyki na ryby.
Archeolodzy stwierdzili, że osada została zniszczona w wyniku pożaru.
Historia.
Wieś została założona w pierwszej połowie XIV wieku.
W roku 1955 Pleśno należało do gromady w Grzędzie, a od 1957 roku do gromady w Reszlu. Pleśno jest wsią sołecką od 1945 roku. Do sołectwa Pleśno należy wieś Pleśnik.
Zobacz też.
Pleśno

</doc>
<doc id="401488" url="https://pl.wikipedia.org/wiki?curid=401488" title="Plewki (województwo podlaskie)">
Plewki (województwo podlaskie)

Plewki – wieś w Polsce położona w województwie podlaskim, w powiecie wysokomazowieckim, w gminie Szepietowo. Niewielka wieś o charakterze rolniczym.
W latach 1975–1998 miejscowość położona była w województwie łomżyńskim.
Wierni kościoła rzymskokatolickiego należą do parafii św. Apostołów Piotra i Pawła w Wysokiem Mazowieckiem.
Historia.
W roku 1827 we wsi 13 domów i 74 mieszkańców.
W 1886 "nomenklatura" Plewki częścią folwarku "Szepietowo". Pod koniec wieku XIX wieś drobnoszlachecka w powiecie "mazowieckim", Gmina Wysokie Mazowieckie, parafia Dąbrowa Wielka.
W 1921 r. wieś w Gminie Wysokie Mazowieckie. Naliczono tu 11 budynków z przeznaczeniem mieszkalnym oraz 89 mieszkańców (48 mężczyzn i 41 kobiet). Narodowość polską podało 87 osób, a 2 "inną".
Położenie i dojazd.
Wieś w odległości ok. 2,5 km na północ od siedziby gminy - Szepietowa i ok. 4 km od miasta powiatowego Wysokie Mazowieckie.
Dojazd drogą krajową nr 66. Około 2 km od centrum wsi znajduje się przystanek kolejowy Szepietowo-Stacja.

</doc>
<doc id="401489" url="https://pl.wikipedia.org/wiki?curid=401489" title="Plewki (województwo warmińsko-mazurskie)">
Plewki (województwo warmińsko-mazurskie)

Plewki – wieś w Polsce położona w województwie warmińsko-mazurskim, w powiecie oleckim, w gminie Olecko.
W latach 1975–1998 miejscowość położona była w województwie suwalskim.
Wieś założona 6 maja 1562 roku przez księcia Albrechta w wyniku nadania 150 włók "Jerzemu von Diebesowi". Wraz z Białą Olecką i Drozdowem stanowiły całość ziemską lokowaną na prawie lennym. W XVI wieku wybudowano w Plewkach młyn. W XVII i XVIII wieku dwór znajdował się w rękach szlacheckiej rodziny "Czechańskich". Do początków XIX wieku Plewki były wsią szlachecką. Około roku 1740 powstała szkoła. Plewki przed II wojną światową liczyły 485 mieszkańców.
Dawniej wieś nazywana była "Pleffken, Pleffky" (zniemczona, pierwotna nazwa polska), jednakże w ramach procesu germanizacyjnego w latach trzydziestych XX w. urzędowa nazwę zmieniono na "Plöwken" (aby zatrzeć ślady nazwy pochodzenia słowiańskiego – tak jak w większości miejscowości tego regionu).
Małe Plewki.
Część wsi, zwana Małe Plewki, a wcześniej jeszcze "Jaworek", już w czasach książęcych nazywana była "Jeworek Młyn", w której chłopi z Mieruniszek odrabiali szarwark i zobowiązani byli mleć własne zboże. Około 1858 roku miejscowość ta połączyła się z Plewkami
Zobacz też: Plewki
Bibliografia:

</doc>
<doc id="401490" url="https://pl.wikipedia.org/wiki?curid=401490" title="Plewnik (województwo łódzkie)">
Plewnik (województwo łódzkie)

Plewnik – wieś w Polsce położona w województwie łódzkim, w powiecie poddębickim, w gminie Wartkowice.
W latach 1975–1998 miejscowość położona była w województwie sieradzkim.

</doc>
<doc id="401491" url="https://pl.wikipedia.org/wiki?curid=401491" title="Plewnik (województwo mazowieckie)">
Plewnik (województwo mazowieckie)

Plewnik – wieś w Polsce położona w województwie mazowieckim, w powiecie przasnyskim, w gminie Krzynowłoga Mała.
W latach 1975–1998 miejscowość położona była w województwie ostrołęckim.
Przez miejscowość przepływa Ulatówka, niewielka rzeka dorzecza Narwi, dopływ Orzyca.

</doc>
<doc id="401492" url="https://pl.wikipedia.org/wiki?curid=401492" title="Pluty (województwo podkarpackie)">
Pluty (województwo podkarpackie)

Pluty – wieś w Polsce położona w województwie podkarpackim, w powiecie mieleckim, w gminie Tuszów Narodowy.
Wieś powstała w 1732 roku jako kolonia Padwi. W roku 1853 została założona szkoła. W 1914 roku toczyły się działania wojenne. W latach 1975–1998 miejscowość położona była w województwie rzeszowskim.

</doc>
<doc id="401493" url="https://pl.wikipedia.org/wiki?curid=401493" title="Pluty (województwo podlaskie)">
Pluty (województwo podlaskie)

Pluty – wieś w Polsce położona w województwie podlaskim, w powiecie łomżyńskim, w gminie Jedwabne.
Wierni kościoła rzymskokatolickiego należą do parafii św. Jadwigi w Łojach-Awissach.
Historia.
W "Słowniku geograficznym Królestwa Polskiego" wieś odnotowano pod nazwą Pluty-Rogowo, stanowiącą własność szlachecką w gminie Kubra i parafii Przytuły .
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Przytuły.
Według Powszechnego Spisu Ludności z 1921 roku zamieszkiwało tu 247 osób w 41 budynkach mieszkalnych. Miejscowość należała do miejscowej parafii rzymskokatolickiej w m. Przytuły. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Jedwabne.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="401494" url="https://pl.wikipedia.org/wiki?curid=401494" title="Pluty (województwo warmińsko-mazurskie)">
Pluty (województwo warmińsko-mazurskie)

Pluty (niem. "Plauten") – wieś w Polsce położona w województwie warmińsko-mazurskim, w powiecie braniewskim, w gminie Pieniężno. Wieś znajduje się w historycznym regionie Warmia.
Przez teren wsi przepływa Wałsza.
Historia.
Wieś została założona w pobliżu pruskiego grodu "Pelten". Około 1325 r. Jordan – prepozyt kapituły warmińskiej – zbudował tu zamek. Ów zamek z pewnością przypominał wcześniejszy gródek pruski – konstrukcja drewniana i umocnienia ziemne. Parafia w Plutach powstała w pierwszej połowie XIV w. – uposażenie w 1326 r.
Wieś została zniszczona w 1410 r. w czasie Wielkiej wojny.
W roku 1583 odnotowano funkcjonowanie szkoły parafialnej w Plutach.
W latach 1975–1998 miejscowość położona była w województwie elbląskim.
Demografia.
Liczba mieszkańców: w roku 1933 – 319 osób, w 1939 – 310.

</doc>
<doc id="401496" url="https://pl.wikipedia.org/wiki?curid=401496" title="Płachty (województwo mazowieckie)">
Płachty (województwo mazowieckie)

Płachty – wieś w Polsce położona w województwie mazowieckim, w powiecie radomskim, w gminie Pionki.
W latach 1957-1975 miejscowość administracyjnie należała do województwa kieleckiego, następnie W latach 1975–1998 do województwa radomskiego.
Wierni Kościoła rzymskokatolickiego należą do parafii św. Idziego w Suchej.

</doc>
<doc id="401497" url="https://pl.wikipedia.org/wiki?curid=401497" title="Płachty (województwo pomorskie)">
Płachty (województwo pomorskie)

Płachty – wieś w Polsce, położona w województwie pomorskim, w powiecie kościerskim, w gminie Liniewo.
Wieś pogranicza kaszubsko-kociewskiego położona przy DW224 w pobliżu Wietcisy, stanowi sołectwo gminy Liniewo. 
W latach 1975–1998 miejscowość położona była w województwie gdańskim.

</doc>
<doc id="401498" url="https://pl.wikipedia.org/wiki?curid=401498" title="Płaczki (województwo śląskie)">
Płaczki (województwo śląskie)

Płaczki – wieś w Polsce położona w województwie śląskim, w powiecie kłobuckim, w gminie Popów.
W latach 1975–1998 miejscowość położona była w województwie częstochowskim.

</doc>
<doc id="401499" url="https://pl.wikipedia.org/wiki?curid=401499" title="Płaczki (województwo wielkopolskie)">
Płaczki (województwo wielkopolskie)

Płaczki – wieś w Polsce położona w województwie wielkopolskim, w powiecie średzkim, w gminie Zaniemyśl.
W latach 1975–1998 miejscowość położona była w województwie poznańskim.
Dwór dwuczłonowy. Parterowy z około I poł XIX wieku, piętrowy z cechami renesansu północnego, dobudowany na początku XX wieku. Pierwotny dwór wzniesiony dla Korytowskich. Piętrowa dobudówka powstała dla właścicieli niemieckich.

</doc>
<doc id="401500" url="https://pl.wikipedia.org/wiki?curid=401500" title="Collegium Medicum UMK">
Collegium Medicum UMK



</doc>
<doc id="401501" url="https://pl.wikipedia.org/wiki?curid=401501" title="Pławin (województwo kujawsko-pomorskie)">
Pławin (województwo kujawsko-pomorskie)

Pławin – wieś w Polsce, położona w województwie kujawsko-pomorskim, w powiecie inowrocławskim, w gminie Inowrocław.
Podział administracyjny.
W latach 1975–1998 miejscowość położona była w województwie bydgoskim. Z miejscowością Turlejewo tworzy sołectwo Pławin.
Demografia.
Według Narodowego Spisu Powszechnego (III 2011 r.) wieś liczyła 236 mieszkańców. Jest czternastą co do wielkości miejscowością gminy Inowrocław.
Położenie.
Miejscowość sąsiaduje z: Radłówkiem (odległość: 1,5 km), Turlejewem (1,1 km) i Jaksicami (3,2 km).
Sport i oświata.
W miejscowości miał siedzibę amatorski klub piłkarski. Z końcem roku szkolnego 2011/2012 zamknięta została szkoła podstawowa w Pławinie.

</doc>
<doc id="401502" url="https://pl.wikipedia.org/wiki?curid=401502" title="Pławin (województwo lubuskie)">
Pławin (województwo lubuskie)

Pławin (niem. "Breitenwerder") – wieś w Polsce położona w województwie lubuskim, w powiecie strzelecko-drezdeneckim, w gminie Stare Kurowo.
Osobliwości i historia.
Wieś posiada rozproszoną na nadnoteckich łąkach zabudowę. Znajduje się tutaj największa w Europie zagrodowa hodowla danieli – "Rancho Glezerów" (280 hektarów). Na stałe przebywa tutaj około 2000 tych zwierząt.
W latach 1975–1998 miejscowość położona była w województwie gorzowskim.
Zabytki.
Do wojewódzkiego rejestru zabytków wpisany jest:

</doc>
<doc id="401503" url="https://pl.wikipedia.org/wiki?curid=401503" title="Pławna (województwo dolnośląskie)">
Pławna (województwo dolnośląskie)

Pławna – wieś w Polsce, położona w województwie dolnośląskim, w powiecie strzelińskim, w gminie Strzelin.
Podział administracyjny.
W latach 1975–1998 miejscowość położona była w województwie wrocławskim.
Historia.
Nazwa.
Pierwsza wzmianka o miejscowości Pławna pochodzi z połowy XIV stulecia. Źródła historyczne wspominają o istnieniu na tych ziemiach osady pod nazwą "Plaw" już w roku 1355. W późniejszych przekazach wielokrotnie ulega zmianie pisownia nazwy wsi. I tak w roku: 1388 "Plawenow", 1415 "Plowe", 1449 "Ploh", 1454 "Plow", a w 1559 "Plaw". Na mapie okręgu strzelińskiego z XVIII wieku zapisano "Ployhe" bądź "Playhe". Do połowy roku 1945 istniała forma zapisu "Plohe". Po zakończeniu II wojny światowej, wraz z napływem polskich osadników na tzw. ziemie odzyskane, nazwa została spolszczona na formę "Płoć". Obowiązywała ona do końca roku 1947. Od roku 1948 do chwili obecnej obowiązuje nazwa "Pławna".
Właściciele.
Miejscowość wielokrotnie zmieniała właściciela, a najdłużej, bo od końca XVIII wieku (rok 1788) do zakończenia II wojny światowej (rok 1945) znajdowała się w rękach rodziny Richthofen, kiedy to nastąpił jak na owe czasy znaczny rozwój. W roku 1783 wieś zamieszkiwało 96 mieszkańców, a w roku 1900 w Pławnej było ich już 315. Od 1548 istniał w miejscowości książęcy folwark, do którego Richthofenowie dobudowali dodatkowo nowy pałac (został on całkowicie rozebrany w latach 50. XX wieku).
Okres powojenny.
W latach powojennych zabudowania folwarczne stały się własnością Państwowego Gospodarstwa Rolnego (PGR), a pozostałe ziemie, w ramach reformy rolnej, rozdysponowano na poszczególnych mieszkańców. W późniejszym okresie (lata 80. XX wieku) powstało we wsi osiedle domów wielorodzinnych dla pracowników PGR.

</doc>
<doc id="401504" url="https://pl.wikipedia.org/wiki?curid=401504" title="Pławna (województwo małopolskie)">
Pławna (województwo małopolskie)

Pławna – wieś w Polsce położona w województwie małopolskim, w powiecie tarnowskim, w gminie Ciężkowice. W latach 1975–1998 miejscowość położona była w województwie tarnowskim.
Położenie.
Pławna znajduje się na lewym brzegu rzeki Białej, w mezoregionie zwanym Pogórzem Rożnowskim. Zabudowania i pola uprawne miejscowości zajmują płaskie w tym miejscu dno doliny Białej oraz okoliczne wzniesienia tego pogórza. Na stoku jednego z nich znajduje się oryginalna formacja skalna w kształcie łuku skalnego. Jest to pomnik przyrody Diable Boisko. Pławna sąsiaduje z takimi miejscowościami, jak: Sędziszowa, Bruśnik, Kąśna Górna i Kąśna Dolna.

</doc>
<doc id="401505" url="https://pl.wikipedia.org/wiki?curid=401505" title="Pławno (województwo łódzkie)">
Pławno (województwo łódzkie)

Pławno – wieś w Polsce położona w województwie łódzkim, w powiecie radomszczańskim, w gminie Gidle. Dawniej miasto; uzyskało lokację miejską w 1554 roku, zdegradowane w 1870 roku. Do 1954 roku istniała gmina Pławno. W latach 1975–1998 miejscowość położona była w województwie częstochowskim.
Historia.
W 1262 roku pojawiła się pierwsza wzmianka o Pławnie. W tym samym roku polski książę Bolesław V Wstydliwy oddał Pławno wraz z innymi miejscowościami – Rybnem i Mykanowem, klasztorowi klarysek w Zawichoście. Papież Urban IV potwierdził to w swej bulli 29 lutego 1262 roku. W połowie wieku XIV, kiedy to Pławno było niszczone przez najazdy Tatarów i Jaćwingów, klaryski oddały miejscowość na rzecz kapituły włocławskiej. Ówczesnym biskupem diecezji włocławskiej był Wincenty Przerębski. W rękach tej rodziny Pławno było do pierwszych lat XVIII wieku, kiedy to ów ród przestał istnieć. W roku 1544, na prośbę Stanisława Przerębskiego, stolnika, podkomorzego ziemi sieradzkiej, na sejmie w Piotrkowie król Zygmunt I Stary nadał Pławnu prawa miejskie. Po Przerębskich właścicielami dóbr byli Karśniccy, Buczyńscy, Gruszeccy.
Pławno było miastem przez ponad 325 lat, czyli do roku 1870, kiedy to władze carskie (postanowieniem z ) za udział 26 mieszkańców w powstaniu styczniowym 1863 roku pozbawiły Pławno praw miejskich.
Główną siłą rozwoju Pławna były jarmarki, które odbywały się co dwa tygodnie, we wtorki. Już w XVI wieku wykorzystywano tu pokłady kamienia wapiennego, glinki ceramicznej i ogniotrwałej. Miejscowi rzemieślnicy: stolarze, szewcy, rymarze i garncarze słynęli w całej okolicy ze swych wyrobów. Istniała tu rezydencja z parkiem, gorzelnia, fabryka sukna i tabaki, ratusz i sąd grodzki.
Pławieńska parafia katolicka została utworzona w 1613 roku W kościele tejże parafii znajdował się tryptyk Hansa z Kulmbachu, ucznia Wita Stwosza, przedstawiający legendę Stanisława ze Szczepanowa, biskupa i męczennika. Ołtarz przeniesiono do Muzeum Narodowego w Warszawie, a w Pławnie umieszczono kopię tego dzieła. Pławno często było niszczone przez pożary, które powodowały masowe migracje ludności. Stąd liczba mieszkańców wahała się od 700 aż do 2400 w różnych okresach. W XVII wieku około 25% społeczności Pławna stanowili żydzi. Od roku 1854 zorganizowano ochronę przeciwpożarową, która później przekształciła się w ochotniczą straż pożarną.
W 1810 roku spłonął kościół, zbudowany przez Przerębskich. Po pożarze została zbudowana niewielka drewniana kaplica – zbyt mała, by mogła pomieścić wszystkich parafian. W 1878 roku zaczęto budowę nowego, już trzeciego kościoła. Większość kosztów pokrył właściciel Pławna Władysław Gruszecki, a po jego śmierci – jego żona, Cezaryna Gruszecka. W 1904 roku kościół konsekrował biskup diecezjalny włocławski Stanisław Kazimierz Zdzitowiecki.
W roku 1879 hodowca i sportsmen Marian Gruszecki (syn Władysława) zorganizował w Pławnie lokalny mityng wyścigowy. Wydzielił wówczas ze swego majątku plac na tor wyścigowy. Pławieńskie Towarzystwo Wyścigowe uzyskało osobowość prawną w roku 1882 (statut został zatwierdzony w grudniu 1881 roku). Marian Gruszecki sprzedał w 1888 roku Pławno Stefanowi Lubomirskiemu i przeprowadził się do Skierniewic, gdzie zmarł w 1891 roku. Książę Stefan Lubomirski podarował tor wyścigowy na własność Pławieńskiemu Towarzystwu Wyścigów Konnych.
19 maja 1881 roku doszło do jednego z najtragiczniejszych pożarów w dziejach miejscowości. Około godz. 11:00 zapaliła się stodoła należąca do Teodora Ligockiego, a następnie ogień obejmował kolejne zabudowania. W ciągu trzech godzin spaliło się łącznie 326 budynków (w tym 52 nie były ubezpieczone), ocalało zaledwie 7 domów (od strony wsi Gidle) i 5 stodół. Spłonęły m.in. kaplica katolicka i synagoga. Ogień pozostawił bez dachu nad głową 311 rodzin, tj. łącznie około 2000 osób. W pożarze zginęły 45-letnia Sura-Bajla Szpałtyn i 5-letnia Ryfka Bajgelman. Sumę strat oszacowano na 200 000 rubli. Podczas akcji gaszenia pożaru spaleniu uległy także trzy sikawki i cztery beczki pożarnicze.
W 1920 roku 22 mieszkańców Pławna, jako ochotnicy, wzięło udział w wojnie polsko-bolszewickiej. Trzech z nich poległo, a trzech odznaczono za waleczność.
Od 1922 roku istnieje tu klub sportowy Warta – Pławno, a od czasów Komisji Edukacji Narodowej datuje swój początek szkoła.
3 i 4 września 1939 żołnierze Wehrmachtu po wkroczeniu do wsi torturowali mieszkańców, a następnie zamordowali 7 z nich.
W czasie II wojny światowej i okupacji ogromna większość mieszkańców należała do Armii Krajowej i czynnie uczestniczyła w akcjach dywersyjnych. Silnie była również rozwinięta partyzantka.
Obecnie większość mieszkańców Pławna i okolic pracuje w Radomsku. Tam też dojeżdża młodzież z Pławna, kontynuująca edukację w szkołach średnich.
14 października 2022 roku patronem Szkoły Podstawowej w Pławnie został dramatopisarz, reformator szkolnictwa i założyciel Collegium Nobilium duchowny Stanisław Konarski ( 1700-1773)
Zabytki.
Według rejestru zabytków NID na listę zabytków wpisane są obiekty:

</doc>
<doc id="401507" url="https://pl.wikipedia.org/wiki?curid=401507" title="Płochocin (województwo mazowieckie)">
Płochocin (województwo mazowieckie)

Płochocin – wieś w Polsce położona w województwie mazowieckim, w powiecie warszawskim zachodnim, w gminie Ożarów Mazowiecki. Administracyjnie wyróżnia się wsie: Płochocin oraz Płochocin-Osiedle.
Wieś szlachecka Płochocino położona była w drugiej połowie XVI wieku w powiecie błońskim ziemi warszawskiej województwa mazowieckiego. W latach 1975–1998 miejscowość położona była w województwie warszawskim. 
Miejscowość jest siedzibą parafii św. Wojciecha BM. W strukturze kościoła rzymskokatolickiego parafia należy do metropolii warszawskiej, archidiecezji warszawskiej, dekanatu błońskiego.
W 2021 sołectwo Płochocin Wieś liczyło 2496 mieszkańców, razem z osiedlem Płochocin-Osiedle oraz wsią Płochocin SHR i okoliczną zabudową podległą administracyjnie pod Płochocin.
Opis miejscowości.
Miejscowość jest typowym podwarszawskim osiedlem. Może to być osada o historii sięgającej do starożytności. We wsi znajduje się pałac z ok. połowy XIX wieku, wzniesiony według projektu Henryka Marconiego dla polskiego kupca i przedsiębiorcy pochodzenia żydowskiego Józefa Janasza. Prawdopodobnie przy budowie wykorzystano murowane piwnice drewnianego dworu Toczyskich z ok. 1839. Pałac przebudowany w XX w. jest murowany z cegły, tynkowany. Posiada dwie kondygnacje i wieżyczkę. Układ wnętrz dwutraktowy. Dach niski, pokryty blachą. Dziś w Pałacu znajdują się mieszkania robotników, którzy pracowali w pobliskiej Spółdzielni Kółek Rolniczych oraz biura działającej tu firmy zajmującej się rolnictwem, głównie hodowlą krów. Oprócz zabytkowego pałacu zachowały się obok stare zabudowania folwarczne, które wraz z pałacem wpisane są do rejestru zabytków.
W pobliżu kompleksu pałacowo-folwarcznego (na północ od niego) znajduje się kuźnia napoleońska zbudowana w początkach XIX w. Murowana z cegły, tynkowana, na planie prostokąta z podcieniem od frontu wspartym na czterech słupach. Dach czterospadowy z naczółkiem nad podcieniem. Z kuźnią związana jest wciąż żywa wśród mieszkańców opowieść o zatrzymaniu się w niej żołnierzy z armii napoleońskiej. Równie ciekawą historię ma stojąca przy ul. Stołecznej kapliczka. Postawiła ją okoliczna ludność w 1919 w podziękowaniu za ojczyznę i „wyjście wrogów z Polski”.
9 września 1939 w Płochocinie został porzucony i zniszczony polski pociąg pancerny nr 12. 14 września 1939 żołnierze Wehrmachtu rozstrzelali 4 osoby, w tym dwóch mieszkańców wsi.
Na terenie wsi znajduje się przystanek kolejowy, poczta oraz szkoła podstawowa. Wieś ma niezależną sieć wodociągową. Obecnie Płochocin przeżywa intensywny rozwój nabierając charakteru osiedla willowego.
W Płochocinie od 15 września 1998 istnieje Amatorski Klub Sportowy FC Płochocin. Od sezonu 2012/13 FC Płochocin gra w Klasie A. W sezonie 2013/14 klub zajął 7 miejsce grając w IV grupie warszawskiej.

</doc>
<doc id="401508" url="https://pl.wikipedia.org/wiki?curid=401508" title="Płociczno (województwo mazowieckie)">
Płociczno (województwo mazowieckie)

Płociczno – wieś w Polsce położona w województwie mazowieckim, w powiecie żuromińskim, w gminie Lubowidz.
Prywatna wieś szlachecka położona była w drugiej połowie XVI wieku w powiecie sierpeckim województwa płockiego. W latach 1975–1998 miejscowość położona była w województwie ciechanowskim.

</doc>
<doc id="401509" url="https://pl.wikipedia.org/wiki?curid=401509" title="Płociczno (województwo warmińsko-mazurskie)">
Płociczno (województwo warmińsko-mazurskie)

Płociczno (niem. "Plotzitznen") – wieś w Polsce położona w województwie warmińsko-mazurskim, w powiecie ełckim, w gminie Ełk.
W latach 1975–1998 miejscowość położona była w województwie suwalskim.
Leży nad jeziorami Płociczno i Zdrężno.

</doc>
<doc id="401510" url="https://pl.wikipedia.org/wiki?curid=401510" title="Płociczno (województwo zachodniopomorskie)">
Płociczno (województwo zachodniopomorskie)

Płociczno (niem. "Spechtsdorf") – wieś w Polsce położona w województwie zachodniopomorskim, w powiecie wałeckim, w gminie Tuczno.
W latach 1946–1950 miejscowość administracyjnie należała do województwa szczecińskiego, w latach 1950–1957 do województwa koszalińskiego, natomiast w latach 1975–1998 miejscowość administracyjnie należała do województwa pilskiego.
Położenie.
Płociczno jest położone we wschodniej części Równiny Drawskiej, będącej mezoregionem Pojezierza Południowopomorskiego. Płociczno położone jest nad rzeką Płociczna (niem. "Plötzenfliess").
Wieś znajduje się w południowo-wschodniej części woj. zachodniopomorskiego, we wschodniej części powiatu wałeckiego.
Wieś leży w odległości:
Historia.
Wieś pierwotnie należała do Nowej Marchii (ostatnio do powiatu drawskiego). Do powiatu wałeckiego została przyłączona po II wojnie światowej. Wspomniana po raz pierwszy w Katasterze Nowomarchijskim Ludwika Starszego z roku 1337. Liczyła wówczas 64 łany. W roku 1572 i 1580 należała do trzech dziedziców z rodziny Zadow: Mateusza, Joachima i Dionizego. We wsi znajdował się kościół szachulcowy zbudowany w 1882 roku, a w nim dzwon z 1684 roku.
W latach 1927–1929 w Płocicznie było wydawane niemieckojęzyczne czasopismo "Die Chronik. Heimatkundliches Blatt für die Neumark, Grenzmark und Hinterpommern". Jego redaktorem był Berthold Ahrendt.
Oświata.
Do roku 2016 w miejscowości znajdowała się szkoła podstawowa i zamiejscowy oddział przedszkola w Tucznie.
Sport.
Wieś jest siedzibą klubu unihokeja dziewcząt UKS „Maratończyk Płociczno”. W sezonie 2010 drużyna zdobyła 2. miejsce w Mistrzostwach Polski Juniorek Młodszych, obecnie rywalizuje w MP Juniorek Starszych. Klub jest od 2009 roku organizatorem corocznego Ogólnopolskiego Turnieju Unihokeja , Płociczno Floorball Cup „.
Komunikacja.
Wieś leży przy trasach:
Do wsi można dojechać autobusami PKS.

</doc>
<doc id="401511" url="https://pl.wikipedia.org/wiki?curid=401511" title="Płonica (województwo dolnośląskie)">
Płonica (województwo dolnośląskie)

Płonica (niem. "Dörndorf") – wieś w Polsce położona w województwie dolnośląskim, w powiecie ząbkowickim, w gminie Złoty Stok.
Podział administracyjny.
W latach 1975–1998 miejscowość położona była w województwie wałbrzyskim.
Zabytki.
Do wojewódzkiego rejestru zabytków wpisany jest:

</doc>
<doc id="401512" url="https://pl.wikipedia.org/wiki?curid=401512" title="Płonica (województwo lubuskie)">
Płonica (województwo lubuskie)

Płonica – wieś w Polsce położona w województwie lubuskim, w powiecie gorzowskim, w gminie Deszczno.
W latach 1975–1998 miejscowość położona była w województwie gorzowskim.

</doc>
<doc id="401513" url="https://pl.wikipedia.org/wiki?curid=401513" title="Płonica (województwo pomorskie)">
Płonica (województwo pomorskie)

Płonica – osada w Polsce położona w województwie pomorskim, w powiecie człuchowskim, w gminie Człuchów. 
W latach 1975–1998 miejscowość położona była w województwie słupskim.
Osada jest częścią składową sołectwa Dębnica.

</doc>
<doc id="401514" url="https://pl.wikipedia.org/wiki?curid=401514" title="Płonina (województwo dolnośląskie)">
Płonina (województwo dolnośląskie)

Płonina (niem. "Nimmersath") – wieś w Polsce położona w województwie dolnośląskim, w powiecie jaworskim, w gminie Bolków, we Wschodnim Grzebiecie Gór Kaczawskich w Sudetach Zachodnich. Przez wieś przepływa potok Świdna.
Podział administracyjny.
W latach 1975–1998 miejscowość położona była w województwie jeleniogórskim.
Historia.
Wieś założona w XII w. Od końca XIII w., wiódł tędy szlak do Zgorzelca przechodzący przez Jelenią Górę, Gryfów Śląski i Lubań.
W latach 1661–1726 wieś należała do rodziny Dobrzańskich-Dobierżeniczów, w latach 1778–1810 do rodu von Graeve.
W czasie II wojny światowej na zamku Niestyno (Wilhelmsburg) mieścił się do lutego 1945 wiejski obóz dziewcząt, po jego likwidacji uruchomiono obóz przejściowy dla pochodzących z Górnego Śląska współpracowników wywiadu wojskowego, uruchomiono go 15 marca, należeli do niego m.in. Rosjanie w mundurach Wehrmachtu. Wtedy także uruchomiona na zamku szpital wojskowy. W kwietniu na zamku zorganizowano obóz szkoleniowo-wypoczynkowy dla żołnierzy, opuścili go oni rankiem 8 maja 1945 i dotarli w okolice Cieplic.
W 1946 rozpoczęły się transfery ludności niemieckiej. Pierwszy miał miejsce 26 lipca i dotarł w okolice Lethmate i Steinhagen w strefie brytyjskiej, drugi z października zakończył się na terenie radzieckiej strefy okupacyjnej.
15 lipca 1986 otwarto stację kolejową (później przystanek), perony o długości 160 i 182 m.
Zabytki.
Do wojewódzkiego rejestru zabytków wpisane są obiekty:

</doc>
<doc id="401515" url="https://pl.wikipedia.org/wiki?curid=401515" title="Opieka zdrowotna w Bydgoszczy">
Opieka zdrowotna w Bydgoszczy

Bydgoszcz jest ważnym ośrodkiem medycznym w skali krajowej, dzięki rozwiniętej infrastrukturze, wyższej uczelni medycznej kształcącej odpowiednie kadry, a także dzięki wieloletniej obecności wybitnych specjalistów (prof. Marek Harat, prof. Józef Kałużny i inni), którzy wdrożyli szereg nowatorskich przedsięwzięć medycznych (onkologia, neurochirurgia, okulistyka, laryngologia, kardiologia). W 2014 r. pracowało w Bydgoszczy 3680 lekarzy, 4091 pielęgniarek oraz 472 położnych.
Kalendarium.
Historia lecznictwa w Bydgoszczy w datach (apteki, szkolnictwo medyczne i opieka społeczna w osobnych sekcjach):
Szpitale.
W 2013 roku w Bydgoszczy funkcjonowało 15 szpitali, 156 przychodni oraz 124 apteki. Wykaz szpitali bydgoskich:
Szpitale publiczne w Bydgoszczy dysponują łącznie 3295 łóżkami. Mają one znaczenie ponadlokalne – hospitalizowani są tu także mieszkańcy regionu oraz pozostałej części kraju. W 2003 r. leczyło się tutaj 114 tys. osób, a przeciętny okres pobytu wynosił 6,9 doby.
W trzech szpitalach bydgoskich: Wojskowym, Uniwersyteckim nr 1 i Uniwersyteckim nr 2 funkcjonują Szpitalne Oddziały Ratunkowe (SOR-y). Dodatkowo w Szpitalu Uniwersyteckim nr 1 im. dr Jurasza utworzono jedno z 14 w kraju Centrów Urazowych.
Na szczególną uwagę zasługuje Centrum Onkologii im. prof. Franciszka Łukaszczyka, znajdujące się w dzielnicy Fordon. Słynie ono nie tylko z wielokrotnych wygranych w rankingach na najlepszy szpital w Polsce, lecz i z wysoce specjalistycznych badań z wykorzystaniem m.in. pierwszego w Polsce PET-CT (pozytonowa emisyjna tomografia komputerowa).
W dzielnicy Opławiec, położonej w zachodniej części miasta, na skarpie nad Brdą znajduje się sanatorium Kujawsko-Pomorskiego Centrum Pulmonologii dla przewlekle chorych.
Apteki w Bydgoszczy.
Najstarsze apteki w Bydgoszczy:
W 1922 w Bydgoszczy funkcjonowało 7 aptek, a w latach 30. XX w. 13, w tym jedna w nowym Szpitalu Miejskim. W latach 1945–1950 istniało 11 aptek prywatnych, które w 1951 przymusowo upaństwowiono. Po 1989 większość aptek sprywatyzowano. W 2006 roku istniało w Bydgoszczy 144 aptek prywatnych i 10 szpitalnych.
Medyczne jednostki organizacyjne.
W Bydgoszczy zlokalizowany jest Kujawsko-Pomorski Oddział Wojewódzki Narodowego Funduszu Zdrowia , Kujawsko-Pomorskie Wojewódzkie centrum zdrowia publicznego , Wojewódzki Inspektorat Farmaceutyczny , Wojewódzki Inspektorat Weterynarii , Wojewódzka Stacja Sanitarno-Epidemiologiczna , Regionalne Centrum Krwiodawstwa i Krwiolecznictwa oraz jednostki samorządu zawodowego, m.in.:
W Bydgoszczy istnieją ponadto regionalne oddziały wielu organizacji i stowarzyszeń medycznych np. Polskie Stowarzyszenie Diabetyków (założone w 1981 r. z siedzibą w Bydgoszczy), Polskie Towarzystwo Alergologiczne (założone w Bydgoszczy w 1982 r.), Bydgoskie Towarzystwo Lekarskie (od 1903), Polskie Towarzystwo Stomatologiczne (od 1953), Polskie Towarzystwo Pediatryczne (od 1954), Polskie Lekarskie Towarzystwo Radiologiczne, Polskie Towarzystwo Anatomiczne, Polskie Towarzystwo Chirurgów Dziecięcych, Polskie Towarzystwo Gerontologiczne, Polskie Towarzystwo Kardiologiczne, Polskie Towarzystwo Neurologiczne, Polskie Towarzystwo Endokrynologiczne, Polskie Towarzystwo Fizyki Medycznej, Polskie Towarzystwo Nadciśnienia Tętniczego, Polskie Towarzystwo Ortopedyczne i Traumatologiczne, Polskie Towarzystwo Zapobiegania Narkomanii, Towarzystwo Internistów Polskich, Polskie Towarzystwo Diagnostów Laboratoryjnych, Polskie Towarzystwo Pielęgniarskie, Polskie Towarzystwo Położnych (od 2004), Międzynarodowe Stowarzyszenie Studentów Medycyny IFMSA-Poland i inne.
Ratownictwo medyczne.
Pierwszy wóz sanitarny służący transportowi chorych i udzielaniu pierwszej pomocy uruchomiono w Bydgoszczy w 1902 roku i przekazano do dyspozycji Miejskiej Straży Pożarnej. W 1926 r. nastąpiło przejście na trakcję mechaniczną, a w 1927 r. uruchomiono Pogotowie Ratunkowe ze stałym dyżurem lekarskim w remizie straży pożarnej przy ul. Pomorskiej 16. W latach 30. XX w. rocznie przewożono ok. 1,7 tys. chorych. W 1955 r. uruchomiono Zespół Lotnictwa Sanitarnego. W 1967 r. oddano do użytku nową siedzibę Pogotowia Ratunkowego przy ul. Markwarta, które stało się stacją wojewódzką. W 2015 r. Wojewódzka Stacja Pogotowia Ratunkowego w Bydgoszczy dysponowała 5 zespołami specjalistycznymi, 11 bazami wyjazdowymi oraz 16 ambulansami.
W Bydgoszczy przy ul. Toruńskiej 157 (przy jazie Czersko Polskie) funkcjonuje Wodne Ochotnicze Pogotowie Ratunkowe Województwa Kujawsko-Pomorskiego (zał. 1968), do którego należy 12 placówek rejonowych na terenie całego regionu.
Przy Lotnisku Bydgoszcz-Biedaszkowo funkcjonuje ponadto bydgoskie Lotnicze Pogotowie Ratunkowe (baza HEMS). W mieście znajdują się 3 profesjonalne lądowiska dla helikopterów LPR, w tym 2 całodobowe (przy Szpitalach: Wojskowym oraz Uniwersyteckich nr 1 i 2).
Domy opieki społecznej w Bydgoszczy.
W okresie staropolskim powstały trzy przytułki dla ubogich, chorych i starców, ufundowane przez mieszczan, starostów i burgrabiów zamku bydgoskiego. Były to: szpital Św. Ducha (1448), szpital św. Stanisława (1529), szpital św. Krzyża (1582) i szpital protestancki przy drodze do Osielska (XVI w.)
W latach 1820-1840 władze pruskie rozebrały dawne przytułki miejskie, powstały natomiast nowe domy dla ubogich, m.in. przy ul. Parkowej, Grudziądzkiej oraz sierociniec przy ul. Kujawskiej (róg ul. Sierocej), zlikwidowany w 1886. W 1885 z fundacji Ludwiki Giese-Rafalskiej powstał dom dla samotnych kobiet przy ul. Szubińskiej (ob. Wojskowa Komenda Uzupełnień). W 1907 z fundacji radcy miejskiego Heinricha Dietza wybudowano nowoczesny sierociniec (ob. budynek Bydgoskiego Zespołu Placówek Opiekuńczo-Wychowawczych Traugutta 5 w Bydgoszczy). W 1914 przy ul. Chodkiewicza powstał kolejny sierociniec (ob. budynek Prewencji Policji w Bydgoszczy). Od 1909 przy pl. Kościeleckich znajdowała się ochronka i lecznica dla noworodków.
W okresie międzywojennym w gestii magistratu znajdowały się: Dom Starców przy ul. Parkowej (potem ul. Dworcowej 80) oraz nowy dom dla samotnych mężczyzn przy ul. Grudziądzkiej, zbudowany od postaw w 1927 roku. W budynku przy ul. Chodkiewicza 32 znajdował się Internat Kresowy – przytułek dla chłopców-sierot, których rodzice zostali zamordowani przez bolszewików na Kresach Wschodnich.
W latach 1945–1949 istniał Dom Noclegowy przy ul. Świętej Trójcy, w którym przebywali repatrianci oraz Niemcy przeznaczeni do wysiedlenia. W II połowie lat 50. XX w. wybudowano Dom Rencisty (ob. Dom Pomocy Społecznej Jesień Życia) oraz Dom Dziecka (ul. Stolarska 2) funkcjonujący do czasów obecnych. W 1990 urządzono schronisko dla bezdomnych (ul. Fordońska 422). W 2006 w Bydgoszczy działały 4 Domy Pomocy Społecznej, 2 Domy Dziennego Pobytu, Dom Dziecka, 3 schroniska: dla kobiet, mężczyzn i rodzin, środowiskowy Dom Samopomocy dla Osób z Zaburzeniami Psychicznymi oraz noclegownia dla bezdomnych w Fordonie.
Opieka zdrowotna w liczbach.
Niektóre wskaźniki statystyczne w 2014 roku:

</doc>
<doc id="401516" url="https://pl.wikipedia.org/wiki?curid=401516" title="Płonina (województwo pomorskie)">
Płonina (województwo pomorskie)

Płonina – wieś w Polsce położona w województwie pomorskim, w powiecie nowodworskim, w gminie Sztutowo na obszarze Żuław Wiślanych. Wieś jest siedzibą sołectwa Płonina. 
Wieś komornictwa zewnętrznego Elbląga w XVII i XVIII wieku. 
Wskazówka - występuje również wariant nazewniczy - Płonino

</doc>
<doc id="401517" url="https://pl.wikipedia.org/wiki?curid=401517" title="Płonne (województwo kujawsko-pomorskie)">
Płonne (województwo kujawsko-pomorskie)

Płonne – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Radomin. 
Podział administracyjny.
W okresie II RP istniała gmina Płonne. W latach 1975–1998 miejscowość położona była w województwie toruńskim.
Demografia.
Według Narodowego Spisu Powszechnego (III 2011 r.) wieś liczyła 450 mieszkańców. Jest trzecią co do wielkości miejscowością gminy Radomin.
Dawni właściciele.
W 1564 majątek należał do Tomasza Białkowskiego, zaś od drugiej połowy XVIII w. do Dziewanowskich. W 1759 w Płonnem urodził się Dominik Dziewanowski, generał Wojsk Polskich, który po klęsce Napoleona w 1814 powrócił do kraju i osiadł w tutejszym majątku, w którym zmarł w 1827 roku. Generał Dziewanowski w 1818 sprzedał Płonne Janowi Melchiorowi Piwnickiemu, któremu zaborca skonfiskował majątek za aktywny udział w powstaniu listopadowym. Po licytacji w 1839 właścicielem Płonnego został Ignacy Łempicki i w jego rodzinie majątek pozostał aż do roku 1939. Od 1925 bezpośredni nadzór nad majątkiem sprawował Stanisław Hepke, szwagier Marii Dąbrowskiej, mąż jej siostry Heleny, wynajęty do tego przez mecenasa Adolfa Suligowskiego, działającego z upoważnienia Rady Opiekuńczej małoletniego Ludwika Łempickiego, prawowitego wówczas właściciela dóbr. Dwór Łempickich był niewielki, a Hepkowie mieszkali w jednym z budynków gospodarczych. Maria Dąbrowska była tu cztery razy. Wynajmowała "izbę we wsi u chłopa Chmiela", pisząc tu powieść "Noce i dnie".
Zabytki.
Według rejestru zabytków NID na listę zabytków wpisany jest kościół parafialny pw. św. Jakuba z 1 poł. XIV w., nr rej.: A/347 z 31.08.1927.
Budowę kościoła datuje się na 1402 r. Przy kościele znajduje się pomnik ku czci Jana Nepomucena Dziewanowskiego – bohatera bitwy pod Somosierrą.
Zachowały się pozostałości zabytkowego pałacu otoczonego parkiem dworskim.
Znani pisarze.
W Płonnem kilkakrotnie (w latach: 1925, 1926 i 1929) przebywała Maria Dąbrowska. Wieś dzięki temu stała się pierwowzorem Krępy z "Nocy i dni". W Szkole Podstawowej w Płonnem działa "Regionalna Izba Pamięci Marii Dąbrowskiej", gromadząca pamiątki po pisarce. W Płonnem jako wiosce tematycznej organizowane jest między innymi „Serbinowskie Żniwobranie”, nawiązujące do najsłynniejszej powieści Dąbrowskiej.

</doc>
<doc id="401518" url="https://pl.wikipedia.org/wiki?curid=401518" title="Płonne (województwo warmińsko-mazurskie)">
Płonne (województwo warmińsko-mazurskie)

Płonne – wieś w Polsce położona w województwie warmińsko-mazurskim, w powiecie elbląskim, w gminie Młynary.
W latach 1975–1998 miejscowość położona była w województwie elbląskim.
Zobacz też: Płonne

</doc>
<doc id="401519" url="https://pl.wikipedia.org/wiki?curid=401519" title="Płoskie (województwo lubelskie)">
Płoskie (województwo lubelskie)

Płoskie – wieś w Polsce położona w województwie lubelskim, w powiecie zamojskim, w gminie Zamość. 
Pierwsza wzmianka o miejscowości pochodzi z 1398 roku. Prywatna wieś szlachecka położona była na przełomie XVI i XVII wieku w ziemi chełmskiej województwa ruskiego. W 1593 roku Płoskie wraz z dobrami szczebrzeszyńskimi weszło w skład Ordynacji Zamojskiej. W latach 1975–1998 miejscowość położona była w województwie zamojskim.
W 1899 w Płoskiem urodził się Eugeniusz Herc, kawaler Orderu Virtuti Militari.
To przedmieście położone jest przy drodze krajowej nr 74, tuż poza granicą Zamościa (na zachód od miasta). W dużym stopniu stanowi typowe dla większych miast podmiejskie osiedle domów jednorodzinnych. Znajduje się tu wiele zakładów usługowych (związanych m.in. z motoryzacją - komis, warsztaty, stacja paliw), szkoła podstawowa i gimnazjum im. Jana Pawła II, kościół rzymskokatolicki pw. Św. Jacka, motel EDEN, stacja hodowli zwierząt.

</doc>
<doc id="401520" url="https://pl.wikipedia.org/wiki?curid=401520" title="Płoskie (województwo podlaskie)">
Płoskie (województwo podlaskie)

Płoskie – wieś w Polsce położona w województwie podlaskim, w powiecie białostockim, w gminie Zabłudów.
W latach 1975–1998 miejscowość położona była w województwie białostockim.
W 1921 roku wieś liczyła 8 domów i 51 mieszkańców, w tym 43 prawosławnych i 8 katolików.
Prawosławni mieszkańcy wsi należą do parafii Zaśnięcia Najświętszej Marii Panny w Zabłudowie.

</doc>
<doc id="401521" url="https://pl.wikipedia.org/wiki?curid=401521" title="Płosków (województwo kujawsko-pomorskie)">
Płosków (województwo kujawsko-pomorskie)

Płosków – wieś w Polsce położona w województwie kujawsko-pomorskim, w powiecie sępoleńskim, w gminie Sośno.
W latach 1975–1998 miejscowość położona była w województwie bydgoskim. Według Narodowego Spisu Powszechnego (III 2011 r.) liczyła 51 mieszkańców. Jest najmniejszą miejscowością gminy Sośno.

</doc>
<doc id="401522" url="https://pl.wikipedia.org/wiki?curid=401522" title="Płosków (województwo mazowieckie)">
Płosków (województwo mazowieckie)

Płosków – wieś w Polsce położona w województwie mazowieckim, w powiecie łosickim, w gminie Sarnaki.
 
W latach 1975–1998 miejscowość położona była w województwie bialskopodlaskim.

</doc>
<doc id="401523" url="https://pl.wikipedia.org/wiki?curid=401523" title="Płosków (województwo wielkopolskie)">
Płosków (województwo wielkopolskie)

Płosków – wieś krajeńska w Polsce położona w województwie wielkopolskim, w powiecie złotowskim, w gminie Złotów.
W latach 1975–1998 miejscowość położona była w województwie pilskim.
Zobacz też: Płosków, Płosków-Kolonia 

</doc>
<doc id="401524" url="https://pl.wikipedia.org/wiki?curid=401524" title="Płoty (województwo lubuskie)">
Płoty (województwo lubuskie)

Płoty (niem. "Plothow" do 1945) – wieś w Polsce, położona w województwie lubuskim, w powiecie zielonogórskim, w gminie Czerwieńsk.
Wieś położona jest 9 km od centrum Zielonej Góry. Otoczona jest lasami o bogatej florze i faunie, które miejscami są gęsto poprzecinane strumieniami (Zimny Potok). Na pograniczu Płotów znajduje się czysty bogaty w ryby zbiornik wodny. Płoty znajdują się na drodze wojewódzkiej nr 280 relacji Zielona Góra – Czerwieńsk – Brody.
W roku 2006 we wsi odrolniono znaczną część gruntów na terenie w pobliżu wsi Przylep (obecnie część Zielonej Góry), oferując atrakcyjne tereny pod budownictwo jednorodzinne, co przyczyniło się do rozbudowy wsi w kierunku południowym. Następnie pod koniec 2011 włączono pod zabudowę rodzinną kolejnych kilkadziesiąt hektarów w zachodniej części na drodze do wsi Sudoł, co spowodowało znaczny rozwój w rejonie wsi.
Historia.
Powstała ok. połowy XIII wieku z inicjatywy Lesława, rycerza z pobliskiego Zagórza. Pierwsze wzmianki pochodzą z 1305 roku.
W latach 1945–1954 siedziba gminy Płoty. W latach 1975–1998 miejscowość położona była w województwie zielonogórskim.
1 sierpnia 2014 w Płotach utworzona została Parafia Rzymskokatolicka pw. Najświętszej Maryi Panny Bolesnej, a jej proboszczem został ks. Robert Perłakowski. Wcześniej mieszkańcy Płot, którzy wybudowali kaplicę pw. NMP Bolesnej, należeli do Parafii w Czerwieńsku i Przylepie (od roku 1986).
Gospodarka.
Obecnie na terenie wsi znajdują się dwa duże przedsiębiorstwa: ZIELBRUK oraz Norbert Dentressangle, które łącznie dają zatrudnienie kilkuset osobom.
Sport.
W Płotach ma swoją siedzibę klub piłkarski Start Płoty.
Edukacja.
We wsi znajduje się Niepubliczna Szkoła Podstawowa w Płotach prowadzona przez Stowarzyszenie Mieszkańców Płotów i Zagórza.
Komunikacja.
Przez Płoty kursują autobusy relacji Zielona Góra – Laski, obsługiwane przez PKS Zielona Góra (tzw. Zielona Linia).

</doc>
<doc id="401525" url="https://pl.wikipedia.org/wiki?curid=401525" title="Płowce (województwo kujawsko-pomorskie)">
Płowce (województwo kujawsko-pomorskie)

Płowce – wieś kujawska w Polsce położona w województwie kujawsko-pomorskim, w powiecie radziejowskim, w gminie Radziejów, a 8,5 km na wschód od Radziejowa. Wieś jest znana w historii Polski z bitwy między wojskami Władysława Łokietka i Krzyżakami.
Podział administracyjny.
Płowce leżą na Kujawach, przy trasie pomiędzy Włocławkiem i Brześciem Kujawskim a Radziejowem. Wieś królewska, położona w II połowie XVI wieku w powiecie radziejowskim województwa brzeskokujawskiego, należała do starostwa radziejowskiego. W latach 1975–1998 miejscowość administracyjnie należała do województwa włocławskiego.
Historia wsi.
Pierwsza wzmianka o Płowcach ("cum Placius") pochodzi z roku 1143 przy oznaczaniu granic wsi Radziejowa. Płowce pierwotnie należały do dóbr królewskich. Historyczne warianty nazewnicze miejscowości to: "Plowcze, Plowecz, Plowce, Blewo".
27 września 1331 r. na terenie wsi rozegrała się nierozstrzygnięta bitwa, w której starły się wojska polskie pod dowództwem króla Władysława Łokietka z wojskami zakonu krzyżackiego dowodzonymi przez wielkiego mistrza Dietricha von Altenburga. Za pożyczkę udzieloną królowi Olbrachtowi dawna królewszczyzna przeszła na własność rodziny Leszczyńskich. Na swoją rezydencję w latach 1555–1580 wybrał Płowce starosta radziejowski Rafał Leszczyński, który później sprzedał wieś swojemu synowi Janowi Leszczyńskiemu.
Na początku XVIII wieku wieś przeszła w ręce Schliebenów. Jan Wilhelm Schlieben, wojewoda inflancki (został właścicielem Dobrego, później Kadyn) sprzedał dobra Michałowi Walewskiemu, kasztelanowi rozpierskiemu. W roku 1746 właścicielem Płowiec został Paweł Dąbski, starosta inowrocławski, który sprzedał wieś w roku 1763 Janowi Biesiekierskiemu, podkomorzemu inowrocławskiemu. W rodzinie tej Płowce pozostały już na dłużej. Po przegranej bitwie pod Krzywosądzem w Płowcach u Biesiekierskich zatrzymał się Ludwik Mierosławski (jego siostra była żoną właściciela majątku). 19 lutego 1863 do dworu Biesiekierskich dotarł także Kazimierz Mielęcki, który ze swoim oddziałem pod Krzywosądz nie zdążył.
W 1931 roku, w 600. rocznicę bitwy, w celu jej upamiętnienia, usypano kopiec o wysokości 20 m. W czasie II wojny światowej kopiec został zniszczony przez Niemców, odbudowano go w roku 1961, a na jego szczycie wzniesiono pomnik. Dla upamiętnienia tego wydarzenia raz w roku (pod koniec sierpnia) odbywa się turniej rycerski. 
W Płowcach urodził się Zdzisław Piernik, współczesny muzyk, wirtuoz tuby.
Religia.
Płowce należą do parafii Witowo.
Dawna parafia w Płowcach.
Jan Długosz pisał, że biskup kujawski Maciej kazał wybudować kaplicę na miejscu, gdzie pochowano kości poległych w pamiętnej bitwie 1331 roku. Pierwsza wzmianka o parafii w Płowcach pochodzi z roku 1363, kiedy to Oswald, kasztelan słoński, sprzedał swojemu kmieciowi Stefanowi Wojciechowiczowi sołectwo w Płowcach. Świadkami tej transakcji było trzech mieszczan radziejowskich i pleban w Płowcach. W czasie krzyżackiego napadu w roku 1431 spalona została wieś i kościół. Probostwo miało 4 łany i dwóch kmieci.
Jak pisał Borucki, "Głowa luteranów, kalwinów i aryanów, starosta, Rafał Leszczyński, najpierw wypędził proboszcza katolickiego ze wsi Płowce i osadził ministra kalwińskiego; obrazy z kościoła kazał powyrzucać, a grunty zabrał na swój użytek; dopiero po jego śmierci wdowa, Zofia z Opalińskich Leszczyńska przywróciła proboszcza katolickiego". Kościół w Płowcach przez około 40 lat wyłączony był z kościoła katolickiego. Leszczyński w ten sam sposób postąpił z proboszczem katolickim w Bytoniu, a w Radziejowie osadził Andrzeja Prażmowskiego (wcześniej proboszcz katolicki w Poznaniu, w roku 1564 przetłumaczył i wydał Katechizm Heidelberski). Prażmowski wyznania helweckiego (kalwińskiego) był ministrem zboru Radziejowie, w którym był też – w kościele św. Jana zbór braci polskich. Parafia w Płowcach zlikwidowana została w połowie XVIII wieku. W 1817 roku Płowce odwiedzał Julian Ursyn Niemcewicz, który w „Podróżach historycznych po ziemiach polskich” zapisał: " „Przed lat czterdziestu stał jeszcze wśród wsi Płowców kościółek ...dziś tylko słup na tém miejscu stoi”." Na owej kapliczce wisiał dzwon (pisał później Borucki), którym dzwoniono na Anioł Pański.
Na miejscu dawnego kościoła w latach 1989–1994 wybudowano nową kaplicę, która jest kościołem filialnym parafii Witowo.
Demografia i infrastruktura wsi.
Około 1560 roku we wsi było pięć gospodarstw. W 1827 roku we wsi było 35 domów i 334 mieszkańców. W roku 1876 we wsi było 365 mieszkańców i 57 mórg włościańskich. Według Narodowego Spisu Powszechnego (III 2011 r.) liczyła 500 mieszkańców. Jest drugą co do wielkości miejscowością gminy Radziejów.
Przez wieś przebiega droga krajowa nr 62, zaś w pobliżu pola bitwy znajduje się pomnik, parking, nieczynna stacja kolejowa kolei wąskotorowej oraz hotel i restauracja "Zajazd Łokietek".
Zabytki.
Według rejestru zabytków NID na listę zabytków wpisany jest zespół dworski:
Szkoła Podstawowa.
W Płowcach funkcjonuje szkoła podstawowa, założona w 1905 roku, kiedy to dzięki p. M. Biesiekierskiej początkowo powstała ochronka dla dzieci. 12 czerwca 1966 szkole nadano imię Władysława Łokietka w czasie obchodów Tysiąclecia Państwa Polskiego. W 2005 roku szkoła obchodziła swoje stulecie.

</doc>
<doc id="401526" url="https://pl.wikipedia.org/wiki?curid=401526" title="Płowce (województwo podkarpackie)">
Płowce (województwo podkarpackie)

Płowce – wieś w Polsce położona w województwie podkarpackim, w powiecie sanockim, w gminie Sanok.
Historia.
Wieś królewska położona na przełomie XVI i XVII wieku w ziemi sanockiej województwa ruskiego, w drugiej połowie XVII wieku należała do starostwa sanockiego.
Według stanu z 1855 właścicielem posiadłości tabularnej w Płowcach był Władysław Bernatowicz (zmarły 25 grudnia 1859), a w 1868 Antonina Burnatowicz. 
Jeszcze około 1863 wieś składała się z niewielkiego folwarku oraz około 20 małych osad. Wkrótce potem przedsiębiorca Jan Okołowicz (późniejszy burmistrz Sanoka) rozpoczął kopanie nafty na płowieckich gruntach włościańskich – początkowo bez powodzenia, a potem z sukcesem. Za jego przykładem podążali kolejni, wskutek czego powstawały spółki celowane w poszukiwanie i wydobycie nafty. Przed 1868 do Muzeum Techniczno-Przemysłowego w Krakowie trafiły okazy nafty surowej z kopalni Aleksandrowicza i spółki w Płowcach, jak również czyszczonej w ich fabryce w Sanoku i oleju do smarowania machin, otrzymywanego w tej fabryce. Niedługo przed 1870 dobra miejscowego majątku dworskiego zakupiła spółka inż. Leonarda Aleksandrowicza i w tamtejszym ogrodzie podjęto prace wydobywcze nafty. Według relacji z wiosny 1870 na obszarze 3 morgów wznosiło się kilkaset rusztowań tj. wież wiertniczych. Studnie wydobywcze posiadały swoje imiona np. „Laura”, „Eugenia”. W pobliżu wież istniały zabudowania dozorców, kuźnie przedsiębiorców. Scenerię tego rejonu przedstawiały kominy z wydobywającym się z nich dymem, hałas maszyny parowej, pomp i świdrów, a czasem także wybuch dynamitów. Na miejscu pracowało kilkuset robotników zarówno na ziemi jak i pod ziemią. W zakresie przemysłu naftowego w Płowcach działała kopalnia Domsa, spółka starosty sanockiego Tytusa Lewandowskiego, tzw. „spółka adwokacka” (dr Seweryn Popiel, dr Erazm Łobaczewski i inni). Na początku 1870 w Płowcach wydobywano dziennie około 3000 garncy nafty (więcej niż konkurująca Bóbrka) i swoją produkcją zaopatrywała siedem okolicznych destylarni, w tym dwie działające w Sanoku. Osiągnięcia te przyczyniły się wówczas do wzrostu ludności Sanoka w związku z napływem zainteresowanych. Skutkowało to także wykupem ziemi we wsi. Według stanu z 1872 właścicielem Płowiec był nadal Leonard Aleksandrowicz i Spółka. Przed 1873 została zawiązana poznańsko-galicyjska spółka. W Wystawie Światowej w Wiedniu 1873 w zastępstwie Jana hr. Tarnowskiego uczestniczył ww. adwokat dr Seweryn Popiel, przedstawiając surowy produkt oleju skalnego i statystykę produkcji (według innej relacji naftę i mapę kopalni). Przez wiele lat na przełomie XIX/XX wieku właścicielem tabularnym dóbr ziemskich we wsi był wspomniany Jan hr. Tarnowski (oraz Spółka Komandytowa, a także Edmund Wasylkowski, posiadający Płowce Damianówkę). W 1911 gmina posiadała we wsi 7 ha, a włościanie 231 ha.
W 1913 w Sanoku została ustanowiona ulica Płowiecka. Do Sanu w Sanoku uchodzi Potok Płowiecki, biegnący od Płowiec.
Do 1939 w Płowcach działała publiczna szkoła powszechna, czytelnia Towarzystwa Szkoły Ludowej, świetlica oddziału Związku Pracy Obywatelskiej Kobiet. W tym czasie nie działały już kopalnie ropy naftowej, której pokłady z uwagi na podskórny charakter zostały zalane przez wodę.
Z Płowiec pochodzili: działacz partyjny Józef Rygliszyn, rzeźbiarz Marian Kruczek i naukowiec Zygmunt Haduch-Suski. 23 czerwca 1946 w Płowcach został aresztowany Kazimierz Kocyłowski, żołnierz partyzantki antykomunistycznej.
W latach 1975–1998 miejscowość położona była w województwie krośnieńskim.
W 2005 został założony klub piłkarski KS Stalfred Płowce/ Stróże Małe, który funkcjonuje w ramach wsi Płowce i Stróże Małe. W sezonie 2018/2019 klub awansował do A klasy w grupie Krosno I i utrzymuje się do dnia dzisiejszego..

</doc>
<doc id="401527" url="https://pl.wikipedia.org/wiki?curid=401527" title="Płowce (województwo warmińsko-mazurskie)">
Płowce (województwo warmińsko-mazurskie)

Płowce (niem. "Plowczen", od 1938 "Plötzendorf") – wieś w Polsce położona w województwie warmińsko-mazurskim, w powiecie ełckim, w gminie Stare Juchy.
W latach 1975–1998 miejscowość położona była w województwie suwalskim.
Historia wsi.
W roku 1475 komtur Pokarmina Bernhard von Balzhofen nadał na prawie magdeburskim 8 włók koło Krzywego Stańkowi oraz Iwaśko Marcinowi i Janowi. W roku 1531 5 włók nabyli tutaj Michał i Marek Bogdanowicze.
Bibliografia.
Zobacz też: Płowce

</doc>
<doc id="401528" url="https://pl.wikipedia.org/wiki?curid=401528" title="Płusy (województwo lubelskie)">
Płusy (województwo lubelskie)

Płusy – wieś w Polsce położona w województwie lubelskim, w powiecie biłgorajskim, w gminie Księżpol. Leży niedaleko Tarnogrodu.
W latach 1975–1998 miejscowość położona była w województwie zamojskim. Według Narodowego Spisu Powszechnego (III 2011 r.) liczyła 471 mieszkańców i była szóstą co do wielkości miejscowością gminy Księżpol.
We wsi znajduje się prawosławny cmentarz z wybudowaną w 2007 kaplicą Zmartwychwstania Pańskiego (należącą do parafii w Tarnogrodzie).

</doc>
<doc id="401529" url="https://pl.wikipedia.org/wiki?curid=401529" title="Płusy (województwo mazowieckie)">
Płusy (województwo mazowieckie)

Płusy – wieś w Polsce położona w województwie mazowieckim, w powiecie pułtuskim, w gminie Obryte.
W latach 1975–1998 miejscowość położona była w województwie ostrołęckim.

</doc>
<doc id="401530" url="https://pl.wikipedia.org/wiki?curid=401530" title="Pniewo (gmina Bledzew)">
Pniewo (gmina Bledzew)

Pniewo () – wieś w Polsce, położona w województwie lubuskim, w powiecie międzyrzeckim, w gminie Bledzew.
W latach 1975–1998 wieś położona była w województwie gorzowskim.
Położenie.
Niewielka osada śródleśna, oddalona ok. 7 km na zachód od Bledzewa. Pierwotne założenie przestrzenne jest już nieczytelne, kościół i zespół folwarczny zostały wyburzone. Wieś ma charakter wymierający. Przez Pniewo prowadzi pieszy szlak turystyczny z Bledzewa do Lubniewic.
Historia.
Wieś wzmiankowana w 1477 r. pod nazwą „Osterwald”, gdy stanowiła własność von Waldowów. W XVI w. istniał tu kościół, pierwotnie ryglowy, a od 1801 r. murowany, z szachulcową wieżą. Z pierwotnej zabudowy zachowały się resztki pierwotnego cmentarza przykościelnego.
Obecnie.
Polany Pniewskie są terenami rolniczymi. Zabudowania utraciły konstrukcje dachów, lecz ściany wielu domów wciąż stoją. Odsłonięta jest podmurówka kościoła, oraz nagrobki opisane po niemiecku oraz po polsku (większość czytelna). W centrum wsi znajduje się jeden budynek mieszkalny w stanie użytkowym. Kolejny jest oddalony o 700 m na południe a kolejne cztery o około 1,2 km na południe.

</doc>
<doc id="401531" url="https://pl.wikipedia.org/wiki?curid=401531" title="Pniewo (województwo łódzkie)">
Pniewo (województwo łódzkie)

Pniewo – wieś w Polsce położona w województwie łódzkim, w powiecie kutnowskim, w gminie Bedlno.
W latach 1975–1998 miejscowość położona była w województwie płockim.
Zabytki.
Według rejestru zabytków NID na listę zabytków wpisane są obiekty:

</doc>
<doc id="401532" url="https://pl.wikipedia.org/wiki?curid=401532" title="Pniewo (województwo podlaskie)">
Pniewo (województwo podlaskie)

Pniewo – wieś w Polsce, położona w województwie podlaskim, w powiecie łomżyńskim, w gminie Łomża.
Wierni kościoła rzymskokatolickiego należą do parafii św. Wojciecha Biskupa i Męczennika w Puchałach.
Historia.
Wieś szlachecka położona była w drugiej połowie XVI wieku w powiecie łomżyńskim ziemi łomżyńskiej. W latach 1921–1939 wieś i folwark leżał w województwie białostockim, w powiecie łomżyńskim, w gminie Puchały.
Według Powszechnego Spisu Ludności z 1921 roku zamieszkiwało:
Miejscowość należała do parafii rzymskokatolickiej w m. Puchały. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w m. Czerwony Bór.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W lesie koło wsi w latach 1941–1943 Niemcy dokonywali masowych egzekucji na Żydach i Polakach. W masowych grobach spoczywa ok. 300–400 osób.
W latach 1975–1998 miejscowość administracyjnie należała do województwa łomżyńskiego.

</doc>
<doc id="401533" url="https://pl.wikipedia.org/wiki?curid=401533" title="Pniewo (województwo warmińsko-mazurskie)">
Pniewo (województwo warmińsko-mazurskie)

Pniewo (niem. "Pniewo", od XIX w. "Stobben") – osada w Polsce położona w województwie warmińsko-mazurskim, w powiecie węgorzewskim, w gminie Węgorzewo.
W latach 1975–1998 miejscowość położona była w województwie suwalskim.
Wieś położona jest nad Jez. Pniewskim, stanowiącym odciętą już zatokę Jez. Mamry. Przez Pniewo prowadzi droga od Radziej przez Kaminek Wielki (skrzyżowanie do Sztynortu) do Przystani, położonej tuż za Kanałem Mazurskim. W lesie między Pniewem a Przystanią znajduje się była kwatera OKH w Mamerkach.
Historia.
Wieś Pniewo powstała około połowy XVI w. na terenie Lasów Sztynorckich nadanych wcześniej Lehndorffom przez księcia Albrechta.
W czasie pacyfikacji Prus Książęcych w 1656 przez Tatarów oszczędzone zostały Pniewo i Łabapy. Stało się tak ponieważ Polacy nadzorujący Tatarów uważali, że te dwa majątki należą do pułkownika Bogusława Lehndorffa będącego w służbie króla Jana Kazimierza (Bogusław Lehndorff był absolwentem kolegium jezuickiego w Wilnie i żonaty z Heleną z Tyzenhausów – za Orackim). 
W 1858 majątek ziemski w Pniewie i dwa gospodarstwa chłopskie miały powierzchnię 32 włók. 
W XIX w. mieszkańcy Pniewa należeli do parafii luterańskiej w Radziejach.
Szkoła w Pniewie powstała w 1737. W 1858 było tu 67 uczniów, a w 1935 było już tylko 36. Szkoła w Pniewie także funkcjonowała po 1945. Ze szkołą w Pniewie wiąże się postać dziewiętnastowiecznego geografa Augusta Quednau, który był tu nauczycielem.
Quednau pochowany został na wyspie Upałty. Nagrobek Quednau zachował się w lesie na wyspie.
Dworek w Pniewie z początków XIX w pełnił funkcję rządcówki. W okresie funkcjonowania PGR w budynku były pomieszczenia biurowe i mieszkalne. Wkrótce po likwidacji PGR dwór został własnością prywatną. Majątek od 1945 był gospodarstwem państwowym. Pewien okres w ramach klucza PGR Sztynort, a od 1975 jako zakład rolny w ramach PPGR Srokowo.
W 1858 we wsi mieszkało 259 osób.

</doc>
<doc id="401534" url="https://pl.wikipedia.org/wiki?curid=401534" title="Pniewy (wieś w województwie kujawsko-pomorskim)">
Pniewy (wieś w województwie kujawsko-pomorskim)

Pniewy – wieś w Polsce położona w województwie kujawsko-pomorskim, w powiecie żnińskim, w gminie Gąsawa.
Historia i demografia.
Wieś klucza żnińskiego arcybiskupstwa gnieźnieńskiego, położona była w XVII wieku w powiecie kcyńskim województwa kaliskiego. W latach 1975–1998 miejscowość położona była w województwie bydgoskim. Według Narodowego Spisu Powszechnego (III 2011 r.) liczyła 118 mieszkańców. Jest dwunastą co do wielkości miejscowością gminy Gąsawa.
Pomniki przyrody.
W 2011 roku ustanowiono pomnikiem przyrody grupę drzew:

</doc>
<doc id="401535" url="https://pl.wikipedia.org/wiki?curid=401535" title="Pniewy (województwo mazowieckie)">
Pniewy (województwo mazowieckie)

Pniewy – wieś w Polsce położona w województwie mazowieckim, w powiecie grójeckim, w gminie Pniewy.
Wieś szlachecka Pniowy położona była w drugiej połowie XVI wieku w powiecie tarczyńskim ziemi warszawskiej województwa mazowieckiego.
W latach 1945-1954 roku siedziba wiejskiej gminy Konie.
W latach 1975–1998 miejscowość położona była w województwie radomskim.
Przez miejscowość przebiega droga krajowa nr 50.

</doc>
<doc id="401536" url="https://pl.wikipedia.org/wiki?curid=401536" title="Pniówek (województwo lubelskie)">
Pniówek (województwo lubelskie)

Pniówek – wieś w Polsce, położona w województwie lubelskim, w powiecie zamojskim, w gminie Zamość. Oddalona jest od Zamościa o ok. 4 km. 
Do 11 października 1973 w gminie Łabunie.
Początkowo nazywana była Pniowem, ale już na początku XVII wieku w starych archiwach widnieje jako Pniówek.
W miejscowości znajduje się Szkoła Podstawowa oraz funkcjonuje Ochotnicza Straż Pożarna. OSP w Pniówku stanowi pododdział strażacki jednostek Ochotniczych Straży Pożarnych Gminy Zamość.
14 czerwca 2015 r. odbyły się obchody Jubileuszu 65-lecia Ochotniczej Straży Pożarnej w Pniówku. Przez wieś przepływa Pniówski Rów, czyli dopływ Łabuńki.
Historia.
Osadnictwo.
Pierwsze ślady osadnictwa na terenie Pniówka notuje się w neolicie około (5500- 5200 p.n.e.). Podczas wykopalisk archeologicznych znajdowano ułamki naczyń glinianych z kultury ceramiki wstęgowej rytej, kamienne toporki oraz gliniane tygielki z okresu kultury pucharków lejkowych, a także liczne ślady osadnictwa we wczesnej epoce brązu. Na terenie wsi odkryto także bardzo bogate osadnictwo związane z kulturą łużycką. Odnaleziono cmentarzysko ciałopalne, około 40 grobów, pełnych urn ze spalonymi ciałami oraz przedmioty codziennego użytku, jak dziecięce zabawki i bucik.
Rozwój.
Pierwsza wzmianka o Pniowie pochodzi z 1404 r., kiedy to Jan Czuryło (Cyryl), bratanek Dymitra z Goraja i współdziedzic włości szczebrzeskiej, protoplasta rodu Czuryłów ze Stojanic, podarował pół wsi swemu słudze Kryskowi na prawie lennym. Od Kryska wywodziła się lenna szlachta, która od posiadanej części
wsi przyjęła nazwisko Pniowskich. Pniów w dokumentach określany był wówczas mianem „villa vasallica”, czyli „wieś lenna”.
W roku 1526 Felix Zamoyski wojski bełzki i sędzia ziemski chełmski maiąc zezwolenie od rzeczoney Elżbiety z Tarnowa (wojewodziny sandomierskiej) nabył dziedzictwa połowy Pniowa od Niemierzy Żdanowskiego z uwolnieniem tej połowy od prawa wasalatu.
Wedle dyplomu cesarza Józefa II z 1786 r. folwark z wsią zaliczały się do klucza lipskiego Ordynacji.
W 1827 roku wieś należała do parafii Lipsk i posiadała 30 domów zamieszkałych przez 208 mieszkańców.
Wieś rozwijała się wolno, podmokłe bagienne tereny oraz słaba ziemia utrudniały pracę rolną. Pod koniec XVIII wieku podjęto decyzję o melioracji, co przyśpieszyło rozwój Pniówka. Na początku XIX wieku we wsi znajdował się folwark, dwór, skarbiec murowany, budynki gospodarskie, karczma i zajazd. W połowie XIX wieku wydano zgodę na nabywanie i dzierżawę ziemi we wsi Pniówek, przez Żydów. Józef Khan- Żyd i właściciel folwarku w Pniówku, założył w nim olejarnię. W 1880 roku, podczas spisu ludności wiejskiej we wsi mieszkało 104 osoby wyznania rzymskokatolickiego i 174 osoby wyznania prawosławnego oraz kilka osób wyznania mojżeszowego.
Według Słownika geograficznego Królestwa Polskiego z roku 1887 Pniówek stanowił wieś i folwark w dolinie rzeki Łabuńki. W roku 1887 miał 4 domy dworskie i 29 włościańskich ze 104. mieszkańcami katolikami i 174. prawosławnymi. Folwark Pniówek należał do dóbr ordynacyi Zamoyskich włościanie zajmują wówczas 688 mórg. Gleba według notki słownika urodzajna, lasu nie ma.
Na początku XX wieku powstała we wsi szkoła powszechna polska jednoklasowa, później dwuklasowa o czterech oddziałach.
W latach 1915–1916 na terenie miejscowości znajdowała się stacja linii kolejowej Bełżec-Trawniki o nazwie „Neu-Hanau”.
Okres II wojny światowej.
W 1939 roku wieś została zajęta przez Niemców. W Pniówku istniała przez cały okres okupacji siatka konspiracyjna ZWZ- AK, zorganizowana przez wachmistrza A. Wojtasa i H. Juszczaka. Podczas wojny Pniówek nie był wysiedlony. Był on dla Niemców niedostępny gdyż jedyna droga od Kalinowic była nieprzejezdna, bagnista, a sama miejscowość leży na podłożu borowiny.
1 kwietnia 1944 (Wielki Piątek) na Rotundzie Zamojskiej dokonano egzekucji 10 mieszkańców wsi Pniówek:
Wchodzili oni w skład placówki terenowej Obwodu Zamość AK we wsi Pniówek liczącej 38 żołnierzy, którą dowodził plut. Edward Kudyk, ps. Prędki.
Historia nowożytna.
Po roku 1972 Pniówek oraz Jatutów, Kalinowice i Wólka Panieńska wchodziły w skład Gminy Łabunie. Po 1973 roku utworzono Gminę Zamość. Przyłączono również do Gminy Zamość z gmin Łabunie i Sitno miejscowości: Jatutów, Kalinowice, Pniówek, Wólka Panieńska i Szopinek. W latach 1975–1998 miejscowość położona była w województwie zamojskim.
W latach 60. zelektryfikowano wieś, a w latach 90. założono linie telefoniczną, założono instalacje gazową i rozpoczęto rozbudowę istniejącej małej szkoły, którą ukończono w 1998 roku.
Pomnik żołnierzy AK.
W 2005 roku odsłonięto pomnik usytuowany na terenie Szkoły Podstawowej w Pniówku upamiętniający pomordowanych żołnierzy AK. Kształt artystyczny pomnikowi nadał zamojski plastyk Marek Rzeźniak.
Fauna i flora.
Kompleks stawów rybnych o powierzchni 56 hektarów oraz rozległe obszary wilgotnych łąk stwarzają dogodne warunki siedliskowe dla bogatej gatunkowo awifauny. Zgrupowanie ptaków jakie odnotowano na tym terenie liczy ponad 30 gatunków, w tym większość lęgowych. Najliczniejsze są ptaki wodno-błotne: sieweczki, rybitwy: białoskrzydła i białowąsa, bataliony, rycyki, mewy pospolite i srebrzyste. Liczne są kaczki krzyżówki, łyski, cyranki, gęsi białoczelne, płaskonosy. Żyją tu także drapieżniki: błotniaki stawowe i kobuzy. Cicha, oddalona od ruchliwych dróg wieś jest elementem ekologicznego „zielonego pierścienia” wokół Zamościa.
Turystyka.
Trasa rowerowa gminy Zamość.
Pniówek znajduje się na trasie rowerowej gminy Zamość. Trasa wiedzie przez padół Zamojski na skraj Roztocza Środkowego. Stanowi pętlę rozpoczynającą się na przedmieściu Zamościa w Skokówce a kończy w miejscowości Płoskie. Prowadzi przez teren w większość wylesiony gdzie przeważają pola i łąki. Cały szlak przebiega przez otulinę Roztoczańskiego Parku Narodowego.
 Ścieżka rowerowa Gminy Zamość „Na skraju Roztocza”. Trasa: "Mokre – Hubale – Wychody – Skaraszów – Wólkę Wieprzecką – Wierzchowiny – Zarzecze – Lipsko Polesie – Lipsko – Lipsko Kosobudy – Białowolę – Pniówek – Zwódne i Skokówkę". Dwukierunkowe oznakowanie szlaku pozwala na zmianę kierunku jazdy. Długość trasy to 40,5 km, ok. 4 godz.
Na ostatnim odcinku trasy z Pniówka do Skokówki możemy podziwić panoramę starego miasta Zamościa i nowych osiedli.
Świetlica i tereny rekreacyjne.
We wsi funkcjonuje świetlica wiejska a w jej pobliżu zlokalizowane są tereny rekreacyjne.

</doc>
<doc id="401537" url="https://pl.wikipedia.org/wiki?curid=401537" title="Pniówek (województwo śląskie)">
Pniówek (województwo śląskie)

Pniówek – wieś w Polsce położona w województwie śląskim, w powiecie pszczyńskim, w gminie Pawłowice. Powierzchnia sołectwa wynosi 4,4 km², a liczba ludności 530, co daje gęstość zaludnienia równą 120,5 os./km².
W latach 1975–1998 miejscowość położona była w województwie katowickim. W latach 1977–1992 wieś była częścią Jastrzębia-Zdroju.
Położenie.
Wieś położona między Pawłowicami na wschodzie, Krzyżowicami na północy oraz Jastrzębiem-Zdrój na zachodzie i południu. Kiedy ta miejscowość należała do Jastrzębia-Zdroju, była najdalej na wschód wysuniętą częścią miasta. 
Pniówek jest najmniejszą wsią w gminie pod względem powierzchni i liczby ludności, a jeśli chodzi o gęstość zaludnienia, miejscowość plasuje się na piątej pozycji w gminie. W Pniówku znajduje się niewiele cieków wodnych oraz kilka stawów i osadników.
Nazwa.
Według niemieckiego nauczyciela Heinricha Adamy’ego nazwa pochodzi od polskiej nazwy "pnia". W swoim dziele o nazwach miejscowych na Śląsku wydanym w 1888 roku we Wrocławiu wymienia on jako najstarszą zanotowaną nazwę miejscowości "Pniowek" podając jej znaczenie "Holzstammplatz" czyli po polsku "Miejsce wśród pni", którą zaliczał do grupy nazw związanych z lasem. Nazwa uwidoczniona jest w obecnym herbie.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Pniowek", która w tej samej formie używana była wówczas w języku niemieckim. Spis wymienia również kolonię "Wyssoka" znajdującą się w pobliżu wsi.
Historia.
W 1977 r. wieś została przyłączono do miasta Jastrzębie-Zdrój.
W 1993 r. sołectwo Pniówek wyłączono z Jastrzębia-Zdroju i przyłączono do gminy Pawłowice
Górnictwo.
Na obszarze wsi znajduje się Kopalnia Węgla Kamiennego „Pniówek”, należąca do Jastrzębskiej Spółki Węglowej; kopalnia zajmuje znaczną część powierzchni wsi.
Komunikacja.
Na terenie Pniówka znajduje się należąca do Jastrzębskiej Spółki Kolejowej linia kolejowa nr 24 Bzie Las–KWK Pniówek, która służy do transportu węgla kamiennego z kopalni. Główną ulicą, biegnącą przez środek wsi, jest ulica Krucza. Południową granicą Pniówka jest droga wojewódzka nr 933.

</doc>
<doc id="401538" url="https://pl.wikipedia.org/wiki?curid=401538" title="Pniów (województwo lubuskie)">
Pniów (województwo lubuskie)

Pniów (niem. "Pinnow") – wieś w Polsce położona w województwie lubuskim, w powiecie sulęcińskim, w gminie Torzym.
W latach 1975–1998 miejscowość położona była w województwie zielonogórskim.
Zabytki.
Do wojewódzkiego rejestru zabytków wpisane są:

</doc>
<doc id="401539" url="https://pl.wikipedia.org/wiki?curid=401539" title="Pniów (województwo podkarpackie)">
Pniów (województwo podkarpackie)

Pniów – wieś w Polsce położona w województwie podkarpackim, w powiecie stalowowolskim, w gminie Radomyśl nad Sanem.
Miejscowość jest siedzibą rzymskokatolickiej parafii św. Zygmunta należącej do dekanatu Gorzyce.
Wieś szlachecka położona była w drugiej połowie XVI wieku w powiecie urzędowskim województwa lubelskiego. W latach 1975–1998 miejscowość położona była w województwie tarnobrzeskim.

</doc>
<doc id="401540" url="https://pl.wikipedia.org/wiki?curid=401540" title="Pniów (województwo śląskie)">
Pniów (województwo śląskie)

Pniów (niem. "Pniow") – wieś sołecka w Polsce, położona w województwie śląskim, w powiecie gliwickim, w gminie Toszek.
W latach 1975–1998 wieś położona była w województwie katowickim.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Pnow".
W okresie hitlerowskiego reżimu w latach 1936-1945 w ramach germanizacji zmieniono nazwę miejscowości na całkowicie niemiecką "Schrotkirch".
Zabytki.
Do 1956 roku stał tu drewniany kościół św. Wacława.
Transport.
Transport zbiorowy w Gminie Toszek organizuje PKS Gliwice. Również przez Pniów przebiega trasa linii 152, relacji Pyskowice Pl. Wyszyńskiego – Wielowieś Ośrodek Zdrowia. 
Obecnie trwają negocjacje Burmistrza z MZKP Tarnowskie Góry o uzyskanie członkostwa w tarnogórskim Związku.
Sport.
Na terenie Pniowa funkcjonuje klub sportowy "ULKS Ruch Pniów" prowadzący sekcję tenisa stołwoego. Pierwsza drużyna męska obecnie gra w lidze okręgowej, druga zaś w terenowej. Natomiast drużyna kobiet obecnie gra w II lidze. Zawodnicy rokrocznie uczestniczą w zawodach zarówno powiatowych, jak i wojewódzkich odnosząc w nich sukcesy, a zwłaszcza drużynowe.
Turystyka.
Przez wieś przebiegają szlaki turystyczne:

</doc>
<doc id="401541" url="https://pl.wikipedia.org/wiki?curid=401541" title="Pniów (województwo zachodniopomorskie)">
Pniów (województwo zachodniopomorskie)

Pniów (niem. Pinnow) – wieś w Polsce położona w województwie zachodniopomorskim, w powiecie myśliborskim, w gminie Myślibórz.
W latach 1975–1998 miejscowość położona była w województwie gorzowskim.

</doc>
<doc id="401542" url="https://pl.wikipedia.org/wiki?curid=401542" title="Pobiedna (województwo dolnośląskie)">
Pobiedna (województwo dolnośląskie)

Pobiedna (niem. "Wigandsthal") – wieś w Polsce, dawne miasto położone w województwie dolnośląskim, w powiecie lubańskim, w gminie Leśna.
Pobiedna uzyskała lokację miejską w 1666 roku, zdegradowane w 1815 roku.
Podział administracyjny.
W latach 1945–1954 siedziba gminy Pobiedna. W latach 1975–1998 miejscowość położona była w województwie jeleniogórskim.
Demografia.
Według Narodowego Spisu Powszechnego (III 2011 r.) liczyła 1267 mieszkańców. Jest największą miejscowością gminy Leśna.
Historia.
Osada została założona w roku 1667 przez Wiganda von Gersdorf jako miasto górnicze dla prześladowanych protestantów z terenów Czech.
Na przełomie lat 1803/1804 w rejonie miejscowości hrabia Adolf Traugott von Gersdorff wybudował kamienną wieżę obserwacyjną, mającą służyć do doświadczeń naukowych (pomiary prędkości światła, badanie wyładowań atmosferycznych, obserwacje planet i gwiazd). Budowlę zaprojektował hrabia von Reden. W 1850 r. wieżę odrestaurowano; od tego czasu funkcjonowała jako punkt widokowy z przyległą gospodą. Po kolejnym remoncie udostępniono ją dla turystów w 1885 r., a rok później nadano jej imię Cesarza Wilhelma.
Miasto utraciło prawa miejskie w 1815 roku.
W roku 1945 miejscowość została przyłączona do Polski. Jej dotychczasową ludność wysiedlono do Niemiec.
Nazwa miejscowości.
Osada została założona w roku 1667 koło wsi Meffersdorf (dzisiejsze Unięcice, stanowiące część Pobiednej) i otrzymała z tego powodu nazwę "Meffersdorfer Städtel" ("Miasteczko Meffersdorfskie" wzlędnie "Miasteczko Unięcickie"). Nazwa ta jednak funkcjonowała krótko - już w latach 70. XVII wieku pojawiła się forma "Wigandsthal" ("Dolina Wiganda" - od imienia założyciela miasta) i to ona ostatecznie się przyjęła. Po włączeniu miejscowości do Polski w roku 1945 nadano jej nazwę "Sokołów", a następnie "Pobiedna", nie związaną z wcześniejszą tradycją nazewniczą, mimo iż znane są przykłady tworzenia polskiego nazewnictwa związanego z imieniem Wigand (zob. Wigancice, Wigancice Żytawskie). Obecna nazwa została administracyjnie zatwierdzona 19 maja 1946.
Zabytki.
Do wojewódzkiego rejestru zabytków wpisane są obiekty:
inne obiekty:

</doc>
<doc id="401543" url="https://pl.wikipedia.org/wiki?curid=401543" title="Pobiedna (województwo mazowieckie)">
Pobiedna (województwo mazowieckie)

Pobiedna – wieś w Polsce położona w województwie mazowieckim, w powiecie grójeckim, w gminie Nowe Miasto nad Pilicą.
Wieś szlachecka położona była w drugiej połowie XVI wieku w powiecie bielskim ziemi rawskiej województwa rawskiego. W latach 1975–1998 miejscowość położona była w województwie radomskim.
Najstarsza wieś w regionie. Z połączenia Pobiednej i wsi Góra (obecnie ulicy miasta), powstało Nowe Miasto nad Pilicą.

</doc>
<doc id="401544" url="https://pl.wikipedia.org/wiki?curid=401544" title="Poczernin (województwo mazowieckie)">
Poczernin (województwo mazowieckie)

Poczernin – wieś w Polsce położona w województwie mazowieckim, w powiecie płońskim, w gminie Płońsk.
W latach 1975–1998 miejscowość położona była w województwie ciechanowskim.
Obok miejscowości przepływa rzeczka Naruszewka, dopływ Wkry.
Wieś rozbudowuje się, postawione zostały 3 lokale gastronomiczne: Malinowy Bzyk (w którym kręcono odcinek "Kryminmalnych"), Chata za wsią oraz Jadło z pieca.
Mieści się tutaj siedziba Zarządu Dróg Rejonowych. W 2006 roku otwarta została stadnina koni, na której odwywają się zawody.

</doc>
<doc id="401545" url="https://pl.wikipedia.org/wiki?curid=401545" title="Poczernin (województwo zachodniopomorskie)">
Poczernin (województwo zachodniopomorskie)

Poczernin (niem. "Pützerlin") – wieś w Polsce położona w województwie zachodniopomorskim, w powiecie stargardzkim, w gminie Stargard.
Wieś położona jest na prawym brzegu Iny, przy południowo-wschodnim skraju Puszczy Goleniowskiej. 
W latach 1975–1998 miejscowość położona była w województwie szczecińskim.
Rejon wsi stanowi teren osadnictwa na Ziemi Stargardzkiej w połowie XIII wieku. Ale już we wczesnym średniowieczu istniało tu, nad brzegiem Iny grodzisko obronne oraz osada. Podczas prac wykopaliskowych na terenie grodziska znaleziono m.in. monetę cesarza Antoninusa Piusa, datowaną na lata 138 – 161.
Od XIV do XIX wieku wieś stanowiła własność Stargardu, później zaś właściciele się zmieniali. W 1752 roku w lesie, w pobliżu wsi założono kolonię Diedrichsdorf (dziś Bolechowo), której osiedlono 32 rodziny, zajmujące się tkactwem na potrzeby Stargardu. 
W środku wsi na pagórku wznosi się kościół parafialny pw. św. Michała Archanioła, zbudowany w XV wieku z głazów narzutowych, z wieżą zakończoną drewnianym hełmem, w 1850 regotyzowana i podwyższona o dwie drewniane nadstawy, czworoboczną i ośmioboczną z iglicą. Wewnątrz świątyni znajduje się późnogotycki ołtarz z krucyfiksem z XVI wieku oraz balustrada chóru z 1600 roku, a na jej ścianie wschodniej – gotyckie sakramentarium, strop drewniany belkowany, a pod prezbiterium znajduje się krypta grobowa. Kościół ma zachowane trzy gotyckie portale. Dawny cmentarz przykościelny otoczony jest kamiennym murem.
Z inicjatywy chrystusowca Andrzeja Trojanowskiego w Poczerninie powstaje pierwszy w Polsce ośrodek pomocy dla osób szukających uwolnienia spod przemocy złego ducha.

</doc>
<doc id="401546" url="https://pl.wikipedia.org/wiki?curid=401546" title="Podborze (województwo małopolskie)">
Podborze (województwo małopolskie)

Podborze – wieś w Polsce położona w województwie małopolskim, w powiecie dąbrowskim, w gminie Olesno.
W latach 1975–1998 miejscowość położona była w województwie tarnowskim.
Zabytki.
Obiekty wpisane do rejestru zabytków nieruchomych województwa małopolskiego:

</doc>
<doc id="401547" url="https://pl.wikipedia.org/wiki?curid=401547" title="Podborze (województwo podkarpackie)">
Podborze (województwo podkarpackie)

Podborze – wieś w Polsce położona w województwie podkarpackim, w powiecie mieleckim, w gminie Radomyśl Wielki, nad Potokiem Zgórskim.
Prawdopodobnie na granicy ze wsią Zgórsko mieścił się Zamek Zgórsko-Podborze (obecnie istnieje tu jedynie wzgórze). W kwietniu 1943 wieś została spacyfikowana przez Niemców za pomoc ukrywającym się Żydom. W latach 1975–1998 miejscowość położona była w województwie tarnowskim.
W Podborzu działa klub piłkarski Atut Podborze założony w 1956. W sezonie 2015/16 występuje w klasie B grupa: Rzeszów V - Mielec. Istnieje tu Zespół Szkolno-Przedszkolny w Podborzu.

</doc>
<doc id="401548" url="https://pl.wikipedia.org/wiki?curid=401548" title="Podczachy (województwo łódzkie)">
Podczachy (województwo łódzkie)

Podczachy – wieś w Polsce położona w województwie łódzkim, w powiecie kutnowskim, w gminie Kutno.
Wieś szlachecka położona była w drugiej połowie XVI wieku w powiecie łęczyckim województwa łęczyckiego. W latach 1975–1998 miejscowość położona była w województwie płockim.

</doc>
<doc id="401549" url="https://pl.wikipedia.org/wiki?curid=401549" title="Podczachy (województwo mazowieckie)">
Podczachy (województwo mazowieckie)

Podczachy – wieś w Polsce położona w województwie mazowieckim, w powiecie gostynińskim, w gminie Pacyna.
W latach 1975–1998 miejscowość położona była w województwie płockim.

</doc>
<doc id="401550" url="https://pl.wikipedia.org/wiki?curid=401550" title="Poddębice (województwo kujawsko-pomorskie)">
Poddębice (województwo kujawsko-pomorskie)

Poddębice – wieś w Polsce położona w województwie kujawsko-pomorskim, w powiecie włocławskim, w gminie Włocławek.
W latach 1975–1998 miejscowość położona była w województwie włocławskim. Według Narodowego Spisu Powszechnego (III 2011 r.) liczyła 108 mieszkańców. Jest 22. co do wielkości miejscowością gminy Włocławek.

</doc>
<doc id="401551" url="https://pl.wikipedia.org/wiki?curid=401551" title="Podegrodzie (województwo zachodniopomorskie)">
Podegrodzie (województwo zachodniopomorskie)

Podegrodzie (niem. "Schloßgut") – osada w Polsce położona w województwie zachodniopomorskim, w powiecie choszczeńskim, w gminie Drawno. W latach 1975–1998 miejscowość administracyjnie należała do województwa gorzowskiego. Położona jest ok. 2 km na północ od Barnimia, między Drawnem a Barnimiem, ok. 1 km na wschód od Drawieńskiego Parku Narodowego. W roku 2007 osada liczyła 54 mieszkańców. Osada wchodzi w skład sołectwa Barnimie.
W miejscowości działało Państwowe Gospodarstwo Rolne – "Wielozakładowe Państwowe Gospodarstwo Rolne Podegrodzie".

</doc>
<doc id="401552" url="https://pl.wikipedia.org/wiki?curid=401552" title="Podgajew (województwo łódzkie)">
Podgajew (województwo łódzkie)

Podgajew – wieś w Polsce, położona w województwie łódzkim, w powiecie kutnowskim, w gminie Oporów.
W latach 1975–1998 wieś administracyjnie należała do województwa płockiego.

</doc>
<doc id="401553" url="https://pl.wikipedia.org/wiki?curid=401553" title="Podgajew (województwo wielkopolskie)">
Podgajew (województwo wielkopolskie)

Podgajew – wieś w Polsce położona w województwie wielkopolskim, w powiecie kolskim, w gminie Kłodawa.
W latach 1975–1998 miejscowość położona była w województwie konińskim.
Zobacz też: Podgajew

</doc>
<doc id="401554" url="https://pl.wikipedia.org/wiki?curid=401554" title="Podgaj (województwo dolnośląskie)">
Podgaj (województwo dolnośląskie)

Podgaj – wieś w Polsce położona w województwie dolnośląskim, w powiecie strzelińskim, w gminie Kondratowice.
Położenie.
Podgaj położony jest na wysokości 170 m n.p.m., na trasie Borów-Prusy.
Podział administracyjny.
W latach 1975–1998 miejscowość położona była w województwie wrocławskim.

</doc>
<doc id="401555" url="https://pl.wikipedia.org/wiki?curid=401555" title="Podgaj (powiat aleksandrowski)">
Podgaj (powiat aleksandrowski)

Podgaj – wieś w Polsce położona w województwie kujawsko-pomorskim, w powiecie aleksandrowskim, w gminie Aleksandrów Kujawski.
W latach 1975–1998 miejscowość położona była w województwie włocławskim.
Historia.
Osadnictwo na terenie Podgaju należało do najstarszych w Polsce. Znaleziska archeologiczne wskazują, że okolice Podgaju były zasiedlone przez człowieka już w okresie neolitu (5400–3650 p.n.e.), okresie lateńskim i okresie halsztackim. Świadczą o tym wykopaliska ceramiki narzędzi krzemiennych oraz szczątków zwierzęcych, między innymi, z okresu kultury ceramiki wstęgowej rytej (KCWR) i kultury pucharów lejkowatych (KPL).
Na obszarze miejscowości Podgaj zewidencjonowano ponad 50 stanowisk archeologicznych. Zostały one zapisane w kilku obszarach Archeologicznego Zdjęcia Polski. Bardzo bogato reprezentowane tu jest osadnictwo kultur pucharów lejkowatych, amfor kulistych, ceramiki sznurowej, ceramiki wstęgowej, kultury przeworskiej, łużyckiej i trzcinieckiej.
Odkryto liczne ślady obozowisk, cmentarzysk, w tym cmentarzysko kurhanowe i grobowiec megalityczny.

</doc>
<doc id="401556" url="https://pl.wikipedia.org/wiki?curid=401556" title="Podgaj (województwo łódzkie)">
Podgaj (województwo łódzkie)

Podgaj – wieś w Polsce położona w województwie łódzkim, w powiecie opoczyńskim, w gminie Paradyż.
W latach 1975–1998 miejscowość położona była w województwie piotrkowskim.
Wierni Kościoła rzymskokatolickiego należą do parafii św. Andrzeja Apostoła w Wójcinie.

</doc>
<doc id="401557" url="https://pl.wikipedia.org/wiki?curid=401557" title="Podgórki (województwo dolnośląskie)">
Podgórki (województwo dolnośląskie)

Podgórki (niem. "Tiefhartmannsdorf") – wieś w Polsce położona w województwie dolnośląskim, w powiecie złotoryjskim, w gminie Świerzawa, w środkowej części Górach Kaczawskich w Sudetach Zachodnich.
1 stycznia 1959 Podgórki włączono do Wojcieszowa. Później ponownie wyłączono.
Podział administracyjny.
W latach 1975–1998 miejscowość położona była w województwie jeleniogórskim.
Położenie.
Długa wieś łańcuchowa, której zabudowa znajduje się na wysokości 400 do 530 m n.p.m., ciągnąc się na długości około 3,7 km w dolinie Świerzawy. Na północ od wsi wznoszą się Krzyżowa (567 m n.p.m.), Gackowa (549 m n.p.m.) i Radostka (532 m n.p.m.), na południu natomiast Kobyła (626 m n.p.m.), Ogier (646 m n.p.m.) oraz kilkuwierzchołkowy masyw Maślaka z najwyższą kulminacją o nazwie Folwarczna (720 m n.p.m.). Przez miejscowość nie prowadzą znakowane szlaki turystyczne. Nieopodal znajduje się Jaskinia Walońska, zwana też Jaskinią w Podgórkach (niem. "Matzenloch" - psotna, figlarna jama), z otworem wejściowym w północnych stokach Maślaka w granicach rezerwatu przyrody "Buczyna storczykowa na Białych Skałach".
Historia.
Istnieją dwie hipotezy dotyczące początków wsi. Jedna z zakłada, że powstała około połowy XIV w. jako własność rodu von Schaffgotsch rezydującego wtedy w Czernicy i Chojniku. Według drugiej istnieją poszlaki, że wieś powstała wcześniej, tzn. na przełomie XIII i XIV w. na terenach należących do cystersów z Lubiąża. Pewne jest natomiast, że w XVI w. należała do braci Georga i Heinzego von Elbel, od których w drodze zastawu przeszły w ręce Johanna von Zedlitz z Bystrzycy i Balzera Reder. Ten drugi sprzedał swoją część 25 sierpnia 1597 r. Berhardowi von Zedlitz z Mysłowa.
Podczas wojny trzydziestoletniej Podgórki nadal należały do rodziny von Zedlitz, ale już z innej linii, ponieważ Georg Heinrich von Zedlitz zmarł w 1631 r. nie pozostawiwszy spadkobierców. Wieś przejęła wdowa, pani na Bolkowie, ale już w 1635 r. sprzedała ją Kasprowi von Zedlitz z Pilchowic. Ten z kolei przekazał majątek synowi, również Kasprowi. Posiadłościami cieszył się on przez dziewięć lat, ponieważ podczas wojny 30-letniej, w 1644 r. został zastrzelony na wieży kościelnej.
W 1662 r. zarządcą dóbr w Podgórkach był cesarski rotmistrz von Sack z Wojcieszowa Średniego. Jeszcze w tym samym roku notowano kolejnego właściciela, a był nim kolejny Kasper von Zedlitz. Gdy w 1693 r. zmarł jego syn Conrad Gottlieb z Lubiechowej, Kaspar przekazał majątek w Podgórkach drugiemu synowi Carlowi Gottliebowi. Tenże od 1742 r. był starostą jeleniogórskim. Ponadto otrzymał od króla herb i tytuł barona von Zedlitz - Neukirch. On zapewne wybudował w Podgórkach pierwszy pałac. Było to w roku 1728.
Majątek rozwijał się coraz intensywniej. Hodowano bydło węgierskie, ponadto dochody przynosiła praca mieszkańców wsi w należących do dóbr lasach i kamieniołomach. Kiedy Carl Gottlieb zmarł w 1769 r. wieś przeszła w ręce jego syna Otto Friedricha Conrada barona von Zedlitz und Neukirch.
W 1825 r. Podgórki były jedną z większych wsi w okolicy i jednym z bogatszych majątków ziemskich. Właścicielem był wtedy baron Otto von Zedlitz. W 1870 roku z kolei baron von Zedlitz und Neukirch, mistrz ceremonii i okręgowy inspektor policji.
W rok później baron Hugo von Zedlitz und Neukirch sprzedał majątek hrabiemu von Harrach, który w krótkim czasie zabrał się za przebudowę pałacu. Wymieniono wówczas dach mansardowy na płaski z belwederem, a w późniejszych latach powstało boczne skrzydło z galerią nazywaną atelier, jako że hrabia ponoć był niezłym malarzem.
W 1915 r. majątek odziedziczyła córka hrabiego von Harrach, hrabina Elizabeth Vitzthum von Echstädt, a w 1939 r. przejął go jej syn, hrabia Wolfgang von Vitzthum. Ten już w dwa lata później zginął na froncie, a wdowa po nim, Ursula, pod koniec II wojny światowej (w 1944 lub 1945 r.) wyszła ponownie za mąż za hrabiego von Gersdorff. Hrabia nie zdążył już przejąć majątku, jako że nadszedł koniec wojny.
Zabytki.
Do wojewódzkiego rejestru zabytków wpisane są:

</doc>
<doc id="401558" url="https://pl.wikipedia.org/wiki?curid=401558" title="Podgórki (województwo mazowieckie)">
Podgórki (województwo mazowieckie)

Podgórki – wieś w Polsce położona w województwie mazowieckim, w powiecie radomskim, w gminie Wierzbica.
W latach 1975–1998 miejscowość położona była w województwie radomskim.
Wierni Kościoła rzymskokatolickiego należą do parafii Matki Boskiej Królowej Polski w Łączanach.

</doc>
<doc id="401559" url="https://pl.wikipedia.org/wiki?curid=401559" title="Podgórki (województwo zachodniopomorskie)">
Podgórki (województwo zachodniopomorskie)

Podgórki – (niem. "Deutsch Puddiger") wieś w Polsce położona w województwie zachodniopomorskim, w powiecie sławieńskim, w gminie Malechowo.
W latach 1975-1998 miejscowość administracyjnie należała do województwa koszalińskiego.
Zabytki.
Inne miejscowości o nazwie Podgórki: Podgórki

</doc>
<doc id="401560" url="https://pl.wikipedia.org/wiki?curid=401560" title="Podgórze (powiat chełmski)">
Podgórze (powiat chełmski)

Podgórze – wieś w Polsce położona w województwie lubelskim, w powiecie chełmskim, w gminie Chełm.
W latach 1975–1998 miejscowość położona była w województwie chełmskim. Według Narodowego Spisu Powszechnego (III 2011 r.) liczyła 58 mieszkańców i była 37. co do wielkości miejscowością gminy Chełm.
Przed II wojną światową miejscowość nosiła nazwę Spas.

</doc>
<doc id="401561" url="https://pl.wikipedia.org/wiki?curid=401561" title="Podgórze (powiat łomżyński)">
Podgórze (powiat łomżyński)

Podgórze – wieś w Polsce, położona w województwie podlaskim, w powiecie łomżyńskim, w gminie Łomża.
Wierni kościoła rzymskokatolickiego należą do rektoratu pw. św. Antoniego Padewskiego w Podgórzu.
Historia.
Wieś notowana przez historyków już ok. 1240 roku. Niewątpliwie była zapleczem dla dworu królewskiego w Starej Łomży.
W latach 1921 – 1939 wieś leżała w województwie białostockim, w powiecie łomżyńskim, w gminie Kupiski.
Według Powszechnego Spisu Ludności z 1921 roku wieś zamieszkiwało 399 osób w 61 budynkach mieszkalnych. Miejscowość należała do parafii rzymskokatolickiej w Łomży. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.
W 2016 r. ukazała się książka „Podgórze i Podgórzacy”napisana przez pochodzącego z Podgórza red. Wawrzyńca Kłosińskiego – wieloletniego redaktora prasy, radia i telewizji. Monografia jest pierwszym profesjonalnym zapisem historii wsi i jej współczesności – bogato ilustrowana. Wstęp prof. Adama Cz. Dobrońskiego z Uniwersytetu w Białymstoku czyni książkę wiarygodnym i cennym źródłem informacji.

</doc>
<doc id="401562" url="https://pl.wikipedia.org/wiki?curid=401562" title="Podgórze (województwo pomorskie)">
Podgórze (województwo pomorskie)

Podgórze (kaszb. "Pòdgòrzé", niem. "Karlswalde") – wieś w Polsce, położona w województwie pomorskim, w powiecie bytowskim, w gminie Kołczygłowy.
Wieś na Pojezierzu Bytowskim, stanowi sołectwo gminy Kołczygłowy. W obrębie ewidencyjnym Podgórza położona jest większa część Jeziora Czarnego Wielkiego i Czarnego Małego.
W latach 1975–1998 miejscowość administracyjnie należała do województwa słupskiego.

</doc>
<doc id="401563" url="https://pl.wikipedia.org/wiki?curid=401563" title="Podgórze (powiat myśliborski)">
Podgórze (powiat myśliborski)

Podgórze – wieś w Polsce położona w województwie zachodniopomorskim, w powiecie myśliborskim, w gminie Barlinek.
W latach 1975–1998 miejscowość położona była w województwie gorzowskim.

</doc>
<doc id="401564" url="https://pl.wikipedia.org/wiki?curid=401564" title="Podgórz (powiat brodnicki)">
Podgórz (powiat brodnicki)

Podgórz – wieś w Polsce położona w województwie kujawsko-pomorskim, w powiecie brodnickim, w gminie Brodnica.
Podział administracyjny.
W latach 1975–1998 miejscowość położona była w województwie toruńskim.
Demografia.
Według Narodowego Spisu Powszechnego (III 2011 r.) liczył 267 mieszkańców. Jest jedenastą co do wielkości miejscowością gminy Brodnica.

</doc>
<doc id="401565" url="https://pl.wikipedia.org/wiki?curid=401565" title="Podgórz (województwo lubelskie)">
Podgórz (województwo lubelskie)

Podgórz – wieś w Polsce położona w województwie lubelskim, w powiecie opolskim, w gminie Wilków.
Wieś szlachecka "Podgórze" położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość położona była w województwie lubelskim.
Wieś stanowi sołectwo gminy Wilków.
Historia.
Wieś notowana w roku 1409 w źródłach do połowy XVII w. występuje jako Podgórze.
W XV w. była także w użyciu inna nazwa tej wsi – „Podgrodzie”, którą w 1446 r. zapisano „Potgrodzie”, a w 1482 r. „Podgrodzie” w parafii Wilków. O tym, że obie nazwy odnoszą się do jednej wsi, świadczy fakt, iż w Podgrodziu były posiadłości Januszka sołtysa z Kurowa, Płonek, Wielkiego i Woli Wielickiej, którego synowie w latach następnych mają dziedzictwo w Podgórzu (w 1456 r. – Piotr Januszkowicz, a w roku 1467 Piotr i Jakub Januszkowicze z Podgórza). Nazwa Podgrodzie była zapewne starsza i wiązała się z istniejącym tutaj we wczesnym średniowieczu grodem którego ślady z okresu VIII-XIII zostały odkryte na terenie wsi. Nazwa Podgórze powstała jak się przypuszcza w związku z zanikaniem pamięci o istniejącym w przeszłości grodzie.
W połowie XV wieku wieś płaciła dziesięciny na rzecz klasztoru świętokrzyskiego i plebana Wilkowa. W roku 1443 Klemens archidiakon lubelski jako komisarz soboru bazylejskiego przysądza opactwu świętokrzyskiemu przeciwko plebanowi Wilkowa dziesięcinę snopową z łanów kmiecych w Podgórzu oszacowaną na 3 grzywny którą klasztor pobiera od ponad 40 lat, „od tak dawna, że pamięć ludzka nie sięga”. Według zapisów z lat 1470–1480 dziesięcinę snopową i konopną z 4 łanów kmiecych wartości do 2 grzywien dowożą klasztorowi świętokrzyskiemu, a z 2 folwarków rycerskich dziesięcinę snopową pobiera plebsn Wilkowa (Długosz L.B. t.II s.554; t.III s.248-9). Podobnie w roku 1521 dziesięcina pobierana była z Podgrodzia, w 1529 z folwarków dziesięcina snopowa wartości 1,5 grzywny należy do plebana Wilkowa (Liber Retaxationum 441). W latach 1626 do 1819 dziesięcina płacona jest wspólnie z Mięćmierzem.
Podgórz w wieku XIX stanowił wieś i folwark w powiecie nowoalekaandryjskim (puławskim), gminie Rogów, parafii Wilków. W roku posiadał 26 osad z gruntem 279 mórg folwark 9 budynków i 568 mórg. Należał do dóbr Dobre. Eksploatowano tu pokłady marglu i kamienia wapiennego był także wiatrak.

</doc>
<doc id="401566" url="https://pl.wikipedia.org/wiki?curid=401566" title="Podgórzyce (województwo lubuskie)">
Podgórzyce (województwo lubuskie)

Podgórzyce () – wieś w Polsce, położona w województwie lubuskim, w powiecie zielonogórskim, w gminie Nowogród Bobrzański.
W latach 1975–1998 miejscowość położona była w województwie zielonogórskim.
Nazwa.
W 1295 w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest w zlatynizowanej formie "Podgorzicz". W 1442 roku wzmiankowano pierwszych właścicieli dóbr w Podgórzycach, a byli nimi czterej bracia Rothenburgowie. W drugiej połowie XV stulecia dobra należały do członków rodu von Niesemeuschel. 
Zabytki.
Do wojewódzkiego rejestru zabytków wpisany jest:
Turystyka.
W Podgórzycach ma swój początek pieszy czarny szlak turystyczny „Od Bobru do Odry”. Przechodzi on dalej przez zachodnią część Zielonej Góry, przecinając Odrę i kierując się w kierunku jeziora Niesłysz.

</doc>
<doc id="401567" url="https://pl.wikipedia.org/wiki?curid=401567" title="Podgórzyce (województwo łódzkie)">
Podgórzyce (województwo łódzkie)

Podgórzyce – wieś w Polsce położona w województwie łódzkim, w powiecie łęczyckim, w gminie Góra Świętej Małgorzaty.
W latach 1975–1998 miejscowość administracyjnie należała do województwa płockiego.

</doc>
<doc id="401568" url="https://pl.wikipedia.org/wiki?curid=401568" title="Podgórzyce (województwo mazowieckie)">
Podgórzyce (województwo mazowieckie)

Podgórzyce – wieś w Polsce położona w województwie mazowieckim, w powiecie grójeckim, w gminie Warka. Leży przy drodze krajowej nr 79.
Wieś arcybiskupstwa gnieźnieńskiego w kluczu konarskim w województwie mazowieckim w drugiej połowie XVI wieku, przeszła na uposażenie kapituły gnieźnieńskiej w XVII wieku. 
Historia.
Podgórzyce leżą na północ od Warki. Wieś przylega do stromej ściany wzgórz skarpy Doliny Wisły, poza której krawędzią rozciągają sady owocowe. Po drugiej stronie wsi, w dole też ciągną się sady.
Pierwsze sady włościańskie zaczęto zakładać już w II poł. XIX wieku. Na większą skalę sadownictwo rozwinęło się w okresie międzywojennym.
Jest to stara osada a ślady osadnictwa datowane są na okres epoki żelaza – ok. 700 lat p.n.e. do VI w. n.e. Znaleziono w Podgórzycach z okresu wczesnorzymskiego (I -II w. n.e.) – 2 gliniane popielnice.
Przywilej roku 1240 – wydany przez księcia Konrada I mazowieckiego potwierdził, że do uposażenia stołu arcybiskupiego należało kilka wsi leżących u ujścia Pilicy do Wisły m.in. Podgórzyce, które przez ponad 500 lat, były wpierw własnością biskupów gnieźnieńskich jako dobra stołowe, a później kapituły katedry gnieźnieńskiej jako dobra chlebowe.
Pierwotny kościół św. Krzyża i św. Trójcy w Pólku fundowali i uposażyli arcybiskupi gnieźnieńscy przypuszczalnie w II poł. XIII w., a Podgórzyce należały do tego Kościoła.
Książę Ziemowit III w 1359 roku potwierdził cały majątek stołu arcybiskupiego na Mazowszu, m.in. miejscowości leżące u ujścia Pilicy do Wisły. tj. Podgórzyce.
Prawdopodobnie w 1380 roku przeniesiona została przez arcybiskupa gnieźnieńskiego Jana Suchywilka Strzeleckiego, parafia z Pólka k. Ostrówka do Konar. Podgórzyce należały do tej parafii i leżały w powiecie wareckim w ziemi czerskiej.
W roku 1512 Podgórzyce należą do biskupiego klucza łęgonickiego. W roku 1540 powołano nowy klucz obejmujący wsie nad Pilicą i Wisłą – klucz konarski (już bez Łęgonic) – tworzą go wsie Konary, Podgórzyce, Ostrówek i Przylot.
W roku 1788 – Podgórzyce – mają 13 gospodarstw i 6 rodzin komorników. We wsi spisano 5 koni, 29 wołów, 32 krowy i 5 pasiek z 21 ulami.
W roku 1795 nastąpił III rozbiór Polski – Konary znalazły się w zaborze pruskim, a dobra duchowieństwa katolickiego i królewszczyzny zostały zajęte na własność skarbu. Upaństwowiono też m.in. klucz konarski, w skład którego wchodziły Podgórzyce.
433 morgi, należały do parafii i gminy Konary
Podgórzyce należą do parafii Konary, a dzieci chodzą do Szkoły Podstawowej w Konarach.
W latach 1975–1998 miejscowość położona była w województwie radomskim.

</doc>
<doc id="401569" url="https://pl.wikipedia.org/wiki?curid=401569" title="Podgórzyn (województwo dolnośląskie)">
Podgórzyn (województwo dolnośląskie)

Podgórzyn (do 1945 niem. "Giersdorf", do marca 1946 "Popławy") – wieś w Polsce położona w województwie dolnośląskim, w powiecie karkonoskim, w gminie Podgórzyn.
Położenie.
Podgórzyn to duża wieś położona na wysokości 350-480 m n.p.m. Miejscowość leży w dolinie rzeki Podgórnej, częściowo w obrębie Pogórza Karkonoskiego (Podgórzyn Górny), a częściowo na terenie Kotliny Jeleniogórskiej (Podgórzyn Dolny). Na północ od miejscowości znajdują się Stawy Podgórzyńskie, założone na przełomie XIV i XV wieku przez zakon cystersów; w późniejszym okresie własność Schaffgotschów z Cieplic, a od 1996 własność prywatna. Kompleks 67 stawów obejmuje 150 ha i należy do najcenniejszych zespołów przyrodniczych Kotliny Jeleniogórskiej, a zarazem do najwyżej położonych kompleksów wodnych w tej części Europy. Na uwagę zasługuje bogactwo świata ptactwa wodnego m.in. kaczki, perkozy, czaple siwe, tracze mirogęsi. W stawach w sposób tradycyjny hodowane są takie gatunki, jak karp, amur, tołpyga oraz sezonowo jesiotr i pstrąg.
Podział administracyjny.
W latach 1975–1998 miejscowość położona była w województwie jeleniogórskim. Miejscowość jest siedzibą władz gminy Podgórzyn, a także Zarządu Zlewni Bobru i Nysy Łużyckiej RZGW we Wrocławiu.
Historia.
Wioska ta jest jedną z najstarszych na ziemi jeleniogórskiej, bo zachowały się o niej dokumenty, które sięgają roku 1305. Rozwój wsi wiązał się z założeniem przez cystersów z Cieplic stawów rybnych. W późniejszym okresie rozwijało się rzemiosło: w XVII wieku działała tutaj odlewnia dzwonów, a w roku 1681 założono dużą papiernię, a w 1852 młyn papierniczy. W połowie XIX wieku na terenie miejscowości istniała szlifiernia szkła i kamieni. Funkcjonowały tu również mniejsze zakłady: młyny wodne, tkalnie, bielniki, browar i wytwórnia szkła. Rozwój turystyki przyniósł z kolei powstanie pensjonatów, hoteli i gospód. Od 1911 do 31 grudnia 1964 kursował tutaj tramwaj z Jeleniej Góry (od 20 maja 1914 z Podgórzyna Górnego). Fakt ten upamiętnia tramwaj ustawiony na dawnym przystanku końcowym w Podgórzynie Górnym.
W 2017 rozpoczęła się budowa nowej szkoły we wsi.
Zabytki.
Do wojewódzkiego rejestru zabytków wpisane są obiekty:
Ponadto w gminnej ewidencji zabytków znajdują się obiekty zlokalizowane przy ulicach Bujwida (nr 18, 19 i 22), Ewangelickiej (nr 1, 4, 12), Kościelnej (nr 1), Nadwodnej (nr 6, 9 i 10), Ogrodowej (nr 2 i 16), Zielonej (nr 2, 5, 7) i Żołnierskiej (nr 1, 7, 12, 13, 14, 15, 17, 18, 22, 35, 40, 44, 47, 60, 62, 63, 72, 74, 75, 77, 79, 82, 83, 91, 91a, 96, 99, 118 i 119) oraz stanowiska archeologiczne we wsi.

</doc>
<doc id="401570" url="https://pl.wikipedia.org/wiki?curid=401570" title="Podgórzyn (województwo kujawsko-pomorskie)">
Podgórzyn (województwo kujawsko-pomorskie)

Podgórzyn – wieś w Polsce położona w województwie kujawsko-pomorskim, w powiecie żnińskim, w gminie Żnin.
Wieś klucza żnińskiego arcybiskupstwa gnieźnieńskiego, położona była w XVII wieku w powiecie kcyńskim województwa kaliskiego. W latach 1975–1998 miejscowość położona była w województwie bydgoskim. Według Narodowego Spisu Powszechnego (III 2011 r.) liczyła 486 mieszkańców. Jest czwartą co do wielkości miejscowością gminy Żnin.

</doc>
<doc id="401571" url="https://pl.wikipedia.org/wiki?curid=401571" title="Podgrodzie (województwo podkarpackie)">
Podgrodzie (województwo podkarpackie)

Podgrodzie – wieś uzdrowiskowa w Polsce, położona w województwie podkarpackim, w powiecie dębickim, w gminie Dębica.
Uzdrowisko.
Na mocy rozporządzenia Rady Ministrów z dnia 27 października 2022 r. sołectwu Latoszyn oraz sołectwu Podgrodzie został nadany status uzdrowiska, które otrzymało nazwę „Uzdrowisko Latoszyn”.
Historia.
Początki wsi sięgają X wieku, kiedy to na jednym ze wzgórz istniał słowiański gród. Osada ta została zniszczona przez Wiślan, a jej władca – Bodzos – zamordowany. Nawiązująca do grodu nazwa jednak pozostała.
Wieś w powiecie pilzneńskim w województwie sandomierskim w latach 70. XVI wieku była własnością wojewody kijowskiego Konstantego Wasyla Ostrogskiego.
W latach 1975–1998 miejscowość położona była w województwie tarnowskim.
W 2012 r. sołectwu Latoszyn i sołectwu Podgrodzie został nadany status obszaru ochrony uzdrowiskowej („Obszar Ochrony Uzdrowiskowej Latoszyn”).
Gospodarka.
W listopadzie 2007 roku zakład firmy Romet Motors rozpoczął tu produkcję skuterów, motorowerów i motocykli marki Romet. Na terenie Podgrodzia zostały wybudowane hale tranzytowe i punkty logistyczne przez firmę Trans Południe.
Religia.
Podgrodzie jest siedzibą rzymskokatolickiej parafii Parafia Przemienienia Pańskiego należącej do dekanatu Dębica Zachód w diecezji tarnowskiej.
Znane osoby.
Z Podgrodzia pochodzi Rafał Buszek wielokrotny reprezentant Polski (w 2014 występował w drużynie która zdobyła mistrzostwo świata).

</doc>
<doc id="401572" url="https://pl.wikipedia.org/wiki?curid=401572" title="Podgrodzie (województwo świętokrzyskie)">
Podgrodzie (województwo świętokrzyskie)

Podgrodzie – wieś w Polsce położona w województwie świętokrzyskim, w powiecie ostrowieckim, w gminie Ćmielów.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Ćmielowie.
Wieś w powiecie sandomierskim w województwie sandomierskim w XVI wieku była własnością wojewody kijowskiego Konstantego Wasyla Ostrogskiego. W latach 1975–1998 miejscowość położona była w województwie tarnobrzeskim.

</doc>
<doc id="401573" url="https://pl.wikipedia.org/wiki?curid=401573" title="Podlasek (województwo świętokrzyskie)">
Podlasek (województwo świętokrzyskie)

Podlasek – wieś w Polsce położona w województwie świętokrzyskim, w powiecie buskim, w gminie Stopnica.
W latach 1975–1998 miejscowość położona była w województwie kieleckim.

</doc>
<doc id="401574" url="https://pl.wikipedia.org/wiki?curid=401574" title="Podlasek (województwo warmińsko-mazurskie)">
Podlasek (województwo warmińsko-mazurskie)

Podlasek – wieś w Polsce położona w województwie warmińsko-mazurskim, w powiecie nowomiejskim, w gminie Biskupiec. Przez wieś przechodzi droga wojewódzka nr 538.
W latach 1975–1998 miejscowość położona była w województwie toruńskim.
Zobacz też: Podlasek, Podlasek Mały

</doc>
<doc id="401575" url="https://pl.wikipedia.org/wiki?curid=401575" title="Podlesice (województwo małopolskie)">
Podlesice (województwo małopolskie)

Podlesice (do czerwca 2004 "Podlesice I") – wieś w Polsce położona w województwie małopolskim, w powiecie miechowskim, w gminie Charsznica.
W latach 1975–1998 miejscowość położona była w województwie kieleckim.

</doc>
<doc id="401576" url="https://pl.wikipedia.org/wiki?curid=401576" title="Podlesie Duże (województwo lubelskie)">
Podlesie Duże (województwo lubelskie)

Podlesie Duże – wieś w Polsce położona w województwie lubelskim, w powiecie zamojskim, w gminie Radecznica.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Radecznica.

</doc>
<doc id="401577" url="https://pl.wikipedia.org/wiki?curid=401577" title="Podlesie Duże (województwo mazowieckie)">
Podlesie Duże (województwo mazowieckie)

Podlesie Duże dawniej też Podlesie-Stromiec lub Stromiec-Podlesie – wieś w Polsce położona w województwie mazowieckim, w powiecie białobrzeskim, w gminie Stromiec.
W latach 1975–1998 miejscowość położona była w województwie radomskim.
Wierni Kościoła rzymskokatolickiego należą do parafii św. Jana Chrzciciela w Stromcu.

</doc>
<doc id="401579" url="https://pl.wikipedia.org/wiki?curid=401579" title="Podlesie (województwo dolnośląskie)">
Podlesie (województwo dolnośląskie)

Podlesie (niem. "Kunsdorf") – wieś w Polsce położona w województwie dolnośląskim, w powiecie dzierżoniowskim, w gminie Niemcza.
Podział administracyjny.
W latach 1975–1998 miejscowość położona była w województwie wałbrzyskim.
Szlaki turystyczne.
 Strzelin – Szańcowa – Gościęcice Średnie - Skrzyżowanie pod Dębem – Gromnik – Dobroszów – Kalinka – Skrzyżowanie nad Zuzanką - Źródło Cyryla – Ziębice - Lipa - Rososznica - Stolec - Cierniowa Kopa - Kolonia Bobolice - Kobyla Głowa - Karczowice - Podlesie - Ostra Góra - Starzec - Księginice Wielkie - Sienice - Łagiewniki - Oleszna - Przełęcz Słupicka - Sulistrowiczki - Ślęża - Sobótka
 Piława Górna - Ligota Mała - Przerzeczyn-Zdrój - Podlesie - Ruszkowice - Przełęcz nad Blotnicą
 Ziębice – Lipa - Jasłówek - Krzelków - Zameczny Potok - Ciepłowody - Kawia Góra (Łysica) - Ruszkowice - Ostra Góra - Podlesie - Przerzeczyn-Zdrój - Grzybowiec - Piława Górna - Piława Dolna

</doc>
<doc id="401581" url="https://pl.wikipedia.org/wiki?curid=401581" title="Podlesie (gmina Kraśnik)">
Podlesie (gmina Kraśnik)

Podlesie – wieś w Polsce położona w województwie lubelskim, w powiecie kraśnickim, w gminie Kraśnik.
W latach 1975–1998 miejscowość położona była w województwie lubelskim.
Wieś stanowi sołectwo gminy Kraśnik. Według Narodowego Spisu Powszechnego (III 2011 r.) wieś liczyła 461 mieszkańców. 
Historia.
Według Słownika geograficznego Królestwa Polskiego z roku 1887 było to przedmieście Kraśnika.

</doc>
<doc id="401582" url="https://pl.wikipedia.org/wiki?curid=401582" title="Podlesie (powiat olkuski)">
Podlesie (powiat olkuski)

Podlesie (też: "Podlesie Rabsztyńskie") – wieś w Polsce położona w województwie małopolskim, w powiecie olkuskim, w gminie Olkusz.
W latach 1975–1998 miejscowość położona była w województwie katowickim.

</doc>
<doc id="401583" url="https://pl.wikipedia.org/wiki?curid=401583" title="Podlesie (gmina Lelów)">
Podlesie (gmina Lelów)

Podlesie – wieś w Polsce położona w województwie śląskim, w powiecie częstochowskim, w gminie Lelów.
W latach 1975–1998 miejscowość położona była w województwie częstochowskim.
W miejscowości znajduje się zrujnowany zabytkowy dwór w zespole dawnych zabudowań folwarcznych oraz park.
We wsi znajduje się przystanek kolejowy Podlesie.

</doc>
<doc id="401584" url="https://pl.wikipedia.org/wiki?curid=401584" title="Podlesie (powiat choszczeński)">
Podlesie (powiat choszczeński)

Podlesie (niem. "Althorst") – wieś sołecka w Polsce położona w województwie zachodniopomorskim, w powiecie choszczeńskim, w gminie Drawno. W latach 1975–1998 miejscowość administracyjnie należała do województwa gorzowskiego. W roku 2007 wieś liczyła 54 mieszkańców. 
Geografia.
Wieś leży ok. 16 km na południowy zachód od Drawna.

</doc>
<doc id="401585" url="https://pl.wikipedia.org/wiki?curid=401585" title="Podleśna (województwo śląskie)">
Podleśna (województwo śląskie)

Podleśna – wieś w Polsce położona w województwie śląskim, w powiecie zawierciańskim, w północno-wschodnich granicach gminy Pilica. Nazwa typu etnograficznego, oznaczająca ludzi mieszkających pod lasem. Przysiółek wsi: Ostra Góra.
W latach 1975–1998 miejscowość położona była w województwie katowickim.
Historia.
Miejscowość została utworzona rozporządzeniem starosty kieleckiego 7 sierpnia 1937 r., odłączając ją od Dobrakowa. Nigdy wcześniej nie była wzmiankowana.

</doc>
<doc id="401586" url="https://pl.wikipedia.org/wiki?curid=401586" title="Podleśna (województwo warmińsko-mazurskie)">
Podleśna (województwo warmińsko-mazurskie)

Podleśna – wieś w Polsce położona w województwie warmińsko-mazurskim, w powiecie olsztyńskim, w gminie Dobre Miasto.
W latach 1975–1998 miejscowość położona była w województwie olsztyńskim. Wieś znajduje się w historycznym regionie Warmia.
Zobacz też: Podleśna, Podleśna Wola

</doc>
<doc id="401587" url="https://pl.wikipedia.org/wiki?curid=401587" title="Podłęcze (województwo łódzkie)">
Podłęcze (województwo łódzkie)

Podłęcze – wieś w Polsce położona w województwie łódzkim, w powiecie skierniewickim, w gminie Słupia.
Historia.
W latach 1975–1998 miejscowość położona była w województwie skierniewickim.

</doc>
<doc id="401588" url="https://pl.wikipedia.org/wiki?curid=401588" title="Podłęcze (województwo mazowieckie)">
Podłęcze (województwo mazowieckie)

Podłęcze – wieś w Polsce położona w województwie mazowieckim, w powiecie piaseczyńskim, w gminie Góra Kalwaria.
W latach 1975–1998 miejscowość położona była w województwie warszawskim.
W Podłęczu jest sklep wielobranżowy. Obecnie powstaje tam boisko. 

</doc>
<doc id="401589" url="https://pl.wikipedia.org/wiki?curid=401589" title="Podłęże (województwo łódzkie)">
Podłęże (województwo łódzkie)

Podłęże – wieś w Polsce położona w województwie łódzkim, w powiecie łęczyckim, w gminie Świnice Warckie.
W latach 1975–1998 miejscowość położona była w województwie konińskim.

</doc>
<doc id="401590" url="https://pl.wikipedia.org/wiki?curid=401590" title="Podłęże (województwo świętokrzyskie)">
Podłęże (województwo świętokrzyskie)

Podłęże – wieś w Polsce, położona w województwie świętokrzyskim, w powiecie pińczowskim, w gminie Pińczów.
W latach 1975–1998 miejscowość położona była w województwie kieleckim.
Położenie.
Wieś położona jest na trasie z Pińczowa do Kielc, ok. 4 km od Pińczowa. Znajduje się tu około 100 domów. Zabudowa rozproszona jest na terenie o średnicy ok. 4 km. Jest to miejscowość typowo rolnicza, z jednym tylko zakładem przemysłowym – obróbki kamienia naturalnego. W miejscowości jest też sklep spożywczo-przemysłowy. W remizie strażackiej działa drużyna Ochotniczej Straży Pożarnej wyposażona w wóz strażacki.
Przeprawa przez rzekę Strugę Podłęską możliwa przez dwa mosty – na drodze wojewódzkiej 766 i na drodze powiatowej Podłęże-Janów. Rzeczka jest płytka, ma przeważnie głębokość zaledwie od kilku do kilkudziesięciu centymetrów, jednak miejscami płynie głębokim korytem (od 1,5 do 5 m) z miejscowymi odsłonięciami wapieni jurajskich.
Pomiędzy wsią Podłęże a Brzeście znajdują się tereny tzw. torfowisk gdzie wydobywano torf na potrzeby lokalne. Pozostały tu rozpadliny po wydobyciu.Ostatnie informacje o wydobyciu pochodzą z lat 50.
Historia.
Długosz podaje że wieś Podłęże w roku 1441 należy do Jakuba Podłęskiego herbu Leliwa. W kwietniu 1443 wieś miała już nowego właściciela – Bernarda z Chełmiec, a po nim jego syna Jana.Ród Oleśnickich nabył Podłęże przed marcem 1447 kiedy to w dokumencie związanym z powstaniem klasztoru w Pińczowie z 15 marca 1447 wzmiankowano, iż przeor konwentu pińczowskiego otrzymał od wojewody sandomierskiego Jana Głowacza, wieś Podłęże.
Kolejne wzmianki o miejscowości pochodzą z zapisów w księgach metrykalnych Pińczowa z lat 1632-1674 oraz z czasów potopu szwedzkiego. Miała się tu znajdować karczma, która została spalona, lecz nie wiadomo przez które wojska. Wieś była własnością klasztoru w Pińczowie do 6 czerwca 1819 roku, kiedy to na mocy dekretu prymasa Franciszka Skarbka Malczewskiego nastąpiła kasata klasztoru paulinów w Pińczowie. Folwark w Podłężu zajęły władze na rzecz funduszu ogólnoreligijnego.
Wcześniej często wieś padała ofiarą konfliktów paulinów z miejscowymi możnymi. Mikołaj Oleśnicki przed 1566 r. zagarnął mienie wsi, przez co jego spadkobiercy musieli wypłacić odszkodowanie w wysokości 2000 florenów (sprzedali na ten poczet Pińczów). W 1697 roku Stefan Bidziński, wojewoda sandomierski, pan wsi Czechów i Janów dokonał najazdu na Podłęże siłami 60 dragonów konnych oraz chłopów uzbrojonych w kije, siekiery i kosy. Zabrano łupy, porwano także trzech kmieci (Józefa Cieślika, Jana Jarosika i Marcina Mielcarza), których pobito i odstawiono do na pół roku do chęcińskich lochów. Po śmierci Stefana Bidzińskiego w 1705 r. spadkobiercy ponownie weszli w konflikt z paulinami, co zakończyło się kolejnym najazdem.
W latach 1707-1708 w Pińczowie i okolicach panowała epidemia. W związku z tym przez półtora roku śluby i chrzty parafialne odprawiano w kaplicy w Podłężu. Kaplica nie zachowała się do czasów obecnych. 14 września 1714 roku hetman Adam Mikołaj Sieniawski wydał ordynans, na mocy którego wieś Podłęże została uwolniona od wszelkich ciężarów wojskowych. Zapewne wydano go na skutek starań paulinów, aby nie odrywać od pracy kmieci i nie obciążać daninami wsi, z której czerpali pożytki.
W 1771 r. nastąpił spór z ówczesnym właścicielem Czechowa, Michałem Siemońskim, który oskarżył klasztor o pogwałcenie kopców i granic pomiędzy Czechowem a Podłężem. Sprawa trafiła do sądu, który odrzucił roszczenia Siemońskiego. Temat granic pomiędzy wsiami pojawiał się jeszcze w 1778 roku. Zakon paulinów, skłócony z margrabiami pińczowskimi oraz pińczowskim proboszczem, Hugo Kołłątajem opuścił w końcu klasztor i przylegające do niego majątki. Zakonnicy powrócili tu jeszcze na krótko w 1800 r. i zastali majątek w Podłężu zaniedbany i opuszczony. Jak już wspomniano w 1819 nastąpiła kasata klasztoru, a folwark w Podłężu trafił w nowe ręce.
W okresie międzywojennym przez Podłęże przebiegały tory wąskotorowej Pińczowskiej Kolejki Dojazdowej. Linię o szerokości torów 600 mm otwarto 3 maja 1924 roku. Linia działała do 1949 roku. Tory rozebrano w 1950 roku. Obecnie pozostał nasyp biegnący wzdłuż drogi wojewódzkiej nr 766 Pińczów-Morawica. W miejscowości nie było przystanku tej kolei, najbliższy o nazwie Erdmanówka znajdował się w miejscowości Nowa Wieś, będącej obecnie w granicach Pińczowa.Stacja znajdowała się naprzeciwko obecnych Pińczowskich Zakładów Kamienia Budowlanego.
W skorowidzu miejscowości Rzeczypospolitej Polskiej wydanej w Książnicy Naukowej w Przemyślu jest wymieniona miejscowość i folwark Podłęże, jako najbliższy telegraf i telefon wskazano Pińczów.
Znajdowały się tu dwa młyny, napędzane wodami małej rzeczki "Strugi Podłęskiej", uległy one zniszczeniu na początku XX w.Jeden którego właścicielem była rodzina Pilarków znajdował się w centrum wsi.Drugi był zbudowany w górnej części biegu rzeki i według opowieści starszych mieszkańców służył do mielenia na kaszę. Znajdował się także drewniany dworek szlachecki, właścicielem majątku i folwarku Podłęże do lat powojennych była rodzina Dobrowolskich.Po wojnie majątek został rozsprzedany, a dworek rozebrany po II wojnie światowej przez nowego właściciela.
W kampanii wrześniowej 1939 roku od Podłęża Niemcy z 3 Dywizji Lekkiej (dowódca gen. mjr Adolf Kuntzen)zaatakowali pozycje broniącego się w Brześciu 5 Pułku Strzelców Konnych (dowódca płk Kazimierz Kosiarski) z Krakowskiej Brygady Kawalerii.Pozycje obronne utrzymano.Brygada wycofała się na rozkaz w kierunku linii Wisły.Sam Pińczów został zajęty 7 września bez walki przez 27 Dywizję Piechoty, której pododdziały w odpowiedzi na ostrzelanie przez kilkuosobową grupę żołnierzy polskich i cywilów spalił większą część Pińczowa i rozstrzelał wiele osób (relacje mówią o nawet 200 osobach). Z opowiadań mieszkańców wynika że do kopania torfu wykorzystywano Żydów z Pińczowa.
W okresie drugiej wojny światowej wieś została dotknięta represjami okupanta niemieckiego- po donosie kolaboranta rodzina Mazurów została aresztowana nocą, przewieziona do Kielc, a potem zesłana do obozu koncentracyjnego gdzie cała zginęła. Przyczyną aresztowania było doniesienie o współpracy z partyzantami jednego z członków rodziny.
W okolicznych lasach w czasie II wojny światowej podczas ofensywy styczniowej znajdowały się stanowiska artylerii, do chwili obecnej znajdowane są składy amunicji.Okolic Pińczowa i Podłęża broniła niemiecka 17 Dyw.Pancerna, która kontruderzeniem (ok. 50 czołgów ze wsparciem piechoty)na Chmielnik próbowała odrzucić jednostki Frontu Ukraińskiego. W wyniku walk w lasach na zachód od Chmielnika (wieś Holendry)jednostki niemieckie zostały rozbite.Atakujący 73 Korpus wojsk radzieckich z 52 Armii wbił się między rozbite jednostki (uderzała 50 Dywizja Piechoty ze wsparciem 152 Brygady Pancernej) i dotarł do Nidy wieczorem 13 stycznia. Podłęże zostało wyzwolone 13 stycznia.Mimo iż wieś nie była broniona, gdyż front się załamał kilka budynków zostało zniszczonych przez wkraczające wojska radzieckie. W przekazach ustnych zachowały się relacje o dobijaniu niemieckich rannych i jeńców przez żołnierzy radzieckich.Na terenach w pobliżu obecnego sklepu spożywczego oddziały radzieckie zorganizowały obozowisko.
Po stronie wschodniej wsi biegły tory kolei o normalnym rozstawie torów, wybudowane po II wojnie światowej, które kończyły się w Pińczowie. Była to linia towarowa zaopatrująca zakłady przemysłowe. Po roku 1989 okazały się niepotrzebne i zostały rozebrane około roku 1995.
Lokalna legenda mówi że tereny tzw. Carowych Górek (południowa część Podłęża) były miejscem corocznych ćwiczeń kawalerii rosyjskiej z garnizonu pińczowskiego, gdzie stacjonował 14. Jamburgski Pułk Dragonów. Efektem miało być naniesienie na kopytach koni warstwy nieurodzajnego piasku na tutejszą lepszą glebę.
Zabytki.
W Podłężu znajduje się figurka na miejscu zbiorowej mogiły zmarłych w czasie zarazy w XIX w.Ponoć pochowano tam również zabitych w czasie przejścia frontu w 1945 roku, ale nie jest to oznaczone.

</doc>
<doc id="401591" url="https://pl.wikipedia.org/wiki?curid=401591" title="Podolany (województwo dolnośląskie)">
Podolany (województwo dolnośląskie)

Podolany (niem. "Schönfeld") – wieś w Polsce położona w województwie dolnośląskim, w powiecie złotoryjskim, w gminie Złotoryja.
Podział administracyjny.
W latach 1975–1998 miejscowość administracyjnie należała do województwa legnickiego.

</doc>
<doc id="401592" url="https://pl.wikipedia.org/wiki?curid=401592" title="Podolany (województwo mazowieckie)">
Podolany (województwo mazowieckie)

Podolany – wieś w Polsce położona w województwie mazowieckim, w powiecie lipskim, w gminie Ciepielów.
W latach 1975–1998 miejscowość położona była w województwie radomskim.
Wierni Kościoła rzymskokatolickiego należą do parafii Świętych Apostołów Piotra i Pawła w Krępie Kościelnej.
Historia.
Podolany w wieku XIX opisano jako wieś w powiecie iłżeckim, gminie Wierzchowiska, parafii Krępa. Odległe od Iłży 18 wiorst posiadały 25 domów i 151 mieszkańców. Wieś wchodziła w skład dóbr Jawór Solecki.

</doc>
<doc id="401593" url="https://pl.wikipedia.org/wiki?curid=401593" title="Podolany (województwo świętokrzyskie)">
Podolany (województwo świętokrzyskie)

Podolany – wieś w Polsce położona w województwie świętokrzyskim, w powiecie kazimierskim, w gminie Kazimierza Wielka.
W latach 1975–1998 miejscowość położona była w województwie kieleckim.
Zabytki.
Pozostałości parku z przełomu XVIII/XIX w., przebudowanego w 1 ćw. XX w., wpisane do rejestru zabytków nieruchomych (nr rej.: A.195 z 10.12.1957).

</doc>
<doc id="401594" url="https://pl.wikipedia.org/wiki?curid=401594" title="Podole (powiat aleksandrowski)">
Podole (powiat aleksandrowski)

Podole – wieś w Polsce położona w województwie kujawsko-pomorskim, w powiecie aleksandrowskim, w gminie Raciążek.
Podział administracyjny.
W latach 1975–1998 miejscowość położona była w województwie włocławskim.
Demografia.
Według Narodowego Spisu Powszechnego (III 2011 r.) liczyło 429 mieszkańców. Jest drugą co do wielkości miejscowością gminy Raciążek.
Pomniki przyrody.
W 2011 roku ustanowiono pomnikiem przyrody dąb szypułkowy o obwodzie 620 cm.

</doc>
<doc id="401595" url="https://pl.wikipedia.org/wiki?curid=401595" title="Podole (województwo lubelskie)">
Podole (województwo lubelskie)

Podole – wieś w Polsce położona w województwie lubelskim, w powiecie lubelskim, w gminie Bełżyce.
W latach 1958–1972 w granicach miasta Bełżyce (patrz historia).
W latach 1975–1998 miejscowość położona była w województwie lubelskim.
Wieś stanowi sołectwo gminy Bełżyce. Według Narodowego Spisu Powszechnego z roku 2011 wieś liczyła 510 mieszkańców.
Historia.
Dziś przedmieście Bełżyc, po raz pierwszy wzmiankowane w dokumentach w 1408 r. Wieś szlachecka w parafii Bełżyce stanowiła wówczas własność rycerza Mikołaja. Później weszła w skład dóbr bełżyckich i dzieliła ich losy aż do końca XIX wieku. W 1586 r. w wyniku podziału dóbr pomiędzy braćmi Spinkami – Jan i Krzysztof trzymali po połowie wsi Podole, a w 1676 r. wieś była własnością Pawła (II) Orzechowskiego i Jana Kołakowskiego, który odkupił część wsi od Orzechowskich.
W 1886 r. na terenie dóbr Bełżyce utworzono po parcelacji 24 kolonie noszące wspólną nazwę Podole. Później podzielono je na części Podole I i Podole II (ta z kolei składa się z kolonii Zapiecek, Majdan, Choiny i Podole Dołek).
W czasie okupacji hitlerowskiej Podole była ważną placówką AK. Znajdowały się tu magazyny broni, amunicji oraz żywności oddziałów partyzanckich okręgu lubelskiego. We wsi kwaterowały liczne oddziały partyzanckie. Istniała tu placówka BCh (komendant Jan Grabowski), a w ramach OP 8 AK wieś wystawiła w 1944 r. pluton dowodzony przez Andrzeja Majewskiego. W nocy 24 maja 1944 roku Podole zostało poddane brutalnej akcji pacyfikacyjnej.
Hitlerowcy przeczesując zabudowania aresztowali wszystkich napotkanych mężczyzn, grupując ich w posesji Andrzeja Krekory, po czym zaczęli wyczytywać z ustalonej przez konfidentów listy nazwiska podejrzanych o przynależność do partyzantki. Z zamieszania skorzystali Bartłomiej Maj, Józef Maj, Urban Maj i uciekli ocalając życie. 15 osób Niemcy zabrali ze sobą do Lublina. Pozostali z nich przy życiu tylko Scholastyka Maj i Stanisław Zieliński. 13 osób aresztowanych w Podolu hitlerowcy rozstrzelali na Rynku w Bełżycach 9 czerwca 1944 r. Podczas pacyfikacji zginął też partyzant ps. “Baśka” (rozerwał się w bunkrze granatem, konającego Niemcy oblali benzyną i spalili żywcem). Pamięć ofiar z Podola przypomina krzyż wzniesiony na skrzyżowaniu dróg.
W 1947 roku gromada Podole miała 439 mieszkańców. Dziś liczy 143 gospodarstwa domowe i 484 mieszkańców. We wsi nadal funkcjonuje młyn wzniesiony przez A. Jaroszyńskiego przed 1939 rokiem jako wodny (obecnie motorowy). W latach 80. doprowadzono do wsi wodociąg, a w 90. rozpoczęto budowę nowych posesji mieszkalnych i obiektów handlowo-usługowych. Między innymi powstało, gospodarstwa szkółkarskie itd. Wieś otrzymała telefoniczną łączność ze światem.
1 stycznia 1958 wieś Podole stało się częścią Bełżyc, w związku z przekształceniem gromady Bełżyce (do której Podole przynależało od 1954 roku) w miasto. 1 stycznia 1973 miejscowości Podole Pierwsze i Podole Drugie wraz z obszarem użytków rolnych wyłączono z Bełżyc, rekreując w ten sposób obecną wieś Podole.

</doc>
<doc id="401596" url="https://pl.wikipedia.org/wiki?curid=401596" title="Podole-Górowa">
Podole-Górowa

Podole-Górowa – wieś w Polsce, położona w województwie małopolskim, w powiecie nowosądeckim, w gminie Gródek nad Dunajcem.
Wieś powstała 1 stycznia 2009 poprzez połączenie dotychczasowych dwóch wsi o nazwach "Podole" i "Górowa".
Położenie.
Wieś znajduje się na Pogórzu Rożnowskim, przy drodze wojewódzkiej nr 975. Przez miejscowość przepływa Przydonianka. Otoczona jest szczytami: od pn.zach. Majdan (512 m), od pd.zach. Dział (455 m), od pd.wsch. Żebraczka (502 m), od wsch. Ostryż Południowy (417 m) i od pn. Ostryż (447 m).
Historia.
Miejscowa parafia powstała między 1358 a 1373 z fundacji Drużynitów. Wieś nosiła wtedy nazwę Stara Przydonica. Wiadomo, że w 1390 parafię uposażyli Stanisław, Andrzej i Jan de Słupcza. Obecny gotycki miejscowy kościół został zbudowany w początku XVI w. i następnie konsekrowany ok. 1540. Był kilka razy odnawiany i przebudowany, m.in. w XVIII w., kiedy dobudowano barokową wieżę.
W latach 1975–1998 miejscowość położona była w województwie nowosądeckim.

</doc>
<doc id="401597" url="https://pl.wikipedia.org/wiki?curid=401597" title="Podole (województwo mazowieckie)">
Podole (województwo mazowieckie)

Podole – wieś w Polsce położona w województwie mazowieckim, w powiecie grójeckim, w gminie Grójec.
W latach 1975–1998 miejscowość położona była w województwie radomskim.
Wieś przecina DK7. Podole jest siedzibą Nadleśnictwa Grójec.

</doc>
<doc id="401598" url="https://pl.wikipedia.org/wiki?curid=401598" title="Podole (województwo podkarpackie)">
Podole (województwo podkarpackie)

Podole – wieś w Polsce znajdująca się w województwie podkarpackim, w powiecie mieleckim, w gminie Przecław.
Wieś w powiecie pilzneńskim w województwie sandomierskim w XVI wieku była własnością kasztelana rozpierskiego Mikołaja Przedbora Koniecpolskiego. Wierni Kościoła rzymskokatolickiego należą do parafii Wniebowzięcia Najświętszej Maryi Panny w Przecławiu.
Miejscowość położona jest na Płaskowyżu Tarnowskim, nad rzeką Wisłoką, w odległości 2 km od Przecławia, 12 km od Mielca i 42 km od Rzeszowa. Przysiółkiem Podola jest Wólka Podolska.
We wsi znajduje się zabytkowy kirkut (cmentarz żydowski). W sporcie miejscowość była reprezentowana przez klub piłkarski Wisłoka Podole.
Z Podola pochodził Izrael ben-Eliezer, założyciel ruchu mistyczno-religijnego zwanego chasydyzmem, żyjący tutaj w latach 1700-1764.
Nazwa.
Nazwę miejscowości w zlatynizowanej staropolskiej formie "Podolye" wymienia w latach (1470-1480) Jan Długosz w księdze "Liber beneficiorum dioecesis Cracoviensis".
Historia.
W 1337 roku biskup krakowski Jan Grot, na prośbę Krystiana, plebana z Przecławia, potwierdził nadanie dziesięcin przecławskiemu kościołowi, z wioski Podole. Potwierdza to istnienie Podola w I poł. XIV wieku i pozwala przypuszczać, że wieś istniała wcześniej.
W 1397 roku właścicielem Podola zostaje wojewoda łęczycki - Jan Ligęza, późniejszy właściciel Przecławia. Po najeździe tatarskim w 1576 roku wieś liczyła sobie 8 łanów i 14 kmieci. Podole było przedmieściem Przecławia.
W okresie międzywojennym, aż do lat 60., wieś Podole miała własnego herolda. Funkcje posłańca wiejskiego sprawował Ozimek Jan Herold z Podola. Donośnym głosem informował mieszkańców wioski o nowych opłatach, uchwałach i zarządzeniach wójta, a później sołtysa.
Na terenie wioski znajdował się folwark, czworaki i stajnie. W 1925 roku hrabia Rey rozparcelował ten majątek. Z czasem zabudowania zostały rozbudowane.
W latach 1975–1998 miejscowość położona była w województwie rzeszowskim.

</doc>
<doc id="401599" url="https://pl.wikipedia.org/wiki?curid=401599" title="Podole (województwo świętokrzyskie)">
Podole (województwo świętokrzyskie)

Podole – wieś w Polsce położona w województwie świętokrzyskim, w powiecie opatowskim, w gminie Opatów. 
Przez wieś przechodzi czerwony szlak rowerowy do Opatowa.
Historia.
W XV w. wieś była własnością Domarata h. Grzymała. Z 4 łanów kmiecych dziesięcinę płacono parafii w Ptkanowie. Znajdowała się tu karczma oraz folwark rycerski, także oddający dziesięcinę ptkanowskiemu probostwu. Według Jana Długosza dziedzic Podola Domarat był także właścicielem połowy sąsiedniego Ptkanowa.
W 1578 r. wieś podzielona była na dwie części. Paweł Oszkowski posiadał 3/4 łanu z 3 osadnikami, 2 zagrodnikami oraz 1 komornikiem. Jan Domarath natomiast 1,5 łanu z 3 osadnikami i 2 zagrodnikami.
W 1827 r. Podole miało 20 domów i 124 mieszkańców.
W latach 1975–1998 miejscowość położona była w województwie tarnobrzeskim.

</doc>
<doc id="401600" url="https://pl.wikipedia.org/wiki?curid=401600" title="Podolin (województwo łódzkie)">
Podolin (województwo łódzkie)

Podolin – wieś w Polsce położona w województwie łódzkim, w powiecie piotrkowskim, w gminie Moszczenica.
Wieś biskupstwa włocławskiego w powiecie piotrkowskim województwa sieradzkiego w końcu XVI wieku. Do 1953 roku istniała gmina Podolin.
1 I – 8 XII 1973 w gminie Czarnocin w powiecie łódzkim. W latach 1975–1998 miejscowość położona była w województwie piotrkowskim.
Podolin leży wzdłuż drogi powiatowej nr 30155. Sąsiaduje z wsiami: Srock, Budy Szynczyckie, Biskupia Wola, Gościmowice.
Przez wieś biegnie rurociąg PERN „Przyjaźń” oraz wodociąg Tomaszów – Łódź.
Zobacz też: Podolin, Podolina 

</doc>
<doc id="401601" url="https://pl.wikipedia.org/wiki?curid=401601" title="Podosie (województwo lubelskie)">
Podosie (województwo lubelskie)

Podosie – wieś w Polsce położona w województwie lubelskim, w powiecie łukowskim, w gminie Krzywda.
Miejscowość była przejściowo siedzibą gminy Jarczew. W latach 1975–1998 miejscowość położona była w województwie siedleckim.
Wierni Kościoła rzymskokatolickiego należą do parafii Podwyższenia Krzyża Świętego w Hucie-Dąbrowie.

</doc>
<doc id="401602" url="https://pl.wikipedia.org/wiki?curid=401602" title="Podosie (województwo podlaskie)">
Podosie (województwo podlaskie)

Podosie – wieś w Polsce położona w województwie podlaskim, w powiecie łomżyńskim, w gminie Miastkowo.
Wierni kościoła rzymskokatolickiego należą do parafii Matki Bożej Różańcowej w Miastkowie.
Historia.
Wieś szlachecka położona była w drugiej połowie XVI wieku w powiecie łomżyńskim ziemi łomżyńskiej. W latach 1921 – 1939 wieś leżała w województwie białostockim, w powiecie łomżyńskim, w gminie Szczepankowo.
Według Powszechnego Spisu Ludności z 1921 roku wieś zamieszkiwało 177 osób w 28 budynkach mieszkalnych. Miejscowość należała do parafii rzymskokatolickiej w m. Kleczków. Podlegała pod Sąd Grodzki i Okręgowy w Łomży; właściwy urząd pocztowy mieścił się w Kleczkowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="401603" url="https://pl.wikipedia.org/wiki?curid=401603" title="Podrzecze (województwo małopolskie)">
Podrzecze (województwo małopolskie)

Podrzecze (dawniej "Podrzycze"; lub "Unterba(c)h") – wieś w Polsce położona w województwie małopolskim, w powiecie nowosądeckim, w gminie Podegrodzie.
Położenie.
Podrzecze położone jest w dolinie Dunajca na skraju Kotliny Sądeckiej na wysokości 300 m n.p.m. Graniczy z: Brzezną, Chochorowicami, Swiniarskiem, Nowym Sączem i Starym Sączem. Zajmuje 2,54 km² (3,9% powierzchni gminy)).
Toponimika nazwy.
Najstarsza pisana forma "Podrece" nazwy pochodzi z 1280. Jan Długosz w "Liber beneficiorum dioecesis Cracoviensis" podaje nazwę: "Podrzecze". Indeks miejscowości galicyjskich z końca XVIII w. przywołuje dwie nazwy: polską (zgodną z gwarą podegrodzką) – "Podrzycze" i niemiecką (świadczącą o niemieckim osadnictwie) – "Podritz Colonia". Z czasów kolonizacji pochodzi jeszcze druga nazwa: "Unterbah", właściwie "Unterbach", od unter (pod) i Bach (potok, strumień), czyli obszar położony nad rzeką.
Historia.
Pierwsza wzmianka o wsi znajduje się w akcie lokacyjnym klasztoru starosądeckiego, wydanego przez św. Kingę 6 lipca 1280.
W XIV w. i XV w. oprócz własności klasztornej, istniała też własność rycerska. Wieś duchowna, własność klasztoru klarysek w Starym Sączu, położona była w drugiej połowie XVI wieku w powiecie sądeckim województwa krakowskiego.
W XVII w. we wsi istniał folwark z młynem i karczmą należącą do klasztoru.
W XVIII w. cesarz Józef II przeprowadził akcję kolonizacyjną, w wyniku której osiedliło się tu kilka rodzin niemieckich.
W latach 1975–1998 miejscowość położona była w województwie nowosądeckim.
Wierni Kościoła rzymskokatolickiego należą do parafii w Świniarsku. We wsi znajduje się jedyna w gminie Podegrodzie oczyszczalnia ścieków.
Demografia.
Ludność według spisów powszechnych w 2009 według PESEL.
Edukacja.
We wsi znajduje się filia Gminnego Ośrodka Kultury w Podegrodziu. Prowadzi również punkt biblioteczny. Prowadzone są: kółko plastyczne, kółko teatralne.
OSP Podrzecze.
Historia.
Jednostka OSP Podrzecze została założona w 1947 z inicjatywy Tomasza Łatki, Józefa Luberdy, Leopolda Pietrzaka, Jakuba Głuca, Stanisława Platy, Józefa Ruchały i Władysława Pędzicha. Początkowo straż miała swoją siedzibę w dawnej pożydowskiej karczmie. W 1956 przydzielono jednostce samochód bojowy Star-25 GM. W 1961 pozyskano drugi samochód Star-25 GBAM, który był już wyposażony w beczkę z wodą. W latach 1965–1972 wybudowano nową remizę. W 1998 przeprowadzono generalny remont remizy. W 2007 udało się zdobyć Stara-266.
Wyposażenie.
Na wyposażeniu jednostki znajdują się: dwa samochody Star 266 GBAM i Volkswagen GLM, motopompę M8/8, radiotelefony, piłę do betonu, piłę łańcuchowa, dwa aparaty tlenowe, zestawy do sztucznego oddychania, środek pianotwórczy, zbiornik oraz inne podstawowe sprzęty ratownicze i gaśnicze.

</doc>
<doc id="401604" url="https://pl.wikipedia.org/wiki?curid=401604" title="Podrzecze (województwo wielkopolskie)">
Podrzecze (województwo wielkopolskie)

Podrzecze (niem. "Podrzetsche") – wieś w Polsce położona w województwie wielkopolskim, w powiecie gostyńskim, w gminie Piaski.
Wieś rycerska, własność braci Zdzisława i Stanisława Taczanowskich, położona była w 1909 roku w powiecie gostyńskim rejencji poznańskiej w Wielkim Księstwie Poznańskim.
W latach 1975–1998 miejscowość położona była w województwie leszczyńskim.
Nazwa wzięła się od rzeki płynącej tu 4000 lat temu.
Od XII w. Podrzecze podzielone było na Górne i Dolne. Większość mieszkańców zamieszkiwała Podrzecze Dolne. Podział ten zakończył się około XVIII w. W latach 1930–1980 Podrzecze także było podzielone na Podrzecze I i Podrzecze II. Podrzecze I było mniejsze, znajdowały się tam zabudowania Państwowego Gospodarstwa Rolnego. Podrzecze jest dość bogatą wsią, znajduje się tam zabytkowy pałac z około 1840 r. Pałac zbudowany dla Mikołaja Beliny-Węsierskiego na wzór zamku gotyckiego, nieotynkowany z cegły. Ostatnim przedwojennym właścicielem był Stanisław Taczanowski, kawaler maltański, jeden z odnowicieli Zakonu Maltańskiego. W XIX wieku obiekt był wielokrotnie rozbudowywany i przebudowywany, obecnie jest nieużywany.
W 1850 roku w Podrzeczu bł. Edmund Bojanowski z Grabonoga założył ochronkę dla dzieci wiejskich. Była to mała wiejska chata, w której pracowały 3 młode dziewczyny, dało to początek Zgromadzeniu, które dzisiaj pracują na całym świecie. Obecnie znajduje się tutaj Dom Zgromadzenia Sióstr Służebniczek, składa się on z dużego domu z kaplicą im. Edmunda Bojanowskiego, przedszkola oraz domu formacyjnego, gdzie młode dziewczyny przygotowują się do życia zakonnego. 
W latach 2008-2015 na terenie parku pałacowego odbywał się zlot pasjonatów wojskowości i rekonstruktorów historycznych Strefa Militarna.
W pobliżu dzisiejszej wsi Podrzecze zachowały się ślady słowiańskiego grodziszcza sprzed połowy X wieku. Na terenie tym odkryto ok. 100 grobów (pochodzących z okresu ok. XII wieku p.n.e.). Często kładziono zmarłemu na stos i do grobu przedmioty, którymi posługiwał się w życiu. Odnaleziono blisko 140 różnych egzemplarzy przedmiotów. Znajdowały się tam także groby zwierzęce – jest to jeden z sześciu w Polsce grobów zwierzęcych, w tym jedyne w Polsce groby koni. Jest to pod tym względem jedno z najbogatszych cmentarzysk z tego okresu w Polsce.

</doc>
<doc id="401605" url="https://pl.wikipedia.org/wiki?curid=401605" title="Podstolice (województwo małopolskie)">
Podstolice (województwo małopolskie)

Podstolice – wieś w Polsce, położona w województwie małopolskim, w powiecie wielickim, w gminie Wieliczka. Znajduje się we wschodniej części Pogórza Wielickiego w pobliżu Krakowa. Ma charakter rolniczy; domy w zwartej zabudowie.
W latach 1975–1998 miejscowość administracyjnie należała do województwa krakowskiego.
Historia.
W 1387 roku Władysław Jagiełło wystawił dokument, nadający tej wiosce przywilej prawa niemieckiego w odmianie średzkiej. Podstolice były wtedy własnością wiernego rycerza Jagiełły, Piechny z Obla. Kolonizacja wsi na prawie niemieckim pojawiła się w Polsce już pod koniec XII wieku jako wynik wielkiego ruchu emigracyjnego. W roku 1511 na prośbę dzierżawcy Podstolic, Macieja z Miechowa, doktora medycyny i kanonika krakowskiego, król Zygmunt I potwierdził i odnowił w całości przywilej z 1387 roku.
Nazwa.
Nazwa wsi „Podstolice”, mająca swoje początki w końcu XVI wieku, ma swoją genezę w fakcie, iż jej mieszkańcy stanowili personel pomocniczy każdorazowego podstolego – urzędnika ucztowego na dworze królewskim. Wśród mieszkańców znana jest również inna interpretacja nazwy, nie posiadająca jednak żadnych podstaw onomastycznych: Podstolice to jedna z pierwszych wiosek pod stolicą, czyli Krakowem.
Parafia.
Parafia Podstolice należy do najstarszych w archidiecezji krakowskiej (1291). Należy do niej miejscowość Podstolice oraz Ochojno. Kościół pw. Ducha Świętego wybudowano w 1870 roku na miejscu poprzedniego, z którego przeniesiono trzy ołtarze. W ostatnich latach dokonano wielu prac konserwacyjnych. Na terenie parafii znajdują się cmentarze: przykościelny, choleryczny i parafialny oraz szereg zabytków.
Parafia należy do dekanatu Kraków-Borek Fałęcki.
Podstolice dzisiaj.
W wiosce znajduje się Ochotnicza Straż Pożarna założona w 1912 r., Szkoła Podstawowa im. św. Kingi.
Istnieją również: Orkiestra Dęta „Podstolice”, dziewczęcy chór „Ziarenko” oraz schola dziecięca „Magnicifat”. 
Od stycznia 2010 roku działa tam druga, po Sieprawiu w powiecie myślenickim, stacja narciarska w Małopolsce położona poza pasmem Karpat. Stok znajduje się 18 km od centrum pobliskiego Krakowa.

</doc>
<doc id="401606" url="https://pl.wikipedia.org/wiki?curid=401606" title="Podstolice (województwo mazowieckie)">
Podstolice (województwo mazowieckie)

Podstolice – wieś w Polsce położona w województwie mazowieckim, w powiecie garwolińskim, w gminie Maciejowice.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Maciejowicach.
Historia.
W XV wieku wieś Podstolycze w parafii Kochów, własność Marcina, Jana i Stanisława hrabiów Ciołek. Miała łany kmiece, z których dziesięcinę snopkową i konopną oddawano w Samogoszczy. Z folwarku dziesięcinę płacono do Kochowa (). Według regulaminu poboru powiatu radomskiego z roku 1508 wieś Podstolicze należała w części do Abrahama (???), płaciła poboru groszy 3 . W 1571 Podstolice należą do Jakuba Podstolskiego (stryja) i Krzysztofa Podstolskiego (synowca); miały 11 ćwierć łankow i należały do parafii Kochów. W 1650 do sukcesorów Piotra Szyszkowskiego, kasztelana wojnikiego, Krystyny za Michałem Stanisławskim i Anny za Stanisławem Lanckorońskim starostą małogoskim. W rejestrze łanowego 1653 roku od Adama Paprockiego, pisarza ziemi stężyckiej, pobierano z 1 łana złotych 9 . w rejestrze poboru 1664 roku zapisano: "Curia gen. Adami Paprocki subjudicis tris Stężyc, żona Katarzyna, syn Józef, dwie córki Barbara i Ewa, ze służbą osób 9. Poddanych we wsi 14."(). Według rejestru podymnego 1661 domów włościańskich 3, z nich podymnego 1 floren 15 groszy .
W latach 80. XIX w posiada 6 domów, 78 mieszkańców, 50 mórg ziemi.
W latach 1975–1998 miejscowość położona była w województwie siedleckim.

</doc>
<doc id="401607" url="https://pl.wikipedia.org/wiki?curid=401607" title="Podstoła (województwo łódzkie)">
Podstoła (województwo łódzkie)

Podstoła – wieś w Polsce położona w województwie łódzkim, w powiecie bełchatowskim, w gminie Drużbice.
Przez miejscowość przebiega droga wojewódzka nr 485.
W latach 1975–1998 miejscowość położona była w województwie piotrkowskim.

</doc>
<doc id="401608" url="https://pl.wikipedia.org/wiki?curid=401608" title="Podstoła (województwo świętokrzyskie)">
Podstoła (województwo świętokrzyskie)

Podstoła – wieś w Polsce położona w województwie świętokrzyskim, w powiecie kieleckim, w gminie Pierzchnica.
W okresie Królestwa Kongresowego zwana inaczej Podstoły, wieś i folwark w powiecie stopnickim, parafia i gmina Drugnia. W 1827 r. było 23 domy i 164 mieszkańców. Według dokumentów z powiatu wiślickiego z 1579 r. wieś Podstoły w parafii Drugnia, własność Stanisława Dębińskiego, miała 8 osad, 4 łany, 2 biednych.
6 sierpnia 1943 roku niemieccy okupanci rozstrzelali 17 mieszkańców Podstoły Żabieńca za pomoc udzielaną partyzantom.
W latach 1975–1998 miejscowość położona była w województwie kieleckim.

</doc>
<doc id="401609" url="https://pl.wikipedia.org/wiki?curid=401609" title="Podwierzbie (województwo lubelskie)">
Podwierzbie (województwo lubelskie)

Podwierzbie – wieś w Polsce położona w województwie lubelskim, w powiecie ryckim, w gminie Ryki.
W latach 1975–1998 miejscowość położona była w województwie lubelskim.
Wierni Kościoła rzymskokatolickiego należą do parafii Nawiedzenia Najświętszej Maryi Panny w Bobrownikach.

</doc>
<doc id="401610" url="https://pl.wikipedia.org/wiki?curid=401610" title="Podwysokie (województwo lubelskie)">
Podwysokie (województwo lubelskie)

Podwysokie – wieś w Polsce położona w województwie lubelskim, w powiecie zamojskim, w gminie Skierbieszów.
W latach 1975–1998 miejscowość położona była w województwie zamojskim.
Wieś stanowi sołectwo gminy Skierbieszów.
Historia.
Pierwsza wzmianka o wsi pochodzi z 1720 r., kiedy wraz z Nowosiółkami należała do sukcesorów Wolińskiego. Podwysokie wchodziło w skład dóbr Hajowniki. W 1796 r. od Andrzeja Zielińskiego dobra Hajowniki kupił Antoni Romanowski. Spis z 1827 r. odnotował wieś w powiecie krasnostawskim. W XX wieku prawosławni założyli we wsi cmentarz grzebalny, czynny do I wojny światowej. Następnie użytkowali go polskokatolicy, do chwili utworzenia parafii, aż do lat 40.
Według spisu z 1921 wieś liczyła 55 domów i 342 mieszkańców. W 1944 r. Niemcy spalili wieś.

</doc>
<doc id="401611" url="https://pl.wikipedia.org/wiki?curid=401611" title="Podwysokie (województwo podlaskie)">
Podwysokie (województwo podlaskie)

Podwysokie – wieś w Polsce położona w województwie podlaskim, w powiecie suwalskim, w gminie Raczki.
W latach 1975–1998 miejscowość położona była w województwie suwalskim.
Wierni kościoła rzymskokatolickiego należą do parafii Matki Bożej Częstochowskiej w Żylinach.

</doc>
<doc id="401612" url="https://pl.wikipedia.org/wiki?curid=401612" title="Podzamcze (województwo kujawsko-pomorskie)">
Podzamcze (województwo kujawsko-pomorskie)

Podzamcze – wieś w Polsce położona w województwie kujawsko-pomorskim, w powiecie aleksandrowskim, w gminie Raciążek.
Podział administracyjny.
W latach 1975–1998 miejscowość położona była w województwie włocławskim.

</doc>
<doc id="401613" url="https://pl.wikipedia.org/wiki?curid=401613" title="Podzamcze (Nowe Kramsko)">
Podzamcze (Nowe Kramsko)

Podzamcze – przysiółek wsi Nowe Kramsko w Polsce, położony w województwie lubuskim, w powiecie zielonogórskim, w gminie Babimost.
W latach 1975–1998 przysiółek położony był w województwie zielonogórskim.

</doc>
<doc id="401614" url="https://pl.wikipedia.org/wiki?curid=401614" title="Podzamcze (województwo mazowieckie)">
Podzamcze (województwo mazowieckie)

Podzamcze – osada w Polsce położona w województwie mazowieckim, w powiecie garwolińskim, w gminie Maciejowice.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Maciejowicach.
W latach 1975–1998 miejscowość położona była w województwie siedleckim.
Przez miejscowość przepływa Okrzejka, dopływ Wisły. W Podzamczu znajduje się zabytkowy pałac – siedziba Zamoyskich, powstały w miejscu szesnastowiecznego zamku. W pobliżu znajdują się ruiny neogotyckiej baszty z 1. połowy XIX wieku i stajni. Pałac w Podzamczu był miejscem narodzin pretendenta do tronu Królestwa Obojga Sycylii, Ferdynanda Marii Sycylijskiego z dynastii Burbonów, w 1926 r. We wsi znajduje się także zabytkowy młyn wodny. 
W miejscowości działało Państwowe Gospodarstwo Rolne – w 1993 jako "Gospodarstwo Ogrodnicze Skarbu Państwa Podzamcze". W 1994 po przekształceniu jako "Hodowla Zarodowa Zwierząt Podzamcze Sp. z o.o.".

</doc>
<doc id="401615" url="https://pl.wikipedia.org/wiki?curid=401615" title="Podzamcze (województwo pomorskie)">
Podzamcze (województwo pomorskie)

Podzamcze – wieś w Polsce położona w województwie pomorskim, w powiecie kwidzyńskim, w gminie Kwidzyn przy drodze wojewódzkiej nr 518.
W latach 1975–1998 miejscowość położona była w województwie elbląskim.
Grodzisko.
Około X wieku przypuszczalnie Bolesław Chrobry w trakcie opanowywania Pomorza Wschodniego polecił wybudować w Podzamczu gród obronny będący ważnym ośrodkiem w strukturach administracyjnych państwa piastowskiego. Gród ten został zniszczony przez plemiona pruskie w XII lub XIII wieku.
Zabytki.
Według rejestru zabytków NID na listę zabytków wpisany jest zameczek Biały Dwór, XVII, XIX, nr rej.: A-123 z 10.11.1959.

</doc>
<doc id="401616" url="https://pl.wikipedia.org/wiki?curid=401616" title="Podzamcze (województwo śląskie)">
Podzamcze (województwo śląskie)

Podzamcze – wieś w Polsce położona w województwie śląskim, w powiecie zawierciańskim, w gminie Ogrodzieniec, przy drodze wojewódzkiej nr 790.
W latach 1975–1998 miejscowość położona była w województwie katowickim.
Miejscowość znana zwykle błędnie jako Ogrodzieniec, ze względu na znajdujący się w niej średniowieczny zamek Ogrodzieniec, najlepiej zachowany spośród podobnych na Szlaku Orlich Gniazd.
Rekreacja.
W okolicy Podzamcza znajdują się liczne skałki wapienne, cieszące się dużą popularnością wśród wspinaczy. W sąsiedztwie zamku znajduje się rejon skalny nazywany Prawym Podzamczem, gromadzący kilkanaście imponujących ostańców z dużym nagromadzeniem dróg o wysokim stopniu trudności, często przekraczającym stopień VI.5. Skały znajdujące się po przeciwnej stronie drogi wojewódzkiej nr 791 bywają nazywane Lewym Podzamczem. Znajduje się tu skała wspinaczkowa o nazwie Suchy Połeć oraz oferujący kilkadziesiąt dróg na kilku ostańcach i wysokim na 30 metrów murze skalnym rejon Birów. 
Atrakcje turystyczne.
Podzamcze słynie również z innych atrakcji turystycznych, w tym corocznego turnieju rycerskiego.
Na terenie wsi znajduje się także:

</doc>
<doc id="401617" url="https://pl.wikipedia.org/wiki?curid=401617" title="Pogonów (województwo lubelskie)">
Pogonów (województwo lubelskie)

Pogonów – wieś w Polsce położona w województwie lubelskim, w powiecie puławskim, w gminie Baranów.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość położona była w województwie lubelskim.
W 1946 odznaczona Orderem Krzyża Grunwaldu III klasy.
Zobacz też: Pogonów

</doc>
<doc id="401618" url="https://pl.wikipedia.org/wiki?curid=401618" title="Pogonów (województwo mazowieckie)">
Pogonów (województwo mazowieckie)

Pogonów – wieś w Polsce położona w województwie mazowieckim, w powiecie siedleckim, w gminie Zbuczyn.
W latach 1975–1998 miejscowość położona była w województwie siedleckim.
Od nazwy wsi (gniazda) swe nazwisko wywodzi ród Pogonowskich. Pogonów był także gniazdem rodu Orze(y)łowskich przybyłych z okolic Łukowa.
Wierni Kościoła rzymskokatolickiego należą do parafii św. Stanisława i Aniołów Stróżów w Zbuczynie.

</doc>
<doc id="401619" url="https://pl.wikipedia.org/wiki?curid=401619" title="Pogorzela (województwo opolskie)">
Pogorzela (województwo opolskie)

Pogorzela () – wieś w Polsce położona w województwie opolskim, w powiecie brzeskim, w gminie Olszanka.
W latach 1950–1998 (także po 1975) miejscowość położona była w województwie opolskim.
Nazwa.
Miejscowość została wymieniona w zlatynizowanej, staropolskiej formie "Pogrella" w łacińskim dokumencie wydanym w 1273 roku w Pogorzeli.
Zabytki.
Do wojewódzkiego rejestru zabytków wpisane są:

</doc>
<doc id="401620" url="https://pl.wikipedia.org/wiki?curid=401620" title="Pogorzelec (województwo lubelskie)">
Pogorzelec (województwo lubelskie)

Pogorzelec – wieś w Polsce położona w województwie lubelskim, w powiecie bialskim, w gminie Sosnówka.
W latach 1975–1998 miejscowość położona była w województwie bialskopodlaskim. Według Narodowego Spisu Powszechnego (III 2011 r.) liczyła 180 mieszkańców i była szóstą co do wielkości miejscowością gminy Sosnówka.
Wierni Kościoła rzymskokatolickiego należą do parafii Narodzenia Najświętszej Maryi Panny w Motwicy.

</doc>
<doc id="401621" url="https://pl.wikipedia.org/wiki?curid=401621" title="Pogorzelec (wieś w województwie podlaskim)">
Pogorzelec (wieś w województwie podlaskim)

Pogorzelec – wieś w Polsce położona w województwie podlaskim, w powiecie sejneńskim, w gminie Giby.
W latach 1975–1998 miejscowość położona była w województwie suwalskim.
Historia.
Wieś założona została w XVIII w. przez rosyjskich staroobrzędowców zbiegłych z Rosji, gdzie byli prześladowani na tle religijnym.
W 1830 r. pochodzący z Pogorzelca Onufry Jakowlew (Smirnow) założył wieś Onufryjewo, znajdującą się wówczas na terytorium Prus Wschodnich, dając tym samym początek mazurskiej diasporze staroobrzedowców skupionej wokół molenny w Wojnowie.
Według Pierwszego Powszechnego Spisu Ludności, przeprowadzonego w 1921 r., wieś Pogorzelec liczyła 461 mieszkańców (235 kobiet i 226 mężczyzn), zamieszkałych w 87 domach. Zdecydowana większość mieszkańców Pogorzelca, w liczbie 379 osób, zadeklarowała wyznanie staroobrzędowe. Pozostali zgłosili kolejno: wyznanie rzymskokatolickie (81 osób) i wyznanie prawosławne (1 osoba). Podział religijny mieszkańców miejscowości niemal całkowicie pokrywał się z ich strukturą narodowo-etniczną, bowiem 375 osób zadeklarowało rosyjską przynależność narodową, a pozostałe 86 osób podało polską tożsamość narodową.
Inne.
We wsi znajdowała się drewniana molenna zbudowana w 1912. W 1982 została przewieziona do Gib; obecnie jest to rzymskokatolicki kościół parafialny pod wezwaniem św. Anny. Do dziś w Pogorzelcu zachowały się pozostałości cmentarza staroobrzędowców.
Zabytki.
Do rejestru zabytków Narodowego Instytutu Dziedzictwa wpisane są następujące obiekty:

</doc>
<doc id="401622" url="https://pl.wikipedia.org/wiki?curid=401622" title="Pogorzel (województwo warmińsko-mazurskie)">
Pogorzel (województwo warmińsko-mazurskie)

Pogorzel (niem. "Hegelingen", do 1906: "Pogorzellen") – wieś w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość położona była w województwie suwalskim.
Wieś została założona w 1687 roku. Znajduje się tu przystanek PKS, poczta, sklep i współczesna kaplica.

</doc>
<doc id="401623" url="https://pl.wikipedia.org/wiki?curid=401623" title="Pogórze (województwo opolskie)">
Pogórze (województwo opolskie)

Pogórze (dodatkowa nazwa w j. niem. Pogosch, do 1945 "Brandewalde") – wieś w Polsce, położona w województwie opolskim, w powiecie prudnickim, w gminie Biała. Historycznie leży na Górnym Śląsku, na ziemi prudnickiej. Położona jest na terenie Kotliny Raciborskiej, będącej częścią Niziny Śląskiej.
W latach 1975–1998 miejscowość należała administracyjnie do ówczesnego województwa opolskiego.
Według danych na 2011 wieś była zamieszkana przez 736 osób.
Do wsi należy przysiółek Frącki i kolonia Pogórze.
Geografia.
Położenie.
Wieś jest położona w południowo-zachodniej Polsce, w województwie opolskim, około 14 km od granicy z Czechami, w zachodniej części Kotliny Raciborskiej. Należy do Euroregionu Pradziad. Niska bonitacja nie pozwala na osiągnięcie wysokich plonów w uprawach polowych.
Środowisko naturalne.
W Pogórzu panuje klimat umiarkowany ciepły. Średnia temperatura roczna wynosi +8,3 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Pogórza wynoszą 607 mm. Dominują wiatry zachodnie.
Nazwa.
Nazwa wsi jest zaliczana do nazw topograficznych (określenie terenu według jego właściwości naturalnych, przyrodniczych – ukształtowania powierzchni ziemi, szaty roślinnej, świata zwierzęcego). Pochodzi od wyrazu pogórze, które oznacza małe wzniesienie. Według miejscowej legendy nazwa wywodzi się od pożaru (pogorzelisko, pogorzało), jednak nie znajduje ona potwierdzenia w ustaleniach językoznawców.
W różnych latach wieś była wzmiankowana pod następującymi nazwami: 1384 "Pogors", 1534 "Pogortzi", 1679 "pago Pogursz, Pogorszek", 1688 "Pogorss", 1743 "Poggortz", 1784 "Pogorz", 1886 "Pogasch", 1920 "Pogórz".
Ze względu na jej polskie pochodzenie, w 1936 w miejsce nazwy nazistowska administracja III Rzeszy wprowadziła nową, niemiecką – "Brandewalde".
W "Spisie miejscowości województwa śląsko-dąbrowskiego łącznie z obszarem ziem odzyskanych Śląska Opolskiego" wydanym w Katowicach w 1946 wieś wymieniona jest pod polską nazwą "Pogórz". Obecna nazwa została administracyjnie zatwierdzona 12 listopada 1946.
W gwarach prudnickich często występuje jako "Pogorzi".
Historia.
Pogórze zostało założone na początku pierwszej połowy XIV wieku. Pierwsze pisane wzmianki o wsi pochodzą z 1384.
W drugiej połowie XVI wieku Pogórze było zamieszkiwane przez ok. 40. poddanych (jako głowy rodzin), z czego szesnastu było zagrodnikami. Powierzchnia sołectwa wynosiła 2 łany z należącą do niego karczmą, kramem szewskim i piekarniczym, dwoma ogrodami i wolnym wygonem dla owiec. Miejscowy sołtys płacił podatek w wysokości 5 florenów i 12 groszy. Mógł zachowywać co trzeci halerz z pobieranych kar od mieszkańców. Roczna opłata wsi dla państwa na zamku w Chrzelicach wynosiła 1 wół. Wspólnie z Rzymkowicami utrzymywała strażnika na zamku za 4 floreny. Mieszkańcy płacili dziesięcinę księdzu w Solcu. Kowal Paul Tirsch płacił podatek w wysokości 1 florena i 12 groszy. Podkuwał trzy razy w roku na zamku w Chrzelicach 4 konie pociągowe"".
W XVI wieku miejscowość zamieszkiwało więcej mieszkańców. Głównych przedstawicieli rodzin było około 50. Wśród nich znajdowali się chłopi wolni i pańszczyźniani, rolnicy, chałupnicy, zagrodnicy oraz wolni sołtysi, którymi w połowie XVIII wieku byli Walentin Botto i Jacob Kurtzweil. Miejscowy młynarz Michael Juraschek posiadał we wsi własny młyn. Mieszkał obok małego stawu "Radematz" (obecna ul. Stawowa). Pogórze posiadało specjalne pańskie kwatery dla myśliwych usytuowane w środku wsi.
W połowie XIX wieku wieś była znacznie bardziej rozwinięta. Mieszkało w niej ok. 840 osób, w tym 80 rolników, ok. 80 chałupników, 3 handlarzy zbożem, 1 karczmarz, 1 handlarz bydłem, 2 piekarzy, 2 kowali 1 garncarz, 1 kramarz, 1 leśniczy i kilkanaście zagrodników. Domów było ponad 80. Od 1828 funkcjonowała dwuklasowa szkoła, do której uczęszczało ponad 250 dzieci. Nauczał w niej jeden nauczyciel z pomocnikiem. Urząd sołtysa był dziedziczny. Mieszkańcy byli w większości katolikami. 10 miejscowych ewangelików uczęszczało na msze do zamku w Chrzelicach.
Według spisu ludności z 1 grudnia 1910, na 1281 mieszkańców Pogórza 111 posługiwało się językiem niemieckim, 1034 językiem polskim, a 136 było dwujęzycznych. Po I wojnie światowej we wsi powstał pomnik upamiętniający mieszkańców wsi, którzy zginęli podczas niej. W 1921 w zasięgu plebiscytu na Górnym Śląsku znalazła się tylko część powiatu prudnickiego. Pogórze znalazło się po stronie wschodniej, w obszarze objętym plebiscytem. Do głosowania uprawnione były w Pogórzu 1052 osoby, z czego 660, ok. 62,7%, stanowili mieszkańcy (w tym 615, ok. 58,5% całości, mieszkańcy urodzeni w miejscowości). Oddano 1038 głosów (ok. 98,7% uprawnionych), w tym 1037 (ok. 99,9%) ważnych; za Niemcami głosowało 976 osób (ok. 94,1%), a za Polską 61 osób (ok. 5,9%).
Krótko po II wojnie światowej wieś nosiła nazwę "Pogórz".
W latach 1945–1950 Pogórze należało do województwa śląskiego, a od 1950 do województwa opolskiego. W latach 1945–1954 i 1973–1975 wieś należała do gminy Łącznik.
W latach 2002–2009 we wsi wybudowany został kościół św. Teresy Benedykty od Krzyża.
Zabytki.
Do wojewódzkiego rejestru zabytków wpisany jest:
Zgodnie z gminną ewidencją zabytków w Pogórzu chronione są ponadto:
Transport.
Przez Pogórze przebiega droga wojewódzka
Kultura.
W Pogórzu działa Niemieckie Koło Przyjaźni (Deutscher Freundeskreis) – oddział terenowy Towarzystwa Społeczno-Kulturalnego Niemców na Śląsku Opolskim.
Turystyka.
Przez wieś przebiega trasa rowerowa PTTK nr 262 Z. We wsi funkcjonuje gospodarstwo agroturystyczne „Dziki Raj”.

</doc>
<doc id="401624" url="https://pl.wikipedia.org/wiki?curid=401624" title="Pogórze (województwo pomorskie)">
Pogórze (województwo pomorskie)

Pogórze (kaszub. "Pògòrzé", niem. "Pogorsch") – wieś kaszubska w Polsce, położona w województwie pomorskim, w powiecie puckim, w gminie Kosakowo.
Wieś duchowna położona była w II połowie XVI wieku w powiecie puckim województwa pomorskiego. W latach 1975–1998 miejscowość położona była w województwie gdańskim.
Część historycznego Pogórza stanowi dziś dzielnicę Gdyni Pogórze.
Historia.
Pierwsza wzmianka o wsi Pogórze pochodzi z 1245 roku, kiedy to za sprawą namiestnika gdańskopomorskiego Mściwoja I i jego żony Zwinisławy, powstającemu klasztorowi norbertanek w Żukowie nadano Kępę Oksywską. Z 1253 roku pochodzi interesujący dokument biskupa włocławskiego Wolimira, określający, iż w skład parafii oksywskiej wchodzi osiemnaście wsi, w tym Pogórze. Parafię w Oksywiu, obok Rumi, Pucka, Strzelna i Żarnowca, uznaje się za najstarszą w tej części Pomorza Gdańskiego. W latach dziewięćdziesiątych XIII wieku doczekała się odnotowania droga łącząca Pogórze z Rumią, będąca częścią ważnego szlaku handlowego Gdańsk – Puck.
W czasie II wojny światowej Niemcy zmienili nazwę wsi na "Gotenberg", czyli Góra Gotów.

</doc>
<doc id="401625" url="https://pl.wikipedia.org/wiki?curid=401625" title="Pogórze (województwo wielkopolskie)">
Pogórze (województwo wielkopolskie)

Pogórze – wieś w Polsce położona w województwie wielkopolskim, w powiecie złotowskim, w gminie Krajenka.
W latach 1975–1998 miejscowość położona była w województwie pilskim.
Zobacz też: Pogórze

</doc>
<doc id="401626" url="https://pl.wikipedia.org/wiki?curid=401626" title="Pogwizdów (województwo dolnośląskie)">
Pogwizdów (województwo dolnośląskie)

Pogwizdów – wieś w Polsce położona w województwie dolnośląskim, w powiecie jaworskim, w gminie Paszowice, na Pogórzu Kaczawskim (Pogórzu Złotoryjskim) w Sudetach.
Podział administracyjny.
W latach 1975–1998 miejscowość administracyjnie należała do województwa legnickiego.
Historia.
Wieś Pogwizdów wspomniana została po raz pierwszy w dokumencie księcia Henryka I Brodatego w 1203 r. jako Helmerichesdorf, czyli wieś Helmeryka ewentualnie Elmeryka. Co prawda wspomniany dokument uznany został za fałszerstwo z końca XIII wieku, lecz jedynie pod względem praw dotyczących klasztoru w Lubiążu, nie zaś pod względem treści o charakterze toponomastycznym. Książę podarować miał w tym czasie wieś, założoną na prawie niemieckim, klasztorowi cysterskiemu w Lubiążu wraz z innymi wioskami leżącymi na obszarze tzw. góry Chełm (część Pogórza Kaczawskiego), który obejmował 500 łanów frankońskich. Z treści dokumentu książęcego wynika, że wieś istniała znacznie wcześniej niźli wskazywałaby na to pierwsza wzmianka o jej istnieniu. Świadczy też o tym wymownie romańska forma starego kościoła parafialnego, błędnie określanego w literaturze nazwą cmentarnego (służył za cmentarny dopiero od II poł. XVIII wieku). W 1318 nazywana jako "Halvici Villa".
Zabytki.
Do wojewódzkiego rejestru zabytków wpisane są obiekty:

</doc>
<doc id="401627" url="https://pl.wikipedia.org/wiki?curid=401627" title="Pogwizdów (województwo podkarpackie)">
Pogwizdów (województwo podkarpackie)

Pogwizdów – wieś w Polsce położona w województwie podkarpackim, w powiecie łańcuckim, w gminie Czarna.
W latach 1975–1998 miejscowość położona była w województwie rzeszowskim.
Pierwsi osadnicy na te tereny przybyli z Mazowsza wybierali tereny najbardziej przydatne do życia i rozwoju rolnictwa. Tak na północ od rzeki Wisłok powstały pierwsze osady Pogwisłow (pod Wisłokiem) - dzisiejszy Pogwizdów i Medina nazwa nadana prawdopodobnie po opuszczonej wsi na Mazowszu - Medyny.

</doc>
<doc id="401628" url="https://pl.wikipedia.org/wiki?curid=401628" title="Pohulanka (województwo lubelskie)">
Pohulanka (województwo lubelskie)

Pohulanka – wieś w Polsce położona w województwie lubelskim, w powiecie parczewskim, w gminie Parczew.
Miejscowość położona przy drodze wojewódzkiej nr 813, stanowi sołectwo gminy Parczew.
W latach 1975–1998 miejscowość położona była w województwie bialskopodlaskim.
Wierni Kościoła rzymskokatolickiego należą do parafii Opatrzności Bożej w Parczewie.

</doc>
<doc id="401629" url="https://pl.wikipedia.org/wiki?curid=401629" title="Pohulanka (województwo mazowieckie)">
Pohulanka (województwo mazowieckie)

Pohulanka – wieś w Polsce położona w województwie mazowieckim, w powiecie białobrzeskim, w gminie Białobrzegi.
Miejscowość wchodzi w skład sołectwa Okrąglik.
W latach 1975–1998 miejscowość położona była w województwie radomskim.
Przez miejscowość przebiega droga krajowa DK48.
Wierni Kościoła rzymskokatolickiego należą do parafii św. Jana Chrzciciela w Stromcu.

</doc>
<doc id="401630" url="https://pl.wikipedia.org/wiki?curid=401630" title="Pokrzywna (województwo łódzkie)">
Pokrzywna (województwo łódzkie)

Pokrzywna – wieś w Polsce położona w województwie łódzkim, w powiecie rawskim, w gminie Rawa Mazowiecka.
Wieś szlachecka położona była w drugiej połowie XVI wieku w powiecie rawskim ziemi rawskiej województwa rawskiego. W latach 1975–1998 miejscowość położona była w województwie skierniewickim.

</doc>
<doc id="401631" url="https://pl.wikipedia.org/wiki?curid=401631" title="Pokrzywna (województwo mazowieckie)">
Pokrzywna (województwo mazowieckie)

Pokrzywna – wieś w Polsce położona w województwie mazowieckim, w powiecie białobrzeskim, w gminie Stromiec. Przez miejscowość przepływa rzeczka Dyga, prawobrzeżny dopływ Pilicy.
Wieś szlachecka Pokrzywno położona była w drugiej połowie XVI wieku w powiecie wareckim ziemi czerskiej województwa mazowieckiego. W latach 1975–1998 miejscowość położona była w województwie radomskim.
Wierni Kościoła rzymskokatolickiego należą do parafii św. Jana Chrzciciela w Stromcu.

</doc>
<doc id="401632" url="https://pl.wikipedia.org/wiki?curid=401632" title="Pokrzywna (województwo opolskie)">
Pokrzywna (województwo opolskie)

Pokrzywna (daw. "Dzików", ) – wieś w Polsce, położona w województwie opolskim, w powiecie nyskim, w gminie Głuchołazy. Historycznie leży na Górnym Śląsku, na ziemi prudnickiej. Położona jest w Górach Opawskich. Przepływa przez nią rzeka Złoty Potok i potok Bystry Potok.
W latach 1975–1998 miejscowość należała administracyjnie do ówczesnego województwa opolskiego. Do 1975 należała do powiatu prudnickiego.
Według danych na 2011 wieś była zamieszkana przez 237 osób.
We wsi ma swoją siedzibę leśnictwo Pokrzywna, które należy do nadleśnictwa Prudnik (obręb Prudnik).
Geografia.
Położenie.
Wieś jest położona w południowo-zachodniej Polsce, w województwie opolskim, około 1 km od granicy z Czechami, w północnej części Gór Opawskich, tuż przy granicy gminy Głuchołazy z gminą Prudnik. Należy do Euroregionu Pradziad. Miejscowość leży na terenie Parku Krajobrazowego Góry Opawskie, którego jest siedzibą. Wieś otaczają góry: Olszak, Szyndzielowa Kopa i Zamkowa Góra. Przez Pokrzywną przepływa Złoty Potok (lewy dopływ Prudnika), na którym stworzono kąpielisko. Na terenie wsi, na wysokości ok. 340 m n.p.m., do Złotego Potoku uchodzi Bystry Potok. Około 1,8 km od centrum wsi znajduje się Przełęcz pod Zamkową Górą.
Środowisko naturalne.
Wpływ na klimat Pokrzywnej ma sąsiedztwo Gór Opawskich. Średnia temperatura roczna wynosi +7,7 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Pokrzywnej wynoszą 631 mm. Dominują wiatry zachodnie.
Nazwa.
W 1565 miejscowość wzmiankowano jako "Wildtgrund", w 1577 jako "Woitschgrund", w 1587 jako "Wiltgrund", a w XIX wieku – "Wiltschgrund". Nazwy te wskazują na to, że wieś kojarzyła się z dzikim i nieprzejezdnym miejscem. Niemiecką nazwę "Wiltschgrund" tłumaczy się na "Wilcza Dolina", natomiast "Wildtgrund" – "Dzika Dolina". "Wiltschgrund" miało być zgermanizowaną formą słowiańskiego „wilcze”, od „wilka”. Okoliczni mieszkańcy byli nękani przez wilki i niedźwiedzie. W 1945 wieś nazwano "Śląskim Ojcowem". W "Spisie miejscowości województwa śląsko-dąbrowskiego łącznie z obszarem ziem odzyskanych Śląska Opolskiego" wydanym w Katowicach w 1946 wieś wymieniona jest pod nazwą "Zwierzyniec". Okresowo funkcjonowały też nazwy "Dzików" oraz "Wilczy Dół".
Historia.
W okresie średniowiecza, przez okolicę Pokrzywnej przebiegała granica między posiadłościami biskupów wrocławskich i okręgiem Prudnika, leżącego do 1337 w granicach Moraw. W rejonie Jarnołtówka i Pokrzywnej przekraczał granicę szlak handlowy i komunikacyjny z Wrocławia przez Nysę i Prudnik do Ołomuńca. Był tutaj las należący do dóbr zamku prudnickiego już w XIII wieku. Przy ujściu Bystrego Potoku funkcjonowała komora celna, a na Zamkowej Górze wznosił się kamienny zamek, który jako pograniczna warownia morawska stanowił ogniwo łańcucha pogranicznych obiektów obronnych, obejmującego zamek w Prudniku, zamek Edelštejn koło Zlatych Hor, warownie w Dębowcu i na górze Okopowa pod Prudnikiem. Warownia na Zamkowej Górze uległa zniszczeniu w XV wieku w czasie wojen husyckich (1428), lub krótko później (według legendy zamek miał stać się siedzibą rozbójników, w związku z czym został zniszczony przez mieszczan).
Na początku XV wieku okolice późniejszej Pokrzywnej zostały podarowane Prudnikowi przez księcia Władysława Opolczyka. Osada istniała już w I połowie XVI wieku. W 1551 roku Rada Miejska Prudnika założyła tu osadę leśną, która jednak rozwijała się wolno. W 1578 powstał tu młyn wodny, a następnie leśniczówka. Do XIX wieku głównymi źródłami utrzymania ludności była praca w lesie oraz chałupnicze tkactwo. Następnie wieś rozwinęła się w związku z ruchem turystycznym w kierunku Biskupiej Kopy – powstały liczne gospody i pensjonaty (przed 1939 miejscowość dysponowała ponad setką miejsc noclegowych, a nawet stacją benzynową).
W 1816 mieszkało tu 140 osób, w 1840 – 143, w 1871 – 304. Wieś posiadała swoją własną pieczęć, która przedstawiała w polu literę W z lemieszami po prawej i lewej, a w otoku napis: "WILSCHGRUND: GEM: S: / NEYSTAETER CREYS" (). W 1874 utworzono gminę zbiorową Moszczanka (Amtsbezirk Langenbrück), składającą się gromad Moszczanka i Pokrzywna. 10 lipca 1903 Pokrzywną i okoliczne miejscowości nawiedziła ogromna powódź. Zniszczony został wówczas wiadukt kolejowy pomiędzy Pokrzywną i Moszczanką. Według spisu ludności z 1 grudnia 1910, na 260 mieszkańców Pokrzywnej 258 posługiwało się językiem niemieckim, a 2 językiem polskim. Przed I wojną światową zbudowana została droga z Pokrzywnej na Biskupią Kopę. W 1921 w zasięgu plebiscytu na Górnym Śląsku znalazła się tylko część powiatu prudnickiego. Pokrzywna znalazła się po stronie zachodniej, poza terenem plebiscytowym.
Z inicjatywy starostwa Prudnika, w latach 1930–1932 w miejscu dawnego młyna w Pokrzywnej powstał zalew na Złotym Potoku o powierzchni ponad 1 ha oraz pojemności ok. 20 tys. m³, pełniący funkcje rekreacyjne oraz przeciwpowodziowe. Dzięki budowie zbiornika powstało atrakcyjne, położone w lesie kąpielisko z zapleczem gastronomicznym i noclegowym. Prudnickie hufce pracy budowały w ramach robót publicznych nowe ścieżki i promenady. W Cichej Dolinie na zboczu Szyndzielowej Kopy, z inicjatywy radcy naukowego Konrada Hannaka oraz Klubu Narciarskiego i Tenisowego z Prudnika, zbudowano w 1931 skocznię narciarską. Corocznie przez Pokrzywną przewijała się ponad stutysięczna rzesza turystów. Pokrzywna i Jarnołtówek posiadały status gminy turystycznej.
7 października 1938 przez Pokrzywną przejeżdżali m.in. Adolf Hitler i feldmarszałek Hermann Göring, którzy po wizytacji Kraju Sudetów udali się do Prudnika na pociąg, którym wrócili do Berlina. Podczas II wojny światowej walki ominęły Pokrzywną. Wieś została przejęta przez polską administrację. Wówczas w Pokrzywnej została osiedlona część polskich repatriantów z Kresów Wschodnich. Niemieckojęzyczna ludność została wysiedlona na zachód w czerwcu 1946.
W latach 1945–1950 Pokrzywna należała do województwa śląskiego, a od 1950 do województwa opolskiego. W latach 1945–1954 wieś należała do gminy Moszczanka, a w latach 1954–1972 do gromady Moszczanka. Podlegała urzędowi pocztowemu w Prudniku.
Po 1945 kąpielisko w Pokrzywnej pełniło rolę zaplecza turystycznego i wypoczynkowego dla zakładów przemysłowych na Śląsku. Wypoczynkowe domy posiadało tu wiele kopalń Górnego Śląska. Swój ośrodek kolonijny miało tu ZPB „Frotex” w Prudniku. W latach 70. i 80. XX wieku nastąpił ponowny rozwój miejscowości. Powstawały tu ośrodki wypoczynkowe, kolonijne, budowane przez przedsiębiorstwa państwowe i zakłady pracy dla dzieci i dorosłych. Od 1988 miejscowość jest siedzibą zarządu Parku Krajobrazowego Gór Opawskich. Zachowały się budynki pensjonatów o cechach budownictwa szwajcarskiego oraz tyrolskiego.
Po 1945 roku do 31 października 1989 roku, stacjonowała tu strażnica Wojsk Ochrony Pogranicza. W 1994 roku strażnica ponownie została utworzona w strukturach Straży Granicznej i funkcjonowała do marca 2001 roku, kiedy to została rozformowana. 12 marca 1951 ze strażnicy w Pokrzywnej doszło do największej lądowej ucieczki polskich żołnierzy na Zachód w czasach Polski Ludowej, zastępcy dowódcy strażnicy sierż. Jana Kępy z trzema żołnierzami strażnicy (st. strzelec – kucharz Zenon Majchrzak, strzelcy: Józef Gałuszewski, Józef Waszkiewicz), trzema żołnierzami 223 strażnicy WOP Zwierzynie (strzelcy: Józef Staniszewski, Karol Olszewski i Henryk Stańczak) oraz praczką Walerią Kaczor. Wszyscy uciekinierzy zostali pojmani. Kępa został skazany na karę śmierci i stracono go w Areszcie Śledczym w Bytomiu, pozostali otrzymali kary pozbawienia wolności.
W 1997 Pokrzywna przystąpiła do Programu Odnowy Wsi Opolskiej. Po reformie administracyjnej w 1999 mieszkańcy Pokrzywnej zaczęli starać się o odłączenie wsi od gminy Głuchołazy i ponowne przyłączenie do gminy Prudnik, jako powody podając względy geograficzne, funkcjonalne i gospodarcze. W październiku 1999 mieszkańcy Pokrzywnej przeprowadzili konsultacje społeczne, według których 105 osób opowiedziało się za przyłączeniem do gminy Prudnik, 9 wstrzymało się od głosu i nikt nie był przeciw. Urząd Gminy Głuchołazy unieważnił wynik konsultacji, natomiast burmistrz Prudnika Zenon Kowalczyk i wiceburmistrz Czesław Dumkiewicz poparli inicjatywę mieszkańców wsi. W marcu 2001 sporządzono pełną dokumentację z Pokrzywnej i Jarnołtówka w sprawie przejścia do gminy Prudnik. Z Pokrzywnej, na 115 głosujących, 112 było za Prudnikiem, natomiast w Jarnołtówku 404 osoby opowiedziały się za Prudnikiem, 10 było przeciw, a 5 nie zajęło stanowiska. Tym razem również spotkano się z unieważnieniem wyników przez burmistrza Głuchołaz. W maju 2001 Rada Miejska w Prudniku poprzez uchwałę zaakceptowała starania mieszkańców Pokrzywnej, Jarnołtówka i Trzebiny, a Rada Powiatu Prudnickiego przegłosowała uchwałę o niezajmowaniu stanowiska w tej sprawie. Temat zmiany przynależności administracyjnej Pokrzywnej i Jarnołtówka powrócił do lokalnych mediów w lipcu 2022, ponownie znajdując poparcie burmistrza Prudnika.
Transport.
Transport drogowy.
Do Pokrzywnej można dojechać z Prudnika przez Łąkę Prudnicką (DK40) i Moszczankę, lub przez Dębowiec i Wieszczynę, a także z Głuchołaz przez Jarnołtówek.
Pokrzywna posiada połączenia autobusowe z Opolem, Prudnikiem, Nysą, Głuchołazami i Kędzierzynem-Koźlem. We wsi znajdują się dwa przystanki autobusowe – I na skrzyżowaniu od strony Prudnika i II przy drodze do Cichej Doliny od strony Głuchołaz.
Transport kolejowy.
Pograniczem Pokrzywnej z Wieszczyną i Moszczanką biegnie linia kolejowa nr 333 Głuchołazy – Pokrzywna, przejeżdżają tędy pociągi czeskie. Nieczynna stacja kolejowa Pokrzywna znajduje się w Moszczance. Starostwo powiatu prudnickiego planuje utworzenie przystanku kolejowego pomiędzy Pokrzywną i Moszczanką. Do 2007 na linii 333 między Pokrzywną i Wieszczyną funkcjonowało polsko-czeskie kolejowe przejście graniczne Głuchołazy-Jindřichov ve Slezsku.
Religia.
Katolicy z Pokrzywnej należą do parafii Podwyższenia Świętego Krzyża w Moszczance (dekanat Prudnik). W Cichej Dolinie znajduje się ołtarz polowy, przy którym latem są odprawiane msze, a w Boże Narodzenie uroczysta pasterka, w której uczestniczą mieszkańcy Pokrzywnej, Jarnołtówka, Moszczanki, Prudnika, a także turyści.
Turystyka.
Miejscowość jest znanym w województwie opolskim ośrodkiem wypoczynkowym. Nazywana bywa „Śląską Szwajcarią” oraz „Perłą Ziemi Prudnickiej”. Jest tu dobrze rozwinięta baza noclegowa i gastronomiczna. Pokrzywna jest jedną z najczęściej odwiedzanych miejscowości w Górach Opawskich. Znajdują się tu m.in. Ośrodek Szkoleniowo-Wypoczynkowy „Sudety”, Kompleks Hotelowy „Chrobry”, Hotel „Gorzelanny &amp; Carina”, Hotel „Dębowe Wzgórze”, a także całoroczne Szkolne Schronisko Młodzieżowe, które jest członkiem Polskiego Towarzystwa Schronisk Młodzieżowych.
W Pokrzywnej znajduje się Interaktywny Park Rozrywki i Edukacji „Zaginione Miasto Rosenau”, otwarty 19 lipca 2014. Powstał on na bazie kąpieliska leśnego założonego w latach 30. XX wieku przez starostwo Prudnika. Park rozrywki zajmuje obszar 12 hektarów, a jego głównym tematem jest prudnicka legenda o osadzie Rosenau, która miała znajdować się pod Zamkową Górą. We wsi funkcjonują dwa gospodarstwa agroturystyczne: „Pokrzywna 3" i „Panama”.
W 1973 fotoreportaż telewizyjny "Niedziela w Pokrzywnej" w reżyserii Andrzeja Barszczyńskiego, przedstawiający ludzi spędzających czas wolny na kąpielisku w Pokrzywnej, zdobył nagrodę publiczności Złoty Kompas oraz Nagrodę Specjalną za „najciekawsze, oryginalne ujęcie tematu” na Festiwalu Filmów Krajoznawczych i Turystycznych w Warszawie.
Szlaki turystyczne.
Przez Pokrzywną prowadzą szlaki turystyczne:
Restauracja „Dębowy Gościniec” w hotelu „Dębowe Wzgórze” w Pokrzywnej znajduje się na szlaku kulinarnym Opolski Bifyj.
Szlaki rowerowe.
Przez Pokrzywną prowadzą szlaki rowerowe:

</doc>
<doc id="401634" url="https://pl.wikipedia.org/wiki?curid=401634" title="Pokrzywnica (województwo łódzkie)">
Pokrzywnica (województwo łódzkie)

Pokrzywnica – wieś w Polsce położona w województwie łódzkim, w powiecie łęczyckim, w gminie Piątek.
Do 1870 istniała gmina Pokrzywnica.
W latach 1975–1998 miejscowość administracyjnie należała do województwa płockiego.
W miejscowości znajduje się cmentarz mariawicki parafii pw. Trójcy Przenajświętszej w Piątku.

</doc>
<doc id="401635" url="https://pl.wikipedia.org/wiki?curid=401635" title="Pokrzywnica (województwo opolskie)">
Pokrzywnica (województwo opolskie)

Pokrzywnica (dodatkowa nazwa w j. niem. Nesselwitz) – wieś w Polsce położona w województwie opolskim, w powiecie kędzierzyńsko-kozielskim, w gminie Reńska Wieś.
W latach 1975–1998 miejscowość położona była w województwie opolskim.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod obecnie używaną, polską nazwą "Pokrzywnica" oraz nazwą niemiecką – "Nesselwitz".
Komunikacja.
Przez Pokrzywnicę przebiega droga krajowa 40.
Linki.
Parafia św. Sebastiana w Pokrzywnicy

</doc>
<doc id="401636" url="https://pl.wikipedia.org/wiki?curid=401636" title="Pokrzywnik (województwo mazowieckie)">
Pokrzywnik (województwo mazowieckie)

Pokrzywnik – wieś w Polsce położona w województwie mazowieckim, w powiecie mińskim, w gminie Dobre.
Wierni Kościoła rzymskokatolickiego należą do parafii Trójcy Świętej w Wiśniewie, a wierni Kościoła Starokatolickiego Mariawitów należą do parafii Trójcy Przenajświętszej w Wiśniewie.
W latach 1975–1998 miejscowość położona była w województwie siedleckim.

</doc>
<doc id="401637" url="https://pl.wikipedia.org/wiki?curid=401637" title="Polana (województwo dolnośląskie)">
Polana (województwo dolnośląskie)

Polana – osada w Polsce położona w województwie dolnośląskim, w powiecie zgorzeleckim, w gminie Węgliniec.
Podział administracyjny.
W latach 1975–1998 miejscowość położona była w województwie jeleniogórskim.

</doc>
<doc id="401638" url="https://pl.wikipedia.org/wiki?curid=401638" title="Polanka (województwo dolnośląskie)">
Polanka (województwo dolnośląskie)

Polanka – wieś w Polsce położona w województwie dolnośląskim, w powiecie legnickim, w gminie Ruja.
Podział administracyjny.
W latach 1975–1998 miejscowość położona była w województwie legnickim.
Zabytki.
Do wojewódzkiego rejestru zabytków wpisany jest:

</doc>
<doc id="401639" url="https://pl.wikipedia.org/wiki?curid=401639" title="Polanka (województwo małopolskie)">
Polanka (województwo małopolskie)

Polanka – wieś w Polsce położona w województwie małopolskim, w powiecie myślenickim, w gminie Myślenice.
Wieś królewska położona była w drugiej połowie XVI wieku w powiecie szczyrzyckim województwa krakowskiego. Wchodziła w skład klucza myślenickiego, stanowiącego uposażenie kasztelanów krakowskich. W latach 1975–1998 miejscowość położona była w województwie krakowskim.
Części wsi.
Integralne części wsi Polanka: Gazdówka, Hołujówka, Koperkówka, Maciągówka, Morusówka, Opydówka, Perówka, Pochoniówka, Serwiniec, Skotnica, Wątorówka, Wołkówka, Zagrody.
Historia.
W roku 1342 Kazimierz Wielki zezwolił sołtysom myślenickim na lokalizację nowej wsi Polanki i innych osad aż do granicy węgierskiej. Z nich to właśnie do skarbu państwa mieli składać daniny i spełniać rozmaite posługi dla króla. Polanka rzeczywiście powstała po 1342 roku, a jej sołectwo wchodziło w 1364 roku w uposażenie wójtów myślenickich. Jej zalążkiem było wójtostwo myślenickie Hinków, żupników kopalni wielickiej, obejmujące także sołectwo w Polance. Potomkowie Hinków, Jordanowie z Zakliczyna, powiększyli ten majątek. Kasztelan krakowski Spytek Wawrzyniec Jordan władał już 25 wsiami w okolicach Myślenic. W 1557 roku zapisał bogate wójtostwo myślenickie Kasztelanii Krakowskiej. Również Polanka należała do dóbr krakowskiej kasztelanii.
Polanka w okresie przedrozbiorowym stanowiła współwłasność z miastem w tzw. „kluczu myślenickim”. Wsie kasztelanii zostały przejęte po I rozbiorze przez c.k. ekonomię myślenicką. Część własności z powiatu myślenickiego została sprzedana już w XVIII wieku, bowiem w roku 1777 rząd postanowił pozbyć się c.k. ekonomii myślenickiej i starostwa lanckorońskiego. Zakupiła je w styczniu tegoż roku księżniczka Franciszka Krasińska, żona królewicza Karola Krystiana Wettyna księcia Kurlandii i Semigalii, syna Augusta III. W ten sposób w jej posiadaniu znalazła się między innymi Polanka. W 1778 roku postanowiono wykupić ziemie z rąk Franciszki Krasińskiej i przejęte zostały przez skarb austriacki. Dawne dobra królewskie przeszły następnie za córką Krasińskiej Marią, na książąt sabaudzkich Cavignan, potem dziedzicznie w ręce książąt Montleart. Księżna Cecylia Lubomirska przejęła ziemie od w 1874 roku.
Przez lata 1772–1939 Polanka znajdowała się nieprzerwanie w granicach powiatu myślenickiego. Na początku XIX wieku nastąpiła w powiecie myślenickim ogólna wyprzedaż dóbr.
Z końcem XIX wieku we wsi znajdowało się 112 domów i 556 mieszkańców, z czego 258 mężczyzn i 298 kobiet. Do katolicyzmu przyznawały się 552 osoby, ponadto mieszkało w Polance 4 Żydów. Była już wówczas w Polance szkoła ludowa jednoklasowa.

</doc>
<doc id="401640" url="https://pl.wikipedia.org/wiki?curid=401640" title="Polanki (województwo podkarpackie)">
Polanki (województwo podkarpackie)

Polanki – osada w Polsce położona w województwie podkarpackim, w powiecie leskim, w gminie Solina, nad rzeką Solinką.
Wieś prawa wołoskiego w latach 1551-1600, położona w ziemi sanockiej województwa ruskiego.
W połowie XIX wieku właścicielką posiadłości tabularnej w Polankach była Sabina Krajewska.
W latach 1975–1998 miejscowość położona była w województwie krośnieńskim.
We wsi znajduje się stanica harcerska ZHP Hufca Kraków – Nowa Huta.

</doc>
<doc id="401641" url="https://pl.wikipedia.org/wiki?curid=401641" title="Polanki (województwo podlaskie)">
Polanki (województwo podlaskie)

Polanki – kolonia w Polsce położona w województwie podlaskim, w powiecie sokólskim, w gminie Sokółka.
W latach 1975–1998 miejscowość położona była w województwie białostockim.
Wierni kościoła rzymskokatolickiego należą do parafii Najświętszego Serca Pana Jezusa w Rozedrance Starej.

</doc>
<doc id="401642" url="https://pl.wikipedia.org/wiki?curid=401642" title="Polanowice (województwo kujawsko-pomorskie)">
Polanowice (województwo kujawsko-pomorskie)

Polanowice – wieś w Polsce, położona w województwie kujawsko-pomorskim, w powiecie inowrocławskim, w gminie Kruszwica.
Historia.
Jak cały region nadgoplański, tak i okolice Polanowic, ze względu na żyzność ziem, bogactwa naturalne i dogodne położenie geograficzne, były predestynowane do intensywnego osadnictwa.
Prehistoria.
Już w połowie okresu atlantyckiego na omawiany obszar przybyły pierwsze neolityczne społeczności rolnicze, reprezentowane przez ludność ceramiki wstęgowej. W późniejszych okresach młodszej epoki kamienia, dolina Śmierni (obecnie kanałek biegnący obok cmentarza w Polanowicach), zamieszkiwana była przez ludność kultury pucharów lejkowatych oraz amfor kulistych. Lata 2700-2600 p.n.e. stanowiły optimum klimatyczne regionu. "Obszar penetrowany był również u schyłku młodszej epoki kamienia m.in. przez ludność ceramiki sznurowej. Z wczesnej epoki brązu pochodziła osada ludności iwieńskiej" (za: Wojciech Dzieduszycki, "Gopło. Przyroda i człowiek", Poznań, 1993, s. 86; za: Wojciech Dzieduszycki, "Badania ratownicze w Polanowicach, woj. Bydgoszcz, stanowisko 6 (Przyczynek do studiów nad metodyką taksonomii typologiczno-chronologicznej ceramiki kultur wstęgowych na Kujawach)", Sprawozdania Archeologiczne, T. 31, 1979).
Średniowiecze.
We wczesnym średniowieczu (VII-VIII wiek) w dolinie Śmierni formowały się struktury plemienne, a później państwowe, mające swoje centrum w pobliskiej Kruszwicy. Pierwsza wzmianka pisana pochodzi z roku 1123, według której omawiany teren wchodzi w skład diecezji kujawskiej. W XII wieku następuje komasacja Polanowic w dużą wieś. W roku 1308 Polanowice występują pod nazwą "Polynowo" i należą do rodu Pobogów. W latach 1318- 1319 są we władaniu Świętosława Poboga z Polynowskich. Według autorów "Słownika Geograficznego Królestwa Polskiego i innych krajów słowiańskich" (T. 8, 1887, s. 571) Polanowie wymienione w roku 1308 pod nazwą Polynowo (Kodeks dyplomatyczny Polski, t. II, s. 185, wyd. L. Rzyszczewski, A. Muczkowski, J. Bartoszewicz, Warszawa 1847-1858), które Władysław Łokietek zastawia biskupowi włocławskiemu, nie jest Polanowicami, jak objaśnia wydawca Kodeksu, lecz Piołonowem spod Osięcin, w powiecie niegdyś radziejowskim na Kujawach. W roku 1420 majątek podzielny zostaje między 4 braci: Dzierżysława, Piotra, Mikołaja i Klemensa. Około 1420 r. król Jagiełło uprasza papieża Marcina V, aby zaniechał wyroku w sprawie Juranda, scholastyka kruszwickiego z Dzierżysławem, Piotrem, Mikołajem i Klemensem, panami na Polanowicach i zdał rozstrzygnięcie sporu tego prałatom królestwa polskiego (Cod. epist. Vitoldi - Codex epistolaris Vitoldi Magni Ducis Lithuaniae 1376-1430, Ed. A. Prochaska, Kr. 1882, Mon. M. Aevi, VI, s. 1066).
Wiek XVI.
Do roku 1520 okoliczne dobra należą do Jana Polynowskiego, który traci ich część w roku 1560 na rzecz kasztelana lądzkiego - Jana Sierakowskiego. W XVI w. na parafię Polanowice składały się: Baranowo, Cykowo, Giżewo, Janikowo, Książ, Łagiewniki, Racice, Rucewo, Sławęcin, Sokolniki, Starczewo, Sukowo, Świątniki, Polanowice, probostwo i grodztwo. Z biegiem czasu odpadły Łagiewniki i Świątniki do parafii kruszwickiej, a przybyły Rechta i Kijewice, Starczewo, które dziś już nie istnieje.
Wiek XVIII.
Około roku 1740 Polanowice wraz z przyległymi wsiami są we władaniu Józefa Wysogoty Zakrzewskiego. W roku 1782 należą do Stanisława Potockiego, który rok później (1783) sprzedaje je Józefowi Różnieckiemu (ekonomem jest wówczas Andrzej Krzywicki). Józef Różniecki przed rokiem 1805 przekazuje swe dobra (Polanowice, Zakupie, Słabęcin, Janikowo, Giżewo) synowi Teodorowi Kajetanowi. Ostatnim polskim właścicielem zostaje na krótki czas Michał Białobrzeski.
Wiek XIX.
W 1816 r. dziedziczką dóbr Polanowice jest Józefa Rozniecka. W 1819 r. posiadaczem dóbr Polanowice był Feliks Chmielecki. W roku 1826 wieś liczącą 20 domów i 171 mieszkańców należy do właściciela o nazwisku: Reghem (Regehm?). W roku 1858 całość nabywa przedstawiciel rodu szlachty francusko-niemieckiej, baron Karol Ferdynand von Pelet-Narbonne. To właśnie on docenia walory środowiska naturalnego Polanowic i zakłada park. Za jego czasów powstaje szkoła i oficyna. Jak podaje czasopismo "Nadwiślanin" (z 10 grudnia 1861) miejscowym dziedzicem był U.P. baron Pelet-Narbonna. Ignacy Strzelecki, nauczyciel z Polanowic, 25 listopada 1861, relacjonuje w krótkim artykule lokalne wybory, w których brał udział baron oraz obywatel ze Słabęcina Józef Przybyszewski. Jak podaje "Słownik Geograficzny", Polanowice, (niem. "Polanowitz"), pod koniec XIX wieku stanowiły wieś liczącą 384 mieszkańców (13 domów). We wsi była cegielnia. Zajmowano się chowem i tuczem bydła, hodowlą owiec (owczarnia), produkcją nabiału i uprawą buraków. W skład wsi wchodził także folwark Norge (chodzi o Zakupie – P.K.) z 30 mieszkańcami. Polanowice wraz z folwarkiem Norge liczyły 414 mieszkańców, z czego 22% wyznania ewangelickiego. W 1873 r. parafia Polanowice w dekanacie kruszwickim miała 1247 dusz i filialną kaplicę w Rechcie. 27 listopada 1897 Polanowice ("Polanowitz"), Zakupie i Gustawowo nabywa Walter Gierke z Niemieckiego Lasu.
Wiek XX.
Walter Gierke w roku 1910 buduje pałac. 13 sierpnia 1925 całość dóbr obejmuje jego syn Hans. Sam Walter przechodzi na katolicyzm, zakłada ognisko "Sokoła" i "Strzelca", buduje strzelnicę i boisko sportowe. W sierpniu 1939 Hans Gierke oddaje konie i samochody na potrzeby wojska polskiego, za co zostaje zamordowany przez Niemców w październiku 1939 w Inowrocławiu. Przebieg rozstrzelania 22 października 1939, w więzieniu w Inowrocławiu szczegółowo przedstawiony został w książce "Dzieje Inowrocławia" T. 2, (Od 1919 r. do końca lat siedemdziesiątych), s. 108-111. W latach 1943-1945 nazwa miejscowości brzmiała "Waltersmark".
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 632 mieszkańców. Jest trzecią co do wielkości miejscowością gminy Kruszwica.
Stacja hodowli roślin.
Po II wojnie światowej, folwark zostaje przekształcony w Stację Hodowli Roślin. 1 lipca 1993, rozpoczęła działalność "Hodowla Zwierząt i Nasiennictwo Roślin Polanowice" Spółka z o.o. Powstała na bazie majątku byłej Stacji Hodowli Roślin. Spółka gospodaruje na powierzchni ogółem 1259,56 ha, w tym użytki rolne stanowią 1215,67 ha. Średni wskaźnik bonitacji gleb kształtuje się na poziomie 1,6. Warunki glebowe posiada zatem dobre, aczkolwiek rejon ten należy do najuboższych w opady atmosferyczne.
Zabytki.
Według rejestru zabytków NID na listę zabytków wpisane są:
Późnoklasycystyczny kościół pw. św. Marka Ewangelisty w Polanowicach (dawniej św. Klemensa) pochodzi z 1838 r., wyposażenie ma z połowy XIX wieku. Obok klasycystyczna plebania z 1. połowy XIX wieku. 
Eklektyczny pałac wybudowany był na przełomie XIX/XX stulecia, otacza go park krajobrazowy o urozmaiconym gatunkowo drzewostanie. Murowana oficyna pochodzi z 1. połowy XIX wieku.
Sport.
W miejscowości działa klub piłkarski – Ludowy Zespół Sportowy „Fregata” Polanowice. Drużyna występuje w Grupie V bydgoskiej B klasy (8. poziom rozgrywkowy w Polsce).
Dokumenty historyczne.
Mówi o Świętosławie z Polanowic (Svantoslao de Polenna) 
Inowrocław, 17 kwietnia 1341 
Starosta Wielkopolski zaświadcza, że Andrzej ze Słaboszewa zrzekł się swych praw do części Korabnik na rzecz biskupa włocławskiego Macieja. 
Dokument mówi o Klemensie z Polanowic (Polenowicz, Polonowicz). 
Dokument wydany przez Króla Kazimierza Wielkiego? w 1369 
Kazimirus rex Polonie etc. 1369 (sic) Febr. 4 (sic), Pysdri; Stephano de Kraszyce villam Chrosna tunc temporis desertam donat. 
Mowa w nim o Polanowicach - Polanovicz 
Oficjał poznański publikuje wyrok swego poprzednika Macieja Korczboka, rozjemcy w sporze pomiędzy Wojciechem plebanem kościoła Św. Piotra pod Przemętem a braćmi Wyszemirem z Bucza, Sędziwojem z Barchlina i Andrzejem. 
Występuje: Andreas Jacobi de Polanomicze clericus Vladislaviensis dioecesis czyli 9Andrzej syn Jakuba z Polanowic wyst. także jako pisarz kapituły pozn. 1450 (mat. KDW), por. także Acta capitulorum I nr 471, 516 (1457, 1459). 
Pisownia nazwy Polanowice w dokumentach łacińskich: "Polenna, Polenowicz, Polonowicz, Polanovicz, Polanomicze".

</doc>
<doc id="401643" url="https://pl.wikipedia.org/wiki?curid=401643" title="Polanowice (wieś w województwie lubuskim)">
Polanowice (wieś w województwie lubuskim)

Polanowice (niem. "Niemitzsch", łuż. "Němšk") – wieś w Polsce położona w województwie lubuskim, w powiecie krośnieńskim, w gminie Gubin.
Historia.
Po raz pierwszy wzmiankowana w dokumentach w 1000 roku w formie niem. "Niempsi". Jest jedną z najstarszych wsi powiatu gubeńskiego. Możliwe jest, że w 963 roku należała do Gero Wielkiego. Polanowice (Niemitzsch, tj. Niemcza) i tzw. „Ziemię Świętą” dzieli niewiele metrów. Znajdował się tu mały zamek, wał zamkowy oraz bród na Nysie jako czynnik ochrony zamku. W czasie rejz dotarli tu husyci w latach 1429 i 1452, gdy w umocnionym terenie wsi schroniło się kilka mniszek z klasztoru w Guben. W 1633 roku przebywał w okolicach Gubina Wallenstein oraz Szwedzi, którym wieś służyły jako kwatera zimowa. Chorwaci zostawi tu negatywne ślady w 1634 roku. W latach 1738–1740 zbudowano kościół, który w czasie ostatniej wojny został znacznie uszkodzony i w latach 70. XX wieku rozebrany. Przy cmentarzu kościelnym znajdował się krzyż pokutny, lecz po 1945 roku cmentarz i krzyż zostały zniszczone. W pobliżu wsi w czasie wojna siedmioletniej obozował w 1758 roku król pruski Fryderyk Wielki. Między kościołem, a Nysą znajdują się na wzniesieniu pola niemieckich grobów. Między latami 1818 i 1867 wielokrotnie nadmieniano o istnieniu wiatraka. W 1939 roku wieś liczyła 143 mieszkańców.
W latach 1975–1998 miejscowość położona była w województwie zielonogórskim.
Znajdowała się tutaj komendantura wojskowa, której komendantem od 26 lipca 1945 roku był dowódca 6. kompanii strzeleckiej 38. Pułku Piechoty ppor. Franciszek Milczuk. W listopadzie 1945 roku utworzono strażnicę WOP, której komendantem był chor. Józef Domaralski, a w 1948 roku chor. Stankiewicz.
Wieś posiada sieć wodną od 2006/2007 roku. 
Rejon Polanowic badany jest przez ekipy archeologiczne ze względu na swe bogate skarby archeologiczne. Pracowała tu zespół prof. Grzegorza Domańskiego z Uniwersytetu Wrocławskiego. Decyzją z 20 grudnia 1989 roku Wojewódzki Konserwator Zabytków w Zielonej Górze wpisał do rejestru zabytków pod nr 601/Ar "„dolinne grodzisko pierścieniowate Polanowice – Niemcza Łużycka, stanowisko nr 1 położone w odległości około 500 m na zachód od wioski, w dolinie rzeki Nysy Łużyckiej, w bliskim sąsiedztwie jej prawego brzegu”". Stanowisko to jest jednym z cenniejszych grodzisk na terenie województwa lubuskiego.
Zabytki.
Do wojewódzkiego rejestru zabytków wpisane są:

</doc>
<doc id="401644" url="https://pl.wikipedia.org/wiki?curid=401644" title="Polanowice (województwo małopolskie)">
Polanowice (województwo małopolskie)

Polanowice – wieś w Polsce, położona w województwie małopolskim, w powiecie krakowskim, w gminie Słomniki.
W 1595 roku wieś położona w powiecie proszowskim województwa krakowskiego była własnością wojewody kijowskiego Konstantego Wasyla Ostrogskiego. W latach 1975–1998 miejscowość położona była w województwie krakowskim. Integralna część miejscowości: Rędziny.
Polanowice znajdują się ok. 25 km na północny wschód od Krakowa (dojazd DK 7).
Miejscowość znajduje się na odnowionej trasie Małopolskiej Drogi św. Jakuba z Sandomierza do Tyńca, która to jest odzwierciedleniem dawnej średniowiecznej drogi do Santiago de Compostela.
Toponimia.
Nazwa wsi wywodzi się prawdopodobnie od pól, polany lub kilku polan w lesie.
Historia.
Pierwsza wzmianka o Polanowicach pochodzi z 1224 roku. Miały one być gniazdem rodowym Bieńka Polanowicza. W 1536 r. Jadwiga Pernus kupiła je od Michała Polanowskiego. Przypuszcza się, że wieś powstała przy folwarku. W 1945 r. po reformie rolnej dokonano podziału gruntów dworskich, podział ten panuje do chwili obecnej. Zmienił się obraz wsi nastąpiło inne usytuowanie gospodarstw rolnych, ziemie otrzymali bezrolni mieszkańcy folwarku oraz służba dworska, w następstwie czego powstało wiele nowych gospodarstw na Zaborzu i cała tzw. Kolonia Polanowice. Najstarsze istniejące domy we wsi (drewniane, kryte strzechą) mają 100–150 lat.
Informacje ogólne.
26 września 2005 r. wieś Polanowice liczyła 687 mieszkańców mieszkających w 142 budynkach mieszkalnych. Wieś zajmuje powierzchnię 507,87 ha. Na 1 km² wsi przypada 135,27 mieszkańców.
Wieś ma charakter typowo rolniczy, głównie uprawa czosnku oraz zbóż, ziemniaków, itp. Na terenie wsi zarejestrowanych jest 51 podmiotów gospodarczych.
Wieś posiada wodociąg, jednak brak jest obecnie sieci kanalizacyjnej i gazowej.
Drogi gminne (lokalne i dojazdowe) – 9,43 km, drogi powiatowe – 2,26 km.
W Polanowicach znajdowała się Publiczna Szkoła Podstawowa, do której w roku szkolnym 2005/2006 uczęszczało 22 uczniów w klasach 0–3.
Sport.
We wsi od 1970 działa LKS Polanowice. Klub posiada dwie sekcje piłkarskie. Początkowo rozgrywał swoje mecze na boiskach innych klubów z gminy Słomniki, w Prandocinie i Niedźwiedziu. W 1999 powstał Komitet Budowy Stadionu Sportowego. Stadion otwarty w 2002 r. został wybudowany czynem społecznym przez mieszkańców wsi.
Przyroda.
Wieś położona jest między dwoma lasami, na jej terenie znajdują się dwa pomniki przyrody.
Religia.
Wierni kościoła rzymskokatolickiego należą do diecezji kieleckiej (parafia Goszcza).

</doc>
<doc id="401645" url="https://pl.wikipedia.org/wiki?curid=401645" title="Polanowice (województwo opolskie)">
Polanowice (województwo opolskie)

Polanowice (niem. "Polanowitz", 1936-45 "Kornfelde") – wieś w Polsce, położona w województwie opolskim, w powiecie kluczborskim, w gminie Byczyna.
W latach 1975–1998 miejscowość położona była w województwie opolskim.
Nazwa.
Nazwa miejscowości notowana była w formach "Polanowicz" (ok. 1300), "Polanowicz" (1318), "Polanowitz" (1383), "Polanowicz" (1488), "Polannowitz" (1651-52), "Polanowitz" (1666), "Polanowitz" (1743), "Polanowitz" (1783), "Polanowitz", "Polanowice" (1845). Utworzona została od nazwy osobowej "Polan" przez dodanie sufiksu "-owice". Nazwa została zniemczona jako "Polanowitz". W latach 1936-45 miejscowość funkcjonowała pod niemiecką nazwą "Kornfelde", nadaną przez administrację hitlerowską.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="401646" url="https://pl.wikipedia.org/wiki?curid=401646" title="Polanowo (województwo dolnośląskie)">
Polanowo (województwo dolnośląskie)

Polanowo – wieś w Polsce położona w województwie dolnośląskim, w powiecie górowskim, w gminie Góra.
Podział administracyjny.
W latach 1975–1998 miejscowość położona była w województwie leszczyńskim.
Demografia.
Polanowo jest najmniejszą miejscowością gminy Góra. Według Narodowego Spisu Powszechnego liczyło 34 mieszkańców (III 2011 r.).

</doc>
<doc id="401647" url="https://pl.wikipedia.org/wiki?curid=401647" title="Polanów (województwo świętokrzyskie)">
Polanów (województwo świętokrzyskie)

Polanów (do 1933 Żyć) – wieś w Polsce położona w województwie świętokrzyskim, w powiecie sandomierskim, w gminie Samborzec.
W miejscowości znajdują się duże połacie sadów jabłoniowych.
We wsi znajduje się jednostka Ochotniczej Straży Pożarnej.
Historia.
Historia Polanowa sięga początków XIII wieku, Jan Długosz wymienia ją w swojej kronice jako "Żyć", "Szydz" – wieś koło Samborca wchodzącą w skład dóbr królewskich. W roku 1292 wieś wymieniona była (obok Samborca i Złotej) jako uposażenie szpitala Świętego Ducha w Sandomierzu. W połowie XV wieku wieś stanowiła w części własność braci Warsza i Jana z Samborca herbu Rawa, oraz biskupów krakowskich.
W latach 1930. mieszkańcy interweniowali w sprawie tej nazwy, gdyż w niektórych gwarach "Żyć" jest słowem wulgarnym. Nazwę zmieniono 2 listopada 1933 na "Polanów", od nazwiska ówczesnego starosty sandomierskiego Leona Polanowskiego.
W latach 1975–1998 miejscowość położona była w województwie tarnobrzeskim.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Polanowa zawarty w tabeli 1.

</doc>
<doc id="401648" url="https://pl.wikipedia.org/wiki?curid=401648" title="Polany (województwo lubelskie)">
Polany (województwo lubelskie)

Polany – wieś w Polsce, położona w województwie lubelskim, w powiecie tomaszowskim, w gminie Krynice.
W latach 1975–1998 wieś położona była w województwie zamojskim.
Urodził się tu Stanisław Basaj.

</doc>
<doc id="401649" url="https://pl.wikipedia.org/wiki?curid=401649" title="Polany (powiat nowosądecki)">
Polany (powiat nowosądecki)

Polany (j. łemkowski Поляны) – wieś w Polsce położona w województwie małopolskim, w powiecie nowosądeckim, w gminie Krynica-Zdrój.
W latach 1975–1998 miejscowość położona była w województwie nowosądeckim.
Położenie.
Wieś położona jest na wysokości około 450 m n.p.m. w dolinie potoku Mostysz i jego dwóch dopływów: Piorunki i Kamiannej. Polany znajdują się przy drodze wojewódzkiej nr 981 między Grybowem a Krynicą-Zdrój.
Wieś otoczona jest szczytami:
Historia.
Polany osadził 27 listopada 1574 r. Jaśko Waśkowicz z Florynki na mocy przywileju, nadanego przez biskupa krakowskiego Franciszka Krasińskiego. Wieś ta, podobnie jak inne osady tzw. „Państwa Muszyńskiego” powstała na prawie wołoskim i została zasiedlona przez Łemków.
Po rozbiorach Polski w 1781 roku, Polany przechodzą na rzecz skarbu austriackiego.
Po II wojnie światowej ludność łemkowska zostaje wysiedlona częściowo na tereny ZSRR (1945 r.) i ziemie odzyskane (akcja „Wisła” 1947 r.).
We wsi zachowały się jeszcze pozostałości dawnych łemkowskich budynków gospodarskich. W jednym z nich Eugeniusz Forycki zebrał sprzęty gospodarstwa domowego z przełomu XIX i XX wieku. W skład zabudowań wchodzą: zagroda, spichlerz, drewniany wiatrak i chyże. Obecnie własność prywatna.
Ochotnicza Straż Pożarna.
Ochotnicza Straż Pożarna w Polanach działa od 1984 roku i posiada samochód bojowy Magirus Deutz 170D11.
Demografia.
Ludność według spisów powszechnych, w 2009 wg PESEL.

</doc>
<doc id="401650" url="https://pl.wikipedia.org/wiki?curid=401650" title="Polany (województwo mazowieckie)">
Polany (województwo mazowieckie)

Polany – wieś w Polsce położona w województwie mazowieckim, w powiecie radomskim, w gminie Wierzbica.
W latach 1975–1998 miejscowość położona była w województwie radomskim.
Wierni Kościoła rzymskokatolickiego należą do parafii św. Stanisława w Wierzbicy.
Części miejscowości.
1 stycznia 2003 roku częścią wsi Polany stał się ówczesny przysiółek Pod Lasem.
Historia.
Według dokumentu z roku 1334 wieś stanowiła własność cystersów wąchockich. Po supresji zakonu w roku 1819 wieś rządowa.
Wieś istniała zapewne przed przybyciem cystersów do Wąchocka, możliwe że była zasiedlona Polanami (stąd nazwa wsi), jeńcami z wielkopolski, których zasiedlił jeden z ówczesnych właścicieli Wierzbicy około 1177 roku.
Wsią klasztoru cystersów wąchockich w województwie sandomierskim była również w ostatniej ćwierci XVI wieku.
W Polanach urodził się Włodzimierz Zawadzki, polski zapaśnik, mistrz olimpijski z Atlanty.

</doc>
<doc id="401651" url="https://pl.wikipedia.org/wiki?curid=401651" title="Polesie (powiat puławski)">
Polesie (powiat puławski)

Polesie – wieś w Polsce położona w województwie lubelskim, w powiecie puławskim, w gminie Puławy. Dawniej wieś dzieliła się na "Polesie Małe" i "Polesie Duże". W rejonie Polesia znajduje się źródło Plewki.
W latach 1975–1998 miejscowość położona była w województwie lubelskim.
Wierni Kościoła rzymskokatolickiego należą do parafii św. Floriana w Łagowie Kozienickim.

</doc>
<doc id="401652" url="https://pl.wikipedia.org/wiki?curid=401652" title="Polesie (województwo opolskie)">
Polesie (województwo opolskie)

Polesie – wieś w Polsce położona w województwie opolskim, w powiecie oleskim, w gminie Rudniki, w sołectwie Mostki.
W latach 1975–1998 miejscowość położona była w województwie częstochowskim.
W pobliżu wsi, położony jest rezerwat przyrody Bukowa Góra.
Zobacz też: Polesie, Polesie Mikułowskie

</doc>
<doc id="401653" url="https://pl.wikipedia.org/wiki?curid=401653" title="Polesie (powiat średzki)">
Polesie (powiat średzki)

Polesie – wieś w Polsce położona w województwie wielkopolskim, w powiecie średzkim, w gminie Zaniemyśl. 
W latach 1975–1998 miejscowość położona była w województwie poznańskim.
Zobacz też.
Polesie, Polesie Mikułowskie

</doc>
<doc id="401654" url="https://pl.wikipedia.org/wiki?curid=401654" title="Police (województwo dolnośląskie)">
Police (województwo dolnośląskie)

Police – wieś w Polsce położona w województwie dolnośląskim, w powiecie milickim, w gminie Krośnice.
Podział administracyjny.
W latach 1975–1998 miejscowość położona była w województwie wrocławskim.

</doc>
<doc id="401655" url="https://pl.wikipedia.org/wiki?curid=401655" title="Police (województwo wielkopolskie)">
Police (województwo wielkopolskie)

Police – wieś sołecka w Polsce położona w województwie wielkopolskim, w powiecie konińskim, w gminie Sompolno. 
W latach 1975–1998 miejscowość położona była w województwie konińskim. Według danych z roku 2009 wraz z należącymi do sołectwa Dąbrową oraz Płoszewem liczyła 167 mieszkańców.
Mieszkańcy Polic wyznania katolickiego przynależą do parafii św. Jadwigi w Lubstowie.
Przypisy.
Zobacz też: Police, Police Mostowe, Police Średnie 

</doc>
<doc id="401656" url="https://pl.wikipedia.org/wiki?curid=401656" title="Polichno (województwo kujawsko-pomorskie)">
Polichno (województwo kujawsko-pomorskie)

Polichno – wieś w Polsce położona w województwie kujawsko-pomorskim, w powiecie nakielskim, w gminie Nakło nad Notecią.
Wieś królewska "Polikno" starostwa nakielskiego, pod koniec XVI wieku leżała w powiecie kcyńskim województwa kaliskiego.
Podział administracyjny.
W latach 1975–1998 miejscowość położona była w województwie bydgoskim.
Demografia.
Według Narodowego Spisu Powszechnego (III 2011 r.) liczyła 356 mieszkańców. Jest dziesiątą co do wielkości miejscowością gminy Nakło nad Notecią.
Dawne cmentarze.
Na terenie wsi zlokalizowane są 3 nieczynne cmentarze ewangelickie.
II wojna światowa.
W październiku roku 1939, miejscowi Niemcy zrzeszeni w szeregach paramilitarnego Selbstschutzu zamordowali w pobliskim lesie 27 mieszkańców Polichna i Rozwarzyna.

</doc>
<doc id="401657" url="https://pl.wikipedia.org/wiki?curid=401657" title="Polichno (województwo wielkopolskie)">
Polichno (województwo wielkopolskie)

Polichno – wieś w Polsce położona w województwie wielkopolskim, w powiecie tureckim, w gminie Władysławów.
W latach 1975–1998 miejscowość położona była w województwie konińskim.
Zobacz też:

</doc>
<doc id="401658" url="https://pl.wikipedia.org/wiki?curid=401658" title="Policko (województwo lubuskie)">
Policko (województwo lubuskie)

Policko – wieś w Polsce położona w województwie lubuskim, w powiecie międzyrzeckim, w gminie Pszczew.
W latach 1975–1998 miejscowość położona była w województwie gorzowskim.
Zabytki.
Do wojewódzkiego rejestru zabytków wpisany jest:

</doc>
<doc id="401659" url="https://pl.wikipedia.org/wiki?curid=401659" title="Policko (województwo wielkopolskie)">
Policko (województwo wielkopolskie)

Policko – wieś w Polsce położona w województwie wielkopolskim, w powiecie słupeckim, w gminie Lądek. Ulokowana jest przy drodze łączącej Lądek z Ciążeniem oraz wzdłuż rzeki Warty. Do tego sołectwa należy wieś Policko Góry położona za Wartą.
W latach 1975–1998 miejscowość położona była w województwie konińskim.
Historia.
Miejscowość w formie "Policzko" wymieniona jest w łacińskim dokumencie z 1282 roku. Wieś widnieje na mapach z XVIII w. A w wieku XIX znana była jako wieś i folwark nad Wartą, z przynależnością do powiatu słupeckiego, gminy Ciążeń i parafii Ląd. W roku 1875 miejscowość została włączona do dóbr Lądu. W roku 1578 miejscowość była własnością biskupa poznańskiego Tomasza. Wtedy wieś posiadała 3 osadników, 1 zagrodnika, 3 komorników i 1 rybaka.
Geografia.
W okolicy wsi Policko rzeka Meszna kończy swój bieg w Warcie

</doc>
<doc id="401660" url="https://pl.wikipedia.org/wiki?curid=401660" title="Policko (powiat łobeski)">
Policko (powiat łobeski)

Policko – przysiółek sołecki w północno-zachodniej Polsce, położony w województwie zachodniopomorskim, w powiecie łobeskim, w gminie Resko. Policko jest samoistnym przysiółkiem, siedzibą sołectwa, w którego skład wchodzi także przysiółek Świekotki.
Do 1968 roku Policko stanowiło część miasta Resko.
W latach 1975–1998 miejscowość położona była w województwie szczecińskim.

</doc>
<doc id="401661" url="https://pl.wikipedia.org/wiki?curid=401661" title="Policzna (województwo mazowieckie)">
Policzna (województwo mazowieckie)

Policzna – wieś w Polsce, położona w województwie mazowieckim, w powiecie zwoleńskim, w gminie Policzna. Leży przy drodze krajowej nr 79.
Wieś jest siedzibą gminy Policzna oraz rzymskokatolickiej parafii św. Stefana.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość należała administracyjnie do województwa radomskiego.
Historia.
W 1921 r. miejscowość liczyła ok. 564 mieszkańców.
12 czerwca 1943 policja niemiecka spacyfikowała wieś. Zamordowało 33 osoby.
Zabytki.
W miejscowości znajduje się zabytkowy zespół pałacowy.

</doc>
<doc id="401662" url="https://pl.wikipedia.org/wiki?curid=401662" title="Policzna (województwo podlaskie)">
Policzna (województwo podlaskie)

Policzna – wieś w Polsce położona w województwie podlaskim, w powiecie hajnowskim, w gminie Kleszczele.
Wieś leśnictwa białowieskiego w ekonomii grodzieńskiej w drugiej połowie XVII wieku. 
Wieś królewska ekonomii brzeskiej położona była w końcu XVIII wieku w powiecie brzeskolitewskim województwa brzeskolitewskiego. W latach 1952–1954 miejscowość była siedzibą gminy Policzna. W latach 1975–1998 wieś położona była w województwie białostockim.
W 2018 miejscowość liczyła 134 mieszkańców.
Prawosławni mieszkańcy wsi należą do parafii Podwyższenia Krzyża Pańskiego w Werstoku.
W Policznej urodził się ks. Jerzy Stepaniuk (1881–1918), męczennik, święty prawosławny. W lipcu 2020 r. rozpoczęto we wsi budowę kaplicy pod wezwaniem tego świętego. Gotowy obiekt został poświęcony 10 września tegoż roku przez metropolitę warszawskiego i całej Polski Sawę oraz biskupów pomocniczych diecezji warszawsko-bielskiej.

</doc>
<doc id="401663" url="https://pl.wikipedia.org/wiki?curid=401663" title="Polik (województwo łódzkie)">
Polik (województwo łódzkie)

Polik – wieś w Polsce położona w województwie łódzkim, w powiecie brzezińskim, w gminie Brzeziny.
W latach 1975–1998 miejscowość położona była w województwie skierniewickim.
Znajduje się tam jednostka Ochotniczej Straży Pożarnej, która w roku 2008 zajęła I miejsce w wojewódzkich zawodach sportowo-pożarniczych w Zgierzu. Powstała tam już Młodzieżowa Drużyna Pożarnicza, która zajęła 11 miejsce w zawodach wojewódzkich w 2012 roku.
W miejscowości mieszkają wierni Kościoła Starokatolickiego Mariawitów należący do parafii Podwyższenia Krzyża Świętego w Grzmiącej. 

</doc>
<doc id="401664" url="https://pl.wikipedia.org/wiki?curid=401664" title="Polkowo (województwo mazowieckie)">
Polkowo (województwo mazowieckie)

Polkowo – wieś w Polsce położona w województwie mazowieckim, w powiecie węgrowskim, w gminie Stoczek.
W latach 1975–1998 miejscowość położona była w województwie siedleckim.

</doc>
<doc id="401665" url="https://pl.wikipedia.org/wiki?curid=401665" title="Polkowo (województwo podlaskie)">
Polkowo (województwo podlaskie)

Polkowo – wieś w Polsce położona w województwie podlaskim, w powiecie augustowskim, w gminie Sztabin. Leży nad Kanałem Augustowskim.
W latach 1975–1998 miejscowość położona była w województwie suwalskim.

</doc>
<doc id="401666" url="https://pl.wikipedia.org/wiki?curid=401666" title="Polne (województwo lubuskie)">
Polne (województwo lubuskie)

Polne – wieś w Polsce położona w województwie lubuskim, w powiecie sulęcińskim, w gminie Słońsk.
W 1946 roku miejscowość została włączona do województwa poznańskiego na terenie powojennej Polski. W latach 1975–1998 miejscowość położona była w województwie gorzowskim.

</doc>
<doc id="401667" url="https://pl.wikipedia.org/wiki?curid=401667" title="Polne (powiat szczecinecki)">
Polne (powiat szczecinecki)

Polne – wieś w Polsce położona w województwie zachodniopomorskim, w powiecie szczecineckim, w gminie Barwice.
We wsi znajduje się kościół Matki Boskiej Królowej Polski.

</doc>
<doc id="401668" url="https://pl.wikipedia.org/wiki?curid=401668" title="Polska Wieś (województwo warmińsko-mazurskie)">
Polska Wieś (województwo warmińsko-mazurskie)

Polska Wieś (niem. "Polschendorf", 1928–1945 "Stangenwalde") – wieś w Polsce położona w województwie warmińsko-mazurskim, w powiecie mrągowskim, w gminie Mrągowo. W latach 1975–1998 miejscowość położona była w województwie olsztyńskim.
Wieś położona w pofałdowanym krajobrazie pojeziernym, w pobliżu jeziora Juno.
Historia.
Wieś powstała w 1386 r. na 40 łanach na prawie chełmińskim, kiedy to komtur Bałgi Fryderyk von Egloffstein nadał zasadźcy nazwanemu Nitsche Senghir dobra, w celu założenia wsi, która miała nazywać się Stangiswalt. Nicz otrzymał cztery łany sołeckie, wolne od podatku, z niższym sądownictwem, a jeśli we wsi powstałaby karczma, to zasadźcy przysługiwać będzie trzecia część od czynszu. Okres wolnizny wyznaczono na 15 lat, po których czynsz wynosić miał pół grzywny zwykłej monety i dwie kury od każdego łanu rocznie. Ponadto chłopi czynszowi powinni dostarczać płużne dla Zakonu oraz dziesięcinę dla plebana. Około 1450 r. wieś pojawia się w dokumentach pod nazwą "Polschendorf" i "Polnischdorf", co wskazuje że zamieszkiwali ją w tym czasie Polacy. W 1482 r. prokurator szestneński "Otto von Drauschwitz" wydał przywilej dla bartników z pięciu wsi, w tym z Polskiej Wsi, w którym to przywileju przyznano bartnikom prawo posiadania barci w puszczy na prawie pruskim, a także możliwość polowania i połowu ryb dla własnych potrzeb. Wymienieni bartnicy mieli obowiązek corocznie oddawać Zakonowi trzy rączki miodu, a nadwyżki winni byli sprzedać w zamku w Szestnie, licząc 2,5 grzywny za beczkę. Jedynie wosk mogli zatrzymać dla siebie i dysponować wedle uznania. Z danych z 1536 r. wynika, że we wsi mieszkali sami Polacy, a Jan Koszotowski (Jahn Koschotowski) był sołtysem. W 1536 r. Jan Koszotowski został też sołtysem pobliskiego Kiersztanowa, które po wielu latach opuszczenia była powtórnie lokowana (prawdopodobnie przeniosła się tam część rodzin chłopskich z Polskiej Wsi). 
W 1737 r. zbudowano we wsi szkołę, do której uczęszczało 29 dzieci, w tym pięciowo z Gązwy. W 1785 r. w Polskiej Wsi było 25 domów. W 1818 r. w tutejszej szkole uczyło się 31 dzieci, a po polsku uczył Andrzej Samek. W 1815 r. we wsi było 31 domów z 207 mieszkańcami. W 1838 r. było 20 domów zamieszkałych przez 265 osób. Po separacji gruntów wiejskich liczba domów zwiększyła się do 38 z 269 mieszkańcami. 
W 1928 r. Polska Wieś figuruje jako wieś i wybudowanie, zamieszkałe przez 449 osób. Na obszarze wsi znajdowały się złoża żwiru, które eksploatowane. W 1935 r. w tutejszej, dwuklasowej szkole uczyło się 64 uczniów. W tym czasie Polska Wieś należała do parafii w Mrągowie. W 1939 r. wieś liczyła 405 mieszkańców i było tu 97 gospodarstw domowych, w tym 49 rolniczych, z których 11 miało wielkość 0,5-5 ha,15 w granicach 5-10 ha, 11 w granicach 10-20 ha, 11 w granicach 20-100 ha i jedno powyżej 100 ha. 
Przed wejściem do wsi 29 stycznia 1945 r. oddziałów Armii Czerwonej, istniało tu stanowisko dowodzenia baterii armat wspierających kompanię piechoty Wehrmachtu. Po przejściu wojsk radzieckich wieś została doszczętnie obrabowana, ale zabudowa zachowały się. 
Po wojnie utworzono tu Państwowe Gospodarstwo Rolne. W 1973 r. do sołectwa Polska Wieś należała także osada Lasowiec.

</doc>
<doc id="401669" url="https://pl.wikipedia.org/wiki?curid=401669" title="Polwica (województwo dolnośląskie)">
Polwica (województwo dolnośląskie)

Polwica – wieś w Polsce położona w województwie dolnośląskim, w powiecie oławskim, w gminie Domaniów.
Podział administracyjny.
W latach 1945–1954 siedziba gminy Polwica. W latach 1975–1998 miejscowość położona była w województwie wrocławskim.

</doc>
<doc id="401670" url="https://pl.wikipedia.org/wiki?curid=401670" title="Polwica (województwo wielkopolskie)">
Polwica (województwo wielkopolskie)

Polwica – wieś w Polsce położona w województwie wielkopolskim, w powiecie średzkim, w gminie Zaniemyśl.
W latach 1975–1998 miejscowość położona była w województwie poznańskim.
Zabytki.
We wsi znajduje się zespół dworski z połowy XIX w., w którego skład wchodzą dwór oraz otaczający go park. Na ścianie frontowej znajduje się tablica upamiętniająca Ryszarda Berwińskiego – poetę, publicystę, uczestnika Wiosny Ludów, urodzonego w Polwicy.
Dwór był miejscem zamieszkania rodziny Marianny i Michała Jasieckich, opisanej w książce Janiny Fedorowicz i Joanny Konopińskiej "Marianna i róże".
W Polwicy znajduje się także przystanek Średzkiej Kolei Powiatowej.
Bibliografia.
 

</doc>
<doc id="401671" url="https://pl.wikipedia.org/wiki?curid=401671" title="Połajewo (województwo kujawsko-pomorskie)">
Połajewo (województwo kujawsko-pomorskie)

Połajewo – wieś w Polsce, położona w województwie kujawsko-pomorskim, w powiecie radziejowskim, w gminie Piotrków Kujawski.
Położenie.
Leży na Kujawach, na wschodnim brzegu jeziora Gopło. 
Historia.
Najstarsza wzmianka o wsi ("Polayewo") pochodzi z 1387 roku, a o parafii z 15 lipca 1402 r. Pierwszymi właścicielami wsi byli Pomianowie z Grabia na Kujawach brzeskich. Obecnie jest to miejscowość wypoczynkowa.
Podział administracyjny.
Wieś była siedzibą Gromadzkiej Rady Narodowej w latach 1954–1972. W latach 1975–1998 miejscowość położona była w województwie włocławskim. Wieś sołecka – zobacz jednostki pomocnicze gminy Piotrków Kujawski w BIP.
Demografia.
Według Narodowego Spisu Powszechnego (III 2011 r.) liczyła 231 mieszkańców. Jest ósmą co do wielkości miejscowością gminy Piotrków Kujawski.

</doc>
<doc id="401672" url="https://pl.wikipedia.org/wiki?curid=401672" title="Połajewo (województwo wielkopolskie)">
Połajewo (województwo wielkopolskie)

Połajewo – wieś w Polsce położona w województwie wielkopolskim, w powiecie czarnkowsko-trzcianeckim, w gminie Połajewo. Miejscowość jest siedzibą gminy Połajewo. Przez miejscowość przebiega droga wojewódzka nr 178.
Historia.
W renesansie Mateusz Kossior dla połajewskiego kościoła stworzył tryptyk.
Wieś szlachecka położona była w 1580 roku w powiecie poznańskim województwa poznańskiego. W latach 1975–1998 miejscowość położona była w województwie pilskim.
Znajduje się tutaj katolicki kościół parafialny św. Michała Archanioła i zabytkowy park wiejski.
Ludzie związani z Połajewem.
W 1888 w miejscowości urodził się abp Walenty Dymek, metropolita poznański, na placu przed miejscowym kościołem parafialnym znajduje się pomnik tego dostojnika.
W 1907 w miejscowości urodził się Czesław Surma – żołnierz AK w stopniu porucznika, uczestnik Akcji "Bollwerk".
W 1919 roku w Połajewie urodziła się Jadwiga Tymek – harcerka, działaczka Szarych Szeregów i AK, zmarła w KL Auschwitz.
W 2021 Magdalena Gessler nakręciła we wsi odcinek programu "Kuchenne rewolucje", przekształcając restaurację "Silvano" w "Karczmę Gę gę gę".

</doc>
<doc id="401673" url="https://pl.wikipedia.org/wiki?curid=401673" title="Połchowo (województwo pomorskie)">
Połchowo (województwo pomorskie)

Połchowo (kaszb. "Pôłchòwò", niem. "Polchau") – wieś kaszubska w Polsce położona w województwie pomorskim, w powiecie puckim, w gminie Puck na Kępie Puckiej i na wschodnim krańcu Puszczy Darżlubskiej. Wieś jest siedzibą sołectwa, w którego skład do 31 grudnia 2009 wchodziły również Moście Błota (od 1 stycznia 2010 są one częścią Redy).
Wieś królewska w starostwie puckim w powiecie puckim województwa pomorskiego w II połowie XVI wieku. W latach 1975–1998 miejscowość położona była w województwie gdańskim.
Zobacz też.
Inne miejscowości o nazwie Połchowo.

</doc>
<doc id="401674" url="https://pl.wikipedia.org/wiki?curid=401674" title="Połczyno (województwo zachodniopomorskie)">
Połczyno (województwo zachodniopomorskie)

Połczyno – osada w Polsce położona w województwie zachodniopomorskim, w powiecie pyrzyckim, w gminie Lipiany.
W latach 1975–1998 miejscowość położona była w województwie szczecińskim.
We wsi znajduje się Jezioro Wołczyno.

</doc>
<doc id="401675" url="https://pl.wikipedia.org/wiki?curid=401675" title="Pomarzany (wieś w gminie Krośniewice)">
Pomarzany (wieś w gminie Krośniewice)

Pomarzany – wieś w Polsce położona w województwie łódzkim, w powiecie kutnowskim, w gminie Krośniewice.
Wieś szlachecka "Pomorzany" położona była w drugiej połowie XVI wieku w powiecie łęczyckim województwa łęczyckiego. W latach 1975–1998 miejscowość położona była w województwie płockim.

</doc>
<doc id="401676" url="https://pl.wikipedia.org/wiki?curid=401676" title="Pomarzany (województwo wielkopolskie)">
Pomarzany (województwo wielkopolskie)

Pomarzany – wieś w Polsce położona w województwie wielkopolskim, w powiecie gnieźnieńskim, w gminie Kłecko. We wsi znajduje się kościół pod wezwaniem Opieki Matki Bożej z 1892 roku.
W latach 1975–1998 miejscowość położona była w województwie poznańskim.
Zobacz też: Pomarzany, Pomarzany Fabryczne

</doc>
<doc id="401677" url="https://pl.wikipedia.org/wiki?curid=401677" title="Pomianowo (województwo mazowieckie)">
Pomianowo (województwo mazowieckie)

Pomianowo – wieś w Polsce położona w województwie mazowieckim, w powiecie płońskim, w gminie Dzierzążnia.
W latach 1975–1998 miejscowość położona była w województwie ciechanowskim.

</doc>
<doc id="401678" url="https://pl.wikipedia.org/wiki?curid=401678" title="Pomianowo (województwo zachodniopomorskie)">
Pomianowo (województwo zachodniopomorskie)

Pomianowo (niem. "Pumlow") – wieś sołecka w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 wieś należała do województwa koszalińskiego. W roku 2011 wieś liczyła 397 mieszkańców.
Geografia.
Wieś leży ok. 6 km na wschód od Białogardu, pomiędzy Białogardem a miejscowością Zaspy Małe. Wieś w układzie ulicówki, w terenie pagórkowatym. Wokół otoczona przez pola, łąki, częściowo lasy. We wsi dominuje zwarta zabudowa. Budynki w większości są murowane powstałe na początku XX wieku. W okolicy wsi znajdują się torfowiska niskie oraz tereny popoligonowe.
Historia.
Pomianowo stanowiło częściowo własność szlachecką, a w części należała do domeny książęcej w Białogardzie. Było starym lennem rodziny von Kleist (Kleszczy). Druga część wsi, która składała się z trzech zagród chłopskich była niegdyś starym lennem rodu von Krautspar ale później stała się lennem von Kameke. Na skutek bankructwa przeszła na własność rodziny von Wedel w 1661 r., aż do rozwiązania majątku w XIX wieku. Około 1895 roku znajdowało się w majątku siedem budynków mieszkalnych, jedenaście gospodarczych, szkoła dom wdowy po pastorze i 37 innych budynków. W 1860 r. zbudowano starą szkołę z mieszkaniem dla nauczyciela, która na przełomie XIX / XX wieku była za mała dla 60 uczniów i dlatego w 1902 roku zbudowano nową szkołę z klasami i dwoma mieszkaniami dla nauczycieli. Pomianowo było siedzibą Gromadzkiej Rady Narodowej (1954–72), a w latach 1946–54 i 1973–76 siedzibą gminy Pomianowo. We wsi działała Rolnicza Spółdzielnia Produkcyjna "JEDNOŚĆ" oraz Kółko Rolnicze.
Zabytki.
Do wojewódzkiego rejestru zabytków wpisany jest:
inne zabytki:
Turystyka.
Przez miejscowość wiodą dwa lokalne szlaki turystyczne:
Gospodarka.
We wsi znajduje się jednostka Ochotniczej Straży Pożarnej,
W miejscowości działa mechaniczna oczyszczalnia ścieków dla potrzeb szkoły.
Rolnicy specjalizują się w hodowli trzody chlewnej.
Kultura i sport.
We wsi znajduje się Gimnazjum im. Ignacego Krasickiego, filia Gminnej Biblioteki Publicznej w Stanominie, świetlica wiejska oraz dwa boiska sportowe.
Komunikacja.
W miejscowości znajduje się przystanek komunikacji autobusowej.

</doc>
<doc id="401679" url="https://pl.wikipedia.org/wiki?curid=401679" title="Pomiany (powiat aleksandrowski)">
Pomiany (powiat aleksandrowski)

Pomiany – wieś w Polsce położona w województwie kujawsko-pomorskim, w powiecie aleksandrowskim, w gminie Koneck.
Podział administracyjny.
W latach 1975–1998 miejscowość położona była w województwie włocławskim. Wieś sołecka – zobacz jednostki pomocnicze gminy Koneck w BIP.
Historia.
Wieś wchodziła w wieku XIX w skład dóbr Koneck. Właścicielem dóbr Koneck był Korneli Sulimierski, w skład dóbr wchodziły oprócz folwarku Zieleniec, Biesiekierz, "Pomiany", Wincentowo, Zapustek i Młynek.
Zabytki.
Według rejestru zabytków NID na listę zabytków wpisany jest drewniany wiatrak paltrak z 1925, nr rej.: 197/A z 14.01.1985.

</doc>
<doc id="401680" url="https://pl.wikipedia.org/wiki?curid=401680" title="Pomiany (województwo podlaskie)">
Pomiany (województwo podlaskie)

Pomiany – wieś w Polsce położona w województwie podlaskim, w powiecie augustowskim, w gminie Bargłów Kościelny.
W II połowie XVII w. na skutek procesu koncentracji własności szlacheckiej wieś Pomiany wraz z wsiami Łabętnik i Reszki wchodziła w skład dóbr Pomiańskich stworzonych przez ród szlachecki Rydzewskich h. Suchekomnaty (Kownaty).
W latach 1975–1998 miejscowość położona była w województwie suwalskim.

</doc>
<doc id="401681" url="https://pl.wikipedia.org/wiki?curid=401681" title="Pomiany (województwo wielkopolskie)">
Pomiany (województwo wielkopolskie)

Pomiany – wieś w Polsce położona w województwie wielkopolskim, w powiecie kępińskim, w gminie Trzcinica.
Historia.
Miejscowość historycznie należy do ziemi wieluńskiej i związana była z Wielkopolską. Ma metrykę średniowieczną i istnieje co najmniej od XV wieku. Wymieniona w dokumencie z 1400 jako „Pomnani, Pomiiani”.
Została odnotowana w historycznych dokumentach prawnych, własnościowych i podatkowych. Pierwszy raz w 1400 jako wieś opustoszała. W 1502 w miejscowości był młyn oraz staw. W 1577 odnotowano młyny o nazwach Podgórz oraz Krok. W 1670 miejscowy folwark płacił dziesięcinę plebanowi w Trzcinicy.
W latach 1975–1998 miejscowość położona była w województwie kaliskim.

</doc>
<doc id="401682" url="https://pl.wikipedia.org/wiki?curid=401682" title="Pomorzany (województwo mazowieckie)">
Pomorzany (województwo mazowieckie)

Pomorzany (dawniej wariantowo Głodna Wólka) – wieś w Polsce położona w województwie mazowieckim, w powiecie radomskim, w gminie Wierzbica.
Były wsią klasztoru cystersów wąchockich w województwie sandomierskim w ostatniej ćwierci XVI wieku. W latach 1975–1998 miejscowość położona była w województwie radomskim. 1 stycznia 2003 roku częścią wsi Pomorzany stał się ówczesny przysiółek Głodna Wólka.
Wierni Kościoła rzymskokatolickiego należą do parafii Matki Boskiej Królowej Polski w Łączanach lub do parafii św. Stanisława w Wierzbicy (od nr 53).

</doc>
<doc id="401683" url="https://pl.wikipedia.org/wiki?curid=401683" title="Pomorzany (województwo świętokrzyskie)">
Pomorzany (województwo świętokrzyskie)

Pomorzany – wieś sołecka w Polsce położona w województwie świętokrzyskim, w powiecie koneckim, w gminie Końskie.
W skład sołectwa "Pomorzany" wchodzi także wieś Gabrielnia.
Prywatna wieś szlachecka, położona była w drugiej połowie XVI wieku w powiecie opoczyńskim województwa sandomierskiego. Od XVII do pierwszej połowy XX wieku wieś wchodziała w skład klucza Modliszewickiego oraz dóbr Końskie Wielkie. W latach 1975–1998 miejscowość położona była w województwie kieleckim.
Przez miejscowość przebiega droga wojewódzka nr 746.
Wierni kościoła rzymskokatolickiego należą do parafii Zwiastowania Najświętszej Maryi Panny w Nowym Kazanowie.

</doc>
<doc id="401684" url="https://pl.wikipedia.org/wiki?curid=401684" title="Pomorzany (powiat koszaliński)">
Pomorzany (powiat koszaliński)

Pomorzany – wieś w Polsce położona w województwie zachodniopomorskim, w powiecie koszalińskim, w gminie Bobolice.
Zabytki.
Zobacz też: Pomorzany

</doc>
<doc id="401685" url="https://pl.wikipedia.org/wiki?curid=401685" title="Pomorze (województwo mazowieckie)">
Pomorze (województwo mazowieckie)

Pomorze – wieś w Polsce położona w województwie mazowieckim, w powiecie ciechanowskim, w gminie Opinogóra Górna.
Dawna wieś starostwa ciechanowskiego, należała do dzierżawy Opinogóra w 1617 roku. W latach 1975–1998 miejscowość położona była w województwie ciechanowskim.

</doc>
<doc id="401686" url="https://pl.wikipedia.org/wiki?curid=401686" title="Pomorze (województwo podlaskie)">
Pomorze (województwo podlaskie)

Pomorze – wieś w Polsce położona w województwie podlaskim, w powiecie sejneńskim, w gminie Giby.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość położona była w województwie suwalskim.
Siedziba Nadleśnictwa Pomorze.

</doc>
<doc id="401687" url="https://pl.wikipedia.org/wiki?curid=401687" title="Pomyków (województwo lubelskie)">
Pomyków (województwo lubelskie)

Pomyków – wieś w Polsce położona w województwie lubelskim, w powiecie parczewskim, w gminie Siemień.
W latach 1975–1998 miejscowość położona była w województwie bialskopodlaskim.
Wieś stanowi sołectwo gminy Siemień.

</doc>
<doc id="401688" url="https://pl.wikipedia.org/wiki?curid=401688" title="Pomyków (powiat piotrkowski)">
Pomyków (powiat piotrkowski)

Pomyków – wieś w Polsce, położona w województwie łódzkim, w powiecie piotrkowskim, w gminie Moszczenica.
W latach 1975–1998 wieś położona była w województwie piotrkowskim.

</doc>
<doc id="401689" url="https://pl.wikipedia.org/wiki?curid=401689" title="Pomyków (województwo mazowieckie)">
Pomyków (województwo mazowieckie)

Pomyków – wieś w Polsce położona w województwie mazowieckim, w powiecie przysuskim, w gminie Przysucha. Wieś przecina droga krajowa nr 12.
W latach 1975–1998 miejscowość położona była w województwie radomskim.
Wierni Kościoła rzymskokatolickiego należą do parafii św. Jana Nepomucena w Przysusze.

</doc>
<doc id="401690" url="https://pl.wikipedia.org/wiki?curid=401690" title="Pomyków (województwo świętokrzyskie)">
Pomyków (województwo świętokrzyskie)

Pomyków – wieś solecka w Polsce, położona w województwie świętokrzyskim, w powiecie koneckim, w gminie Końskie.
W skład sołectwa "Pomyków" wchodzi także wieś Czerwony Most.
Do 1954 roku siedziba gminy Duraczów. W latach 1975–1998 wieś położona była w województwie kieleckim.
Od XVII do pierwszej połowy XX wieku wieś wchodziała w skład klucza Koneckiego oraz dóbr Końskie Wielkie.
Przez wieś przepływa rzeczka Czysta, lewobrzeżny dopływ Młynkowskiej Rzeki.
Wieś jest siedzibą rzymskokatolickiej parafii Podwyższenia Krzyża Świętego.

</doc>
<doc id="401691" url="https://pl.wikipedia.org/wiki?curid=401691" title="Poniatówek (województwo łódzkie)">
Poniatówek (województwo łódzkie)

Poniatówek – wieś w Polsce położona w województwie łódzkim, w powiecie sieradzkim, w gminie Goszczanów.
W latach 1975–1998 miejscowość położona była w województwie sieradzkim.

</doc>
<doc id="401692" url="https://pl.wikipedia.org/wiki?curid=401692" title="Poniatówek (województwo wielkopolskie)">
Poniatówek (województwo wielkopolskie)

Poniatówek – wieś w Polsce położona w województwie wielkopolskim, w powiecie słupeckim, w gminie Słupca.
W latach 1975–1998 miejscowość położona była w województwie konińskim.
Do 27 stycznia 1927 miejscowość nosiła nazwę Kowalewo - Sołectwo - Parcele.
Zobacz też: Poniatówek, Poniatowo 

</doc>
<doc id="401693" url="https://pl.wikipedia.org/wiki?curid=401693" title="Poniatów (województwo dolnośląskie)">
Poniatów (województwo dolnośląskie)

Poniatów – wieś w Polsce położona w województwie dolnośląskim, w powiecie kłodzkim, w gminie Bystrzyca Kłodzka.
Położenie.
Poniatów to niewielka, zanikająca wieś leżąca w Górach Bystrzyckich, w dolinie lewobrzeżnego dopływu Dzika Orlica, na południe od Przełęczy nad Porębą, na wysokości około 600-670 m n.p.m. 
Podział administracyjny.
W latach 1975–1998 miejscowość położona była w województwie wałbrzyskim.
Historia.
Poniatów jako samodzielna wieś powstał w 1564 roku, jednak już w drugiej połowie XIV wieku w tym rejonie funkcjonowała huta szkła. W miejscowości od samego początku istniała kopalnia rud żelaza i miedzi, której sztolnie przetrwały do końca XVIII wieku. W XVIII wieku Poniatów był własnością rodziny Althannów z Międzylesia, później jego część należała do rodu Stillfriedów ze Szczytnej. W 1840 roku w miejscowości były: tartak, dwa młyny wodne, gospoda i urząd celny. W drugiej połowie XIX wieku powstała tu przędzalnia lnu. W okresie międzywojennym w Poniatowie istniał zakład przeróbki drewna. W tym czasie rozpoczął się proces wyludniania wsi. Po 1945 roku miejscowość została dość licznie zasiedlona, jednak niekorzystne położenie i trudne warunki naturalne spowodowały szybki odpływ ludności.
Demografia.
W wiosce w 2007 roku mieszkały 2 osoby, w tym poseł na Sejm Waldemar Wiązowski. Cztery lata później (III 2011 r.) zamieszkiwało ją 9 osób.
Szlaki turystyczne.
Powyżej Poniatowa, przez Przełęcz nad Porębą przechodzi szlak turystyczny z Międzylesia na Przełęcz Spaloną.

</doc>
<doc id="401694" url="https://pl.wikipedia.org/wiki?curid=401694" title="Ponikiew (województwo mazowieckie)">
Ponikiew (województwo mazowieckie)

Ponikiew – wieś w Polsce położona w województwie mazowieckim, w powiecie pułtuskim, w gminie Pułtusk.
W latach 1975–1998 miejscowość położona była w województwie ciechanowskim.
Wieś rozsławiona 30 stycznia 1868 po upadku deszczu meteorytów. Spadek widziano w całej ówczesnej Polsce aż po Lwów, a także we Wrocławiu i Królewcu. Okazy z tego spadku należą do najliczniejszych polskich meteorytów i są dostępne we wszystkich większych polskich muzeach geologicznych i w wielu zagranicznych. Spadek tego meteorytu opisywany jest jako najliczniejszy deszcz meteorytów kamiennych na świecie. Okazy z tego spadku znane są w nauce pod nazwą meteoryt Pułtusk.

</doc>
<doc id="401695" url="https://pl.wikipedia.org/wiki?curid=401695" title="Ponikła (województwo łódzkie)">
Ponikła (województwo łódzkie)

Ponikła – wieś w Polsce położona w województwie łódzkim, w powiecie opoczyńskim, w gminie Poświętne.
W latach 1975–1998 miejscowość położona była w województwie piotrkowskim.
Ponikła leży na terenie Spalskiego Parku Krajobrazowego. Wieś otoczona jest sosnowymi lasami Puszczy Pilickiej. Aż do II wojny światowej lasy te były terenami łowieckimi. W trakcie II wojny 
światowej działali tu partyzanci pod dowództwem majora (pośmiertnie awansowanego do stopnia pułkownika) Henryka Dobrzańskiego Hubala.
Wierni kościoła rzymskokatolickiego należą do parafii św. Filipa Neri i św. Jana Chrzciciela w Studziannie.

</doc>
<doc id="401696" url="https://pl.wikipedia.org/wiki?curid=401696" title="Ponikła (wieś w województwie podlaskim)">
Ponikła (wieś w województwie podlaskim)

Ponikła – wieś w Polsce położona w województwie podlaskim, w powiecie białostockim, w gminie Dobrzyniewo Duże.
W latach 1975–1998 miejscowość położona była w województwie białostockim.
Wierni kościoła rzymskokatolickiego należą do parafii Zwiastowania Najświętszej Maryi Panny w Dobrzyniewie Kościelnym.

</doc>
<doc id="401697" url="https://pl.wikipedia.org/wiki?curid=401697" title="Ponikwa (województwo dolnośląskie)">
Ponikwa (województwo dolnośląskie)

Ponikwa () – wieś w Polsce położona w województwie dolnośląskim, w powiecie kłodzkim, w gminie Bystrzyca Kłodzka.
Położenie.
Ponikwa to wieś łańcuchowa o długości około 3 km leżąca pomiędzy masywem Jagodnej na zachodzie i Wyszkowskim Grzbietem, w Rowie Górnej Nysy, na wysokości około 410–520 m n.p.m. Przez wieś przepływa potok Ponik, który w Długopolu-Zdroju wpada do Nysy Kłodzkiej.
Podział administracyjny.
W latach 1975–1998 miejscowość położona była w województwie wałbrzyskim.
Historia.
Pierwsza wzmianka na temat Ponikwy () pochodzi z 1319 roku, jest to więc jedna z najstarszych wsi w tym regionie. W 1427 roku wójt Hannus von Mosschen sprzedał Ponikwę swojemu zięciowi Jorgowi von dem Sandemu. Na początku XVIII wieku wzniesiono tu kościół. W 1840 roku w miejscowości było 86 budynków, w tym: kościół cmentarny, szkoła katolicka, 3 młyny wodne, szpital i gorzelnia. W tym czasie Ponikwa była podzielona na dwie części: jedna należała do księżny Marianny Orańskiej, a druga była wolnym sołectwem. Pod koniec XIX wieku wieś nabrała znaczenia turystycznego i była chętnie odwiedzana przez kuracjuszy z Długopola-Zdroju. W tym czasie powstała tu gospoda z 10 miejscami noclegowymi. Po 1945 roku Ponikwa pozostała typową wsią rolniczą, w 1978 roku było tu 68 gospodarstw rolnych.
Sowina.
Kolonia , (1747) to rozproszone domy położone na wysokości 510-575 m n.p.m. powyżej leśniczówki w Ponikwie, na wschodnim zboczu Jagodnej, poniżej Autostrady Sudeckiej. Kolonia powstała na początku XVIII w.
Zabytki.
Do wojewódzkiego rejestru zabytków wpisany jest:
Turystyka.
Przez Ponikwę prowadzi szlak turystyczny:
W miejscowości znajdują się dwa gospodarstwa agroturystyczne: Leszczynowy Dworek i Stanica nad Ponikiem.

</doc>
<doc id="401698" url="https://pl.wikipedia.org/wiki?curid=401698" title="Ponikwa (województwo mazowieckie)">
Ponikwa (województwo mazowieckie)

Ponikwa – wieś w Polsce położona w województwie mazowieckim, w powiecie kozienickim, w gminie Garbatka-Letnisko. Leży przy drodze wojewódzkiej nr 691.
W latach 1975–1998 miejscowość położona była w województwie radomskim.
Wierni kościoła rzymskokatolickiego należą do parafii Nawiedzenia Najświętszej Maryi Panny w Garbatce.

</doc>
<doc id="401699" url="https://pl.wikipedia.org/wiki?curid=401699" title="Ponik (województwo śląskie)">
Ponik (województwo śląskie)

Ponik – wieś w Polsce położona w województwie śląskim, w powiecie częstochowskim, w gminie Janów.
W latach 1975–1998 miejscowość położona była w województwie częstochowskim. 
Ponik leży na wschód od siedziby gminy Janów, z którym jest zrośnięty, przy drodze krajowej 46 Szczekociny – Częstochowa – Lubliniec – Opole – Nysa – Kłodzko. W miejscowości znajduje się ośrodek wypoczynkowy.

</doc>
<doc id="401700" url="https://pl.wikipedia.org/wiki?curid=401700" title="Ponik (województwo świętokrzyskie)">
Ponik (województwo świętokrzyskie)

Ponik – wieś w Polsce położona w województwie świętokrzyskim, w powiecie staszowskim, w gminie Staszów.
W latach 1975–1998 miejscowość położona była w województwie tarnobrzeskim.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Poniku zawarty w tabeli 1.

</doc>
<doc id="401701" url="https://pl.wikipedia.org/wiki?curid=401701" title="Popielewo (województwo kujawsko-pomorskie)">
Popielewo (województwo kujawsko-pomorskie)

Popielewo – wieś w Polsce położona w województwie kujawsko-pomorskim, w powiecie bydgoskim, w gminie Koronowo.
Podział administracyjny.
Osada smolna, własność opata cystersów w Koronowie pod koniec XVI wieku leżała w powiecie nakielskim województwa kaliskiego. W latach 1975–1998 miejscowość położona była w województwie bydgoskim.
Demografia.
Według danych Urzędu Gminy Koronowo (XII 2015 r.) miejscowość liczyła 90 mieszkańców.

</doc>
<doc id="401702" url="https://pl.wikipedia.org/wiki?curid=401702" title="Popielewo (powiat świdwiński)">
Popielewo (powiat świdwiński)

Popielewo (niem. "Poplow") – wieś w północno-zachodniej Polsce, położona w województwie zachodniopomorskim, w powiecie świdwińskim, w gminie Połczyn-Zdrój. Popielewo znajduje się na terenie Drawskiego Parku Krajobrazowego. W 2011 roku liczba mieszkańców we wsi Popielewo wynosiła 386. 
W centrum wsi znajduje się kościół zbudowany w końcu XIX wieku. Wieś założona w okresie średniowiecza, w źródłach wymieniona po raz pierwszy w 1420 roku. Od czasów średniowiecza siedziba rodu von Manteufflów – siedziba ordynacji złożona z klucza majątków. 
Ok. 1 km na północ od miejscowości znajduje się Jezioro Popielewskie. Ok. 1,4 km na południe wznosi się wierzchołek Popielewskich Górek.

</doc>
<doc id="401703" url="https://pl.wikipedia.org/wiki?curid=401703" title="Popławy (województwo łódzkie)">
Popławy (województwo łódzkie)

Popławy – wieś w Polsce położona w województwie łódzkim, w powiecie opoczyńskim, w gminie Sławno.
W latach 1975–1998 miejscowość położona była w województwie piotrkowskim.
Wierni Kościoła rzymskokatolickiego należą do parafii św. Geroncjusza i Wniebowzięcia NMP w Sławnie.

</doc>
<doc id="401704" url="https://pl.wikipedia.org/wiki?curid=401704" title="Popławy (województwo mazowieckie)">
Popławy (województwo mazowieckie)

Popławy – wieś w Polsce położona w województwie mazowieckim, w powiecie łosickim, w gminie Stara Kornica. Sąsiaduje z Wyrzykami w powiecie łosickim. 
Wieś szlachecka, której założycielami byli Popławscy. Pierwsza wzmianka 1528 r.
Wierni Kościoła rzymskokatolickiego należą do parafii Macierzyństwa Najświętszej Maryi Panny w Łuzkach.
W latach 1975–1998 miejscowość położona była w województwie bialskopodlaskim.

</doc>
<doc id="401705" url="https://pl.wikipedia.org/wiki?curid=401705" title="Popławy (województwo podlaskie)">
Popławy (województwo podlaskie)

Popławy – wieś w Polsce położona w województwie podlaskim, w powiecie bielskim, w gminie Brańsk.
W latach 1975–1998 miejscowość położona była w województwie białostockim.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Brańsku.

</doc>
<doc id="401706" url="https://pl.wikipedia.org/wiki?curid=401706" title="Popowice (województwo dolnośląskie)">
Popowice (województwo dolnośląskie)

Popowice – wieś w Polsce położona w województwie dolnośląskim, w powiecie wrocławskim, w gminie Jordanów Śląski.
Podział administracyjny.
W latach 1975–1998 miejscowość położona była w województwie wrocławskim.

</doc>
<doc id="401707" url="https://pl.wikipedia.org/wiki?curid=401707" title="Popowice (województwo małopolskie)">
Popowice (województwo małopolskie)

Popowice – wieś (sołectwo) w Polsce położona w województwie małopolskim, w powiecie nowosądeckim, w gminie Stary Sącz.
Wieś duchowna położona była w drugiej połowie XVI wieku w powiecie sądeckim województwa krakowskiego.
Komunikacja miejska: 
Do Popowic, podobnie jak do większości miejscowości gminy Stary Sącz dojeżdżają autobusy MPK Nowy Sącz. Tutaj jeździ linia 10.
Położenie.
Położona jest na pograniczu Beskidu Sądeckiego (pasmo Jaworzyny Krynickiej) i Kotliny Sądeckiej, na wysokości od 360 m n.p.m. do 574 m n.p.m., po lewej stronie Popradu wzdłuż potoku wypływającego spod góry Popowiec. Graniczy z miastem Stary Sącz (Cyganowice), Łazami Biegonickimi, Myślcem, Żeleźnikową (gmina Nawojowa), Barcicami Dolnymi i Barcicami Górnymi (Wdżary).
Historia.
Nazwa wsi pochodzi od słowa "pop" czyli "ksiądz". Popowice = "poddani popa". Mogło też to być przezwisko świeckiego właściciela o przydomku "Pop".
Z roku 1432 jest pierwsza wzmianka o Popowicach w dokumencie ksieni klasztoru klarysek - Anny Przyszowskiej. Wzmiankowana też w "Księdze uposażeń diecezji krakowskiej" Jana Długosza z ok. 1475 r. Wieś duchowna, własność klasztoru klarysek w Starym Sączu, położona była w drugiej połowie XVI wieku w powiecie sądeckim województwa krakowskiego. Od 1555 r. należały do parafii starosądeckiej. Od 1782 r. należała do austriackich dóbr państwowych (Komisariat Ekonomiczny Kameralnych Dóbr Starego Sącza). W czasach autonomii galicyjskiej razem z sąsiednim Myślcem tworzyła jedną gminę. W latach 80. XIX w. liczyła 39 domów i 297 mieszkańców w tym 5 Izraelitów. Następnie była gromadą gminy zbiorowej Stary Sącz. Od 1954 r. należała do GRN Stary Sącz-Wieś. W 1973 r. została sołectwem Miasta i Gminy Stary Sącz. W latach 1975–1998 miejscowość położona była w województwie nowosądeckim.
Wieś nie posiada herbu. W czasach galicyjskich władze gminne posługiwały się pieczęcią z wyobrażeniem postaci św. Jana Nepomucena.
Zobacz też: Popowice

</doc>
<doc id="401708" url="https://pl.wikipedia.org/wiki?curid=401708" title="Popowice (województwo mazowieckie)">
Popowice (województwo mazowieckie)

Popowice – wieś w Polsce położona w województwie mazowieckim, w powiecie grójeckim, w gminie Mogielnica.
Wieś duchowna położona była w drugiej połowie XVI wieku w powiecie bielskim ziemi rawskiej województwa rawskiego. W latach 1975–1998 miejscowość położona była w województwie radomskim.

</doc>
<doc id="401709" url="https://pl.wikipedia.org/wiki?curid=401709" title="Popowice (województwo pomorskie)">
Popowice (województwo pomorskie)

Popowice (kaszb. "Pòpòwice" lub "Pupendòrp") – wieś w Polsce położona w województwie pomorskim, w powiecie bytowskim, w gminie Miastko.
W latach 1975–1998 miejscowość położona była w województwie słupskim.
Wieś stanowi sołectwo gminy Miastko.

</doc>
<doc id="401710" url="https://pl.wikipedia.org/wiki?curid=401710" title="Popowo Kościelne (województwo wielkopolskie)">
Popowo Kościelne (województwo wielkopolskie)

Popowo Kościelne – wieś w Polsce położona w województwie wielkopolskim, w powiecie wągrowieckim, w gminie Mieścisko. 
Historia.
Pierwsza wzmianka o Popowie Kościelnym pochodzi z 1391 roku. W latach 1975–1998 miejscowość położona była w województwie poznańskim. W 1993 zdobyła I miejsce w kategorii wsi, w szczeblu wojewódzkim konkursu "Piękna Wieś".

</doc>
<doc id="401711" url="https://pl.wikipedia.org/wiki?curid=401711" title="Popowo (powiat lęborski)">
Popowo (powiat lęborski)

Popowo (dodatkowa nazwa w j. kaszub. Pòpòwò) – wieś kaszubska w Polsce położona w województwie pomorskim, w powiecie lęborskim, w gminie Cewice na południowym skraju kompleksu leśnego Puszczy Kaszubskiej. Wieś jest siedzibą sołectwa Popowo, w skład którego wchodzą również miejscowości Okalice i Dziechno.
Pomiędzy 1945–1954 miejscowość administracyjnie należała do województwa gdańskiego, powiatu lęborskiego, gminy Rozłazino.
W latach 1975–1998 miejscowość położona była w województwie słupskim.
W 1988 r. w miejscowości wybudowano kościół, jest on kościołem filialnym parafii w Rozłazinie.

</doc>
<doc id="401712" url="https://pl.wikipedia.org/wiki?curid=401712" title="Popowo (województwo warmińsko-mazurskie)">
Popowo (województwo warmińsko-mazurskie)

Popowo (niem. "Popowen", 1938–1945 "Wittingen") – wieś w Polsce położona w województwie warmińsko-mazurskim, w powiecie ełckim, w gminie Prostki.
W latach 1975–1998 miejscowość położona była w województwie suwalskim.

</doc>
<doc id="401713" url="https://pl.wikipedia.org/wiki?curid=401713" title="Popowo (powiat koszaliński)">
Popowo (powiat koszaliński)

Popowo (do 1945 niem. "Poppenhagen") – wieś w Polsce, położona w województwie zachodniopomorskim, w powiecie koszalińskim, w gminie Będzino.
W latach 1975–1998 wieś położona była w województwie koszalińskim.

</doc>
<doc id="401714" url="https://pl.wikipedia.org/wiki?curid=401714" title="Popów (województwo lubelskie)">
Popów (województwo lubelskie)

Popów – wieś w Polsce położona w województwie lubelskim, w powiecie kraśnickim, w gminie Annopol.
Miejscowość położona przy drodze wojewódzkiej 824. Wieś stanowi sołectwo gminy Annopol. Według Narodowego Spisu Powszechnego (III 2011 r.) wieś liczyła 252 mieszkańców.
Wieś duchowna położona była w drugiej połowie XVI wieku w powiecie urzędowskim województwa lubelskiego. W latach 1975–1998 miejscowość położona była w województwie tarnobrzeskim.

</doc>
<doc id="401715" url="https://pl.wikipedia.org/wiki?curid=401715" title="Popów (województwo śląskie)">
Popów (województwo śląskie)

Popów – wieś w Polsce, położona w województwie śląskim, w powiecie kłobuckim, w gminie Popów. 
W latach 1954-1972 wieś należała i była siedzibą władz gromady Popów. W latach 1975–1998 wieś położona była w województwie częstochowskim.
Wieś duchowna, własność klasztoru kanoników regularnych w Krzepicach położona była w końcu XVI wieku w powiecie wieluńskim ziemi wieluńskiej województwa sieradzkiego.
Historia.
W XV wieku wieś była własnością Długoszów. W 1466 r. została sprzedana staroście krzepickiemu jako uposażenie kanoników regularnych w Krzepicach.
Miejscowość była do 31 grudnia 2004 siedzibą gminy Popów (obecnie Zawady).
We wsi znajduje się stary, drewniany kościół pomocniczy, którego drewniane prezbiterium pochodzi z połowy XIX wieku i nowy murowany pod wezwaniem św. Józefa Robotnika. Przez wieś przebiega turystyczny Zielony Szlak Kłobucki.
Przyłączenie osady Popów-Parcela.
W listopadzie 2008 roku mieszkańcy Popowa-Parceli w referendum zadecydowali o przyłączeniu osady do mniej ludnej wsi Popów. Powodem przyłączenia był brak zauważalnych granic między miejscowościami i status osady który miejscowość posiadała, blokował możliwość nazywania ulic a pozwalał tylko na nadawanie numerów domom. Osada jednak rozwijała się szybciej od okolicznych wsi, powstawały zakłady przemysłowe, którym taka sytuacja utrudniała działalność.
1 stycznia 2009 nastąpiło formalne przyłączenie osady Popów-Parcela do Popowa.
Sport.
W Popowie działa klub sportowy Liswarta Popów, założony w 1998 roku. Prowadzi drużyny piłkarskie w trzech kategoriach wiekowych: młodzików, trampkarzy i seniorów. Drużyna seniorów występuje w rozgrywkach częstochowskiej A klasy.
Transport.
Przez wieś przebiega droga wojewódzka nr 491 – Działoszyn – Łobodno – Częstochowa
Gospodarka.
We wsi znajduje się kilka przetwórni warzyw i owoców (20 zakładów). Mieszkańcy utrzymują się głównie z rolnictwa.

</doc>
<doc id="401716" url="https://pl.wikipedia.org/wiki?curid=401716" title="Popów (województwo wielkopolskie)">
Popów (województwo wielkopolskie)

Popów – wieś w Polsce, położona w województwie wielkopolskim, w powiecie kaliskim, w gminie Szczytniki.
W latach 1975–1998 wieś położona była w województwie kaliskim.
We wsi urodzili się Franciszek Stryjas, beatyfikowany w gronie 108. błogosławionych oraz Józef Grzesiak, bokser.

</doc>
<doc id="401717" url="https://pl.wikipedia.org/wiki?curid=401717" title="Poradów (województwo dolnośląskie)">
Poradów (województwo dolnośląskie)

Poradów – wieś w Polsce położona w województwie dolnośląskim, w powiecie milickim, w gminie Milicz.
Podział administracyjny.
W latach 1975–1998 miejscowość położona była w województwie wrocławskim.

</doc>
<doc id="401718" url="https://pl.wikipedia.org/wiki?curid=401718" title="Grzegorz I z Nazjanzu">
Grzegorz I z Nazjanzu



</doc>
<doc id="401719" url="https://pl.wikipedia.org/wiki?curid=401719" title="Poradów (województwo małopolskie)">
Poradów (województwo małopolskie)

Poradów – wieś w Polsce, położona w województwie małopolskim, w powiecie miechowskim, w gminie Miechów.
Wieś otacza dawną posiadłość dworską. Dwór zbudował na przełomie XIX i XX wieku Kazimierz Saski. Bywał w nim Stefan Żeromski, kuzyn Marii Saskiej, tam też napisał "Wierną rzekę". Po 1945 roku posiadłość została podzielona, a dwór, trafiwszy w ręce spadkobierców, przez lata popadał w ruinę. Obiekt rozebrali w 1994 nowi właściciele ze względu na katastrofalny stan. Z posiadłości pozostał jedynie starodrzew z licznymi pomnikami przyrody.
Historia Poradowa sięga czasów zaboru rosyjskiego. Zachowało się kilka budowli z tego okresu. Jedną z unikatowych jest stary dom pochodzący z 1838 roku, długowieczność zawdzięczający solidnemu wykonaniu, przede wszystkim z ręcznie urabianego kamienia wapiennego.
W latach 1975–1998 miejscowość leżała w województwie kieleckim.

</doc>
<doc id="401720" url="https://pl.wikipedia.org/wiki?curid=401720" title="Poraj (województwo lubelskie)">
Poraj (województwo lubelskie)

Poraj – wieś w Polsce położona w województwie lubelskim, w powiecie hrubieszowskim, w gminie Horodło. Dawny zaścianek szlachecki Wawrzeckich herbu Poraj.
Demografia.
Wieś stanowi sołectwo – jednostkę pomocniczą gminy Horodło.
W latach 1975–1998 miejscowość położona była w województwie zamojskim. 1 stycznia 2003 roku częścią wsi Poraj stała się ówczesna kolonia Marcinówka. W 2006 r. wieś zamieszkiwało 216 osób. Według Narodowego Spisu Powszechnego (III 2011 r.) liczyła 206 mieszkańców i była jedenastą co do wielkości miejscowością gminy Horodło.

</doc>
<doc id="401721" url="https://pl.wikipedia.org/wiki?curid=401721" title="Poraj (województwo łódzkie)">
Poraj (województwo łódzkie)

Poraj – wieś w Polsce położona w województwie łódzkim, w powiecie piotrkowskim, w gminie Wola Krzysztoporska.
W latach 1975–1998 miejscowość położona była w województwie piotrkowskim.
W 1873 urodził się tu Włodzimierz Terlikowski (zm. 1951), polski malarz.
Zobacz też: Poraj, Porajów 

</doc>
<doc id="401722" url="https://pl.wikipedia.org/wiki?curid=401722" title="Poraj (województwo pomorskie)">
Poraj (województwo pomorskie)

Poraj – osada w Polsce położona w województwie pomorskim, w powiecie lęborskim, w gminie Wicko w pobliżu drodze wojewódzkiej nr .
W latach 1975–1998 miejscowość położona była w województwie słupskim.
Zabytki.
Według rejestru zabytków NID na listę zabytków wpisana jest willa nr 5 z parkiem z pocz. XX w., nr rej.: A-1507 z 17.01.1995.
Pałac z 1895 roku zbudowano zgodnie z linią realizacji naukowych celów, jakie stawiała przed sobą gospodarka II Rzeszy. Ponieważ pobliskie tereny obfitowały w torfowiska, zbiorniki wodne i podmokłe przestrzenie, stąd w pałacu działała naukowa stacja badawcza zajmująca się uprawami rolnymi prowadzonymi w bagnach wysokich.
W przypałacowym parku znajduje się galeria sztuki współczesnej, w której zbiorach są prace takich artystów jak Christos Mandzios, Tomasz Sobisz, Rafał Synowiec, Tomasz Skórka, Marcin Plichta, Mariusz Burdek, Tomasz Radziewicz.

</doc>
<doc id="401723" url="https://pl.wikipedia.org/wiki?curid=401723" title="Poraj (wieś w województwie śląskim)">
Poraj (wieś w województwie śląskim)

Poraj – wieś gminna w Polsce, położona w województwie śląskim, w powiecie myszkowskim, siedziba gminy Poraj. Szlachecka, jurajska miejscowość o charakterze turystycznym.
Położenie.
Poraj położony jest w Obniżeniu Górnej Warty, na Wyżynie Woźnicko-Wieluńskiej, która jest częścią Wyżyny Śląsko-Krakowskiej. W latach 1957–1978 zbudowano zaporę na Warcie tworząc Zalew Porajski. Przez Poraj przebiega droga wojewódzka nr 791 Trzebinia-Kolonia Poczesna oraz linia kolejowa nr 1 Warszawa-Katowice. W miejscowości znajduje się dworzec kolejowy.
Historia.
Poraj po raz pierwszy pojawił się w źródłach historycznych w roku 1496, kiedy starosta krzepicki Stanisław z Kurozwęk z polecenia króla Jana Olbrachta założył w małej osadzie stadninę koni. Osada przyjęła nazwę od herbu Poraj Stanisława z Kurozwęk, syn Dobiesława Kurozwęckiego, wojewody lubelskiego. W roku 1556 za panowania króla Zygmunta II Augusta założono pierwszy w Polsce szlak pocztowy z Krakowa do Krzepic przez Olkusz, Koziegłowy, Częstochowę. W Poraju została założona stanica wymiany koni pocztowych. W 1846 roku wybudowano stację Poraj w ramach budowy kolei Warszawsko-Wiedeńskiej. W 1862 roku założono pocztę. W 1913 roku została założona Ochotnicza Straż Pożarna (remiza strażacka znajduje się przy ulicy Józefa Piłsudskiego 7). W 1920 roku utworzono gminę Poraj. Do 1925 roku Poraj był siedzibą gminy Choroń. Do 1 września 1927 roku Poraj należał do powiatu będzińskiego, następnie do powiatu zawierciańskiego. W czasie II wojny światowej Niemcy nazywali miejscowość „Porwalde”. 17 stycznia 1945 r. z Poraja wycofały się wojska niemieckie, a następnego dnia do Poraja wkroczyła Armia Czerwona.
W latach 1975–1998 miejscowość położona była w województwie częstochowskim.
Gospodarka.
Na początku XIX wieku w Poraju znajdowały się kopalnie rud żelaza spółki „Modrzejów-B.Hantke” Zakłady Górniczo-Hutnicze S.A. w Konopiskach. W 1920 roku w funkcjonowała kopalnia „Młynek” należąca do Towarzystwa Akcyjnego „Huta Bankowa” w Borku. Po II wojnie światowej powstają fabryki okuć budowlanych, wózków dziecięcych, włókiennicze i inne. Wybudowano 9 bloków mieszkalnych dla pracowników kopalni rud żelaza. Obecnie we wsi znajdują się między innymi siedziby: przedsiębiorstwa Złomrex, przedsiębiorstw tekstylnych Polontex, Chemeks oraz Galtex.
Oświata.
Pierwsza szkoła została utworzona z inicjatywy Macierzy Szkolnej w 1905 roku. W 1918 roku spółka „B. Hantke” Bernarda Hantkego zorganizowała czterooddziałową szkołę. 8 stycznia 1922 roku otwarto Publiczną Szkołę Powszechną. W roku 1938 powstał Komitet Budowy Szkoły. Po kampanii wrześniowej nauczanie reaktywowano 25 września 1939 r. 20 lipca 1940 roku zamknięto szkoły w całym powiecie. Szkołę w Poraju ponownie otworzono 2 maja 1942. W latach 1947–1951 oddano do użytku nowy budynek szkoły. W 1988 roku Szkole Podstawowej nadano imię kpt. Leonida Teligi.
Sport i turystyka.
W Poraju istnieje klub piłkarski LKS Polonia Poraj, założony 11 lipca 1977 roku. W 2022 roku powstał klub sportowy pod nazwą Warta Poraj.
Zalew Porajski jest rajem dla wędkarzy, żeglarzy, jest miejscem wypoczynku i rekreacji. Znajdują się tu ośrodki: Klub wodny „Enif” założony w 1953 roku, Yacht Club „Zeffir-Drakkar”, Rybaczówka PZW. Nad zalewem znajduje się dawny ośrodek wypoczynkowy Huty Częstochowa „Leśna Radość”.

</doc>
<doc id="401724" url="https://pl.wikipedia.org/wiki?curid=401724" title="Poraj (województwo świętokrzyskie)">
Poraj (województwo świętokrzyskie)

Poraj – kolonia w Polsce położona w województwie świętokrzyskim, w powiecie koneckim, w gminie Końskie.
Kolonia wchodzi w skład sołectwa "Sworzyce"
W latach 1975–1998 miejscowość położona była w województwie kieleckim.
Wierni Kościoła rzymskokatolickiego należą do parafii św. Mikołaja w Żarnowie.

</doc>
<doc id="401725" url="https://pl.wikipedia.org/wiki?curid=401725" title="Porąbki (województwo opolskie)">
Porąbki (województwo opolskie)

Porąbki – wieś w Polsce położona w województwie opolskim, w powiecie oleskim, w gminie Rudniki.
W latach 1975–1998 miejscowość położona była w województwie częstochowskim.
Nazwa kulturowa oznacza osadę powstałą na miejscu wyciętego lasu. Osada została założona na przełomie XIX-XX w. Leży na powierzchni wysoczyzny równinnej 210–212 m n.p.m. Leży głównie na glebach bielicowych i płowych.

</doc>
<doc id="401726" url="https://pl.wikipedia.org/wiki?curid=401726" title="Porąbki (województwo świętokrzyskie)">
Porąbki (województwo świętokrzyskie)

Porąbki – wieś w Polsce położona w województwie świętokrzyskim, w powiecie kieleckim, w gminie Bieliny.
W latach 1975–1998 miejscowość położona była w województwie kieleckim.

</doc>
<doc id="401727" url="https://pl.wikipedia.org/wiki?curid=401727" title="Poręba (województwo dolnośląskie)">
Poręba (województwo dolnośląskie)

Poręba (niem. "Lichtenwalde") – wieś w Polsce położona w województwie dolnośląskim, w powiecie kłodzkim, w gminie Bystrzyca Kłodzka.
Położenie.
Łańcuchowa wieś o długości ponad 3 km leżąca na południowy wschód od Bystrzycy Kłodzkiej, w dolinie Porębnika, na wysokości około 440–670 m n.p.m. Górna część wsi sięga Przełęczy nad Porębą leżącej w grzbiecie Gór Bystrzyckich.
Podział administracyjny.
W latach 1975–1998 miejscowość położona była w województwie wałbrzyskim.
Historia.
Pierwsza wzmianka o Porębie pochodzi z 1360, wieś figuruje tam pod nazwą "Lichtenvalde". W 1684 miejscowość weszła w skład dóbr międzyleskich rodziny von Althannów. Pod koniec XVIII wieku Poręba składała się z dwóch części: dworskiej i wolnego sołectwa. W 1839 część dworska została kupiona przez Mariannę Orańską. Była to wtedy dobrze rozwinięta wieś w której funkcjonowały: szkoła katolicka, pięć młynów wodnych, olejarnia i gorzelnia, mieszkańcy miejscowości oprócz rolnictwa zajmowali się tkactwem i hodowlą wołów. W drugiej połowie XIX wieku powstał tu tartak i kilka gospód, z których korzystali kuracjusze z pobliskiego Długopola-Zdroju. Po 1945 Poręba pozostała wsią rolniczą, przy czym liczba ludności uległa częściowemu zmniejszeniu. W 1978 było tu 61 gospodarstw rolnych.
Zabytki.
Do wojewódzkiego rejestru zabytków wpisany jest:
Inne zabytki:
Pomniki przyrody.
Około 500 m poniżej kościoła, po północnej stronie drogi rośnie pomnikowy cis pospolity o obwodzie pnia około 210 cm.
Szlaki turystyczne.
Powyżej wsi, przez Przełęcz nad Porębą przechodzi szlak turystyczny:

</doc>
<doc id="401728" url="https://pl.wikipedia.org/wiki?curid=401728" title="Poręba (województwo lubuskie)">
Poręba (województwo lubuskie)

Poręba (niem. "Rosenthal Hauland", dawniej Olędry Róża) – wieś w Polsce położona w województwie lubuskim, w powiecie międzyrzeckim, w gminie Przytoczna.
W latach 1975–1998 miejscowość położona była w województwie gorzowskim.
Zabytki.
Do wojewódzkiego rejestru zabytków wpisany jest:

</doc>
<doc id="401729" url="https://pl.wikipedia.org/wiki?curid=401729" title="Poręba (województwo łódzkie)">
Poręba (województwo łódzkie)

Poręba – wieś w Polsce położona w województwie łódzkim, w powiecie opoczyńskim, w gminie Żarnów.
Wieś wchodzi w skład sołectwa Skórkowice.
W latach 1975–1998 miejscowość położona była w województwie piotrkowskim.
Wierni Kościoła rzymskokatolickiego należą do parafii św. Łukasza w Skórkowicach.

</doc>
<doc id="401730" url="https://pl.wikipedia.org/wiki?curid=401730" title="Poręba (województwo małopolskie)">
Poręba (województwo małopolskie)

Poręba – wieś w Polsce, położona w województwie małopolskim, w powiecie myślenickim, w gminie Myślenice. W latach 1975–1998 miejscowość położona była w województwie krakowskim. Wieś graniczy z miejscowością Trzemeśnia.
Położenie geograficzne.
Poręba znajduje się na Pogórzu Wielickim, na granicy z Beskidem Makowskim. Zajmuje dolinę potoku Trzemeśnianka oraz stoki wzniesień:
Historia.
Pierwsza wzmianka o wsi Poręba pochodzi z 1403 roku, kiedy niejaki Spytko zrezygnował ze swych dóbr, (Banowice, Trzemeśnia, Poręba) na rzecz swego brata Birowo z Banowic. W roku 1451 Kazimierz IV Jagiellończyk na prośbę Marcina Birowo z Przybenic wieś tę oraz pobliską Łękawicę, czyli Łęki, przeniósł z prawa polskiego na niemieckie, ale wkrótce ów Marcin wsie te sprzedał Andrzejowi z Jurczyc. Poręba w drodze zastawów lub sprzedaży dość często zmieniała właścicieli (między innymi posiadał ją Andrzej, Banowski i Jan Stojowski). W 1510 roku wraz z częścią Trzemeśni stała się własnością Jordanów z Zakliczyna, wójtów myślenickich, ale na przełomie XVI i XVII wieku przeszły one w inne ręce. Później dość często zmieniały właścicieli. 23 czerwca 1936 roku w Porębie Adam Doboszyński z towarzyszami, po antysemickim napadzie na Myślenice przemaszerował do Poręby, gdzie około godziny 10 zatrzymał się na odpoczynek. Tutaj około godziny 15 dopadła narodowca kilkunastoosobowa grupa policjantów. Podczas obustronnej strzelaniny dwóch cywilów zostało rannych. W około półtorej godziny później przybyły dalsze policyjne posiłki. Wywiązała się ponownie strzelanina, po czym grupa Doboszyńskiego po części rozproszyła się, częściowo wycofała w Gorce, sam zaś przywódcą został ujęty dopiero 30 czerwca w pobliżu Zawoi pod Babią Górą. Pod koniec XVI wieku w Porębie zaczęło rozwijać się kamieniarstwo. Wyrabiano przeważnie kamienie młyńskie i do żaren, zwane „porębskimi”. W XIX wieku istniało tu wiele warsztatów kamieniarskich. W okresie międzywojennym było ich 8, po II wojnie światowej zanikły. Kamień pobierano z dwu kamieniołomów na górze Kamiennik: „W Papierni” i na jego północnym stoku, zwanym „Nad Piekłem”. Ten ostatni czynny był do 1950 roku.
Rozbiory Polski.
Po rozbiorach Poręba znalazła się w monarchii Habsburskiej. Poręba stała się gminą. W tym czasie następował dalszy rozwój kamieniarstwa (kamienie młyńskie i budowlane) oraz obróbka drewna. W czasie I wojny światowej na tereny te dotarły wojska rosyjskie, a pod koniec 1914 roku front zatrzymał się na linii Trzemieśnianki. Od 30 listopada do 8 grudnia trwały wzajemne próby zdobycia pozycji wroga. W walkach tych brały udział Legiony Piłsudskiego. Ostatecznie wojska rosyjskie musiały się wycofać.
Sytuacja w czasie II wojny światowej.
W czasach II wojny światowej na terenie okolicznych gór działała silna partyzantka AK zgrupowania „murawa”. Pod koniec lipca 1944 roku partyzantom udało się wyzwolić część terenów, w tym Porębę. Wydarzenia te upamiętnia pomnik postawiony pod Kamiennikiem oraz kamienny ołtarz na Suchej Polanie. Natomiast na Łysinie można znaleźć zbiorową mogiłę poległych partyzantów.
Stan po wojnie.
Po wojnie w roku 1950 zanikło kamieniarstwo. Począwszy od lat 70. XX wieku rozpoczęto budowę bazy turystycznej, a Poręba stała jednym z najważniejszych ośrodków turystycznych w rejonie. Na terenie Poręby powstało dużo domków letniskowych, głównie mieszkańców Krakowa. Działa również ośrodek wypoczynkowy „Pod Kamiennikiem”.
Klimat.
Występuje tu klimat umiarkowanie ciepły. Tylko w niektórych przypadkach 60 procent w ciągu roku napływa, przynoszące opady powietrze polarno-morskie. W lecie występują opady znacznie intensywniejsze niż w okresie zimowym. Opady letnie wynoszą 75 procent rocznej sumy, co wpływa korzystnie na roślinność. Przeważają wiatry południowo-zachodnie. Okres zimowy zaczyna się w połowie listopada, a kończy na początku kwietnia.
Wody.
Przez Porębę przepływa potok Trzemeśnianka mająca swoje źródła pod Przełęczą Suchą w Porębie. Charakteryzuje się dużą ruchliwością i szybko reaguje na opady. Na przełomie okresu zimowego i letniego (czyli marzec i kwiecień) występuje tzw. zasilanie roztopowe, natomiast w porze letniej zasilanie deszczowe, co wpływa korzystnie na roślinność. Regulacja rzeki chroni zbocza przed niszczeniem w czasie dużych opadów.
Turystyka i przyroda.
Poręba ma wiele walorów krajobrazowych, a o jej atrakcyjności świadczy spory ruch turystyczny. Znajduje się tu wiele punktów widokowych, z których można ogląda zarówno Beskidy, Gorce, Tatry jak i Podgórze. Rozbudowana jest baza turystyczna - we wsi znajduje się ośrodek wczasowy „Pod Kamiennikiem” oraz kilka osiedli domków letniskowych. Na stokach Kamiennika, na granicy z Pcimiem, znajduje się schronisko turystyczne “Na Kudłaczach” otwarte w 1995 roku. Spod schroniska rozpościera się widok na dolinę Raby, Beskid Wyspowy, Gorce, Babią Górę i Tatry. Przez te tereny przebiega kilka szlaków turystycznych pieszych i rowerowych.
Atrakcje turystyczne.
We wsi zachowały się tradycyjne drewniane domy – nawet z początku XX wieku. Ciekawe są również kapliczki przydrożne, niektóre ponad stuletnie.
Przynależność Poręby do parafii w Trzemeśni.
Poręba należy do parafii św. Klemensa w Trzemeśni. We wsi znajduje się kaplica, w której odprawiane są nabożeństwa. Powstała ona z inicjatywy miejskiego wikarego ks. Emila Bochnaczyka oraz społeczności lokalnej i z jej nakładów. Pod koniec lat 40. XX wieku powstał w centrum Poręby młyn nad potokiem Trzemieśnianki, który był używany jedynie przez kilka lat. Obiekt ten wraz z działką został przekazany pod budowę kaplicy przez Wandę i Tadeusza Jaśkowców. Około roku 1970 budynek został zaadaptowany na kaplicę kościelną, a w następnych latach trwała jego rozbudowa. W roku 1982 kaplicę poświęcił biskup Małysiak nadając jej patrona św. Maksymiliana Kolbe. W późniejszym okresie prowadzono dalszą rozbudowę. Dobudowano m.in. niewielką wieżę, a także plac przed kaplicą, na którym stanął pomnik patrona, oraz przygotowano parking na miejscu dawnej młynnicy.

</doc>
<doc id="401731" url="https://pl.wikipedia.org/wiki?curid=401731" title="Poręba (powiat lipski)">
Poręba (powiat lipski)

Poręba – wieś w Polsce położona w województwie mazowieckim, w powiecie lipskim, w gminie Lipsko.
Wierni kościoła rzymskokatolickiego należą do parafii Świętej Trójcy w Lipsku.
W latach 1975–1998 miejscowość położona była w województwie radomskim.

</doc>
<doc id="401733" url="https://pl.wikipedia.org/wiki?curid=401733" title="Poręba (województwo świętokrzyskie)">
Poręba (województwo świętokrzyskie)

Poręba – wieś w Polsce położona w województwie świętokrzyskim, w powiecie buskim, w gminie Gnojno.
W latach 1975–1998 miejscowość położona była w województwie kieleckim.

</doc>
<doc id="401734" url="https://pl.wikipedia.org/wiki?curid=401734" title="Marek i Wacek">
Marek i Wacek

Marek i Wacek – duo fortepianowe założone przez Wacława Kisielewskiego (1943–1986) i Marka Tomaszewskiego (1943). Ma na swoim koncie interpretacje znanych utworów muzyki klasycznej, m.in. Stanisława Moniuszki, Fryderyka Chopina, Edvarda Griega czy Ferenca Liszta. Stworzyli też wiele nowatorskich kompozycji, m.in. "Rytm czasu", "Melodia dla Zuzi", "Lato" – część z nich wydał Wifon na CD w 1989 r.
W 1966 roku nagrali film muzyczny pt. "Tandem" w reżyserii Stanisława Kokesza.
W 1967 r. zdobyli Grand Prix, nagrodę „Złotego Gronostaja” na Festiwalu Variétes w Rennes.
Wacław Kisielewski zmarł 12 lipca 1986 r. w szpitalu w Wyszkowie w wyniku obrażeń odniesionych w wypadku samochodowym. Działalność duo została zakończona.
Marek Tomaszewski ograniczył publiczne występy. Wraz z Michelem Prezmanem koncertował w duo „Marek &amp; Michel”. Nagrał też płytę solową pt. „Premiere”.

</doc>
<doc id="401735" url="https://pl.wikipedia.org/wiki?curid=401735" title="Poręba (województwo wielkopolskie)">
Poręba (województwo wielkopolskie)

Poręba – wieś w Polsce położona w województwie wielkopolskim, w powiecie jarocińskim, w gminie Jaraczewo.
W latach 1975–1998 miejscowość położona była w województwie kaliskim.
Zobacz też: Poręba 

</doc>
<doc id="401736" url="https://pl.wikipedia.org/wiki?curid=401736" title="Poręby (województwo podkarpackie)">
Poręby (województwo podkarpackie)

Poręby – wieś w Polsce położona w województwie podkarpackim, w powiecie krośnieńskim, w gminie Jedlicze.
W latach 1975–1998 miejscowość położona była w województwie krośnieńskim.

</doc>
<doc id="401737" url="https://pl.wikipedia.org/wiki?curid=401737" title="Porzecze (województwo świętokrzyskie)">
Porzecze (województwo świętokrzyskie)

Porzecze – wieś w Polsce położona w województwie świętokrzyskim, w powiecie kieleckim, w gminie Miedziana Góra. Leży nad Bobrzą.
W latach 1975–1998 miejscowość położona była w województwie kieleckim.
Przez wieś przechodzi Główny Szlak Świętokrzyski im. Edmunda Massalskiego z Gołoszyc do Kuźniaków.

</doc>
<doc id="401738" url="https://pl.wikipedia.org/wiki?curid=401738" title="Posada (województwo dolnośląskie)">
Posada (województwo dolnośląskie)

Posada () – wieś w Polsce położona w województwie dolnośląskim, w powiecie zgorzeleckim, w gminie Bogatynia.
Położenie.
Posada to wieś leżąca na Pogórzu Izerskim, na Wyniosłości Działoszyńskiej, na wysokości około 245-280 m n.p.m.
Podział administracyjny.
W latach 1975–1998 miejscowość położona była w województwie jeleniogórskim.
Szkoła ewangelicka.
W Posadzie istniała szkoła ewangelicka z kaplicą, powstała pod koniec XIX wieku jej otwarcie nastąpiło 1896 roku. Budynek szkoły został zbudowany w stylu neogotyckim z charakterystycznymi dla tegoż stylu maswerkowymi oknami w części zasadniczej budynku, która się zachowała. Pierwotnie w oknach znajdowały się witraże. Budynek zasadniczy ma takie okna po dwa od strony wschodniej i zachodniej. Zachodnie okno jest zwrócone w kierunku klasztoru St. Marienthal.

</doc>
<doc id="401739" url="https://pl.wikipedia.org/wiki?curid=401739" title="Posada (województwo mazowieckie)">
Posada (województwo mazowieckie)

Posada – wieś w Polsce położona w województwie mazowieckim, w powiecie radomskim, w gminie Przytyk.
W latach 1975–1998 miejscowość położona była w województwie radomskim.
Wierni kościoła rzymskokatolickiego należą do parafii św. Wawrzyńca we Wrzosie.

</doc>
<doc id="401740" url="https://pl.wikipedia.org/wiki?curid=401740" title="Postolin (województwo dolnośląskie)">
Postolin (województwo dolnośląskie)

Postolin – wieś w Polsce położona w województwie dolnośląskim, w powiecie milickim, w gminie Milicz. Do sołectwa Postolin należy również przysiółek Karmin (dawny folwark w kluczu Postolin), ze wsi niewidoczny.
Podział administracyjny.
W latach 1975–1998 miejscowość położona była w województwie wrocławskim.
Zabytki.
Do wojewódzkiego zabytków wpisane są:
Postolin-Karmin - przysiółek

</doc>
<doc id="401741" url="https://pl.wikipedia.org/wiki?curid=401741" title="Postolin (wieś w województwie pomorskim)">
Postolin (wieś w województwie pomorskim)

Postolin (niem. "Pestlin") – wieś w Polsce położona w województwie pomorskim, w powiecie sztumskim, w gminie Sztum, na Powiślu.
Historia.
W 1216 powołano parafię rzymskokatolicką w Postolinie. Wieś została lokowana w 1295 roku na prawie chełmińskim. Wieś królewska Postelin położona była w II połowie XVI wieku w województwie malborskim. 
Od 1772 pod administracją zaboru pruskiego trwającego do 1918 roku. Miejscowość po przegranym przez Polskę plebiscycie na Powiślu (w Postolinie oddano 83% głosów na Polskę) pozostawała w dwudziestoleciu międzywojennym silnym ośrodkiem polskości na terenie ówczesnych Niemiec. Działały tu polska szkoła i przedszkole oraz filia Związku Polaków w Niemczech. Wieś powróciła do Polski po II wojnie światowej.
W latach 1975–1998 miejscowość położona była w województwie elbląskim.

</doc>
<doc id="401742" url="https://pl.wikipedia.org/wiki?curid=401742" title="Postołowo (województwo podlaskie)">
Postołowo (województwo podlaskie)

Postołowo – wieś w Polsce położona w województwie podlaskim, w powiecie hajnowskim, w gminie Hajnówka.
 
8 czerwca 1942 wieś została spacyfikowana przez Niemców. Ludność wysiedlono do m.in. do Dubin a wieś hitlerowcy spalili.
Ludność.
Według stanu z 31 grudnia 2012 mieszkało tu 79 stałych mieszkańców.
Prawosławni mieszkańcy wsi należą do parafii Zaśnięcia Najświętszej Maryi Panny w Dubinach, a wierni kościoła rzymskokatolickiego do parafii Podwyższenia Krzyża Świętego i św. Stanisława, Biskupa i Męczennika w Hajnówce.
Historia.
Za II RP należało do gminy Białowieża w powiecie bielskim w województwo białostockim. 13 kwietnia 1929 weszła w skład nowo utworzonej gminy Hajnówka w tymże powiecie, której 1 kwietnia 1930 nadano status gminy wiejskiej o miejskich uprawnieniach finansowych. Gmina Hajnówka przetrwała tylko ponad rok, bo już 30 czerwca 1930 zniesiono ją, a Postołowo powróciło do gminy Białowieża.
16 października 1933 roku Postołowo weszło w skład nowo utworzonej gromady Hajnówka w gminie Łosinka, która objęła miejscowości Hajnówka, Gorlańskie Stojło, Kozi Przeskok, Leśna, Postołowo, Sacharewo, Sawiny Gród, Skryplewo, Wydmuchowo i Znojka.
1 października 1934 po raz drugi utworzono gminę Hajnówka, w związku z czym Postołowo ponownie odłączono od gminy Białowieża i włączono do gminy Hajnówka.
Po II wojnie światowej Postołowo zachowała przynależność administracyjną. 1 stycznia 1951 gromadzie Hajnówka (obejmującej Postołowo) nadano prawa miejskie, w związku z czym Postołowo stało się integralną częścią miasta.
W granicach Hajnówki Postołowo przetrwało zaledwie półtora roku, bo już 1 lipca 1952 wyłączono je wraz ze Skryplewm i Sawinym Grodem z miasta i włączono ponownie do gminy Hajnówka, gdzie miejscowości te utworzyły gromadę "Postołowo".
1 stycznia 1954 zniesino po raz drugi gminę Hajnówka, a Postołowo weszło w skład nowo utworzonej gminy Nowoberezowo.
Jesienią 1954 w Polsce zniesiono gminy, tworząc w ich miejsce gromady, przez co Postołowo (ze Skryplewm i Sawinym Grodem) weszło w skład nowo utworzonej gromady Dubiny. 1 stycznia 1972 gromadę Dubiny zniesiono, a jej obszar (z Postołowem) włączono do gromady Nowoberezowo z siedzibą GRN w Hajnówce. Tam przetrwało do końca 1972 roku, czyli do kolejnej reformy gminnej. 1 stycznia ponownie w reaktywowanej gminie Hajnówka.
W latach 1975–1998 miejscowość położona była w województwie białostockim.

</doc>
<doc id="401743" url="https://pl.wikipedia.org/wiki?curid=401743" title="Postołowo (województwo pomorskie)">
Postołowo (województwo pomorskie)

Postołowo – wieś w Polsce położona w województwie pomorskim, w powiecie gdańskim, w gminie Trąbki Wielkie.
W latach 1975–1998 miejscowość położona była w województwie gdańskim.
Wieś stanowi sołectwo gminy Trąbki Wielkie.
Miejscowość jest siedzibą parafii rzymskokatolickiej św. Józefa, należącej do dekanatu Trąbki Wielkie w archidiecezji gdańskiej.
Historia.
Pierwsze wzmianki o Postołowie pochodzą z roku 1286. W latach 1773-1918 wieś podlegała administracji zaboru pruskiego, w 1919 znalazła się na terenie Wolnego Miasta Gdańska. Do 1 września 1939 na południe od Postołowa przebiegała granica pomiędzy Wolnym Miastem Gdańskiem i Polską. 1 września 1939 zostało włączone do niemieckiej III Rzeszy. Wiosną 1945 roku Postołowo znalazło się ponownie w Polsce.

</doc>
<doc id="401744" url="https://pl.wikipedia.org/wiki?curid=401744" title="Poświętne (województwo dolnośląskie)">
Poświętne (województwo dolnośląskie)

Poświętne (do 1945 niem. "Heiligensee") – wieś w Polsce położona w województwie dolnośląskim, w powiecie bolesławieckim, w gminie Osiecznica.
Położenie.
Leży w Borach Dolnośląskich nad rzeką Czerna Wielka.
Podział administracyjny.
W latach 1975–1998 miejscowość położona była w województwie jeleniogórskim.
Nazwa powojenna.
 Znalazła ona też swoje odbicie w nazwie Leśnictwa Jeziornik Nadleśnictwa Świętoszów.

</doc>
<doc id="401745" url="https://pl.wikipedia.org/wiki?curid=401745" title="Poświętne (powiat białostocki)">
Poświętne (powiat białostocki)

Poświętne – wieś w województwie podlaskim, w powiecie białostockim, w gminie Poświętne.
Wieś duchowna położona była w 1795 roku w ziemi bielskiej województwa podlaskiego. W latach 1975–1998 miejscowość położona była w województwie białostockim.
Przez miejscowość przebiega droga wojewódzka nr 681.
W miejscowości znajduje się kościół, który jest siedzibą parafii Przemienienia Pańskiego. W strukturze kościoła rzymskokatolickiego parafia należy do metropolii białostockiej, diecezji łomżyńskiej, dekanatu Łapy.

</doc>
<doc id="401746" url="https://pl.wikipedia.org/wiki?curid=401746" title="Poświątno">
Poświątno

Poświątno (do 2010 "Poświętne") – wieś w Polsce położona w województwie wielkopolskim, w powiecie średzkim, w gminie Dominowo.
Wieś duchowna "Poświątne", własność dziekana kapituły katedralnej poznańskiej, pod koniec XVI wieku leżała w powiecie pyzdrskim województwa kaliskiego. W latach 1975–1998 miejscowość położona była w województwie poznańskim.
W 2010 roku zmieniono nazwę wsi z "Poświętne" na "Poświątno".

</doc>
<doc id="401747" url="https://pl.wikipedia.org/wiki?curid=401747" title="Potasznia (województwo dolnośląskie)">
Potasznia (województwo dolnośląskie)

Potasznia – wieś w Polsce położona w województwie dolnośląskim, w powiecie milickim, w gminie Milicz.
Podział administracyjny.
W latach 1975–1998 miejscowość położona była w województwie wrocławskim.

</doc>
<doc id="401748" url="https://pl.wikipedia.org/wiki?curid=401748" title="Potasznia (województwo lubelskie)">
Potasznia (województwo lubelskie)

Potasznia – wieś w Polsce, położona w województwie lubelskim, w powiecie krasnostawskim, w gminie Rudnik.
W latach 1975–1998 wieś położona była w województwie zamojskim.
Wieś wchodzi w skład sołectwa "Suszeń" w gminie Rudnik. Według Narodowego Spisu Powszechnego (III 2011 r.) wieś liczyła 115 mieszkańców.
Według Słownika geograficznego Królestwa Polskiego z roku 1887 wieś nosiła nazwę Potażnia.

</doc>
<doc id="401749" url="https://pl.wikipedia.org/wiki?curid=401749" title="Potasznia (województwo podlaskie)">
Potasznia (województwo podlaskie)

Potasznia – wieś w Polsce położona w województwie podlaskim, w powiecie suwalskim, w gminie Suwałki, nad Czarną Hańczą.
Wieś duchowna położona była w końcu XVIII wieku w powiecie grodzieńskim województwa trockiego. W latach 1975–1998 miejscowość położona była w województwie suwalskim.

</doc>
<doc id="401750" url="https://pl.wikipedia.org/wiki?curid=401750" title="Potoczek (województwo świętokrzyskie)">
Potoczek (województwo świętokrzyskie)

Potoczek – wieś w Polsce położona w województwie świętokrzyskim, w powiecie opatowskim, w gminie Tarłów.
W latach 1975–1998 miejscowość położona była w województwie tarnobrzeskim. Liczba ludności: 266 osób (2006).
Wierni kościoła rzymskokatolickiego należą do parafii Świętej Trójcy w Tarłowie.
Historia.
Najstarszy zachowany dokument z nazwą tej miejscowości pochodzi z 21 lipca 1662 r. Jest to pismo Zbigniewa Oleśnickiego, kasztelana wiślickiego, dotyczące dziesięciny m.in. z "Potoczku wiosce przy Miasteczku" Tarłów.
Od I poł. XIX w. do lat 70. XIX w. dobra Potoczek należały do rodziny Herniczków herbu Kotwicz. Pierwszym właścicielem był Franciszek Herniczek, żonaty z Teklą Kamieńską, a następnie ich syn - Stanisław, ożeniony z córką gen. Ignacego Prądzyńskiego, Heleną. Po śmierci Stanisława Herniczka (zm. 1855) dobra przeszły na jego syna - Kazimierza Franciszka Herniczka, późniejszego właściciela Bronowic. W 1879 r. Herniczkowie sprzedali Potoczek Bolesławowi Kotkowskiemu z Bodzechowa.
Potoczek a Gombrowiczowie.
W Potoczku wakacje spędzał pisarz Witold Gombrowicz. Janusz Gombrowicz (1894–1968), starszy brat Witolda, w 1922 roku poślubił Franciszkę Kotkowską (1894–1979), właścicielkę majątku w Potoczku. W skład majątku wchodził dwór, tysiąc hektarów lasów sosnowych, sto osiemdziesiąt hektarów ziemi i sześćdziesiąt hektarów stawów. Gombrowiczowie wybudowali w lesie leśniczówkę w formie dworku, skąd wyruszano na polowania, których świadkiem był Witold Gombrowicz. Potoczek opisał później w "Dziennikach" i "Wspomnieniach polskich". Do tej miejscowości często przyjeżdżała cała rodzina Gombrowiczów. W Potoczku Witold Gombrowicz napisał swoją pierwszą powieść, ale niezadowolony z efektów swojej pracy zniszczył rękopis. Ten okres życia Witolda Gombrowicza opisała Joanna Siedlecka w książce "Jaśniepanicz" (wyd. 1987, wzn. w 1992, 1997 i 2004 pt. "Jaśnie panicz" oraz w 2003 i 2011 pt. "Jaśnie Panicz. O Witoldzie Gombrowiczu").
W czasie II wojny światowej Franciszka i Janusz Gombrowiczowie próbowali pomagać Żydom z pobliskiego Tarłowa. W czasie wojny w majątku zatrudnił około 200 Żydów, a po likwidacji getta przez Niemców i wywiezieniu Żydów z Tarłowa do Treblinki ukrywał rodzinę żydowską. W 1943 r. Janusz Gombrowicz opuścił Potoczek i zamieszkał w Warszawie, skąd został wywieziony z synem Józefem do KL Auschwitz i Mauthausen. Po powrocie do Polski właściciel Potoczka w wyniku donosu jednego ze swych dawnych pracowników z Potoczka, który kłamliwie oskarżył go o rzekomą kolaborację z Niemcami i znęcanie się nad pracownikami, został skazany na 3 lata więzienia, a jego majątek rozparcelowano, przyznając po 2 ha ziemi okolicznym mieszkańcom.
Miejscowość znajduje się na zielonym Szlaku Rowerowym im. Witolda Gombrowicza wyznaczonym przez PTTK.

</doc>
<doc id="401751" url="https://pl.wikipedia.org/wiki?curid=401751" title="Potok Wielki (województwo lubelskie)">
Potok Wielki (województwo lubelskie)

Potok Wielki – wieś w Polsce położona w województwie lubelskim, w powiecie janowskim, w gminie Potok Wielki.
W latach 1975–1998 miejscowość położona była w województwie tarnobrzeskim. Według Narodowego Spisu Powszechnego (III 2011 r.) wieś liczyła 678 mieszkańców.
Miejscowość jest siedzibą gminy Potok Wielki.
Historia.
Potok wielki jest jedną z najstarszych wsi na terenie powiatu janowskiego. Osadnictwo było obecne tutaj już w okresie plemiennym. Wieś wzmiankowano po raz pierwszy w dokumentach z 1326 roku, jako siedzibę parafii katolickiej (co oznacza, że była to jedna z najstarszych parafii na Lubelszczyźnie). Od XV wieku Potok zwany jest Wielkim. Był główną miejscowością w pasie osadniczym Stanianki. W 1390 król Władysław Jagiełło przeniósł wieś, będącą własnością Czadra, na prawo magdeburskie. W 2 połowie XV wieku zbudowano we wsi istniejący do dzisiaj murowany kościół gotycki.
Na przestrzeni XV wieku jego potomkowie, zwani Cedrami lub Potockimi, wyzbyli się części wsi, które przeszły na własność, Koconków i Chamców. Zapoczątkowało to rozdrobnienie własnościowe Potoka, charakterystyczne zresztą dla całego potockiego kompleksu osadniczego. Dodatkowo pleban potocki posiadał rozległe
nadania (4 łany), głównie w Potoku Wielkim.
W XVI wieku wieś należała do Potockich, Chamców i Mniskich. W pierwszej połowie XVII wieku część wsi nabyli Czerniejewscy, wraz z młynem i karczmą. W II połowie XVII wieku Potok w dużej części przeszedł w ręce
Trzcińskich. W 1740 pewne szkody wyrządził oddział dragonów.
W II połowie XVIII wieku dzierżawcy dopuścili się wielu krzywd wobec poddanych, którzy byli bici i morzeni głodem. Ponadto rekwirowali oni inwentarz oraz windowali powinności pańszczyźniane. Podobnie postępował jeden z braci Trzcińskich, który dopuścił się wielu nadużyć – zaboru inwentarza żywego, zboża, pasiek, wskutek czego zbiegło
pięciu chłopów wraz z rodzinami. Prowadził on również nieracjonalną gospodarkę w dobrach folwarcznych, rozebrał część budynków gospodarczych, a część pól pozostawił ugorem.
W 1781 roku nastąpił podział dóbr między braci Trzcińskich, w skład których wchodziły m.in. zabudowania folwarczne, dwór, staw rybny, młyn, pasieka, niwy dworskie i karczma. W tym okresie część dóbr należała do Potockich. W XIX wieku Potok Wielki przeszedł w ręce Niwińskich i Herbutów, a potem Mękińskich, Pawełkiewiczów i
Wyszomirskich.
Reforma uwłaszczeniowa 1864 roku uwłaszczyła 44 gospodarzy z Potoku Plebańskiego, Niwińskiego i Wyszomirskiego. W tym samym roku powstała również gmina, a przy niej sąd. W 1873 roku utworzono szkołę powszechną. W okresie pouwłaszczeniowym folwark Herbutowizna nabyli Strzałeccy, a dobra poplebańskie F. Gromyko, a po nim N. Wasiliew. Część dóbr rozparcelowano.
W 1881 spłonął kościół parafialny. Jego odbudowa zakończyła się w 1904 roku. W roku 1910 i ponownie w 1913 miała miejsce powódź, która wyrządziła znaczne szkody. Podczas I wojny światowej przez wieś przetoczyły się walki frontowe.
Według pierwszego powszechnego spisu Ludności z 1921 roku Potok Wielki liczył 154 domy i 1089 mieszkańców (w tym 73 Żydów). W okresie międzywojennym nastąpił rozwój społeczno-gospodarczy wsi: powstała poczta, gminna kasa pożyczkowo-oszczędnościowa (1926 r.), straż pożarna (1925 r.), stowarzyszenie spożywcze Odrodzenie, Koło Młodzieży Wiejskiej Siew, Stowarzyszenie Młodzieży Polskiej. W latach 1928 i 1932 częściowo rozparcelowano folwarki Niwińskiego i Herbutowizna.
Podczas II wojny światowej wieś była pod wpływem partyzantki lewicowej. W 1942 roku Niemcy rozstrzelali na polach grupę 36 Żydów. W 1943 roku oddział GL dwukrotnie zorganizował udane akcje na posterunek policji. Podczas walk frontowych w 1944 roku spłonęło 14 zagród. Także w 1944 roku dokonano parcelacji
majątków Herbutowizna (44 ha) i Niwińszczyzna (77 ha).
Po drugiej wojnie światowej w czasach PRL dokonano wielu inwestycji: zbudowano szkołę, remizę strażacką, przeprowadzono elektryfikację, założono wodociąg, powstał SKR, dom kultury i ośrodek zdrowia.
Kościół św. Mikołaja.
Kościół w Potoku Wielkim zbudowany po 1460 roku jest jeden z najstarszych zabytków na południu Lubelszczyzny, ustępując pod względem starszeństwa jedynie kościołowi w Piotrawinie i kościołowi kanoników regularnych w Kraśniku. Parafia w Potoku była wzmiankowana po raz pierwszy w 1326 roku, co oznacza, że musiała powstać jeszcze wcześniej i znajdowała się w archidiakonacie zawichojskim diecezji krakowskiej (obecnie w diecezji sandomierskiej). W 1881 roku kościół spłonął i wtedy też zniszczone została większość starszego wyposażenia z ołtarzami. Kościół jest orientowany, ma jedną nawę z prezbiterium zamkniętym trójbocznie. Od północy prezbiterium przylega zakrystia. W trakcie przebudowy na początku XX w. wykuto okna w północnej ścianie nawy i przypuszczalnie wtedy dodano neogotyckie sterczyny na fasadzie. Kościół wyróżnia rzadki po wschodniej stronie Wisły zespół kamieniarki późnogotyckiej, którą można datować drugą lub trzecią dekadę XVI wieku (lata 1510-1530). Do dziś w kościele w Potoku zachowały się z tego zespołu: 
Inne cenne zachowane elementy wyposażenia to prospekt organowy z końca XIX wieku i obraz Matki Boskiej z XVIII wieku.
Około roku 2000 wymieniono więźbę dachową, a dach pokryto blachówką. 

</doc>
<doc id="401752" url="https://pl.wikipedia.org/wiki?curid=401752" title="Potok Wielki (województwo świętokrzyskie)">
Potok Wielki (województwo świętokrzyskie)

Potok Wielki – wieś w Polsce, położona w województwie świętokrzyskim, w powiecie jędrzejowskim, w gminie Jędrzejów.
W latach 1975–1998 miejscowość położona była w województwie kieleckim.
We wsi znajduje się szkoła podstawowa, siedziba OSP Potok Wielki, a w jej zachodniej części przystanek kolejowy Potok oraz Rolnicza Spółdzielnia Produkcyjna powstała na bazie dawnego PGR.
Część wsi należy do parafii pw. św. Prokopa w Krzcięcicach, a część do parafii pw. św. Maksymiliana w Skroniowie.

</doc>
<doc id="401753" url="https://pl.wikipedia.org/wiki?curid=401753" title="Potok (województwo kujawsko-pomorskie)">
Potok (województwo kujawsko-pomorskie)

Potok – wieś w Polsce położona w województwie kujawsko-pomorskim, w powiecie włocławskim, w gminie Włocławek.
W latach 1975–1998 miejscowość położona była w województwie włocławskim. Według Narodowego Spisu Powszechnego (III 2011 r.) liczyła 66 mieszkańców. Jest najmniejszą miejscowością gminy Włocławek.
Historia.
Dobra ziemskie Smólsk weszły w posiadanie rodziny Sokołowskich przed 1745 r. Potok był jednym z folwarków należących do klucza. Majątek w 1842 r. odkupił od Jana Kantego Sokołowskiego, Prot Mielęcki, oficer napoleoński i major Wojska Polskiego pochodzący z Wielkopolski. Był on mężem córki Jana Kantego, Wandy. W 1859 r. Prot Mielęcki dokonał podziału dóbr smólskich. Folwark Potok wraz z wsią i folwarkiem Smólsk oraz Markówkiem weszły w posiadanie starszego syna Jana. Młodszy Kazimierz (dowódca oddziału powstańczego na Kujawach w Powstaniu 1863 r.) w wyniku działów rodzinnych otrzymał Nową Wieś, Michałowo, karczmę Utratę z lasami i przyległościami. W 1914 r. dobra odziedziczył Jan Woyda wnuk Michaliny Morzyckiej (siostry Wandy z Sokołowskich Mielęckiej). Od 1917 do 1945 należały do rodziny Olszowskich, Zygmunta i Joanny. W pewnym okresie swego życia z Potokiem związany był Henryk Sokołowski malarz portrecista, batalista i regionalista (1891-1927), blisko spokrewniony z kujawską linią Sokołowskich. Jego dziad Wiktor był wnukiem Jana Kantego, właściciela Smólska. W 1911 r. Henryk Sokołowski rozpoczął studia malarskie w Warszawskiej Szkole Sztuk Pięknych w pracowni Władysława Lentza. Brak informacji na temat ich ukończenia. Prawdopodobnie kontynuował naukę pobierając u profesorów lekcje prywatne. Jednym z jego profesorów mógł być też Wojciech Kossak. W czasie I wojny światowej artysta bywał na Kujawach. Gościł u znanego mecenasa sztuki Stefana Kretkowskiego w Więsławicach. Malował tu portrety rodzinne oraz pejzaże, które stanowią dużą część spuścizny. Szczególnie bliski był mu Potok, gdzie bywał częstym gościem, bądź nawet zamieszkiwał u swych ciotek Wandy i Jadwigi Sokołowskich, które odkupiły folwark od Woydów. Pozostały po nim widoki Potoku przedstawiające okolice w różnych porach dnia i roku. Częstym tematem jego prac była przyroda (brzozy, rzeka Lubieńka, łąki, jezioro). Był też wielkim miłośnikiem koni (m.in. namalował klacz Haacków, Dunajkę, z majątku Dębice), sceny batalistyczne. Zasłynął jako portrecista. Obrazy-portrety bp Stanisława Karnkowskiego, Jana Długosza (wizerunek patrona szkoły, w której wykładał), bp Stanisława Zdzitowieckiego, portrety ziemian, Zygmunta i Bronisława Kretkowskich, Włodzimierza Haacka, Marii Sulimierskiej, portrety braci Ludwika i Lecha oraz siostry. Ciotki malarza pomimo pracy zarobkowej nie były w stanie utrzymać Potoku. W latach 30. XX wieku następny właściciel, Ludwik Sokołowski nie podołał trudom i doprowadził folwark do nadmiernego zadłużenia, a w efekcie do upadku.

</doc>
<doc id="401754" url="https://pl.wikipedia.org/wiki?curid=401754" title="Potok (województwo lubelskie)">
Potok (województwo lubelskie)

Potok – wieś w Polsce położona w województwie lubelskim, w powiecie ryckim, w gminie Ryki.
W latach 1975–1998 miejscowość położona była w województwie lubelskim.
Wieś stanowi sołectwo gminy Ryki.
Wierni Kościoła rzymskokatolickiego należą do parafii Najświętszego Zbawiciela w Rykach.

</doc>
<doc id="401755" url="https://pl.wikipedia.org/wiki?curid=401755" title="Potok (województwo lubuskie)">
Potok (województwo lubuskie)

Potok – wieś w Polsce położona w województwie lubuskim, w powiecie żarskim, w gminie Przewóz. 
W latach 1975–1998 miejscowość położona była w województwie zielonogórskim.
W Potoku znajdowała się Jednostka Wojskowa 3303.
Do 1945 w pobliżu Potoku znajdowały się osady "Jamnitz", "Lichtenberg", "Wendisch Musta" (następnie "Birkfähre"), "Schrothammer" i "Kutschig", spalone 20 lutego 1945 przez Wehrmacht w czasie ewakuacji przed nadejściem Armii Czerwonej.
Położenie.
Wieś leży na zachód od Przewozu, w granicach rezerwatu leśnego Nad Młyńską Strugą, w pobliżu drogi nr 350 prowadzącej wzdłuż Nysy Łużyckiej, w kierunku Łęknicy. 

</doc>
<doc id="401756" url="https://pl.wikipedia.org/wiki?curid=401756" title="Potok (województwo podkarpackie)">
Potok (województwo podkarpackie)

Potok – wieś w Polsce, położona w województwie podkarpackim, w powiecie krośnieńskim, w gminie Jedlicze.
Jest to duża podmiejska miejscowość, leżąca przy drodze Krosno – Jasło, od wschodu granicząca z dzielnicą Krosna Turaszówką. Miejscowość o obszarze 750 ha liczy ponad 460 numerów i zamieszkana jest przez ok. 1800 osób. W miejscowości znajduje się Dom Ludowy, Kopalnia Ropy Naftowej „Potok”, Oddział Geriatryczno-Rehabilitacyjny Wojewódzkiego Szpitala Zespolonego w Krośnie, Zakłady Remontowe Służby Zdrowia i Zespół Szkół. Na gruntach Potoka znajdują się też znane od dawna wody mineralne, solanki jodowo-bromowe i wody siarczkowe. Teren dzisiejszego Potoka zamieszkany był już w czasach starożytnych. Świadczą o tym trzy odkrycia archeologiczne. Odkryte tu znaleziska pochodzą z okresu epoki brązu i wczesnego średniowiecza. W latach 1975–1998 miejscowość położona była w województwie krośnieńskim. Na wschód i północ od miejscowości znajdują się nieduże kompleksy leśne. Wśród występujących tu pagórków liczne szyby wydobywcze ropy naftowej. Świadczą one o ponad wiekowej już historii przemysłu naftowego na tym terenie. Liczne maszty, trójnogi, kiwony, sterczące wśród pól i lasów, stanowią charakterystyczny rys w miejscowym krajobrazie.
Historia Potoka.
W roku 1390, król Władysław II Jagiełło, pismem datowanym w Skokach, w święto Franciszka (5 X), podjął decyzję o przeniesieniu Czadorowi z Potoka wsi Prochnya, Wuzne, Babice, Slunki, Minussiznow, Lustscha, Domaradz in Sandomiriensi, Sadowe, Potok et Blynow, z prawa polskiego na magdeburskie. Decyzja tegoż króla została zatwierdzona w Krakowie w wigilię Tomasza apostoła (20 X) na prośbę Stanisława Procheńskiego z rodu Gryfitów. Żył tu też Gryfita Czador z Potoka, który pismem datowanym na &lt; ... quarta feria post festum Pasche sub anno Domini millesimo ccc nonagesimo secundo &gt; (w środę po święcie Paschy – 17 kwietnia 1392) powierzył swemu zaufanemu Mikołajowi Besseger ulepszenie dziedzictwa (stanu posiadania) we wsi Lutcza nad rzeką Stobnycza.
Historyczny Potok swoimi początkami w dokumentach sięga 1415 roku, chociaż wcześniej, w XIV w. istniał tu na pagórku zamek obronny wraz z osadą. W początkach XV stulecia prawdopodobnie była tu druga faza osadnictwa na prawie magdeburskim. W tym czasie miejscowość stanowiła własność Mikołaja syna Zawiszy z Łęk. Końcem XV i początkiem XVI stulecia (ok. 1581 roku),miejscowość stanowiła dziedzictwo Jana Giebultowskiego z Koziegłów herbu Lis (z zamku Mirów dziedzic zamku i miasta Koziegłowy), a w drugiej połowie XVI wieku rodziny Lubomirskich. Jan Jędrzejowski (którego nagrobek jest w świątyni franciszkańskiej w Krośnie), w roku 1590, figuruje w aktach, jako dziedzic wsi Potok. Ten właściciel zmarł bezpotomnie, a spadkobiercami wsi, zostali bracia jego stryjeczni, Wojciech, Bartłomiej i Maciej Jędrzejowscy. W 1602 roku skarżyli oni Jadwigę ze Stadnickich Tarłową, chorążynę sandomierska, o zwrot wsi Potoka, którą ona "gwałtem zajęła". Tarłowa utrzymała się jednak w posiadaniu Potoka i przekazała go w spadku swej córce Jadwidze, żonie Jerzego Mniszcha – ojcu carowej Maryny.
Orszak weselny Maryny Mniszech (po zawartym z przebywającym wtedy w Moskwie carem Dymitrem Samozwańcem, ślubie "per procura" – w Krakowie 22 września 1605 roku), zatrzymał się w Potoku, a potem udał się przez Krosno do Sambora.
W tych czasach miejscowość była dobrze zagospodarowana. Miała dwór Mniszchów, folwark, karczmę, stawy, las i obszerne łąki. Były też dwa warsztaty rzemieślnicze. Gospodarowało tu 36 kmieci, nie licząc zagrodników i komorników.
W XVII wieku Jerzy Mniszech w testamencie zapisał Potok Florianowi Oświęcimowi z Kunowy na Siedliskach Oświęcimowi. W 1613 roku, czyli po śmierci Jerzego Mniszcha, dziedzicami wsi byli Oświęcimowie z Kunowej. Między innymi dziedzicem był Florian Oświęcim, który osiadł w Potoku, ojciec Stanisława Oświęcima – dworzanina i posła króla Władysława IV oraz brata Anny. Po 1614 roku, rodzice – Florian i Regina, przenieśli się do majątku Potok. Miejscowość tą Stanisław później otrzymał w spadku wraz z Turaszówką i powrócił do Potoka, u schyłku życia, jako do ulubionego miejsca swojego pobytu. Miał on przyrodnią siostrę Annę, która tu mieszkała. Z tym przyrodnim rodzeństwem, pochowanym w krośnieńskim kościele Franciszkanów, tzw. kaplicy Oświęcimów, związanych jest wiele legend. Według legendy w 1656 roku przybywał w Potoku, zaprzyjaźniony na dworze królewskim ze Stanisławem Oświęcimem, św. Andrzej Bobola (którego w XX w. wybrano patronem parafii).
Miejscowość była wielokrotnie niszczona przez obce wojska w XVII i XIII stuleciu. Najbardziej dotknął ją najazd Rakoczego, 16 marca 1657 roku. Nie zdołał Potoku odbudować Stanisław Oświęcim, ponieważ zmarł we wrześniu 1657 roku.
W XVIII i XIX wieku wieś należała do rodziny Stojowskich. Już wówczas znane były występujące na jej terenie naturalne wypływy ropy naftowej i gazu ziemnego. W 1786 roku Ewaryst Andrzej, hr. Kuropatnicki w swym „Opisaniu królestw Galicyi i Lodomerii” podawał: "Potok. Wieś Jordanów Stojowskich; sławna źródłem mineralnej wody, które się od zapalonej świecy zapala i dopóty gore, dopóki piany staje, zawsze wre".
W latach poprzedzających Wiosnę Ludów Adam Stojowski, dziedzic Potoka, Jedlicza i Chlebnej, wspierał działalność emisariuszy Edwarda Dembowskiego w 1848 roku, wchodząc w skład Rady Narodowej Obwodu Krośnieńskiego. Był też jednym z organizatorów Gwardii Narodowej, do której tłumnie garnęła młodzież szlachecka i mieszczańska.
W drugiej połowie XIX wieku, na skutek rozwoju przemysłu naftowego w okolicy, nastąpiło ożywienie gospodarcze w Potoku. Powstały tu w 1891 roku kopalnie ropy naftowej. Wydobywano tu 100 ton ropy na dobę. W sąsiedniej Jaszczwi Jordan Stojowski (s. Adama) również dokonywał odwiertów w celu w poszukiwaniu ropy naftowej. Wtedy to rozpoczął się dynamiczny rozwój miejscowości, związany z pracami poszukiwawczymi za ropą naftową. Okres rozwoju przypadł na ostatnie dziesięciolecia ubiegłego wieku. W Potoku wierciły wówczas za ropą następujące firmy: Hannowersko – Galicyjskie Gwarectwo Naftowe, Bergheim et. Mac Garvey, Perkins, Klobassa-Zrencki, firma Sroczyński i Mikulski, Franciszek Perzyński i Józef Wiktor. Okres największego wydobycia przypadła na lata dziewięćdziesiąte XIX w.
W czasie I wojny światowej 6–8 maja 1915 austriacka 12 dywizja piechoty atakowała tu linię Jaszczew–Potok, odnosząc zwycięstwo nad wojskami rosyjskimi i otwierając drogę do Krosna. W lesie na Wapiance znajduje się cmentarz ofiar tamtej bitwy.
Na przełomie ubiegłego i obecnego stulecia Potok liczył 670 mieszkańców, a po włączeniu do gminy Jedlicze w 1934 roku 1330.
Po II wojnie znacznie zmieniło się oblicze miejscowości. Pobudowano tu liczne nowe domy i osiedla.

</doc>
<doc id="401757" url="https://pl.wikipedia.org/wiki?curid=401757" title="Potulice (województwo kujawsko-pomorskie)">
Potulice (województwo kujawsko-pomorskie)

Potulice ("do XVIII wieku Kantowo") – wieś w Polsce położona w województwie kujawsko-pomorskim, w powiecie nakielskim, w gminie Nakło nad Notecią.
Podział administracyjny.
W latach 1950–1975 miejscowość administracyjnie należała do tzw. dużego województwa bydgoskiego, a w latach 1975–1998 do tzw. małego województwa bydgoskiego.
Demografia.
Według Narodowego Spisu Powszechnego (III 2011 r.) liczyła 1477 mieszkańców. Jest czwartą co do wielkości miejscowością gminy Nakło nad Notecią.
Historia.
Dawna wieś folwarczna, do 1932 roku była w rękach rodziny Potulickich. Po śmierci ostatniej z rodu, hr. Anieli Potulickiej, liczący ponad 6 tys. ha majątek został przekazany jako fundacja Katolickiemu Uniwersytetowi Lubelskiemu. W okresie okupacji niemieckiej wieś została włączona w granice III Rzeszy; założono tu niemiecki obóz przesiedleńczy i obóz pracy "Lebrechtsdorf". W latach 1945–1950 w Potulicach znajdował się Centralny Obóz Pracy dla Niemców, powołany przez Wydział Więziennictwa Ministerstwa Bezpieczeństwa Publicznego. W roku 1951 utworzono w nim Zakład Karny (ZK) dla mężczyzn. Wielokrotnie modernizowany i przysposobiony dla potrzeb Służby Więziennej. Od 13 grudnia 1981 do 30 marca 1982 obóz internowania dla działaczy NSZZ „Solidarność” Regionu Bydgoskiego i Regionu Toruńskiego. Obecnie ZK Potulice jest jednostką dla skazanych odbywających karę pierwszy raz.
Pomniki przyrody.
We wsi rośnie okazały Dąb im. Władysława Szafera o obwodzie 736 cm (w roku 2011).

</doc>
<doc id="401758" url="https://pl.wikipedia.org/wiki?curid=401758" title="Potworów (województwo dolnośląskie)">
Potworów (województwo dolnośląskie)

Potworów – wieś w Polsce położona w województwie dolnośląskim, w powiecie ząbkowickim, w gminie Bardo.
Podział administracyjny.
W latach 1975–1998 miejscowość położona była w województwie wałbrzyskim.
Sport.
W Potworowie, działa (od 12 sierpnia 1999) lokalny klub piłkarski – "Ludowy Zespół Sportowy Piasek Potworów" grający, w latach 2003-2007 i od sezonu 2012/2013, na szczeblu B-klasy. Drużyna rozgrywa swe mecze na miejscowym stadionie: Boisko Sportowe w Potworowie (pojemność: 500 miejsc, w tym 50 siedzących; wymiary: 98 × 67 m). Największym osiągnięciem zespołu było zajęcie 7. miejsca na szczeblu A-klasy (sezon 2009/2010: 30 spotkań, 49 pkt, bilans: 15-4-11)
Zabytki.
Do wojewódzkiego rejestru zabytków wpisany jest:

</doc>
<doc id="401759" url="https://pl.wikipedia.org/wiki?curid=401759" title="Potworów (województwo mazowieckie)">
Potworów (województwo mazowieckie)

Potworów – wieś w Polsce położona w województwie mazowieckim, w powiecie przysuskim, w gminie Potworów.
W latach 1975–1998 miejscowość położona była w województwie radomskim.
Miejscowość jest siedzibą gminy Potworów i rzymskokatolickiej parafii św. Doroty w Potworowie.
Urodził się tutaj Jerzy Majewski, polski inżynier, polityk, prezydent Warszawy.
Potworów jest centrum produkcji rolnej papryki w Polsce. W Potworowie również corocznie odbywa się impreza związana z papryką.
Przez miejscowość przebiegają droga krajowa nr 48 oraz droga wojewódzka nr 740. Druga z tych dróg kończy tutaj swój bieg.
Edukacja.
W miejscowości Potworów znajduje się Gminne Przedszkole oraz dwie szkoły: Publiczna Szkoła Podstawowa im. marsz. Józefa Piłsudskiego oraz Publiczne Gimnazjum im. Orląt Lwowskich. Obydwie szkoły znajdują się w dużym, wspólnym budynku przy ul. Szkolnej 5.
Sport.
Potworów jest siedzibą klubów piłkarskich KS Potworów i LKS Potworów. Miejscowość posiada również duży obiekt sportowy jakim jest boisko do piłki nożnej.
Sąsiednie Miejscowości.
Długie, Grabowa, Kozieniec, Łojków, Marysin, Mokrzec, Rdzów

</doc>
<doc id="401760" url="https://pl.wikipedia.org/wiki?curid=401760" title="Potworów (województwo wielkopolskie)">
Potworów (województwo wielkopolskie)

Potworów – wieś w Polsce położona w województwie wielkopolskim, w powiecie tureckim, w gminie Dobra.
W latach 1975–1998 miejscowość położona była w województwie konińskim.

</doc>
<doc id="401761" url="https://pl.wikipedia.org/wiki?curid=401761" title="Powidz (województwo wielkopolskie)">
Powidz (województwo wielkopolskie)

Powidz – wieś (dawniej miasto) w Polsce, położona w powiecie słupeckim, w województwie wielkopolskim, siedziba gminy Powidz.
Powidz uzyskał lokację miejską w 1243 roku, zdegradowany w 1934 roku. Miasto królewskie należące do starostwa powidzkiego, w drugiej połowie XVI wieku leżało w powiecie gnieźnieńskim województwa kaliskiego.
Historia.
8 czerwca 1243 książę Bolesław Pobożny zezwolił wójtowi Baldwinowi lokować w Powidzu osadę na prawie niemieckim. Powierzchnię osady określono na 56 łanów, co znaczyło, że była ona przeznaczona dla 200–300 mieszkańców. Nie jest jednak jasne, czy wystawiony przez księcia dokument lokował osadę o charakterze miejskim, czy wiejskim. Za pierwszą tezą świadczyłyby planowane rozmiary osady, przeciw – niewytłumaczalnie wczesna data lokacji położonej na uboczu szlaków handlowych osady, wyprzedzająca lokację czołowych ośrodków miejskich w Wielkopolsce (Poznań, Kalisz). Nie jest również wykluczone, że do lokacji w ogóle nie doszło. Następna wzmianka o Powidzu jako o mieście pochodzi dopiero z 1352.
Od XIII/XIV w. do 1934 Powidz był miastem.
Mimo posiadania praw miejskich miejscowość nie rozwinęła się w większy ośrodek. W wyniku reformy administracyjnej w 1934 r. Powidz utracił prawa miejskie. W latach 1975–1998 miejscowość położona była w województwie konińskim.
SZ RP.
We wsi funkcjonuje 33 Baza Lotnictwa Transportowego.

</doc>
<doc id="401762" url="https://pl.wikipedia.org/wiki?curid=401762" title="Powidz (województwo zachodniopomorskie)">
Powidz (województwo zachodniopomorskie)

Powidz (niem. Friedensdorf) – wieś w Polsce położona w województwie zachodniopomorskim, w powiecie koszalińskim, w gminie Polanów.
W latach 1975–1998 miejscowość administracyjnie należała do województwa koszalińskiego.
Według danych z 1 stycznia 2011 roku wieś liczyła 98 mieszkańców.
Zobacz też: Powidz, Powidzko

</doc>
<doc id="401763" url="https://pl.wikipedia.org/wiki?curid=401763" title="Poznań (województwo lubelskie)">
Poznań (województwo lubelskie)

Poznań – wieś w Polsce położona w województwie lubelskim, w powiecie łukowskim, w gminie Serokomla.
W latach 1975–1998 miejscowość położona była w województwie siedleckim.
Wierni Kościoła rzymskokatolickiego należą do parafii św. Stanisława w Serokomli.

</doc>
<doc id="401764" url="https://pl.wikipedia.org/wiki?curid=401764" title="Pożarów (województwo lubelskie)">
Pożarów (województwo lubelskie)

Pożarów – wieś w Polsce położona w województwie lubelskim, w powiecie lubartowskim, w gminie Firlej.
Wieś szlachecka położona była w drugiej połowie XVI wieku w powiecie lubelskim województwa lubelskiego. Wieś wchodziła w skład klucza kockiego księżnej Anny Jabłonowskiej. W latach 1975–1998 miejscowość położona była w województwie lubelskim.
Wieś stanowi sołectwo gminy Firlej. Według Narodowego Spisu Powszechnego (III 2011 r.) wieś liczyła 166 mieszkańców.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Kocku.
Części wsi.
Według spisu powszechnego z roku 1921 miejscowość Pożarów posiadała 53 domów i 331 mieszkańców
Zabytek.
W Pożarowie znajduje się wiatrak, który po odnowieniu posiada też funkcję mieszkalną.

</doc>
<doc id="401765" url="https://pl.wikipedia.org/wiki?curid=401765" title="Pożarów (województwo lubuskie)">
Pożarów (województwo lubuskie)

Pożarów (niem. "Brennstadt") – wieś w Polsce, w województwie lubuskim, w powiecie żagańskim, w gminie Żagań. Przez miejscowość przebiega droga wojewódzka nr 295.
Nazwa.
12 lutego 1948 r. ustalono urzędową polską nazwę miejscowości – Pożarów, określając drugi przypadek jako Pożarowa, a przymiotnik – pożarowski.
Historia.
Ślady archeologiczne wskazują na istnienie miejscowości już we wczesnym średniowieczu. W obecnym kształcie (ulicówka) powstała zapewne w XIV wieku. Posiada zabudowę z przełomu XIX i XX wieku.
W latach 1975–1998 miejscowość należała administracyjnie do województwa zielonogórskiego.
Demografia.
Liczba mieszkańców miejscowości w poszczególnych latach:

</doc>
<doc id="401766" url="https://pl.wikipedia.org/wiki?curid=401766" title="Pólko (powiat wąbrzeski)">
Pólko (powiat wąbrzeski)

Pólko – wieś w Polsce położona w województwie kujawsko-pomorskim, w powiecie wąbrzeskim, w gminie Płużnica. 
W latach 1975–1998 miejscowość położona była w województwie toruńskim. Według Narodowego Spisu Powszechnego (III 2011 r.) liczyła 107 mieszkańców. Jest czternastą co do wielkości miejscowością gminy Płużnica.

</doc>
<doc id="401767" url="https://pl.wikipedia.org/wiki?curid=401767" title="Pólko (województwo lubuskie)">
Pólko (województwo lubuskie)

Pólko – przysiółek wsi Kartno w Polsce, położony w województwie lubuskim, w powiecie zielonogórskim, w gminie Bojadła.
W latach 1975–1998 przysiółek położony był w województwie zielonogórskim.

</doc>
<doc id="401768" url="https://pl.wikipedia.org/wiki?curid=401768" title="Pólko (powiat kwidzyński)">
Pólko (powiat kwidzyński)

Pólko (niem. "Polken")– osada w Polsce położona w województwie pomorskim, w powiecie kwidzyńskim, w gminie Prabuty.
W latach 1975–1998 miejscowość położona była w województwie elbląskim.
Zobacz też: Pólko

</doc>
<doc id="401769" url="https://pl.wikipedia.org/wiki?curid=401769" title="Pólko (gmina Żelazków)">
Pólko (gmina Żelazków)

Pólko – wieś w Polsce położona w województwie wielkopolskim, w powiecie kaliskim, w gminie Żelazków.
W latach 1975–1998 miejscowość położona była w województwie kaliskim.
Według danych z 2011 roku wieś zamieszkiwało w tym czasie 355 osób. 
Zobacz też.
Pólko 

</doc>
<doc id="401770" url="https://pl.wikipedia.org/wiki?curid=401770" title="Półwieś (województwo pomorskie)">
Półwieś (województwo pomorskie)

Półwieś – wieś kociewska w Polsce położona w województwie pomorskim, w powiecie tczewskim, w gminie Gniew przy drodze krajowej nr 91 i nad jeziorami Półwieś oraz Pieniążkowo.
W latach 1975–1998 miejscowość położona była w województwie gdańskim.

</doc>
<doc id="401771" url="https://pl.wikipedia.org/wiki?curid=401771" title="Półwieś (wieś w województwie warmińsko-mazurskim)">
Półwieś (wieś w województwie warmińsko-mazurskim)

Półwieś (niem. "Ebenau") – wieś w Polsce położona w województwie warmińsko-mazurskim, w powiecie iławskim, w gminie Zalewo.
W latach 1975–1998 miejscowość położona była w województwie olsztyńskim.
W latach 1945–46 miejscowość nosiła nazwę "Olszówka"
Wieś wzmiankowana w dokumentach z roku 1299, jako wieś miejska (należąca do Zalewa) na 40 włókach, pod nazwą "Habendorff". W roku 1858 w 10 gospodarstwach domowych było 130 mieszkańców. W latach 1937–39 było 145 mieszkańców. W roku 1973 wieś i majątek Półwieś należały do powiatu morąskiego, gmina i poczta Zalewo.

</doc>
<doc id="401772" url="https://pl.wikipedia.org/wiki?curid=401772" title="Prabuty (województwo mazowieckie)">
Prabuty (województwo mazowieckie)

Prabuty – wieś w Polsce położona w województwie mazowieckim, w powiecie wyszkowskim, w gminie Długosiodło.
Wierni kościoła rzymskokatolickiego należą do parafii św. Rocha w Długosiodle.
Historia.
Wieś szlachecka położona była w drugiej połowie XVI wieku w powiecie ostrowskim ziemi nurskiej. W latach 1921–1931 wieś leżała w województwie białostockim, w powiecie ostrowskim, w gminie Długosiodło.
Według Powszechnego Spisu Ludności z 1921 roku wieś zamieszkiwało 175 osób w 32 budynkach mieszkalnych. Miejscowość należała do parafii rzymskokatolickiej w Długosiodle. Podlegała pod Sąd Grodzki w Ostrowi i Okręgowy w Łomży; właściwy urząd pocztowy mieścił się w Długosiodle.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład dystryktu warszawskiego Generalnego Gubernatorstwa.
W latach 1975–1998 miejscowość należała administracyjnie do województwa ostrołęckiego.

</doc>
<doc id="401773" url="https://pl.wikipedia.org/wiki?curid=401773" title="Prandocin (województwo małopolskie)">
Prandocin (województwo małopolskie)

Prandocin – wieś w Polsce położona w województwie małopolskim, w powiecie krakowskim, w gminie Słomniki.
Wieś duchowna "Prędocin", własność Opactwa Cystersów w Mogile położona była w drugiej połowie XVI wieku w powiecie proszowskim województwa krakowskiego. Do 1954 roku siedziba gminy Kacice. W latach 1975–1998 miejscowość położona była w województwie krakowskim.
Integralne części miejscowości: Borek, Nowy Dwór
Historia.
Wieś była wymieniana w dokumentach XIII-wiecznych jako własność klasztoru cystersów w Mogile.
Religia.
We wsi znajduje się kościół parafialny pw. św. Jana Chrzciciela, którego początki sięgają XII wieku. Obecnym proboszczem parafii jest ksiądz Marian Głowacki.
W latach 1894–1937 proboszczem miejscowej parafii był ks. kanonik Romuald Wiadrowski, który zasłynął również jako działacz niepodległościowy i społeczny. Z jego inicjatywy wybudowano szkołę w pobliskim Wężerowie.
Sport.
We wsi ma siedzibę klub sportowy Juvenia.

</doc>
<doc id="401774" url="https://pl.wikipedia.org/wiki?curid=401774" title="Prandocin (województwo mazowieckie)">
Prandocin (województwo mazowieckie)

Prandocin – wieś w Polsce położona w województwie mazowieckim, w powiecie garwolińskim, w gminie Trojanów.
W latach 1975–1998 miejscowość położona była w województwie siedleckim.
Wierni Kościoła rzymskokatolickiego należą do parafii św. Antoniego w Życzynie.

</doc>
<doc id="401775" url="https://pl.wikipedia.org/wiki?curid=401775" title="Prażmów (województwo lubelskie)">
Prażmów (województwo lubelskie)

Prażmów – wieś w Polsce położona w województwie lubelskim, w powiecie ryckim, w gminie Stężyca.
W latach 1975–1998 miejscowość położona była w województwie lubelskim.
Część wsi położona bezpośrednio nad prawym brzegiem Wisły (403 km biegu), a część w bezpośrednim sąsiedztwie wsi Brzeźce.
Wieś położona wśród pól i łąk. W okolicy starorzecza Wisły.
Wieś stanowi sołectwo gminy Stężyca.
Wierni Kościoła rzymskokatolickiego należą do parafii św. Marcina w Stężycy.

</doc>
<doc id="401776" url="https://pl.wikipedia.org/wiki?curid=401776" title="Prażmów (województwo łódzkie)">
Prażmów (województwo łódzkie)

Prażmów – wieś w Polsce położona w województwie łódzkim, w powiecie sieradzkim, w gminie Burzenin.
Prywatna wieś szlachecka położona była w drugiej połowie XVI wieku w powiecie sieradzkim województwa sieradzkiego. W latach 1975–1998 miejscowość położona była w województwie sieradzkim. 
Położenie.
Wieś leży 6 km na zach. od Burzenina, przy drodze Witów – Zapole. Sołectwo zajmuje 285 mieszkańców w 85 gospodarstwach. Zajmuje pow. 716 ha. Na terenie wsi jest OSP, sklep, punkt wymiany butli z gazem i żwirownia. Części wsi nazywają się: Działy i Kolonia-Działy.

</doc>
<doc id="401777" url="https://pl.wikipedia.org/wiki?curid=401777" title="Prądocin (województwo kujawsko-pomorskie)">
Prądocin (województwo kujawsko-pomorskie)

Prądocin – wieś w Polsce położona w województwie kujawsko-pomorskim, w powiecie bydgoskim, w gminie Nowa Wieś Wielka nad Jeziorem Jezuickim.
W latach 1975–1998 miejscowość położona była w województwie bydgoskim.
Położenie.
Prądocin to wieś sołecka usytuowana nad jeziorem Jezuickim na skraju Puszczy Bydgoskiej, około 14 km na południe od Bydgoszczy.
Od wschodu sąsiaduje z Dobromierzem, od południa poprzez pas lasu z Kolankowem i Januszkowem, od północy z Pieckami, a od zachodu poprzez jezioro Jezuickie z Chmielnikami. 
Przez miejscowość przebiega droga krajowa nr 25 Bydgoszcz-Inowrocław oraz linia kolejowa nr 131, a w bliskiej odległości również linia kolejowa nr 201 (magistrala węglowa). 
Pod względem fizyczno-geograficznym leży w obrębie Pradoliny Toruńsko-Eberswaldzkiej w mezoregionie Kotlina Toruńska.
Charakterystyka.
Prądocin to wieś sołecka usytuowana w centrum gminy Nowa Wieś Wielka. Miejscowość oprócz funkcji mieszkaniowej i gospodarczej spełnia rolę głównego centrum rekreacyjnego gminy, na co ma wpływ sąsiedztwo jeziora Jezuickiego. W Prądocinie zlokalizowanych jest 10 kompleksów ogrodów działkowych, w dużej części użytkowanych przez mieszkańców Bydgoszczy. Znajdują się one po wschodniej stronie jeziora i zajmują powierzchnię około 50 ha. We wsi, przy północnej zatoce jeziora zlokalizowany był całoroczny ośrodek wypoczynkowy dysponujący 160 miejscami noclegowymi; w 2015 kolej sprzedała obiekt inwestorowi prywatnemu, który zamierza w nim prowadzić dom spokojnej starości. 
Powierzchnia sołectwa wynosi 663 ha, a liczba ludności zameldowanych na pobyt stały (1 marca 2012) – 576 osób. Przez miejscowość przepływa Kanał Złotnicki, który jest jedynym dopływem jeziora Jezuickiego. 
Łącznie w sołectwie Prądocin jest 281 ha gruntów ornych (wyłącznie V i VI klasy bonitacyjnej), 48 ha łąk, 27 ha pastwisk oraz 217 ha lasów.
Przez wieś prowadzi turystyczny Szlak Wolnościowy (26,8 km): Bydgoszcz - Piecki - Prądocin – Dobromierz - Nowa Wieś Wielka.
W Prądocinie znajduje się kilka budynków ujętych w ewidencji zabytków, tj. domy mieszkalne nr 31 i 87. Na terenie wsi zlokalizowany jest także nieczynny cmentarz ewangelicki
Historia.
W okresie przedrozbiorowym Prądocin zwany był Ryczywieś. Wzmianki o tej wsi pochodzą z początku XVI wieku. Własność wsi była podzielona, co uwidoczniło się w nazwach: Ryczywieś Królewska i Ryczywieś Szlachecka, przy czym część królewska należała do starostwa bydgoskiego. Miejscowość należała do parafii katolickiej w Lisewie Kościelnym.
W okresie 1750-1765 w części wsi należącej do starostwa, prawdopodobnie zrujnowanej po wojnie północnej, wójt bydgoski Maurycy Brühl wystawił kontrakt typu olęderskiego dla nowych osadników. Odtąd wieś nazwano od jego nazwiska Brühlsdorfem. Nazwa ta była używana do 1920 roku i zastąpiła polską nazwę Ryczywieś, która uległa zapomnieniu.
Z mapy topograficznej Friedricha von Schröttera (1798-1802) wynika, że wieś "Brühlsdorf" znajdowała się na południe i wschód od jeziora Jezuickiego i miała charakter rozproszony. Domostwa rozrzucone były wśród mozaiki pól, łąk i lasów. Wieś zajmowała zarówno obszar obecnego Prądocina, jak również Dobromierza.
W XIX wieku rozróżniano dwie wsie: 
Spis miejscowości rejencji bydgoskiej z 1833 r. podaje, że we wsi zwanej "Brüllensdorf" w powiecie inowrocławskim mieszkało 360 osób (354 ewangelików, 6 katolików) w 58 domach. Kolejny spis z 1860 r. podaje, że wieś "Adlig. Brühlsdorf" liczyła 576 mieszkańców (488 ewangelików, 88 katolików) w 80 domach. Miejscowość należała do parafii katolickiej w Pęchowie oraz ewangelickiej w Łabiszynie. We wsi istniała szkoła elementarna.
Słownik geograficzny Królestwa Polskiego dla roku 1884 podaje, że Ryczywieś Szlachecka (niem. "Adlig Brühlsdorf") była wsią położoną w powiecie inowrocławskim. Mieszkało tu 676 osób (607 ewangelików, 69 katolików) w 102 domach. Wieś posiadała powierzchnię 473 ha, z czego 375 ha to ziemia uprawna, 12 ha łąki, a 2 ha - las. Najbliższa poczta i kolej znajdowała się w Chmielnikach. Miejscowość należała do parafii katolickiej w Pęchowie oraz ewangelickiej w Nowej Wsi Wielkiejie. 
W styczniu 1920 roku na mocy traktatu wersalskiego miejscowość znalazła się w granicach odrodzonej Polski. Wieś "Brühlsdorf" w pobliżu jeziora Jezuickiego przemianowano na Prądocin (początkowo "Prądocice"), a "Königlich Brühlsdorf" na Dobromierz. Prądocin nadal znajdował się (do 1954) w powiecie inowrocławskim. W 1934 r. w wyniku reformy administracyjnej wieś włączono w skład gminy wiejskiej Złotniki Kujawskie. Mieszkańcy wsi czynili jednak starania o włączenie ich do powiatu bydgoskiego. We wsi istniała czteroklasowa szkoła elementarna z polskim i niemieckim językiem wykładowym. Dzieci klasy 5, 6 i 7 uczęszczały do szkoły zbiorczej w Złotnikach Kujawskich. Szkoła w Prądocinie słynęła z działalności patriotycznej, do czego przyczyniała się działalność nauczyciela Stanisława Znamierowskiego. 
W styczniu 1945 r. nacierające wojska radzieckie uderzeniem oskrzydlającym ominęły Bydgoszcz, pozostawiając na tyłach oddziały niemieckie (m.in. na terenie Dobromierza, Łażyna i Prądocina), których likwidacją zajęli się żołnierze 47. Armii Radzieckiej i polscy czołgiści.
Po wojnie zamordowani Polacy ze wsi: Dziemionna, Jakubowo, Januszkowo, Krążkowo, Prądocin i Tarkowo zostali po ekshumacji pochowani na cmentarzu w Lisewie Kościelnym, gdzie w 1965 r. wystawiono im pomnik.
W latach 1945-1954 Prądocin był gromadą wiejską wchodząc w skład gminy Złotniki Kujawskie. W 1948 r. posiadał powierzchnię 670 ha i zaludnienie 429 osób. 
W latach 1947-1953 w dyskusjach na temat nowego podziału administracyjnego przedstawiciele wsi opowiadali się za przywróceniem gminy Nowa Wieś Wielka i włączeniem do niej wsi Prądocin. Postulaty te zostały uwzględnione zarówno przez władze gminy Złotniki Kuajwskie, jak i władze centralne. Po reformie administracyjnej z 25 września 1954 r. miejscowość znalazła się jako jedno z 16 sołectw w gromadzie Nowawieś Wielka. 
W 1946 roku we wsi istniała szkoła powszechna z 2 klasami lekcyjnymi i 2 mieszkaniaini służbowymi dla nauczycieli. W latach 60. była to szkoła pełna, realizująca program 7 klas, a od 1966 roku – 8 klas. W 1974 roku obniżono stopień organizacyjny szkoły, przekształcając ją w czteroklasową, starsze dzieci przekierowując do szkoły zbiorczej w Nowej Wsi Wielkiej. Szkołę w Prądocinie zlikwidowano ostatecznie w latach 90. XX w. W latach 60. XX w. w miejscowości założono również punkt biblioteczny oraz świetlicę.
W 1961 r. wieś była już zelektryfikowana. W 1968 r. urządzono kąpielisko nad jeziorem Jezuickim, w 1971 r. zmodernizowano drogi gruntowe we wsi, a w 1975 r. dokonano kapitalnego remontu świetlicy wiejskiej.
Około 2020 we wsi rozpoczęto budowę osiedla domów wielorodzinnych.
Statystyka.
Poniżej podano wybrane informacje statystyczne dotyczące wsi Prądocin na podstawie Banku Danych Lokalnych GUS.
Narodowy Spis Powszechny 2002 wykazał, że we wsi Prądocin mieszkało 352 osób w 114 gospodarstwach domowych. Wykształcenie wyższe lub średnie posiadało 22% populacji. We wsi znajdowały się 83 budynki z 98 mieszkaniami. 41% mieszkań została wzniesiona przed 1945 rokiem, a 24% w latach 1989-2002. 
Narodowy Spis Powszechny 2011 odnotował 558 mieszkańców Prądocina. W 2013 r. działalność gospodarczą prowadziło 81 podmiotów, w tym 73 osób fizycznych, 8 osób prawnych, 2 spółki handlowe z udziałem kapitału zagranicznego, 1 spółdzielnia. Większość to małe i mikrofirmy. Tylko 4 przedsiębiorstwa zatrudniały powyżej 10 osób, w tym 2 powyżej 50. 
W latach 2008-2013 oddano do użytku 35 mieszkań – wszystkie w budownictwie indywidualnym. Stanowiło to 9% nowych mieszkań wzniesionych w tym czasie w całej gminie Nowa Wieś Wielka.

</doc>
<doc id="401778" url="https://pl.wikipedia.org/wiki?curid=401778" title="Prądocin (województwo lubuskie)">
Prądocin (województwo lubuskie)

Prądocin () – wieś w Polsce położona w województwie lubuskim, w powiecie gorzowskim, w gminie Deszczno.
W latach 1975–1998 miejscowość położona była w województwie gorzowskim.

</doc>
<doc id="401779" url="https://pl.wikipedia.org/wiki?curid=401779" title="Prędocin (województwo mazowieckie)">
Prędocin (województwo mazowieckie)

Prędocin – wieś w Polsce położona w województwie mazowieckim, w powiecie radomskim, w gminie Iłża.
Był wsią biskupstwa krakowskiego w województwie sandomierskim w ostatniej ćwierci XVI wieku. W latach 1975–1998 miejscowość położona była w województwie radomskim.
W latach 1908–1968 w miejscowości miała siedzibę parafia mariawicka. Obecnie o parafii świadczy niewielki cmentarz wyznaniowy położony we wschodniej części wsi.
Wierni kościoła rzymskokatolickiego należą do parafii Najświętszej Maryi Panny Matki Kościoła w Pasztowej Woli.

</doc>
<doc id="401780" url="https://pl.wikipedia.org/wiki?curid=401780" title="Prędocin (województwo opolskie)">
Prędocin (województwo opolskie)

Prędocin – wieś w Polsce położona w województwie opolskim, w powiecie brzeskim, w gminie Skarbimierz.
W latach 1975–1998 miejscowość położona była w województwie opolskim.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "villa Prendoczino".
Zabytki.
Do wojewódzkiego rejestru zabytków wpisany jest:

</doc>
<doc id="401781" url="https://pl.wikipedia.org/wiki?curid=401781" title="Proboszczowice (województwo łódzkie)">
Proboszczowice (województwo łódzkie)

Proboszczowice – wieś w Polsce położona w województwie łódzkim, w powiecie sieradzkim, w gminie Warta.
Wieś arcybiskupstwa gnieźnieńskiego w powiecie sieradzkim województwa sieradzkiego w końcu XVI wieku. W Proboszczowicach aktywna jest jednostka OSP. Młodzieżowa drużyna wzięła udział w Mistrzostwach Polski w Wiśle 2016.
Historia.
Wieś przed 1335 r. stanowiła własność arcybiskupów gnieźnieńskich i zamieniona została na Korytków (należący do Tomisława i Bartłomieja z Glinna). Zamianę tę potwierdził książę sieradzki Przemysław. W XIX w. Proboszczowice wraz z sąsiednimi Grzybkami były donacją rosyjskiego gen. hr. Karola Ferdynanda Tolla, (zastępcy gen. Iwana Paskiewicza), który w ten sposób (otrzymał również dobra uniejowskie wraz z zamkiem) został wynagrodzony za stłumienie powstania listopadowego.
W latach 1975–1998 miejscowość położona była w województwie sieradzkim.

</doc>
<doc id="401782" url="https://pl.wikipedia.org/wiki?curid=401782" title="Proboszczowice (wieś w województwie śląskim)">
Proboszczowice (wieś w województwie śląskim)

Proboszczowice (niem. "Proboschowitz") – wieś sołecka w Polsce, położona w województwie śląskim, w powiecie gliwickim, w gminie Toszek.
W latach 1975–1998 wieś położona była w województwie katowickim.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Probostenitz" jako wieś lokowana na prawie polskim "iure polonico" we fragmencie "Probostenitz solvitur decima more polonico".
W alfabetycznym spisie miejscowości z terenu Śląska wydanym w 1830 roku we Wrocławiu przez Johanna Knie miejscowość występuje pod obecnie używaną polską nazwą "Proboszczowice" oraz zgermanizowaną "Proboszczowitz". Ze względu na polskie pochodzenie nazwy w okresie hitlerowskiego reżimu w latach 1936-1945 nazwę miejscowości zmieniono na całkowicie niemiecką "Probstfelde".

</doc>
<doc id="401783" url="https://pl.wikipedia.org/wiki?curid=401783" title="Promnik (województwo mazowieckie)">
Promnik (województwo mazowieckie)

Promnik – wieś w Polsce położona w województwie mazowieckim, w powiecie grójeckim, w gminie Nowe Miasto nad Pilicą.
W latach 1975–1998 miejscowość położona była w województwie radomskim.
Linki zewnętrzne.
 

</doc>
<doc id="401784" url="https://pl.wikipedia.org/wiki?curid=401784" title="Promnik (województwo świętokrzyskie)">
Promnik (województwo świętokrzyskie)

Promnik – wieś w Polsce, położona w województwie świętokrzyskim, w powiecie kieleckim, w gminie Strawczyn.
Wieś położona jest ok. 18 km od Kielc i 189 km od Warszawy. W miejscowości znajduje się Ochotnicza Straż Pożarna oraz szkoła podstawowa.
W Promniku znajduje się składowisko odpadów komunalnych z terenu Kielc i 15 gmin. Składowisko składa się z 4 kwater, z czego budowa ostatniej z nich zakończyła się pod koniec kwietnia 2022 roku. Eksploatatorem składowiska jest kielecka miejska spółka Przedsiębiorstwo Gospodarki Odpadami.
W latach 1975–1998 miejscowość położona była w województwie kieleckim.
Przez wieś przechodzi zielona ścieżka rowerowa do Strawczyna.
Miejscowość położona jest przy drodze wojewódzkiej nr 786 Kielce – Częstochowa.
Historia.
W ramach realizacji operacji „Barbarossa” w pobliżu wsi wybudowano lotnisko polowe. W skład lotniska wchodziły: betonowe pasy startowe, schrony na paliwo i sygnalizacja świetlna. Informacje na temat tego lotniska zbierał wywiad ZWZ, a później AK.

</doc>
<doc id="401785" url="https://pl.wikipedia.org/wiki?curid=401785" title="Prosna (województwo mazowieckie)">
Prosna (województwo mazowieckie)

Prosna – wieś w Polsce położona w województwie mazowieckim, w powiecie grójeckim, w gminie Nowe Miasto nad Pilicą.
W latach 1975–1998 miejscowość położona była w województwie radomskim.
Wierni kościoła rzymskokatolickiego należą do parafii św. Jadwigi w Odrzywole.

</doc>
<doc id="401786" url="https://pl.wikipedia.org/wiki?curid=401786" title="Prosna (województwo opolskie)">
Prosna (województwo opolskie)

Prosna – wieś w Polsce położona w województwie opolskim, w powiecie oleskim, w gminie Praszka, nad rzeką Prosną.
W latach 1975–1998 miejscowość położona była w województwie częstochowskim.
W okresie międzywojennym stacjonowała w miejscowości placówka Straży Celnej „Prosna”.

</doc>
<doc id="401787" url="https://pl.wikipedia.org/wiki?curid=401787" title="Prosna (województwo warmińsko-mazurskie)">
Prosna (województwo warmińsko-mazurskie)

Prosna (niem. "Prassen") – osada w Polsce położona w województwie warmińsko-mazurskim, w powiecie kętrzyńskim, w gminie Korsze. Osada jest siedzibą sołectwa, do którego wchodzą jeszcze: Błuskajmy Małe, Błuskajmy Wielkie i Suliki.
W latach 1975–1998 miejscowość położona była w województwie olsztyńskim.
Położenie geograficzne.
Osada jest położona w północnej części gminy Korsze. Pod względem historycznym miejscowość leży w Prusach Dolnych, na obszarze dawnej pruskiej Barcji. Prosna jest położona na Nizinie Sępopolskiej, nad Gubrem, który stanowi południowy kraniec osady, oddzielający ją od Sątoczna. Prosna jest oddalona od sieci głównych dróg. W rejonie wsi zbiegają się jedynie drogi powiatowe nr 1567N, łącząca Sępopol i Glitajny, nr 1981N Sątoczno-Pasławki i nr 1398N Sątoczno-Skandawa. Od 2015 roku przez Prosnę biegnie szlak rowerowy Green Velo, łączący w tym miejscu Sępopol i Korsze oraz Barciany.
Historia.
Nazwa wsi wywodzi się z języka pruskiego od słowa prassan – proso.
Wieś lokował w roku 1376 wielki mistrz krzyżacki Winrich von Kniprode na prawie chełmińskim. Czynsz od włóki wynosił dwie grzywny i cztery skojce.
Od XVI wieku do stycznia 1945 roku Prosna była w posiadaniu rodu zu Eulenburg. Przodkowie tej rodziny przybyli z Saksonii, aby jako rycerze krzyżaccy uczestniczyć w wojnie trzynastoletniej. Jako wynagrodzenie za udział w wojnie otrzymali nadania ziemskie w Galinach, Wicken (obecnie Klimowka obwód kaliningradzki) i Skandawie. Dzięki ożenkowi Botho X. zu Eulenburga z dziedziczką Sątoczna Anną Vogt von Ammerthal od 1520 roku Prosna znalazła się w posiadaniu rodu zu Eulenburg. Sątoczno było główną siedzibą rodu do roku 1610, a następnie Prosna.
W roku 1913 do dóbr w Prośnie należały następujące wsie i folwarki: Błuskajmy Małe, Błuskajmy Wielkie, Bykowo, Kałwągi, Łękajny, Sątoczno, Stawnica, Wetyn i inne oraz lasy. Razem dobra miały powierzchnię 3036 ha.
W styczniu 1945 po zajęciu Prosny przez Armię Czerwoną pałac i majątek ziemski były użytkowane przez pododdział tej armii aż do zbiorów ziemniaków w roku 1946, podobnie było w Łazdojach. Majątek w Prośnie jesienią 1946 r. przejęły Państwowe Nieruchomości Ziemskie, a później w 1949 powstał tu specjalistyczny PGR pod nazwą Stacja Hodowli Ziemniaka w Prośnie. W roku 1974 SHZ w Prośnie weszła w skład wielozakładowego Przedsiębiorstwa Gospodarki Nasiennej w Korszach, które początkowo miało siedzibę w Glitajnach.
W roku 1970 w Prośnie było 249 mieszkańców, w 2006 - 277, a w 2016 - 243 mieszkańców.
Pałac.
Pierwszy murowany dwór w Prośnie wybudowany został w latach 1610-1620. Rezydencja została rozbudowana w latach 1667-1668 według planów Józefa Naronowicza-Narońskiego. Budowę barokowego pałacu zlecił pan na Prośnie Georg Friedrich zu Eulenburg (cioteczny brat Ahasvera ze Sztynortu).
Pałac został przebudowany w 1860 r.
W pałacu zwraca uwagę oryginalna wieża w stylu romantycznego gotyku, w znacznym stopniu zniszczona. Z pałacu zachowała się tylko elewacja, wnętrza wypalone. Podobno pałac przetrwał wojnę, ale użytkowany przez PGR od 1945 r. powoli popadł w ruinę. Zachowały się maswerkowe okna. Osobliwością pałacu miały być pięknie rzeźbione drewniane schody. W przydworskim parku starodrzew z liczącymi ponad 200 lat dębami i świerkami.
Ochrona przyrody.
Teren osady i jej okolic jest częścią obszaru Natura 2000, a mianowicie obszaru specjalnej ochrony ptaków Ostoja Warmińska. Jest to także teren wchodzący w skład Obszaru Chronionego Krajobrazu Doliny Rzeki Guber.
W pobliżu Prosny w kierunku Błuskajm Wielkich na odcinku 600 m rośnie aleja 50 dębów szypułkowych o obwodzie pnia 150-280 cm. Jest ona od 19.01.1978 zarejestrowana jako pomnik przyrody.
Przypisy.
Zobacz też: Prosna

</doc>
<doc id="401788" url="https://pl.wikipedia.org/wiki?curid=401788" title="Prosna (województwo wielkopolskie)">
Prosna (województwo wielkopolskie)

Prosna – wieś w Polsce położona w województwie wielkopolskim, w powiecie chodzieskim, w gminie Budzyń.
Wieś szlachecka położona była w 1580 roku w powiecie poznańskim województwa poznańskiego. W latach 1975–1998 miejscowość należała do województwa pilskiego.
Wieś sołecka – zobacz jednostki pomocnicze gminy Budzyń w BIP .
Linki zewnętrzne.
 Prosna - wieś w gminie Budzyń, powiat Chodzież

</doc>
<doc id="401789" url="https://pl.wikipedia.org/wiki?curid=401789" title="Prostynia (województwo dolnośląskie)">
Prostynia (województwo dolnośląskie)

Prostynia – wieś w Polsce położona w województwie dolnośląskim, w powiecie legnickim, w gminie Krotoszyce.
Podział administracyjny.
W latach 1975–1998 miejscowość położona była w województwie legnickim.

</doc>
<doc id="401790" url="https://pl.wikipedia.org/wiki?curid=401790" title="Prostynia (powiat drawski)">
Prostynia (powiat drawski)

Prostynia (niem. "Wildforth") – wieś sołecka w Polsce położona w województwie zachodniopomorskim, w powiecie drawskim, w gminie Kalisz Pomorski. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 86 mieszkańców.
Wsie chodzące w skład sołectwa: Głębokie, Jaworze.
Geografia.
Wieś leży ok. 10 km na zachód od Kalisza Pomorskiego, ok. 200 m na wschód od rzeki Drawy, ok. 800 m na północ od linii kolejowej nr 403, ok. 1,5 km na północ od drogi krajowej nr 10.
Historia.
Pozostałością pierwszego osadnictwa jest stożkowe grodzisko średniowieczne. Przez wieś od XIII wieku biegła Droga margrabiów z Berlina przez Nową Marchię do Gdańska. Być może tutaj, na moście ("In ponte Drawe") nazywanym potem "Laskoń", od zaginionej wsi, w 1273 roku odbyło się spotkanie księcia gdańskiego Mściwoja II z margrabiami brandenburskimi. W 1748 roku w "Woldfort" mieszkał Martin Schwand. W 1939 roku żyły w tej miejscowości 294 osoby.
Kultura i sport.
We wsi znajduje się świetlica wiejska oraz plac zabaw.

</doc>
<doc id="401791" url="https://pl.wikipedia.org/wiki?curid=401791" title="Pruchnowo (województwo kujawsko-pomorskie)">
Pruchnowo (województwo kujawsko-pomorskie)

Pruchnowo – wieś w Polsce położona w województwie kujawsko-pomorskim, w powiecie radziejowskim, w gminie Radziejów.
Podział administracyjny.
Wieś królewska, położona w II połowie XVI wieku w powiecie radziejowskim województwa brzeskokujawskiego, należała do starostwa radziejowskiego. W latach 1975–1998 miejscowość położona była w województwie włocławskim. Wieś sołecka – zobacz jednostki pomocnicze gminy Radziejów w BIP.
Demografia.
Według Narodowego Spisu Powszechnego (III 2011 r.) liczyła 181 mieszkańców. Jest dwunastą co do wielkości miejscowością gminy Radziejów.
Historia wsi.
Maksymilian Borucki zanotował o Pruchnowie dwie następujące informacje:
W roku 1881 właścicielem gospodarstwa o powierzchni 214 mórg był Feliks Kaczorowski.

</doc>
<doc id="401792" url="https://pl.wikipedia.org/wiki?curid=401792" title="Pruchnowo (województwo wielkopolskie)">
Pruchnowo (województwo wielkopolskie)

Pruchnowo – wieś w Polsce położona w województwie wielkopolskim, w powiecie gnieźnieńskim, w gminie Kłecko.
W latach 1975–1998 miejscowość położona była w województwie poznańskim.
Zobacz też: Pruchnowo

</doc>
<doc id="401793" url="https://pl.wikipedia.org/wiki?curid=401793" title="Prusim (województwo wielkopolskie)">
Prusim (województwo wielkopolskie)

Prusim – wieś sołecka Polsce, położona w województwie wielkopolskim, w powiecie międzychodzkim, w gminie Kwilcz.
W latach 1975–1998 miejscowość położona była w województwie poznańskim.
Historia.
Wieś szlachecka położona była w 1580 roku w powiecie poznańskim województwa poznańskiego.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Międzyrzecz w rejencji poznańskiej. Prusim należał do okręgu kwileckiego tego powiatu i stanowił odrębny majątek, którego właścicielem był wówczas Reich. Według spisu urzędowego z 1837 roku wieś liczyła 260 mieszkańców, którzy zamieszkiwali 25 dymów (domostw). W skład majątku Prusim wchodził wówczas także "Prusimski młyn" (1 dom, 7 mieszk.).
Położenie geograficzne.
Wieś leży na Pojezierzu Międzychodzko-Sierakowskim, wchodząc w skład Sierakowskiego Parku Krajobrazowego.
Prusim leży ściśle nad dwoma jeziorami:
Fakt ten sprawia iż, miejscowość traktowana jest jako najatrakcyjniej zlokalizowana pod względem turystycznym wieś gminy. Dzięki temu staje się coraz popularniejszym miejscem wypoczynku i aktywnej turystyki. W oparciu o zabudowania dawnego folwarku powstała "Olandia (skansen)", przy którym funkcjonuje skansen miniatur związany z osadnictwem olęderskim w Polsce oraz wystawa sprzętów rolniczych.
W centrum wsi umieszczono na postumencie replikę armaty czarnoprochowej z okresu wojen napoleońskich, wykonaną na podstawie obrazu Wojciecha Kossaka "Bitwa pod Racławicami".

</doc>
<doc id="401794" url="https://pl.wikipedia.org/wiki?curid=401794" title="Prusim (województwo zachodniopomorskie)">
Prusim (województwo zachodniopomorskie)

Prusim – osada sołecka w północno-zachodniej Polsce położona w województwie zachodniopomorskim, w powiecie łobeskim, w gminie Resko. Leży około 4 kilometry na południowy wschód od Reska, 21 kilometrów na północny zachód od Łobza i 69 km na północny wschód od stolicy województwa – Szczecina.
Przed 1945 Prusim znajdował się na terytorium niemieckim. W latach 1975–1998 miejscowość położona była w województwie szczecińskim.
Zobacz też: Prusim

</doc>
<doc id="401795" url="https://pl.wikipedia.org/wiki?curid=401795" title="Prusinowice (województwo mazowieckie)">
Prusinowice (województwo mazowieckie)

Prusinowice – wieś w Polsce położona w województwie mazowieckim, w powiecie pułtuskim, w gminie Świercze.
Prywatna wieś szlachecka położona była w drugiej połowie XVI wieku w powiecie nowomiejskim ziemi zakroczymskiej województwa mazowieckiego. W latach 1975–1998 miejscowość położona była w województwie ciechanowskim.
Znajduje się tam pomnik 17 poległych żołnierzy w wojnie polsko-bolszewickiej gdzie co roku w rocznicę bitwy o Warszawę odbywa się plenerowa msza.

</doc>
<doc id="401796" url="https://pl.wikipedia.org/wiki?curid=401796" title="Prusinowice (województwo opolskie)">
Prusinowice (województwo opolskie)

Prusinowice () – wieś w Polsce położona w województwie opolskim, w powiecie nyskim, w gminie Pakosławice.
W latach 1975–1998 miejscowość położona była w województwie opolskim.
Zabytki.
Do wojewódzkiego rejestru zabytków wpisany jest:

</doc>
<doc id="401797" url="https://pl.wikipedia.org/wiki?curid=401797" title="Prusinowice (województwo świętokrzyskie)">
Prusinowice (województwo świętokrzyskie)

Prusinowice – wieś w Polsce położona w województwie świętokrzyskim, w powiecie ostrowieckim, w gminie Waśniów.
W latach 1975–1998 miejscowość położona była w województwie kieleckim.
Wieś należała pierwotnie do kanoników regularnych w Trzemesznie. W 1432 r. drogą zamiany stała się własnością cystersów z Wąchocka.

</doc>
<doc id="401798" url="https://pl.wikipedia.org/wiki?curid=401798" title="Prusinowo (województwo pomorskie)">
Prusinowo (województwo pomorskie)

Prusinowo (niem. "Prützenwalde") – wieś w Polsce położona w województwie pomorskim, w powiecie człuchowskim, w gminie Debrzno.
W latach 1975–1998 miejscowość położona była w województwie słupskim.
Zabytki.
Według rejestru zabytków NID na listę zabytków wpisany jest kościół ewangelicki, obecnie rzymskokatolicki filialny pw. Matki Bożej Królowej Polski, z 1901, nr rej.: A-1910 z 16.01.2015.

</doc>
<doc id="401799" url="https://pl.wikipedia.org/wiki?curid=401799" title="Prusinowo (powiat mrągowski)">
Prusinowo (powiat mrągowski)

Prusinowo (niem. "Pruschinowen", 1930–1945 "Preußental") – wieś w Polsce położona w województwie warmińsko-mazurskim, w powiecie mrągowskim, w gminie Piecki. W latach 1975–1998 miejscowość położona była w województwie olsztyńskim.
W 2010 roku w Prusinowie zamieszkiwało 115 osób (53 kobiety i 62 mężczyzn), co stanowiło 1,42% ogółu mieszkańców gminy.
Historia.
Powstanie Prusinowa datuje się na lata od 1467 do 1470. Okres rozwoju Prusinowa przypada na końcówkę XVIII w. Przez wiek XIX Prusinowo rozwija się dość dynamicznie, liczyło 43 dymy i 256 mieszkańców. Ludność wsi trudniła się wypalaniem wapna. Zabudowa wsi ukształtowała się w prostokątną ulicówkę nad zatoką jeziora Nawiady.
Do 1930 r. miejscowość nosiła nazwę "Pruschinowen", a od 1930 r. "Preussental", a od zakończenia drugiej wojny światowej i osiedlenia się ludności polskiej miejscowość nosi obecną nazwę. 
W 1818 r. w Prusinowie istniała szkoła, nauczycielem był Jan Bielski, uczęszczało do niej 24 uczniów. Była to szkoła jednoklasowa. W 1935 r. struktura nauczania w szkole nie zmieniła się, uczęszczało wtenczas do niej 30 uczniów. 
Przed drugą wojną światową Prusinowo należało do parafii w Nawiadach i liczyło 222 mieszkańców.

</doc>
<doc id="401800" url="https://pl.wikipedia.org/wiki?curid=401800" title="Prusy (województwo dolnośląskie)">
Prusy (województwo dolnośląskie)

Prusy (niem. "Prauß") – wieś w Polsce, położona w województwie dolnośląskim, w powiecie strzelińskim, w gminie Kondratowice.
Podział administracyjny.
W latach 1945–1954 miejscowość była siedzibą gminy Prusy. W latach 1975–1998 miejscowość należała administracyjnie do województwa wrocławskiego.
Zabytki.
Do wojewódzkiego rejestru zabytków wpisane są:
Inne zabytki:

</doc>
<doc id="401801" url="https://pl.wikipedia.org/wiki?curid=401801" title="Prusy (województwo łódzkie)">
Prusy (województwo łódzkie)

Prusy – wieś w Polsce położona w województwie łódzkim, w powiecie skierniewickim, w gminie Głuchów.
Historia.
Pierwsze wzmianki o wsi szlacheckiej Prusy pochodzą z początku XV wieku. Do 1945 roku Prusy dzieliły się na wieś i majątek szlachecki. Właścicielami majątku była rodzina Pruskich (herbu Prawdzic). Ostatni właściciel Bronisław Pruski 28 sierpnia 1944 roku został aresztowany przez gestapo i osadzony, a następnie zamordowany w więzieniu w Tomaszowie Mazowieckim. Po wojnie majątek znacjonalizowano tworząc PGR, a następnie przekazano Instytutowi Sadownictwa i Kwiaciarstwa w Skierniewicach (ISiK), tworząc w Prusach Sadowniczy Zakład Doświadczalny (SZD), przemianowany w 1995 roku na Ośrodek Elitarnego Materiału Szkółkarskiego (OEMS). OEMS jest częścią ISiK w Skierniewicach.
W latach 1975–1998 miejscowość położona była w województwie skierniewickim.
Zabytki.
Według rejestru zabytków NID na listę zabytków wpisane są obiekty:

</doc>
<doc id="401802" url="https://pl.wikipedia.org/wiki?curid=401802" title="Prusy (województwo małopolskie)">
Prusy (województwo małopolskie)

Prusy – wieś w Polsce położona w województwie małopolskim, w powiecie krakowskim, w gminie Kocmyrzów-Luborzyca.
Historia.
Wieś arcybiskupstwa gnieźnieńskiego w powiecie proszowickim w województwie krakowskim w końcu XVI wieku. W latach 1975–1998 miejscowość położona była w województwie krakowskim.
W 1875 roku ówczesny właściciel wsi Juliusz August John, aby przyspieszyć i ułatwić założenie szkoły podarował gminom zobowiązanym do utrzymywania szkoły budynek dworski tzw. stary dwór oraz 1 morgę ziemi. 
Jest to jedyna wieś dawnej gminy Mogiła, która nie weszła w skład Krakowa.
Na terenie miejscowości znajdują się dwa cmentarze z okresu I wojny światowej:
Cmentarz wojenny nr 399 – Prusy oraz Cmentarz wojenny nr 400 – Prusy.
Siedziba rzymskokatolickiej parafii Matki Bożej Wspomożenia Wiernych w Prusach.
W Prusach w 1929 roku urodził się późniejszy historyk prawa, profesor Stanisław Grodziski.
W okresie międzywojennym majątek w Prusach zakupiła Fundacja Piotra Michałowskiego opiekująca się sierotami i chłopcami z ubogich rodzin. Zbudowała ona w latach 30. XX wieku budynek w którym działała szkoła z internatem dla wychowanków. Po wojnie w 1946 roku Fundacja ogłosiła nabór do Gimnazjum Młynarskiego pod patronatem Zrzeszenia Przemysłu Młynarskiego. oplata za naukę i mieszkanie wynosiła 5 tysięcy złotych. Uczniom proponowano miejsce w internacie, sierotom i uczniom z ubogich rodzin zwolnienie z opłat. W 1950 roku majątek Fundacji upaństwowiono. W budynku działała Centralna Szkoła Spółdzielczości Pracy. Obecnie w budynku działa Dom Pomocy dla Osób Niepełnosprawnych prowadzony przez Zakon Córek Bożej Miłości. Został on przekazany zakonowi w 1984 roku w zamian za przejęte przez Skarb Państwa budynki należące do tego Zgromadzenia w Pleszowie.
Stacja Doświadczalna Uniwersytetu Rolniczego.
W 1955 roku Wyższa Szkoła Rolnicza przejęła gospodarstwo w Prusach koło Krakowa tworząc Rolniczy Zakład Doświadczalny z gospodarstwem o powierzchni 112 ha. W 1994 roku weszło ono w skład Stacji Doświadczalnej Katedry/Zakładu Szczegółowej Uprawy Roślin. W 2010 roku powołano Rolnicze Gospodarstwo Doświadczalne z siedzibą w Prusach. Przejęło ono pola nie wykorzystywane przez katedralne i wydziałowe stacje doświadczalne w Prusach, Mydlnikach i Garlicy Murowanej.

</doc>
<doc id="401803" url="https://pl.wikipedia.org/wiki?curid=401803" title="Prusy (powiat opatowski)">
Prusy (powiat opatowski)

Prusy – wieś w Polsce położona w województwie świętokrzyskim, w powiecie opatowskim, w gminie Ożarów.
 
Prywatna wieś szlachecka położona była w drugiej połowie XVI wieku w powiecie sandomierskim województwa sandomierskiego. W latach 1975–1998 miejscowość położona była w województwie tarnobrzeskim.
Prusy to stara wieś o średniowiecznym pochodzeniu. Ulokowano ją w dolinie Potoku Pruskiego, a także na łagodnych zboczach doliny, na bardzo urodzajnych (czarnoziemy właściwe) glebach.
We wsi istnieje OSP.

</doc>
<doc id="401804" url="https://pl.wikipedia.org/wiki?curid=401804" title="Prusy (województwo warmińsko-mazurskie)">
Prusy (województwo warmińsko-mazurskie)

Prusy – wieś w Polsce położona w województwie warmińsko-mazurskim, w powiecie działdowskim, w gminie Rybno.
W latach 1975–1998 miejscowość należała administracyjnie do województwa ciechanowskiego.
Prusy zamieszkuje 51 mieszkańców. W pobliżu miejscowości znajduje się Jezioro Rumiańskie oraz przepływa rzeka Wel. 

</doc>
<doc id="401805" url="https://pl.wikipedia.org/wiki?curid=401805" title="Prusy (województwo wielkopolskie)">
Prusy (województwo wielkopolskie)

Prusy – wieś w Polsce położona w województwie wielkopolskim, w powiecie jarocińskim, w gminie Jarocin.
W latach 1975–1998 miejscowość położona była w województwie kaliskim.

</doc>
<doc id="401806" url="https://pl.wikipedia.org/wiki?curid=401806" title="Pruszcz (powiat gryficki)">
Pruszcz (powiat gryficki)

Pruszcz – wieś sołecka w Polsce położona w województwie zachodniopomorskim, w powiecie gryfickim, w gminie Brojce.
Według danych gminy z 5 czerwca 2009 wieś miała 142 mieszkańców.
Ok. 0,2 km na wschód od wsi przepływa struga Lubosiel, będąca dopływem Regi.
W latach 1946-1998 miejscowość administracyjnie należała do województwa szczecińskiego.
Zobacz też: Pruszcz

</doc>
<doc id="401807" url="https://pl.wikipedia.org/wiki?curid=401807" title="Pruszki (województwo łódzkie)">
Pruszki (województwo łódzkie)

Pruszki – wieś w Polsce położona w województwie łódzkim, w powiecie łęczyckim, w gminie Łęczyca.
W latach 1975–1998 miejscowość administracyjnie należała do województwa płockiego.

</doc>
<doc id="401808" url="https://pl.wikipedia.org/wiki?curid=401808" title="Pruszki (województwo mazowieckie)">
Pruszki (województwo mazowieckie)

Pruszki – wieś w Polsce położona w województwie mazowieckim, w powiecie makowskim, w gminie Rzewnie.
W latach 1975–1998 miejscowość położona była w województwie ostrołęckim.
Wierni kościoła rzymskokatolickiego należą do parafii św. Anny w Różanie.

</doc>
<doc id="401809" url="https://pl.wikipedia.org/wiki?curid=401809" title="Pruszkowo (województwo mazowieckie)">
Pruszkowo (województwo mazowieckie)

Pruszkowo – wieś w Polsce położona w województwie mazowieckim, w powiecie płońskim, w gminie Sochocin. Leży nad Wkrą.
W latach 1975–1998 miejscowość położona była w województwie ciechanowskim.

</doc>
<doc id="401810" url="https://pl.wikipedia.org/wiki?curid=401810" title="Pruszkowo (województwo wielkopolskie)">
Pruszkowo (województwo wielkopolskie)

Pruszkowo – wieś w Polsce położona w województwie wielkopolskim, w powiecie grodziskim, w gminie Wielichowo.
Wieś była wzmiankowana już w 1389. W 1580 właścicielem był Maciej Proski. Ok. 1739 jako właścicielkę zarejestrowano Rozalię Kierską.
W okresie Wielkiego Księstwa Poznańskiego (1815-1848) miejscowość wzmiankowana jako Pruszkowo Olendry należała do wsi większych w ówczesnym pruskim powiecie Kosten rejencji poznańskiej. Pruszkowo Olendry należało do okręgu wielichowskiego tego powiatu i stanowiło część majątku Prochy, którego właścicielem był wówczas Piotr Radoński. Według spisu urzędowego z 1837 roku Pruszkowo Olendry liczyło 122 mieszkańców, którzy zamieszkiwali 23 dymy (domostwa).
Pod koniec XIX wieku używano nazw Proszkowo, Pruszkowo i Małe Prochy. Wieś należała do powiatu Kosten i liczyła 24 domostw i 165 mieszkańców (15 katolików i 150 protestantów).
W latach 1975–1998 miejscowość położona była w województwie poznańskim. W 2011 Pruszkowo liczyło 126 mieszkańców

</doc>
<doc id="401811" url="https://pl.wikipedia.org/wiki?curid=401811" title="Pruszków (województwo lubuskie)">
Pruszków (województwo lubuskie)

Pruszków – wieś w Polsce położona w województwie lubuskim, w powiecie żagańskim, w gminie Żagań.
W latach 1975–1998 miejscowość położona była w województwie zielonogórskim.

</doc>
<doc id="401812" url="https://pl.wikipedia.org/wiki?curid=401812" title="Pruszków (województwo wielkopolskie)">
Pruszków (województwo wielkopolskie)

Pruszków – wieś w Polsce, w województwie wielkopolskim, w powiecie kaliskim, w gminie Blizanów, nad Prosną, u ujścia Kanału Bernardyńskiego.
W latach 1975–1998 miejscowość położona była w województwie kaliskim.
W 1911 w Pruszkowie powstała ochotnicza straż pożarna.

</doc>
<doc id="401814" url="https://pl.wikipedia.org/wiki?curid=401814" title="Przebędowo (województwo wielkopolskie)">
Przebędowo (województwo wielkopolskie)

Przebędowo – wieś w Polsce położona w województwie wielkopolskim, w powiecie poznańskim, w gminie Murowana Goślina, graniczy z miastem Murowana Goślina.
Położenie.
Przebędowo położone jest w północno–wschodniej części powiatu poznańskiego, nad strugą Goślinka, ok. 21 km od Poznania.
Przynależność administracyjna.
Wieś szlachecka, własność wojewody płockiego Piotra Potulickiego, około 1580 roku leżała w powiecie poznańskim województwa poznańskiego.
Historia.
Przebędowo (wymieniane także jako "Przebendowo", "Przependowo") w 1388 było własnością Mikołaja Brzechwy, który później pisał się Przebędowskim.
Pod koniec XVIII w. wieś była w posiadaniu Władysława Gurowskiego herbu Wczele, w latach 1773–1775 w sejmie wyznaczono specjalną komisję, dotyczącą rozgraniczenia dóbr Gurowskiego z dobrami Gądkowskich.
Przy dworze zbudowanym w 1890 odkopano grobowisko, w którym znaleziono m.in. czarne naczynia z pokrywami i brązowy pierścionek – a naprzeciwko dworu cmentarzysko. Przebędowo pod koniec XIX w. wraz z folwarkiem Garganowo i Trojanowo (obszar dworski, dominium) liczyło 570 mieszkańców. We wsi była gorzelnia parowa, młyn wodny i cegielnia, specjalizowano się w hodowli bydła, owiec i koni.
Zabytki.
Obiekty wpisane w rejestr zabytków województwa wielkopolskiego:
Komunikacja publiczna.
Przez wieś przebiega linia kolejowa Poznań Wschód–Bydgoszcz Główna z przystankiem kolejowym Przebędowo, zatrzymują się na nim pociągi Kolei Wielkopolskich relacji Poznań Główny–Gołańcz.

</doc>
<doc id="401815" url="https://pl.wikipedia.org/wiki?curid=401815" title="Przechód (województwo lubelskie)">
Przechód (województwo lubelskie)

Przechód – wieś w Polsce, położona w województwie lubelskim, w powiecie bialskim, w gminie Sosnówka.
W latach 1975–1998 miejscowość położona była w województwie bialskopodlaskim.
Wierni Kościoła rzymskokatolickiego należą do parafii Podwyższenia Krzyża Świętego w Żeszczynce.

</doc>
<doc id="401816" url="https://pl.wikipedia.org/wiki?curid=401816" title="Przechód (województwo opolskie)">
Przechód (województwo opolskie)

Przechód (niem. "Psychod", 1936–1945 "Waldfurt")– wieś w Polsce położona w województwie opolskim, w powiecie nyskim, w gminie Korfantów, na ziemi prudnickiej.
W latach 1975–1998 miejscowość położona była w województwie opolskim.
Opis.
Wieś zaliczana jest do ulicówek, z zagrodami po obu stronach ulicy, z przysiółkami i niwowym układem pól. Obszar zajmowany przez wieś jest w większości równinny, z niewielkimi wzniesieniami, które posiadają zwyczajowe nazwy np.: Górka Sowińska, Górka Balzerowa i Góra Czarownic. Przechód podzielony jest umownie i zgodnie z tradycją na dzielnice, a ich nazwy to: Kozówka, Rynek, Zamłynie, Górka Sowińska, Wilcze, Wygon, Podgórze, Za szkołą, Hulica, Smolarnia, Trzy Chałupy, Ulica Chrzelicka.
Ochotnicza Straż Pożarna w Przechodzie, wraz z pozostałymi organizacjami i mieszkańcami wsi jest organizatorem Międzynarodowego Turnieju Piłki Prądowej – Wasserball, imprezy która została na stałe wpisana do kalendarza imprez województwa opolskiego. Coroczny turniej odbywa się w ostatni weekend lipca. 
W latach 1950–1970 liczba mieszkańców utrzymywała się w granicach około 1450 – 1500. Obecnie miejscowość zamieszkuje około 800 osób.
Nazwa.
Nazwa miejscowości wywodzi się od słowa przechód – przejście, także późniejsza niemiecka Waldfurt – przejście leśne. Tak więc nazwa ma ścisły związek z położeniem miejscowości: nad rzeką Ścinawą Niemodlińską, w miejscu otoczonym największym w województwie opolskim kompleksem leśnym Borów Niemodlińskich.
. 12 listopada 1946 r. nadano miejscowości, wówczas administracyjnie należącej do powiatu prudnickiego, polską nazwę "Przechód".
Historia.
W źródłach pisanych miejscowość wzmiankowana jest po raz pierwszy, w sporządzonym w latach 1303–1306, za czasów biskupa Henryka z Wierzbna, spisie uposażeń diecezji wrocławskiej w archidiakonacie opolskim, znanym jako Rejestr Ujazdu (łac. Registrum Wyasdense). W latach nieco późniejszych w jednym z dokumentów z 1333 roku, jako świadek występuje „Albert, pleban in Prechod”, o Przechodzie wspomina również „Die Rechnung...” – rejestr świętopietrza w archidiakonacie opolskim z 1447 roku. Historia wsi sięga jednak co najmniej początków XIII wieku, wiemy o tym z XVII-wiecznego przekazu podającego informację o budowie w miejscowości pierwszego kościoła w 1279 roku, zatem lokacja wsi musiała nastąpić w okresie nieco wcześniejszym. Budowy następnych drewnianych świątyń odnotowano kolejno w 1447 oraz 1518 roku a w 1779 zbudowano istniejący do dziś murowany kościół pod wezwaniem św. Jana Chrzciciela.
Przechód od początków swego istnienia był wsią kościelną, usytuowaną na granicy ziemi niemodlińskiej i prudnickiej, sąsiadując z lasami chrzelickimi od wschodniej strony.
Ludność wsi od średniowiecznych czasów trudniła się m.in. rolnictwem, hodowlą, wyrębem lasów oraz przemysłem leśnym, głównie wytwarzaniem smoły w procesie destylacji rozkładowej drewna, a także wytwarzaniem węgla drzewnego.
Społeczność w większości była polska. W praktykach religijnych panował język polski.
W drugiej połowie wieku XVIII – kościelna wieś Przechód zostaje włączona w skład chrzelickich dóbr królewskich.
W 1784 roku w miejscowości działała szkoła początkowa, prowadzona przez miejscową parafię katolicką. W tym czasie wieś zamieszkiwało 26 chłopów pełnorolnych (kmiecie) oraz 10 chłopów małorolnych (zagrodnicy) i chałupników, w miejscowości funkcjonował także młyn.
Według danych z roku 1843 miejscowość zamieszkiwało 497 osób, zajmując 42 domy. Wieś nadal należała do dóbr chrzelickich. W tym czasie do istniejącej tu szkoły uczęszczały dzieci także z Borku i Ligoty Fyrlądzkiej (część obecnej Kuźnicy Ligockiej), dzieci uczone były przez dwóch nauczycieli. Wówczas we wsi znajdowały się: dwa młyny wodne, gospoda oraz królewska podleśniczówka. Było tu też czterech rzemieślników, dwóch handlarzy bydła i lnu. Duży wpływ na rozwój miejscowości w owym czasie, miały prowadzone prace melioracyjne, których wynikiem było nawodnienie znacznych obszarów w okolicach Przechodu wodami Ścinawy Niemodlińskiej. Wzrosła wtedy liczba mieszkańców, utrzymujących się z rolnictwa.
W 1861 roku wieś posiadała 5 budynków publicznych, 623 osób zajmowało 94 budynki mieszkalne. Były również budynki rzemieślnicze i wiele budynków gospodarczych. Miejscowość posiadała wtedy: dwa młyny, dwie kuźnie oraz agencję pocztową i dwie gospody. Wieś należała wtedy do rzymkowickiego obwodu urzędowego (gminy).
Na przełomie XIX i XX wieku liczba ludności Przechodu nadal systematycznie rosła. W roku 1883 żyło tu 824 mieszkańców, a w roku 1910 już 1671. Według spisu ludności z 1 grudnia 1910, na 1666 mieszkańców Przechodu 171 posługiwało się językiem niemieckim, 1387 językiem polskim, a 108 było dwujęzycznych. W okresie międzywojennym wzrost liczby mieszkańców został przyhamowany
z powodu emigracji zarobkowej.
W 1945 roku Przechód został zdobyty przez wojska 1 Frontu Ukraińskiego, w trakcie operacji opolskiej. Miejscowość była wyludniona, większość mieszkańców została ewakuowana lub uciekła. Do maja 1945 r. w Przechodzie władzę sprawowała radziecka komendantura a później polska administracja państwowa. .
Do 1954 roku Przechód należał do powiatu prudnickiego. W związku z reformą administracyjną, w 1954 Przechód został odłączony od powiatu prudnickiego i przyłączony do niemodlińskiego.
Zabytki.
Do wojewódzkiego rejestru zabytków wpisane są:

</doc>
<doc id="401817" url="https://pl.wikipedia.org/wiki?curid=401817" title="Przecław (województwo lubuskie)">
Przecław (województwo lubuskie)

Przecław () – wieś w Polsce położona w województwie lubuskim, w powiecie żagańskim, w gminie Niegosławice.
W latach 1975–1998 miejscowość położona była w województwie zielonogórskim.
Historia.
Przecław powstał ok. 1240 jako wieś leśno-łanowa. W dokumentach z 1403 jest odnotowana jako "Ottindorf", w XV i XVI wieś stanowiła gniazdo rodziny von Braun, z której wywodził się znany konstruktor rakiet Wernher von Braun. Od XVI do 1829 była własnością rodziny von Schkopp, a następnie kornprinca Wilhelma Pruskiego.
Zabytki.
Do wojewódzkiego rejestru zabytków wpisane są:

</doc>
<doc id="401818" url="https://pl.wikipedia.org/wiki?curid=401818" title="Przecław (województwo łódzkie)">
Przecław (województwo łódzkie)

Przecław – wieś w Polsce położona w województwie łódzkim, w powiecie brzezińskim, w gminie Brzeziny.
W Słowniku Geograficznym Królestwa Polskiego i innych krajów słowiańskich tom IX strona 128, z roku 1888 można przeczytać:
W latach 1975–1998 miejscowość położona była w województwie skierniewickim.

</doc>
<doc id="401819" url="https://pl.wikipedia.org/wiki?curid=401819" title="Przeczno (województwo zachodniopomorskie)">
Przeczno (województwo zachodniopomorskie)

Przeczno (niem. "Hagelfelde") – wieś sołecka w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. W roku 2007 wieś liczyła 145 mieszkańców. 
Kolonia wchodząca w skład sołectwa: Trzebicz.
Geografia.
Wieś leży ok. 3,5 km na wschód od Bierzwnika, między Płoszkowem a miejscowością Breń.
Historia.
Wieś założono w 1823 r. z obwodem 1 202 mórg. W 1939 r. wieś liczyła 38 gospodarstw, mieszkało tutaj 176 osób. Na terenie wsi funkcjonowały kuźnia, młyn i gospoda.

</doc>
<doc id="401820" url="https://pl.wikipedia.org/wiki?curid=401820" title="Przeczów (województwo opolskie)">
Przeczów (województwo opolskie)

Przeczów (niem. "Prietzen") – wieś w Polsce położona w województwie opolskim, w powiecie namysłowskim, w gminie Namysłów.
Historia.
241 repatriantów przyjechało do Przeczowa na przełomie czerwca i lipca 1945 roku. W bydlęcych wagonach przyjechało 27 rodzin z Prus, 20 z Kurdybania (powiat Dubno) i 8 z okolic Stanisławowa. 
W latach 1975–1998 miejscowość położona była w województwie opolskim.
Zabytki.
Do wojewódzkiego rejestru zabytków wpisane są:
inne zabytki:
Literatura.
Kurcoń Jan: "400-lecie kościoła Krzyża Świętego w Smarchowicach". [Tytuł okładki:] "Smarchowice Śląskie : 400-lecie kościoła Krzyża Świętego". Duszpasterstwo Rzymsko-Katolickie Najświętszego Serca Pana Jezusa Przeczów – Wydawnictwo Aga, Wrocław 2003 [s. 12-15, 18-23 – "Przeczów. Parafia Najświętszego Serca Pana Jezusa"].

</doc>
<doc id="401821" url="https://pl.wikipedia.org/wiki?curid=401821" title="Przeczów (województwo świętokrzyskie)">
Przeczów (województwo świętokrzyskie)

Przeczów – wieś w Polsce położona w województwie świętokrzyskim, w powiecie staszowskim, w gminie Łubnice. Leży przy drodze krajowej nr 79.
Wieś w powiecie wiślickim województwa sandomierskiego była w latach 70. XVI wieku własnością kasztelana żarnowskiego Jana Sienieńskiego. Wieś wchodziła w 1662 roku w skład majętności łubnickiej Łukasza Opalińskiego.
W latach 1975–1998 miejscowość położona była w województwie tarnobrzeskim.

</doc>
<doc id="401822" url="https://pl.wikipedia.org/wiki?curid=401822" title="Przedbórz (województwo mazowieckie)">
Przedbórz (województwo mazowieckie)

Przedbórz – wieś w Polsce położona w województwie mazowieckim, w powiecie płockim, w gminie Staroźreby.
W latach 1975–1998 miejscowość administracyjnie należała do województwa płockiego.
Linki zewnętrzne.
 

</doc>
<doc id="401823" url="https://pl.wikipedia.org/wiki?curid=401823" title="Przedbórz (województwo podkarpackie)">
Przedbórz (województwo podkarpackie)

Przedbórz – wieś w Polsce położona w województwie podkarpackim, w powiecie kolbuszowskim, w gminie Kolbuszowa.
W latach 1975–1998 miejscowość położona była w województwie rzeszowskim.
Miejscowość jest siedzibą parafii św. Józefa Rzemieślnika, należącej do dekanatu Kolbuszowa Zachód, diecezji rzeszowskiej.

</doc>
<doc id="401824" url="https://pl.wikipedia.org/wiki?curid=401824" title="Przemysław (województwo lubuskie)">
Przemysław (województwo lubuskie)

Przemysław – wieś w Polsce położona w województwie lubuskim, w powiecie sulęcińskim, w gminie Krzeszyce.
W latach 1975–1998 miejscowość położona była w województwie gorzowskim.
Historia.
Wieś założono w 1774, podczas kolonizacji fryderycjańskiej obszaru błot nadwarciańskich, na ziemiach należących do zakonu joannitów. Leżałą na terenie tzw. "Małej Ameryki", a jej poszczególne części nosiły nazwy: "Louisa", "Korsika", "Quebec", czy "Philadelphia".
Do 1993 mieszkał tu i prowadził gospodarstwo rolne ostatni żyjący weteran wojny polsko-boleszwickiej, kapitan Józef Kowalski.
Zabytki.
Do wojewódzkiego rejestru zabytków wpisany jest:

</doc>
<doc id="401825" url="https://pl.wikipedia.org/wiki?curid=401825" title="Przemysław (województwo pomorskie)">
Przemysław (województwo pomorskie)

Przemysław () – wieś w Polsce położona w województwie pomorskim, w powiecie nowodworskim, w gminie Stegna na obszarze Żuław Wiślanych.
Od 1992 roku w Przemysławiu istnieje amatorski klub piłkarski "Czarni Przemysław", obecnie znajdujący się w V lidze Pomorskiego Związku Piłki Nożnej.
Wieś należąca do Mierzei Wiślanej terytorium miasta Gdańska położona była w drugiej połowie XVI wieku w województwie pomorskim. W latach 1975–1998 miejscowość położona była w województwie elbląskim.
We wsi znajduje się dom podcieniowy z 1789.

</doc>
<doc id="401826" url="https://pl.wikipedia.org/wiki?curid=401826" title="Przemysław (województwo zachodniopomorskie)">
Przemysław (województwo zachodniopomorskie)

Przemysław – (niem. "Premslaff"), osada sołecka w Polsce położona w województwie zachodniopomorskim, w powiecie łobeskim, w gminie Resko.
W latach 1975–1998 miejscowość położona była w województwie szczecińskim.

</doc>
<doc id="401827" url="https://pl.wikipedia.org/wiki?curid=401827" title="Przemysłów (województwo łódzkie)">
Przemysłów (województwo łódzkie)

Przemysłów (do 1925 "Duplice Małe") – wieś w Polsce położona w województwie łódzkim, w powiecie łowickim, w gminie Chąśno.
Wieś duchowna Duplice Małe była wsią klucza łowickiego arcybiskupów gnieźnieńskich. W latach 1975–1998 miejscowość położona była w województwie skierniewickim.

</doc>
<doc id="401828" url="https://pl.wikipedia.org/wiki?curid=401828" title="Przemysłów (województwo mazowieckie)">
Przemysłów (województwo mazowieckie)

Przemysłów – wieś w Polsce położona w województwie mazowieckim, w powiecie płockim, w gminie Gąbin.
W latach 1975–1998 miejscowość administracyjnie należała do województwa płockiego.

</doc>
<doc id="401829" url="https://pl.wikipedia.org/wiki?curid=401829" title="Przemyśl (województwo wielkopolskie)">
Przemyśl (województwo wielkopolskie)

Przemyśl – wieś sołecka w Polsce, położona w województwie wielkopolskim, w powiecie międzychodzkim, w gminie Sieraków. Siedziba sołectwa Przemyśl, w skład sołectwa wchodzi Śrem.
W latach 1975–1998 wieś położona była w województwie poznańskim.
Historia.
W okresie Wielkiego Księstwa Poznańskiego (1815-1848) miejscowość należała do wsi mniejszych w ówczesnym pruskim powiecie Międzyrzecz w rejencji poznańskiej. Przemyśl należał do okręgu sierakowskiego tego powiatu i stanowił część majątku Sieraków, którego właścicielem był wówczas rząd pruski w Berlinie. Według spisu urzędowego z 1837 roku wieś liczyła 54 mieszkańców, którzy zamieszkiwali 6 dymów (domostw).
Demografia.
Według danych Urzędu Gminy w Sierakowie, na dzień 1 października 2010 r. sołectwo Przemyśl zamieszkiwało 121 osób. Powierzchnia sołectwa wynosi 2,31 km², co daje średnią gęstość zaludnienia rzędu 52,4 os. na km² w 2010 r.

</doc>
<doc id="401830" url="https://pl.wikipedia.org/wiki?curid=401830" title="Przeradz (województwo pomorskie)">
Przeradz (województwo pomorskie)

Przeradz (kaszb. "Przerôdz", niem. "Heinrichsdorf") – osada w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko.
W latach 1975–1998 miejscowość położona była w województwie słupskim.
Zobacz też: Przeradz, Przeradz Mały, Przeradz Wielki

</doc>
<doc id="401831" url="https://pl.wikipedia.org/wiki?curid=401831" title="Przeradz (województwo zachodniopomorskie)">
Przeradz (województwo zachodniopomorskie)

Przeradz (niem. "Eschenriege") – wieś w Polsce położona w województwie zachodniopomorskim, w powiecie szczecineckim, w gminie Grzmiąca, nieopodal granicy z gminą Szczecinek.
1 km na południowy wschód od centrum wsi przystanek osobowy Przeradz na linii kolejowej Szczecinek - Białogard - Kołobrzeg.

</doc>
<doc id="401832" url="https://pl.wikipedia.org/wiki?curid=401832" title="Przesławice (województwo kujawsko-pomorskie)">
Przesławice (województwo kujawsko-pomorskie)

Przesławice – wieś w Polsce położona w województwie kujawsko-pomorskim, w powiecie grudziądzkim, w gminie Łasin.
Granicę wsi stanowi od południa Rezerwat przyrody Dolina Osy. Do wsi prowadzą dwie drogi: pierwsza stanowi dojazd od drogi wojewódzkiej nr 538 od wsi Słupski Młyn, a druga prowadzi od wsi Mędrzyce.
We wsi znajduje się jednostka Ochotniczej Straży Pożarnej (OSP). W Przesławicach dawniej funkcjonowała 8-klasowa szkoła podstawowa, obecnie budynek szkoły nie jest użytkowany do celów edukacyjnych. We wsi znajduje się też kaplica.
W latach 1975–1998 miejscowość położona była w województwie toruńskim.
Demografia.
Według Narodowego Spisu Powszechnego (III 2011 r.) wieś liczyła 209 mieszkańców. Jest dwunastą co do wielkości miejscowością gminy Łasin.
Zabytki.
Według rejestru zabytków NID na listę zabytków wpisany jest park dworski z XIX/XX w., nr rej.: 526 z 24.04.1987.

</doc>
<doc id="401833" url="https://pl.wikipedia.org/wiki?curid=401833" title="Przewłoka (województwo pomorskie)">
Przewłoka (województwo pomorskie)

Przewłoka (kaszb. "Przewłoka", niem. "Strickershagen") – wieś w północnej Polsce, w województwie pomorskim, w powiecie słupskim, w gminie Ustka. Leży na Wybrzeżu Słowińskim. 
Wieś stanowi sołectwo Przewłoka w którego skład wchodzą również miejscowości Orzechowo i Zapadłe.
Nad morzem wyznaczono letnie kąpielisko o łącznej długości linii brzegowej 100 metrów.
Położenie.
Przy północnej części wsi płynie strumień Otocznica.
W latach 1975–1998 miejscowość położona była w województwie słupskim.

</doc>
<doc id="401834" url="https://pl.wikipedia.org/wiki?curid=401834" title="Przewłoka (województwo świętokrzyskie)">
Przewłoka (województwo świętokrzyskie)

Przewłoka – wieś w Polsce, położona w województwie świętokrzyskim, w powiecie sandomierskim, w gminie Łoniów.
Historia.
Historia wsi sięga XVII w. W rejestrach skarbowych z 1622 r. wymieniona jest jako nowo powstałe osiedle na lewym brzegu Wisły, należące do parafii miechocińskiej.
Według słownika geograficznego Królestwa Polskiego i innych krajów słowiańskich w 1888 roku Przewłoka należała wówczas do gminy Koprzywnica. Ostatnim dziedzicem folwarku był Bukowski, a przedostatnim Rucki vel Rudzki.
W latach 1975–1998 miejscowość położona była w województwie tarnobrzeskim.
Geografia.
W XIX–wiecznych dobrach Przewłoka umiejscowione były dwa średniej wielkości jeziora: "Słoniawa", "Przewłockie" – znane nam z oryginalnego opisu "Ludwika Wolskiego" z 1851 roku.

</doc>
<doc id="401835" url="https://pl.wikipedia.org/wiki?curid=401835" title="Przewóz (województwo kujawsko-pomorskie)">
Przewóz (województwo kujawsko-pomorskie)

Przewóz (niem. "Überfahrt") – wieś w Polsce, położona w województwie kujawsko-pomorskim, w powiecie radziejowskim, w gminie Piotrków Kujawski.
Podział administracyjny.
W latach 1975–1998 miejscowość położona była w województwie włocławskim. Wieś sołecka – zobacz jednostki pomocnicze gminy Piotrków Kujawski w BIP.
Demografia.
Według Narodowego Spisu Powszechnego (III 2011 r.) liczyła 219 mieszkańców. Jest dziewiątą co do wielkości miejscowością gminy Piotrków Kujawski.

</doc>
<doc id="401836" url="https://pl.wikipedia.org/wiki?curid=401836" title="Przewóz (województwo opolskie)">
Przewóz (województwo opolskie)

Przewóz (dodatkowa nazwa w j. niem. Przewos, w latach 1934-45 "Fährendorf") - wieś w Polsce, położona w województwie opolskim, w powiecie kędzierzyńsko-kozielskim, w gminie Cisek.
W latach 1975–1998 wieś położona była w województwie opolskim.
Historia.
W 1845 we wsi było 65 domów i 434 mieszkańców.
Zabytki.
Do wojewódzkiego rejestru zabytków wpisany jest:

</doc>
<doc id="401837" url="https://pl.wikipedia.org/wiki?curid=401837" title="Przezmark (wieś w województwie pomorskim)">
Przezmark (wieś w województwie pomorskim)

Przezmark (dawniej "Pruski Targ", ) – wieś w Polsce położona w województwie pomorskim, w powiecie sztumskim, w gminie Stary Dzierzgoń, w krainie historycznej Prusy Górne.
W latach 1975–1998 miejscowość położona była w województwie elbląskim. W 1973 Przezmark należał do powiatu morąskiego, gmina Dzierzgoń.
Przezmark leży nad jeziorem Mołtawa Wielka, przy skrzyżowaniu drogi wojewódzkiej nr 519 z drogą wojewódzką nr 526. W skład sołectwa Przezmark wchodzą również wsie Danielówka i Wesoła Kępa.
Historia.
Przezmark to jedna ze starszych wsi w dawnej Pomezanii. Już we wczesnym średniowieczu istniało tu pruskie grodzisko (ślady osadnictwa są jeszcze starsze). Grodzisko o charakterze obronnym usytuowane było na półwyspie między jeziorem Mołtawa Wielka a jeziorem Mołtawa Mała. Obok grodziska znajdowała się osada targowa, w dokumencie z 1305 zapisana jako "Prutenicale forum", a w dokumencie z 1306 pod nazwą "Pruysche Markt" (później także jako "Prusche Market" i "Preussisch Mark").
Od roku 1249 całe Prusy Górne znalazły się pod panowaniem zakonu krzyżackiego, a Przezmark podlegał administracji komturii dzierzgońskiej. Stałe osadnictwo datuje się od 1274 (po zdławieniu drugiego powstania pruskiego). Na miejscu zburzonego pruskiego grodziska Krzyżacy wznieśli swój zamek, który od 1312 był siedzibą szafarza, a następnie miejscem rezydencji prokuratorów (1316–1331). Od 1359 w Przezmarku urzędowali wójtowie. Przez cały XIV wiek zamek był rozbudowywany (urządzono w nim także szpital). Zamek został zajęty przez polskie wojska po bitwie grunwaldzkiej oraz powtórnie w 1454. Rozbudowany został w latach 1414–1437, a od 1414 w zamku urzędował konwent komturstwa dzierzgońskiego. W czasie wojen szwedzkich Przezmark był zajęty przez Szwedów, a w zamku przebywał król Gustaw II Adolf. Od 1717 zamek był stopniowo rozbierany. Do czasów współczesnych zachowała się narożna wieża zamku średniego (przedzamcza), część murów obwodowych oraz piwnice zamku wysokiego. Od 2000 jest własnością prywatną (właściciel odbudował część zabudowań na przedzamczu).
Obok zamku wyrosła osada. W 1387 były tu dwie karczmy. Jan von Beffard, komtur dzierzgoński, w 1397 ustanowił w Przezmarku kościół (wikarię pod wezwaniem św. Katarzyny). Kościół ten uległ zniszczeniu w czasie wojen z 1410 i 1414. W 1415 został odbudowany. Na potrzeby zamku w pobliżu założono wieś Folwark oraz folwark zakonny. Po sekularyzacji Prus, Przezmark stał się siedzibą starostwa powiatu górnopruskiego. Starostwo to obejmowało miasto Zalewo oraz parafie: Dobrzyki, Jarnołtowo, Lubochowo, Myślice, Stare Miasto, Stary Dzierzgoń, Wilamowo, Zajezierze. Od tego momentu Przezmark zaczął się intensywnie rozwijać.
Przezmark nazywany był miasteczkiem (m.in. ze względu na osiadłych tu kupców i rzemieślników oraz odbywające się tu targi i jarmarki), pomimo że nigdy praw miejskich nie uzyskał. W 1782 odnotowano w Przezmarku 71 domów. Rozwój miejscowości zatrzymały zniszczenia w czasie wojen napoleońskich. W 1817 liczba domów spadła do 47, w Przezmarku zanotowano jedynie 357 mieszkańców.
Przed 1945 w Przezmarku istniała dwuklasowa szkoła, do której uczęszczały dzieci z Przezmarku, Wesołej Kępy i Danielówki. W 1939 gmina Przezmark liczyła 120 gospodarstw domowych i 437 mieszkańców.
Zabytki.
Według rejestru zabytków NID na listę zabytków wpisane są:
Związki wyznaniowe.
W miejscowości znajduje się rzymskokatolicki kościół filialny parafii w Starym Dzierzgoniu oraz istnieje zbór Świeckiego Ruchu Misyjnego „Epifania”.

</doc>
<doc id="401838" url="https://pl.wikipedia.org/wiki?curid=401838" title="Przezmark (województwo warmińsko-mazurskie)">
Przezmark (województwo warmińsko-mazurskie)

Przezmark (niem. "Preußisch Mark") – wieś w Polsce położona w województwie warmińsko-mazurskim, w powiecie elbląskim, w gminie Elbląg.
Wieś okręgu sędziego ziemskiego Elbląga w XVII i XVIII wieku. W latach 1975–1998 miejscowość położona była w województwie elbląskim.

</doc>
<doc id="401839" url="https://pl.wikipedia.org/wiki?curid=401839" title="Przezwody (województwo małopolskie)">
Przezwody (województwo małopolskie)

Przezwody – wieś w Polsce, położona w województwie małopolskim, w powiecie proszowickim, w gminie Proszowice.
W latach 1975–1998 wieś położona była w województwie krakowskim.
W 1595 r. wieś zwana "Przewody" położona w powiecie proszowickim województwa krakowskiego stanowiła własność opactwa benedyktynów na św. Krzyżu.

</doc>
<doc id="401840" url="https://pl.wikipedia.org/wiki?curid=401840" title="Przyborowice (województwo lubuskie)">
Przyborowice (województwo lubuskie)

Przyborowice (niem. "Tzschiegern", łuż. "Cygrin") – wieś w Polsce położona w województwie lubuskim, w powiecie krośnieńskim, w gminie Gubin.
W latach 1975–1998 miejscowość położona była w województwie zielonogórskim.
Po raz pierwszy wymienione w dokumencie z roku 1357 pod nazwą (niem. "Zcigerin"), ale z biegiem czasu nazwa zmieniała się na (niem. "Czigerin", "Zigaren" oraz "Schiegern" w 1937 roku). Gleba jest tu piaszczysta i kamienista, dlatego też w 1765 roku jej mieszkańcy musieli się napracować by zebrać z pól uprawiane żyto, pszenicę, jęczmień, owies, groch, grykę, chmiel, len, proso i ziemniaki. W latach 1816 – 1829 pierwszym starostą powiatu gubeńskiego był baron Ernst Wilhelm von Manteuffel auf Zschiegern i w okresie jego urzędowania ziemia majątku przeszła w posiadanie chłopów. Pierwsi polscy osadnicy wykorzystali pomieszczenia po byłej remizie strażackiej i wybudowali tu kapliczkę.
We wsi utworzono szkołę w roku szkolnym 1945/1946 dla 20 dzieci, którą przeniesiono w 1948 roku do Kałka. Osiedliło się tutaj 16 rodzin w tym 14 rolników i 2 rzemieślników. W 1952 roku we wsi mieszkało 131 osób i było 25 gospodarstw. Od 2007 roku wieś posiada sieć wodną.

</doc>
<doc id="401841" url="https://pl.wikipedia.org/wiki?curid=401841" title="Przyborowice (województwo świętokrzyskie)">
Przyborowice (województwo świętokrzyskie)

Przyborowice – wieś w Polsce położona w województwie świętokrzyskim, w powiecie staszowskim, w gminie Bogoria.
Za II RP wieś była siedzibą gminy Malkowice. W latach 1975–1998 miejscowość administracyjnie należała do województwa tarnobrzeskiego.
Przez miejscowość przebiega droga wojewódzka nr 757.
Współczesne części wsi.
Poniżej w tabeli 1 integralne części wsi Przyborowice (0788525) 
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Przyborowic zawarty w tabeli 2.
Historia.
Miejscowość (wieś z folwarkiem rycerskim) została odnotowana w XV w. przez Jana Długosza (L. B., I, 320 i II, 327) jako należąca do parafii Kiełczyna. Jej właścicielami byli Mikołaj i Tomasz herbu Róża. Do wsi należało wówczas 5 łanów kmiecych, karczma z rolą i zagroda z rolą, z których archidiakonowi sandomierskiemu płacono dziesięcinę snopową i konopną, wartości 5 grzywien. Z folwarku rycerskiego płacono dziesięcinę plebanowi w Kiełczynie.
Według „Słownika Geograficznego Królestwa Polskiego i innych krajów słowiańskich” w XVI wieku miejscowość nosiła nazwy "Przeborowicze" i "Przeborowice". Według reg. pob. powiatu sandomierskiego z 1508 roku część wsi "Przeborowicze" należała do Mikołaja Krępskiego, a część "Przeborowic" do Bernarda z "Przeborowic". W 1578 roku wieś "Przeborowice" należała do Adama Przeborowskiego i liczyła 6 osad, 3 łany oraz 2 zagrody.
Pod koniec XIX wieku Przyborowice były wsią z folwarkiem należącą do ówczesnego powiatu opatowskiego, gminy Malkowice, parafii Kiełczyna, odległą o 20 wiorst od Opatowa. W 1827 roku liczyły 12 domów i 66 mieszkańców, zaś w 1888 roku 20 domów i 100 mieszkańców. W 1887 r. folwark obejmował 11 budynków drewnianych oraz 262 morgi, w tym: 216 morg gruntów ornych i ogrodniczych, 5 morg łąk, 33 morgi pastwisk i 8 morg nieużytków. Na wieś składało się 15 osad i 109 morg gruntów.

</doc>
<doc id="401842" url="https://pl.wikipedia.org/wiki?curid=401842" title="Przyborowo (województwo podlaskie)">
Przyborowo (województwo podlaskie)

Przyborowo – wieś w Polsce położona w województwie podlaskim, w powiecie kolneńskim, w gminie Grabowo. Leży nad Skrodą dopływem Pisy.
Na przełomie 1783/1784 wieś leżała w parafii Grabowo, dekanat wąsoski diecezji płockiej i była własnością siedemnastu rodzin szlacheckich: Bagińskich, Czaplickiego, Cwalińskich, Dobrzyckiego, Doliwy, Konopki, Karwowskiego, Mierzejewskiego, Milewskiego, Nikuckiego, Rakowskich, Ślezińskich, Szymanowskiego, Świderskiego, Śwęszkowskiego, Skrodzkiego i Truszkowskiego. W latach 1975–1998 miejscowość położona była w województwie łomżyńskim.
Wierni kościoła rzymskokatolickiego należą do parafii św. Jana Chrzciciela w Grabowie.
Zobacz też.
Przyborowo

</doc>
<doc id="401843" url="https://pl.wikipedia.org/wiki?curid=401843" title="Przyborów (województwo dolnośląskie)">
Przyborów (województwo dolnośląskie)

Przyborów – wieś w Polsce położona w województwie dolnośląskim, w powiecie wołowskim, w gminie Wińsko. Przed 1945 niem. "Waldheim", wcześniej Przybor.
Podział administracyjny.
W latach 1975–1998 miejscowość położona była w województwie wrocławskim.
Nazwa.
Nazwa pochodzi od staropolskiej nazwy lasu iglastego – boru. Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Przybor" podając jej znaczenie "Dorf vor dem Walde" czyli po polsku "Wieś przy lesie". Nazwa wywodzić się może również od staropolskiego imienia męskiego Przybora.
Zabytki.
Do wojewódzkiego rejestru zabytków wpisany jest:

</doc>
<doc id="401844" url="https://pl.wikipedia.org/wiki?curid=401844" title="Przyborów (powiat radomszczański)">
Przyborów (powiat radomszczański)

Przyborów – wieś w Polsce położona w województwie łódzkim, w powiecie radomszczańskim, w gminie Kobiele Wielkie.
W latach 1975–1998 miejscowość położona była w województwie piotrkowskim.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="401845" url="https://pl.wikipedia.org/wiki?curid=401845" title="Przyborów (województwo małopolskie)">
Przyborów (województwo małopolskie)

Przyborów – wieś w Polsce, położona w województwie małopolskim, w powiecie brzeskim, w gminie Borzęcin.
Zarys historii.
W roku 1518 folwark w Przyborowie wchodził w skład Starostwa krzeczowskiego.
W latach 1975–1998 miejscowość położona była w województwie tarnowskim.
Integralne części miejscowości: Buczyna Druga, Buczyna Pierwsza, Chobot, Kamieniec, Nawsie, Podedworze, Podmłynie, Pukiel, Zastawie, Koniec.
Zabytki.
Obiekty wpisane do rejestru zabytków nieruchomych województwa małopolskiego

</doc>
<doc id="401846" url="https://pl.wikipedia.org/wiki?curid=401846" title="Przyborów (województwo podkarpackie)">
Przyborów (województwo podkarpackie)

Przyborów – osada w Polsce położona w województwie podkarpackim, w powiecie dębickim, w gminie Czarna.
Wierni Kościoła rzymskokatolickiego należą do parafii Wszystkich Świętych i Niepokalanego Serca NMP należącej do dekanatu Dębica Zachód w diecezji tarnowskiej.
W latach 1975–1998 miejscowość położona była w województwie tarnowskim.

</doc>
<doc id="401847" url="https://pl.wikipedia.org/wiki?curid=401847" title="Przyborów (województwo świętokrzyskie)">
Przyborów (województwo świętokrzyskie)

Przyborów (do 31 grudnia 2002 "Baranów") – wieś w Polsce, położona w województwie świętokrzyskim, w powiecie ostrowieckim, w gminie Bodzechów.
W latach 1975–1998 miejscowość położona była w województwie kieleckim. 1 stycznia 2003 nastąpiła zmiana nazwy z "Baranów" na "Przyborów" połączona ze zlikwidowaniem części tej wsi o nazwie Przyborów.

</doc>
<doc id="401848" url="https://pl.wikipedia.org/wiki?curid=401848" title="Przyborów (województwo wielkopolskie)">
Przyborów (województwo wielkopolskie)

Przyborów – wieś w Polsce położona w województwie wielkopolskim, w powiecie tureckim, w gminie Władysławów. Wieś wchodzi w skład sołectwa Wyszyna. 
W latach 1975–1998 miejscowość położona była w województwie konińskim.
Zobacz też: Przyborów, Przyborowo, Przyborówko 
Miejscowość znajduje się na obrzeżach Puszczy Genowefskiej.

</doc>
<doc id="401849" url="https://pl.wikipedia.org/wiki?curid=401849" title="Przyborze (województwo pomorskie)">
Przyborze (województwo pomorskie)

Przyborze (kaszb. "Przëbòrzé") – wieś w Polsce położona w województwie pomorskim, w powiecie bytowskim, w gminie Kołczygłowy
W latach 1975–1998 miejscowość położona była w województwie słupskim.
Niewielka wieś na skraju obszaru Pojezierza Bytowskiego, zaledwie 19 mieszkańców wykazano w spisie powszechnym z roku 2011.

</doc>
<doc id="401850" url="https://pl.wikipedia.org/wiki?curid=401850" title="Przyborze (województwo zachodniopomorskie)">
Przyborze (województwo zachodniopomorskie)

Przyborze (niem. "Piepenhagen") – wieś w Polsce położona w województwie zachodniopomorskim, w powiecie łobeskim, w gminie Łobez, ok. 7 km na północ od Łobza. Typ wsi to ulicówka. Według danych z 29 września 2014 r. wieś miała mieszkańców 39 mieszkających w 11 domach.
Opis wsi.
Przyborze umiejscowione jest na wzgórzu o stromych zboczach (deniwelacja wynosi nawet 50 m). Wjazd do wsi stanowi aleja z obu stron porośnięta drzewami – brzozami, klonami oraz wierzbami. Odchodzi ona od drogi wojewódzkiej nr 148, którą można dojechać do peryferyjnych ulic Łobza ("ul. Nowe Osiedle"). Na skraju wsi znajdują się pozostałości cmentarza ewangelickiego założonego w XIX w. Zachowały się żeliwne krzyże, najstarszy z 1862 r. Najstarszy grób pochodzi zaś z 1858 r. i należy do właściciela ziemskiego – Carla Gottliba Hella. Cmentarz znany jest też ze stanowiska bluszczu pospolitego. Roślina aż do korony oplata drzewa pnączami o grubości ramienia dorosłego człowieka. W okolicach Przyborza występują także klify nad Regą, dochodzące nawet do 50 m. Na południu od zabudowań mieszkalnych spoczywa głaz narzutowy o średnicy 9,1 m, przytransportowany tu ze Skandynawii przed kilkunastoma tys. lat.
Dokumenty po raz pierwszy wspominają o Przyborzu w XVI wieku.
Od średniowiecza aż do XIX wieku wieś była lennem rycerskim szlacheckiego rodu Borków. W 1945 przeszła w posiadanie rodziny Rohrschneider. W latach 1975–1998 miejscowość położona była w województwie szczecińskim.

</doc>
<doc id="401851" url="https://pl.wikipedia.org/wiki?curid=401851" title="Przybyłów (powiat wieruszowski)">
Przybyłów (powiat wieruszowski)

Przybyłów – wieś w Polsce położona w województwie łódzkim, w powiecie wieruszowskim, w gminie Galewice.
W 2004 roku w Przybyłowie mieszkały 123 osoby.
W latach 1975–1998 miejscowość położona była w województwie kaliskim.

</doc>
<doc id="401852" url="https://pl.wikipedia.org/wiki?curid=401852" title="Przybyłów (województwo śląskie)">
Przybyłów (województwo śląskie)

Przybyłów – wieś w Polsce położona w województwie śląskim, w powiecie częstochowskim, w gminie Kłomnice.
W latach 1975–1998 miejscowość położona była w województwie częstochowskim.
Zobacz też: Przybyłów, Przybyłowo 

</doc>
<doc id="401853" url="https://pl.wikipedia.org/wiki?curid=401853" title="Przybyłów (województwo wielkopolskie)">
Przybyłów (województwo wielkopolskie)

Przybyłów – wieś w Polsce położona w województwie wielkopolskim, w powiecie kolskim, w gminie Koło.
W latach 1975–1998 miejscowość położona była w województwie konińskim.
Zobacz też: Przybyłów, Przybyłowo 

</doc>
<doc id="401854" url="https://pl.wikipedia.org/wiki?curid=401854" title="Przybysławice (województwo lubelskie)">
Przybysławice (województwo lubelskie)

Przybysławice – wieś w Polsce położona w województwie lubelskim, w powiecie lubelskim, w gminie Garbów.
Wieś królewska w dzierżawie przybysławickiej w powiecie lubelskim województwa lubelskiego w 1786 roku. W latach 1975–1998 miejscowość położona była w województwie lubelskim.
Wieś stanowi sołectwo gminy Garbów. Według Narodowego Spisu Powszechnego z roku 2011 wieś liczyła 838 mieszkańców.
W Przybysławicach znajduje się Dom Dziecka "Nowy Dom" prowadzony przez Starostwo Powiatowe w Lublinie. 
Na terenie wsi znajduje się market Dino - pierwszy i jedyny obiekt handlowy tego typu w gminie Garbów.

</doc>
<doc id="401855" url="https://pl.wikipedia.org/wiki?curid=401855" title="Przybysław (województwo kujawsko-pomorskie)">
Przybysław (województwo kujawsko-pomorskie)

Przybysław – wieś w Polsce położona w województwie kujawsko-pomorskim, w powiecie inowrocławskim, w gminie Dąbrowa Biskupia.
Podział administracyjny.
W latach 1975–1998 miejscowość położona była w województwie bydgoskim.
Demografia.
Według Narodowego Spisu Powszechnego (III 2011 r.) wieś liczyła 316 mieszkańców. Jest trzecią co do wielkości miejscowością gminy Dąbrowa Biskupia.
Prehistoria.
Osadnictwo pojawiło się w młodszej epoce kamienia i było związane z ludnością kultury pucharów lejkowatych. Ludność kultury amfor kulistych założyła tutaj cmentarz megalityczny. W epoce brązu, żelaza znane są groby podkloszowe i skrzynkowe ludności kultury pomorskiej. W podokresie późnolateńskim i okresie rzymskim teren obecnej wsi został zasiedlony przez ludność kultury przeworskiej. Śladami jej pobytu są relikty osady i cmentarzysko.
Średniowiecze.
Z okresu średniowiecza znane jest grodzisko stożkowate. 

</doc>
<doc id="401856" url="https://pl.wikipedia.org/wiki?curid=401856" title="Przybysław (województwo zachodniopomorskie)">
Przybysław (województwo zachodniopomorskie)

Przybysław (niem. "Sophienhof") – osada sołecka w Polsce położona w województwie zachodniopomorskim, w powiecie choszczeńskim, w gminie Krzęcin. W latach 1975–1998 miejscowość administracyjnie należała do województwa gorzowskiego. W roku 2007 osada liczyła 241 mieszkańców.
Geografia.
Osada leży ok. 6 km na południowy zachód od Krzęcina.
Zabytki.
Do wojewódzkiego rejestru zabytków wpisany jest:
Kultura i sport.
We wsi znajduje się filia Gminnego Centrum Kultury w Krzęcinie.

</doc>
<doc id="401857" url="https://pl.wikipedia.org/wiki?curid=401857" title="Przybyszewo (województwo mazowieckie)">
Przybyszewo (województwo mazowieckie)

Przybyszewo – wieś w Polsce położona w województwie mazowieckim, w powiecie ciechanowskim, w gminie Regimin.
W latach 1975–1998 miejscowość położona była w województwie ciechanowskim.

</doc>
<doc id="401858" url="https://pl.wikipedia.org/wiki?curid=401858" title="Przybyszewo (województwo wielkopolskie)">
Przybyszewo (województwo wielkopolskie)

Przybyszewo – wieś w Polsce położona w województwie wielkopolskim, w powiecie leszczyńskim, w gminie Święciechowa.
W okresie międzywojennym w miejscowości stacjonowała placówka 17 batalionu celnego, a później placówka Straży Granicznej I linii „Przybyszewo”.
W latach 1975–1998 miejscowość położona była w województwie leszczyńskim.
Zabytki.
Zobacz też: Przybyszewo

</doc>
<doc id="401859" url="https://pl.wikipedia.org/wiki?curid=401859" title="Przybyszew (województwo mazowieckie)">
Przybyszew (województwo mazowieckie)

Przybyszew – wieś w Polsce położona w województwie mazowieckim, w powiecie białobrzeskim, w gminie Promna. Był miastem duchownym. Dawniej miasto; uzyskał lokację miejską przed 1396 rokiem, zdegradowany w 1869 roku. Przybyszewo, będące własnością duchowną położone było w drugiej połowie XVI wieku w powiecie grójeckim ziemi czerskiej województwa mazowieckiego. W latach 1975–1998 miejscowość położona była w województwie radomskim.
Historia.
Jako osada kościelna Przybyszew powstał przed XIV w. Potwierdzają to wyniki powierzchniowych badań znalezisk archeologicznych, pozwalające cofnąć metrykę historyczną wsi do czasów wczesnośredniowiecznych. Archeologiczne zdjęcie Polski daje podstawę, aby sądzić, że musiała istnieć niewielka osada Przybyszew w bezpośrednim sąsiedztwie innej wsi Przybyszkowice. Można przypuszczać, że siedlisko wiejskie usytuowane było na najwyżej położonym terenie, na wysokim brzegu Pilicy. Wczesnośredniowieczna osada ze względu na swoje położenie w obrębie cypla wysoczyzny, wciśnięta między dolinę Pilicy a koryto jego dopływu Rykolanki, pełniła prawdopodobnie funkcje obronne. Do dziś w układzie komunikacyjnym Przybyszewa zachowała się droga zwana Podwalem o specyficznym okrągłym biegu, nawiązując do lokalnych cech topograficznych i pierwotnych form osadniczych na tym terenie.
Pierwsze wzmianki o wsi znaleźć można w dokumencie z 1338 r. Jest to umowa między księciem mazowieckim Trojdenem, synem Bolesława II, a Janem – opatem płockim zakonu benedyktynów, w której jest mowa, iż 12 grudnia 1338 w zamian za Milonów (obecnie Wilanów) Benedyktyni płoccy uzyskują od księcia mazowieckiego i czerskiego Trojdena I przywileje dla wsi klasztornych w ziemi czerskiej nad Pilicą, w tym dla Przybyszewa oraz przywilej na lokację miasta na prawie magdeburskim w Przybyszewie lub okolicy. W 1396 lub przed Przybyszew otrzymał prawa miejskie od księcia Siemowita IV, co pozwoliło mu na większą swobodę samodzielnych działań w odróżnieniu od sąsiadujących z nim zniewolonych wsi pańszczyźnianych oraz na ukształtowanie się innej osobowości mieszczan-rolników. W tym czasie istniała tu już parafia i wzniesiona została warownia nad rzeką.
W drugiej połowie XV wieku i w wieku następnym osada rozwijała się leżąc na trasie "pilickich płukanek" – istniał tu pal (przystań), binduga i warsztat szkutniczy. Powstawały tu płaskodenne łodzie m.in. łyżwy i byki do transportu płodów rolnych. Budowano na bindudze tratwy spławiane ku Wiśle i dalej do Gdańska. 
Przemiany gospodarcze w XVI w. spowodowały wzrost zapotrzebowania na zboże w całej Europie, a co za tym idzie – na pracę chłopów, co doprowadziło do całkowitego ich zniewolenia. Sytuacja ta spowodowała, że benedyktyni chcieli za wszelką cenę zmusić także mieszczan do dodatkowych świadczeń na rzecz zakonu w postaci pracy na jego ziemiach. Mieszczanie swoje przywileje w postaci stosunkowo niewielkich świadczeń na rzecz zakonu w porównaniu z pańszczyźnianymi chłopami potwierdzali u każdego nowego władcy Polski, a w sądach toczyły się różnego typu sprawy między nimi a benedyktynami. Jedna z takich spornych spraw, dotycząca prawa pędzenia wódki i warzenia piwa przynosząca miastu duże dochody, ciągnęła się 100 lat. Toczące się przez wieki spory z zakonem uformowały zwartą społeczność potrafiącą walczyć o swoje prawa. Przybyszew jako miasto stał się ważnym ośrodkiem zarówno handlowym, jak i wytwórczym. 
Od XVII wieku na skutek licznych wojen następował powolny upadek regionu i miasta, które w latach 1779–1812 płonęło 5 razy. Ostatni i największy w 1812 roku strawił 50 domów wraz z zabudowaniami gospodarczymi. Ustały targi i jarmarki, a rzemieślnicy zaczęli się przenosić do innych miast. W czasie insurekcji kościuszkowskiej w miejscowym ratuszu gościł Tadeusz Kościuszko, wydając tu "Ordonans przybyszewski". Prawa miejskie Przybyszew stracił w 1860 r. i nie podjął starań o ich przywrócenie.
Oświata.
Przed II wojną światową analfabeci stanowili 44,5% ludności Przybyszewa. Pierwsza szkoła powstała w Przybyszewie w 1800 r. Utrzymywali ją mieszczanie własnym kosztem. W 1840 r. wybudowali własnym sumptem nową szkołę na zakupionej w tym celu działce. W 1922 r. kółko rolniczo-ogrodnicze przeznaczyło z wykupionych dóbr ziemskich we wsi Strupiechów 35 ha i zabudowania folwarczne na Szkołę Gospodarstwa Wiejskiego dla dziewcząt, która działała pod różnymi nazwami i profilami jeszcze po wojnie. Nowy budynek powstał dopiero w 1950 r. Brak było materiałów, pieniędzy i rzemieślników. Dzięki kierownikowi szkoły Władysławowi Rosłońcowi oraz niezwykle aktywnej postawie mieszkańców i młodzieży udało się stary z 1840 r. budynek dwuizbowej szkoły zamienić na nowy. W 2018 r. do szkoły dobudowano salę gimnastyczną z kilkoma dodatkowymi pomieszczenia-mi lekcyjnymi. Przy okazji ocieplono budynek szkoły, wykonano nową elewację. Nieomal cały koszt tej inwestycji pokrył urząd gminy. W latach 1959–1975 w budynku szkolnym funkcjonowała Szkoła Przysposobienia Rolniczego.
Utworzenie biblioteki gromadzkiej też zainicjowali w 1955 r. sami mieszkańcy, którzy wyposażyli ją w pierwszych 87 książek zebranych we wsi. 
Produkty regionalne.
Miasto słynęło z upraw ogórków i ich kiszenia w dębowych beczkach, przechowywanych w nurtach rzeki. Ogórki "przybyszewskie" wożono m.in. do Warszawy, Radomia i innych miast.
Ludzie związani z Przybyszewem.
W Przybyszewie funkcjonuje parafia pod wezwaniem św. Apostołów Piotra i Pawła, należąca do dekanatu mogielnickiego, archidiecezji warszawskiej. Jej proboszczem był ks. kan. Stanisław Wilkoszewski od 1914 do 1955, który miał wielką umiejętność dotarcia do wiejskiej społeczności i organizowania jej wokół celów poprawiających warunki życia. Położył on ogromne zasługi w rozwoju gospodarczym miejscowości i okolicznych wsi: założył w 1917 roku Kółko Rolniczo-Ogrodnicze oraz w 1918 roku Spółdzielczą Kasę . 
W podziemiach tutejszego kościoła został pochowany gen. Antoni Józef Madaliński, który dzierżawił pobliski folwark Borowe. 
W Przybyszewie urodził się ks. Marceli Wacław Nowakowski, poseł II RP.

</doc>
<doc id="401860" url="https://pl.wikipedia.org/wiki?curid=401860" title="Przybyszew (województwo wielkopolskie)">
Przybyszew (województwo wielkopolskie)

Przybyszew – wieś w Polsce położona w województwie wielkopolskim, w powiecie kolskim, w gminie Olszówka.
W latach 1975–1998 miejscowość położona była w województwie konińskim.

</doc>
<doc id="401861" url="https://pl.wikipedia.org/wiki?curid=401861" title="Przybyszów (województwo lubuskie)">
Przybyszów (województwo lubuskie)

Przybyszów – wieś w Polsce położona w województwie lubuskim, w powiecie wschowskim, w gminie Sława.
W latach 1975–1998 miejscowość położona była w województwie zielonogórskim.
Zabytki.
Do wojewódzkiego rejestru zabytków wpisany jest:
Przybyszów - Zbiersk 
Filia Groß-Rosen.
W miejscowości znajdowała się filia obozu koncentracyjnego Groß-Rosen.
Klub piłkarski.
We wsi działa piłkarski Klub Sportowy „Dąb” Przybyszów, który został założony w 1952 roku i występuje w IV lidze lubuskiej. Swoje domowe mecze zespół rozgrywa na Stadionie Miejskim w Sławie.

</doc>
<doc id="401862" url="https://pl.wikipedia.org/wiki?curid=401862" title="Przybyszów (województwo łódzkie)">
Przybyszów (województwo łódzkie)

Przybyszów – wieś w Polsce, położona w województwie łódzkim, w powiecie radomszczańskim, w gminie Kobiele Wielkie.
W latach 1975–1998 wieś położona była w województwie piotrkowskim.

</doc>
<doc id="401863" url="https://pl.wikipedia.org/wiki?curid=401863" title="Przybyszów (województwo świętokrzyskie)">
Przybyszów (województwo świętokrzyskie)

Przybyszów – wieś w Polsce położona w województwie świętokrzyskim, w powiecie włoszczowskim, w gminie Moskorzew. Leży 3 km na południe od Moskorzewa, 30 km na południe od Włoszczowy, 69 km na południowy zachód od Kielc.
W latach 1975–1998 miejscowość położona była w województwie częstochowskim.
Historia.
Wierni Kościoła rzymskokatolickiego należą do parafii Goleniowy.

</doc>
<doc id="401864" url="https://pl.wikipedia.org/wiki?curid=401864" title="Przybyszów (województwo wielkopolskie)">
Przybyszów (województwo wielkopolskie)

Przybyszów – wieś w Polsce położona w województwie wielkopolskim, w powiecie kępińskim, w gminie Kępno.
Położone ok. 5 km na północ od Kępna, przy drodze krajowej nr 11 Ostrów Wielkopolski-Kluczbork.
W latach 1975–1998 miejscowość położona była w województwie kaliskim.

</doc>
<doc id="401865" url="https://pl.wikipedia.org/wiki?curid=401865" title="Przychody (powiat bialski)">
Przychody (powiat bialski)

Przychody – wieś sołecka w Polsce położona w województwie lubelskim, w powiecie bialskim, w gminie Międzyrzec Podlaski.
Wieś była własnością starosty guzowskiego i nowomiejskiego Stanisława Opalińskiego w 1673 roku, leżała w ziemi mielnickiej województwa podlaskiego w 1795 roku. W latach 1975–1998 miejscowość położona była w województwie bialskopodlaskim.
Historia.
W wieku XIX, Przychody – wieś nad Krzną Południową w ówczesnym powiecie radzyńskim (1867–1975) gminie Misie. W roku 1883 było tu 46 domów i 241 mieszkańców. 
Według spisu z roku 1827 było tu 40 domów i 177 mieszkańców.
Wierni Kościoła rzymskokatolickiego należą do parafii św. Mikołaja w Międzyrzecu Podlaskim.

</doc>
<doc id="401866" url="https://pl.wikipedia.org/wiki?curid=401866" title="Przychody (województwo śląskie)">
Przychody (województwo śląskie)

Przychody – wieś w Polsce położona w województwie śląskim, w powiecie zawierciańskim, w gminie Pilica.
W latach 1975–1998 miejscowość położona była w województwie katowickim.
Przez miejscowość przepływa niewielka rzeka Żebrówka, dopływ Krztyni.

</doc>
<doc id="401867" url="https://pl.wikipedia.org/wiki?curid=401867" title="Przyjma (województwo kujawsko-pomorskie)">
Przyjma (województwo kujawsko-pomorskie)

Przyjma – wieś w Polsce położona w województwie kujawsko-pomorskim, w powiecie mogileńskim, w gminie Mogilno. Miejscowość wchodzi w skład sołectwa Palędzie Dolne.
Podział administracyjny.
W latach 1975–1998 miejscowość położona była w województwie bydgoskim.
Demografia.
Według Narodowego Spisu Powszechnego (III 2011 r.) liczyła 47 mieszkańców. Jest 48. co do wielkości miejscowością gminy Mogilno.

</doc>
<doc id="401868" url="https://pl.wikipedia.org/wiki?curid=401868" title="Przyjma (województwo wielkopolskie)">
Przyjma (województwo wielkopolskie)

Przyjma – wieś w Polsce położona w województwie wielkopolskim, w powiecie konińskim, w gminie Golina.
Do 1870 istniała gmina Przyjma.
W latach 1975–1998 miejscowość położona była w województwie konińskim.
Zobacz też: Przyjma 

</doc>
<doc id="401869" url="https://pl.wikipedia.org/wiki?curid=401869" title="Przykop (województwo podkarpackie)">
Przykop (województwo podkarpackie)

Przykop – wieś w Polsce, położona w województwie podkarpackim, w powiecie mieleckim, w gminie Padew Narodowa}. Wieś leży w północnej części gminy nad rzeką Wisłą.
Wierni Kościoła rzymskokatolickiego należą do parafii Przemienienia Pańskiego w Domacynach położonej w dekanacie Baranów Sandomierski w diecezji sandomierskiej.
Z miejscowości Przykop pochodzi Eugeniusz Kielek, polski działacz związkowy, poseł na Sejm RP.

</doc>
<doc id="401870" url="https://pl.wikipedia.org/wiki?curid=401870" title="Przykop (powiat olsztyński)">
Przykop (powiat olsztyński)

Przykop – wieś w Polsce położona w województwie warmińsko-mazurskim, w powiecie olsztyńskim, w gminie Purda.
W latach 1975–1998 miejscowość położona była w województwie olsztyńskim. Wieś znajduje się w historycznym regionie Warmia.
Zobacz też: Przykop, Przykopka 

</doc>
<doc id="401871" url="https://pl.wikipedia.org/wiki?curid=401871" title="Przylaski (województwo lubuskie)">
Przylaski (województwo lubuskie)

Przylaski – wieś w Polsce, położona w województwie lubuskim, w powiecie żagańskim, w gminie Brzeźnica.
W latach 1975–1998 wieś położona była w województwie zielonogórskim.
Demografia.
Liczba mieszkańców miejscowości w poszczególnych latach:

</doc>
<doc id="401872" url="https://pl.wikipedia.org/wiki?curid=401872" title="Przylaski (województwo mazowieckie)">
Przylaski (województwo mazowieckie)

Przylaski – wieś w Polsce położona w województwie mazowieckim, w powiecie gostynińskim, w gminie Pacyna.
W latach 1975–1998 miejscowość administracyjnie należała do województwa płockiego.

</doc>
<doc id="401873" url="https://pl.wikipedia.org/wiki?curid=401873" title="Przylep (Zielona Góra)">
Przylep (Zielona Góra)

Przylep (niem. "Schertendorf") – część miasta i osiedle administracyjne Zielonej Góry położona nad rzeką Łącza. Do końca 2014 była największą wsią leżącą na terenie gminy Zielona Góra.
W Przylepie znajduje się trawiaste lotnisko Zielona Góra-Przylep z siedzibą Aeroklubu Ziemi Lubuskiej a także przystanek kolejowy. Funkcjonują tu Zespół Edukacyjny nr 6 oraz parafia św. Antoniego.
Na terenie Przylepu działają liczne zakłady produkcyjne z różnych branż. Do najbardziej znanych należą m.in. WGM i Masterchem – producenci opakowań, salon i serwis Mercedesa, spedycja Rossner oraz Szkółka Drzew i Krzewów Ozdobnych Przylep.
Swoją siedzibę ma tu Towarzystwo Sportowe Przylep, klub piłkarski założony w 1946 roku i występujący w IV lidze lubuskiej.
Historia.
Pierwsza wzmianka o miejscowości pochodzi z roku 1400, wymieniajac jako właściciela wsi Siegmunda von Lesslau. Po rodzie Lesslau Przylep należał do rodu Landeskronów. W XVII wieku Melchior Landeskron oskarżył w 1662 roku 85-letnią wiejską znachorkę Kliche o podpalenie swojej karczmy. Ta, torturowana, wskazała na dwie inne kobiety, te zaś na kolejne. Spośród 22 oskarżonych w procesach „czarownic zielonogórskich” część uznana za czarownice została spalona na wzgórzu zwanym Mauseberg (obecnie Górą Mystka). 
Położony nad Złotą Łączą Przylep posiadał cztery młyny wodne. W latach 1860–1885 zbudowano brukowaną drogę łącząca wieś z Zieloną Górą, a w 1870 roku uruchomiono biegnącą tędy linię kolejową i stację. 
W 1908 roku Przylep posiadał jeszcze 12 ha winnic, które miały opinię bardzo dobrych i wydajnych.
W latach 1974–1975 szwedzka firma "Byggproduktion AG" wybudowała w Przylepie kombinat przetwórstwa mięsnego, o którym pisano, że był jednym z „największych w Europie”. Przedsiębiorstwo połączono z działającymi w Zielonej Górze zakładami mięsnymi, miało za zadanie obsługę przetwórstwa w dawnych województwach zielonogórskim i gorzowskim. Zakłady Mięsne Przylep działały do 1994, rok później sytuacja finansowa firmy była tak zła, że zdecydowano się na ogłoszenie upadłości. Upadły zakład przejął 15 Narodowy Fundusz Inwestycyjny, produkcję zawieszono, a obiekty popadły w ruinę.
Filia Groß-Rosen.
Od października 1944 niedaleko wsi istniał obóz "KL Schertendorf" będący jedną z filii obozu koncentracyjnego Groß-Rosen. Przebywali w nim Żydzi, w większości pochodzący z Węgier, pracujący w Zielonej Górze (wówczas niem. "Grünberg") przy budowie wagonów kolejowych dla firmy Beuchelt&amp;Co. Pod koniec lutego 1945 obóz ewakuowano, a jego więźniowie trafili do KL Bergen-Belsen.

</doc>
<doc id="401874" url="https://pl.wikipedia.org/wiki?curid=401874" title="Przylep (województwo zachodniopomorskie)">
Przylep (województwo zachodniopomorskie)

Przylep (do 1945 niem. "Prilipp") – osada w Polsce położona w województwie zachodniopomorskim, w powiecie polickim, w gminie Kołbaskowo.
W latach 1975–1998 miejscowość położona była w województwie szczecińskim.
Od 1 września 2020 w Przylepie działa szkoła podstawowa.
Transport.
Przylep połączony jest ze Szczecinem miejską linią autobusową.

</doc>
<doc id="401875" url="https://pl.wikipedia.org/wiki?curid=401875" title="Przylesie (województwo wielkopolskie)">
Przylesie (województwo wielkopolskie)

Przylesie – wieś w Polsce położona w województwie wielkopolskim, w powiecie leszczyńskim, w gminie Wijewo.
W latach 1975–1998 miejscowość położona była w województwie leszczyńskim.
Do 31 grudnia 2011 miejscowość była przysiółkiem, od 1 stycznia 2012 miejscowość jest wsią.
Zobacz też: Przylesie

</doc>
<doc id="401876" url="https://pl.wikipedia.org/wiki?curid=401876" title="Stanisław Zagajewski">
Stanisław Zagajewski

Stanisław Zagajewski (ur. ok. 1927, zm. 4 kwietnia 2008 we Włocławku) – polski rzeźbiarz samouk, artysta z nurtu Art Brut, sztuki prymitywnej, surowej, intuicyjnej. Przez włocławian nazywany Stasiu Śrubka lub Włocławski Nikifor. 
Życiorys.
Data i miejsce jego urodzin są nieznane. Został znaleziony zimą 1929 roku na stopniach kościoła św. Barbary w Warszawie. Znalezionemu dziecku przypisano imię i nazwisko i wpisano fikcyjną datę i miejsce urodzenia: (Warszawa, 27 września 1927). Dzieciństwo spędził w zakonnych zakładach opiekuńczych w Ciechocinku i Grabiu pod Toruniem. Zarabiał na życie wykonując wiele różnych zawodów: kucharza, ogrodnika, introligatora, krawca, był także stróżem nocnym i konwojentem. Wykonywał też sztukaterie na warszawskiej Starówce, pracował przy budowie MDM-u w Warszawie i Trasie W-Z. 
Rzeźbienie w glinie było od najmłodszych lat jego wielką pasją i namiętnością. Jego zdolności zostały odkryte dość wcześnie, jednak do średniej szkoły plastycznej nie mógł zostać przyjęty, gdyż nie ukończył szkoły podstawowej, a do szkoły budowlanej - z powodu zbyt wątłego zdrowia. 
Sztuki wypalania glinianych form nauczono go w „Cepelii” dla której robił gliniane ptaszki. , otrzymał we Włocławku niewielki domek, gdzie żył i pracował do końca życia. 
Najpełniejszy zbiór (stała ekspozycja - ponad 120 rzeźb; w tym kilka ołtarzy) jest własnością Muzeum Ziemi Kujawskiej i Dobrzyńskiej we Włocławku. Rzeźby Zagajewskiego mają także w swojej kolekcji m.in. Państwowe Muzeum Etnograficzne w Warszawie, Muzeum Śląskie w Katowicach, Muzeum Etnograficzne w Toruniu i Collection de l'Art Brut w Lozannie. Jego prace są pokazywane na wszystkich ważnych wystawach twórców z kręgu tzw. Art Brut. 
1 października 2005 r. otrzymał z rąk ministra kultury Waldemara Dąbrowskiego największe swoje wyróżnienie Brązowy Medal „Zasłużony Kulturze Gloria Artis”. Medal w krótkim czasie został mu ukradziony. 
21 września 2007 r. z okazji 80 urodzin, w czasie uroczystości jubileuszowej otrzymał Nagrodę Specjalną Ministra Kultury i Dziedzictwa Narodowego. 
Został również odznaczony Medalem Honorowym Senatu RP przez senatora Andrzeja Persona.
Zmarł 4 kwietnia 2008 roku około godziny 16:00 w szpitalu, w którym był hospitalizowany od trzech tygodni. Przyczyną śmierci były prawdopodobnie komplikacje związane z zapaleniem płuc i wylewem . Jego grób znajduje się na cmentarzu we Włocławku. 
Jego nazwiskiem została nazwana jedna z ulic Włocławka.

</doc>
<doc id="401877" url="https://pl.wikipedia.org/wiki?curid=401877" title="Przyłęki (województwo kujawsko-pomorskie)">
Przyłęki (województwo kujawsko-pomorskie)

Przyłęki (niem. "Przylenki", "Netzort") – wieś w Polsce, położona w województwie kujawsko-pomorskim, w powiecie bydgoskim, w gminie Białe Błota.
Podział administracyjny.
W latach 1950–1998 miejscowość położona była w województwie bydgoskim.
Nazwa.
Nazwa miejscowości pochodzi od słów – „przy łęku”, tj. przy nizinie nadrzecznej, moczarowatej.
Położenie.
Przyłęki znajdują się około 9 km na południe od granic Bydgoszczy, po południowej stronie obwodnicy drogowej – drogi ekspresowej S5/S10. Wieś znajduje się w skrajnie południowo-wschodniej części gminy Białe Błota. Od zachodu graniczy z sołectwami Prądki i Zielonka, od wschodu z Brzozą, od południa z Olimpinem, natomiast od północy otoczone są Puszczą Bydgoską.
Pod względem fizycznogeograficznym wieś leży w obrębie makroregionu Pradolina Toruńsko-Eberswaldzka, w mezoregionie Kotlina Toruńska i mikroregionie Równina Rynarzewska (Równina Lipnicka).
Charakterystyka.
Miejscowość ma charakter mieszkaniowo-usługowy. Wykazuje silną tendencję rozwojową w kierunku zasiedlenia. We wsi oprócz licznej zabudowy mieszkaniowej znajdują się także obiekty przemysłowe i magazynowe. Rolnictwo posiada znaczenie drugorzędne. We wsi funkcjonuje 7 gospodarstw rolnych o powierzchni powyżej 1 ha.
Przyłęki leżą w pobliżu strefy krajobrazu chronionego – na obrzeżach Puszczy Bydgoskiej oraz łąk, przez które przepływa Stara Noteć i Kanał Notecki.
W skład wsi wchodzą trzy przysiółki o nazwach:
Bliskość miasta Bydgoszczy oraz dostępność dróg międzynarodowych i krajowych (25,  10) wpływa na szybki rozwój sołectwa. Wieś jest uzbrojona w sieć energetyczną i wodociągową oraz telefoniczną. Na terenie Przyłęk znajduje się: szkoła podstawowa od klasy I do VIII o charakterze ekologicznym, posiadająca Certyfikat Szkoły Jakości; kościół parafialny z 1915 roku, kapliczka przydrożna „figurka”, oraz wiele przepustów wodnych. Miejscowość dysponuje dogodnymi warunkami dla rozwoju budownictwa jednorodzinnego. Mieszkańcy Przyłęk to częściowo byli rolnicy, a także ludność napływowa. Wieś jest połączona z Bydgoszczą międzygminnymi liniami autobusowymi nr 91 i 96 kursującymi przez Zielonkę, Ciele, Trzciniec i Białe Błota.
Miejscowość jest siedzibą parafii Wniebowzięcia Najświętszej Marii Panny. W strukturze kościoła rzymskokatolickiego parafia należy do metropolii gnieźnieńskiej, diecezji bydgoskiej, dekanatu Białe Błota.
Na terenie wsi zlokalizowane są dwa nieczynne cmentarze ewangelickie oraz jeden ewangelicko-katolicki.
Historia.
Prehistoria.
Historia osadnictwa na terenie Przyłęk sięga kilku tysięcy lat p.n.e., gdy po ustąpieniu lodowca i ociepleniu klimatu możliwa stała się eksploracja tego terenu przez ludzi. Na terenie wsi odkryto liczne znaleziska archeologiczne pochodzące z okresu neolitu
Okres staropolski.
Przyłęki w okresie staropolskim były wsią szlachecką, która w 1793 r. należała do Antoniego Przysieckiego. Odnotowano ją po raz pierwszy w źródłach pisanych w 1539 roku. Położona była na północnym brzegu Noteci poniżej wsi Brzoza.
Kilkaset metrów na wschód od Przyłęk leżała osada zwana w okresie staropolskim Dziewianowem, bądź Drzewianowem, należąca do starostwa bydgoskiego (obecnie część wsi Przyłęki). W najstarszej zachowanej lustracji starostwa bydgoskiego z 1661 r. jest wzmianka o spustoszeniu wsi Dziewanów, gdzie kiedyś poddani wykonywali pańszczyznę ręczną na rzecz starosty bydgoskiego 4 dni w roku we żniwa. Przed wojną północną mieszkały w Przyłękach 2 rodziny chłopskie, w 1712 już tylko jedna, a w latach 1713 i 1717 wieś była całkowicie opuszczona. Część ludności wiejskiej pod wpływem ciężarów spowodowanych wojną ratowała się ucieczką, bądź też pozostała na miejscu, ale była tak zrujnowana, że nie mogła płacić podatków. 24 czerwca 1731 r. wieś otrzymał w kontrakcie owczarz Jakub Brun, który obowiązany był opłacać czynsz na rzecz wójta bydgoskiego. Pola uprawne liczyły 3 włóki.
Okres zaborów.
Przyłęki w XIX wieku to wieś czynszowa otoczona z jednej strony lasem, a z drugiej otwarta na rozległe łąki nadnoteckie. Spis miejscowości rejencji bydgoskiej z 1833 r. podaje, że we wsi z folwarkiem zwanej "Przyłęki" mieszkało 255 osób (110 ewangelików, 145 katolików) w 28 domach. Dodatkowo istniał folwark "Przyłęki-Górki", gdzie w 16 domach mieszkało 107 osób (85 ewangelików, 22 katolików) oraz osada "Przyłęki-Ostrów", gdzie w 6 domach mieszkało 39 osób (wszyscy ewangelicy). "Drzewianowo" zamieszkiwało natomiast 59 osób (47 ewangelików, 12 katolików) w 10 domach.
Według opisu Jana Nepomucena Bobrowicza z 1846 r. wsie Przyłęki, Ostrów i folwark Górki należały do majątku Przyłęki, należącego do kilkunastu właścicieli. Natomiast Drzewianowo należało do rządowej domeny bydgoskiej.
Kolejny spis z 1860 r. podaje, że wieś "Przyłęki" liczyła 289 mieszkańców (145 ewangelików, 136 katolików, 8 Żydów) w 38 domach. W miejscowości istniała także osada "Przyłęki-Górki", gdzie mieszkało 140 osób (118 ewangelików, 22 katolików) w 19 domach, "Przyłęki-Ostrów" (38 ewangelików w 6 domach) oraz "Drzewianowo", gdzie mieszkało 66 osób (64 ewangelików, 2 katolików) w 7 domach. Na miejscu w Przyłękach znajdowała się szkoła elementarna. Miejscowość należała do parafii katolickiej i ewangelickiej w Bydgoszczy.
Słownik geograficzny Królestwa Polskiego dla roku 1884 podaje, że w Przyłęki stanowiły okręg wiejski, w którego skład wchodziły:
Razem w całym okręgu wiejskim mieszkało 571 osób (348 ewangelików, 223 katolików) w 70 domach. Najbliższa poczta i stacja kolejowa znajdowała się w Chmielnikach Bydgoskich w odległości 6 km. W tym samym roku we wsi Drzewianowo (niem. "Neuholz") mieszkało 99 osób (85 ewangelików, 14 katolików) w 13 domach.
W 1872 r. na północno-wschodnim obrzeżu Przyłęk zbudowano linię kolejową Bydgoszcz-Inowrocław. W okresie zaborów miejscowi ewangelicy należeli do gminy wyznaniowej w Cielu, gdzie w 1893 r. wzniesiono zbór ewangelicki.
Podczas powstania wielkopolskiego Przyłęki znalazły się w pobliżu linii walk oddziałów polskich usiłujących zbliżyć się do Bydgoszczy. W nocy z 21 na 22 stycznia 1919 r. sąsiednią Brzozę zajęły oddziały Pawła Cymsa i Jana Tomaszewskiego, wyprzedzając spodziewaną ofensywę niemiecką. Dzień później teren odzyskał III batalion Grenschutzu, zaś do krwawej potyczki doszło w rejonie Antoniewa.
W 1915 roku w Przyłękach wzniesiono zbór ewangelicki, sfinansowany przez rząd pruski.
Dwudziestolecie międzywojenne.
20 stycznia 1920 roku wieś weszła w skład odrodzonej Rzeczypospolitej. W ramach powiatu bydgoskiego powołano gminę Bydgoszcz Nadleśnictwo zwaną również Bydgoszcz-Wieś, złożoną z 12 gromad wiejskich, m.in. gromady Przyłęki. W latach 20. z miejscowości wyjechało wielu Niemców, a na ich miejsce napływali Polacy. Zmieniał się więc skład narodowościowy, jednakże aż do 1945 r. Przyłęki, podobnie jak okoliczne wsie charakteryzowała się stosunkowo dużym odsetkiem ludności niemieckiej. W okresie międzywojennym w miejscowości było sporo rzemieślników, zwłaszcza rzeźników.
10 kwietnia 1924 r. kard. Edmund Dalbor z dotychczasowej bydgoskiej parafii farnej erygował pięć nowych parafii, w tym parafię Wniebowzięcia Najświętszej Marii Panny w Brzozie-Przyłękach. Obejmowała ona miejscowości z dawnej parafii bydgoskiej: Brzozę wraz z osadą przy jeziorze Jezuickim, Ciele, Emilianowo, Łażyn, Piecki, Prądki, Przyłęki, Stryszek, Zielonkę, oraz miejscowości dotychczas należące do parafii łabiszyńskiej: Czynowiec, Kobylarnię, Olimpin, Antoniewo, Smolno i Wałownicę.
Początkowo dawny zbór ewangelicki w Przyłękach spełniał rolę kościoła parafialnego, a po oddaniu w 1938 roku do użytku kościoła w Brzozie – został kościołem filialnym.
Okupacja niemiecka.
3 i 4 września 1939 r. w trakcie wycofywania się wojsk polskich doszło w okolicy (Łochowo, Murowaniec, Prądki) do dywersji niemieckiej i ostrzeliwania żołnierzy polskich. Zajęcie miejscowości przez wojska hitlerowskie i grupy specjalne, składające się z szowinistów niemieckich, zapoczątkowało represje miejscowej ludności polskiej. Jeszcze we wrześniu 1939 r. aresztowano i rozstrzelano trzech mieszkańców Przyłęk.
W okresie okupacji niemieckiej 1939-1945 miejscowość wchodziła w skład rejencji bydgoskiej, powiatu bydgoskiego (niem. "Landkreis Bromberg"), obwodu urzędowego Bydgoszcz-Wieś (niem. "Amtsbezirk Bromberg-Land"), który składał się z 15 gmin: Białe Błota, Brzoza, Ciele Jachcice, Kruszyn, Lisi Ogon, Łochowice, Łochowo, Murowaniec, Opławiec, Osowa Góra, Prądki, Prądy, Przyłęki i Zielonka.
31 października 1943 roku gmina wiejska Przyłęki (niem. "Netzort") liczyła 467 ha. Mieszkało tu 546 osób w 145 domach.
Po II wojnie światowej.
Tuż po wyzwoleniu zaczęto już w styczniu 1945 r. organizować władze administracyjne. Na terenie powiatu bydgoskiego utworzono 10 urzędów gminnych, w tym gminę Bydgoszcz-Wieś, docelowo z siedzibą w Białych Błotach. Do gminy tej należało 14 gromad (sołectw): Białe Błota, Brzoza, Ciele, Kruszyn Kraiński, Lisi Ogon, Łochowice, Łochowo, Murowaniec, Opławiec, Osowa Góra, Prądki, Prądy, Przyłęki i Zielonka.
Niemcy byli internowani i zatrudniani w polskich gospodarstwach rolnych. Gospodarstwa poniemieckie zajęli Polacy, którzy przybyli z kresów wschodnich. W miejscowości uruchomiono trzyklasową szkołę.
Podczas reformy samorządowej w 1954 r. zamiast gmin utworzono duże gromady. Powstała wtedy gromada Brzoza, która obejmowała m.in. Przyłęki. Od 1 stycznia 1962 roku, po likwidacji gromady Brzoza, wieś weszła w skład gromady Białebłota, a od 1973 r. wchodzi w skład gminy Białe Błota.
Przyłęki od lat 70. XX wieku uchodziły za obszar dogodny dla lokalizacji obiektów magazynowo-przemysłowych, zwłaszcza dla obiektów o małej uciążliwości dla środowiska naturalnego. W jednym z planów zawarty był projekt budowy bocznicy kolejowej od magistrali węglowej Bydgoszcz-Inowrocław do Przyłęk, gdzie rozpoczęto budowę nowych obiektów Zakładów Mięsnych w Bydgoszczy. Budowę przerwano w latach 80. XX wieku. W 2015 zostały zburzone niedokończone hale; w ich miejsce ma powstać centrum dystrybucyjne firmy "Kaufland".
Intensywny rozwój miejscowości rozpoczął się po 2000 r. i związany był z procesem suburbanizacji okolic Bydgoszczy. W okresie 2003-2009 ludność Przyłęk powiększyła się o 64% z 525 do 862 osób.
7 października 2009 r. biskup bydgoski Jan Tyrawa erygował w Przyłękach parafię Wniebowzięcia Najświętszej Marii Panny, a kaplica filialna stała się ponownie kościołem parafialnym.
Pomniki przyrody.
We wsi znajdowały się pomniki przyrody w postaci dwóch jesionów wyniosłych o obwodach 210 i 291 cm, wyciete zostały w 2018 roku. Do 2016 roku rósł także dąb szypułkowy o obwodzie 466 cm
Statystyka.
Poniżej podano wybrane informacje statystyczne dotyczące wsi Przyłęki na podstawie Banku Danych Lokalnych GUS.
Narodowy Spis Powszechny 2002 wykazał, że we wsi Przyłęki mieszkało 508 osób w 157 gospodarstwach domowych. 29% populacji posiadało wykształcenie wyższe lub średnie. We wsi znajdowały się 123 budynki ze 135 mieszkaniami. Co czwarte mieszkanie pochodziło sprzed 1945 roku, zaś 40% wzniesiono w latach 1989-2002.
Narodowy Spis Powszechny 2011 odnotował 1072 mieszkańców Przyłęk. W 2013 r. działalność gospodarczą prowadziło 196 podmiotów, w tym 174 osób fizycznych, 22 osób prawnych, 6 spółek handlowych (w tym 1 z udziałem kapitału zagranicznego). Dominowały małe przedsiębiorstwa (1-9 osób). Tylko 2 przedsiębiorstwa zatrudniały powyżej 50 osób, a 5 – w granicach 10-49 osób.
W latach 2008-2013 oddano do użytku 151 mieszkań – wszystkie w budownictwie indywidualnym. Stanowiło to tylko 10% nowych mieszkań wzniesionych w tym czasie w całej gminie, lecz więcej niż w jakimkolwiek wcześniejszym okresie.
W miejscowości funkcjonowały: oddział przedszkolny (27 dzieci) oraz szkoła podstawowa (96 uczniów).

</doc>
<doc id="401878" url="https://pl.wikipedia.org/wiki?curid=401878" title="Przyłęki (województwo wielkopolskie)">
Przyłęki (województwo wielkopolskie)

Przyłęki (niem. "Ivenbusch") – wieś w Polsce położona w województwie wielkopolskim, w powiecie czarnkowsko-trzcianeckim, w gminie Trzcianka.
W latach 1975–1998 miejscowość położona była w województwie pilskim.
Przyłęki leżą w południowo-zachodniej części gminy, niedaleko drogi wojewódzkiej nr 180, łączącej Trzciankę z Wieleniem.
W okolicach Przyłęk archeolodzy odnaleźli narzędzia kamienne z okresu neolitu.
We wsi ubogiej w zabytki, zachował się przedwojenny kamień przydrożny, pełniący rolę drogowskazu, drewniany barak - siedziba przedwojennej szkoły, a także poniemiecki cmentarz. 
W Przyłękach znajduje się sala wiejska oraz szkoła podstawowa. 
Z Przyłęk pochodził lekkoatleta i olimpijczyk, Tadeusz Zieliński.
Bibliografia.
Zobacz też: Przyłęki 

</doc>
<doc id="401879" url="https://pl.wikipedia.org/wiki?curid=401879" title="Przyłęk (województwo dolnośląskie)">
Przyłęk (województwo dolnośląskie)

Przyłęk (niem. "Frankenberg") – wieś (dawniej miasto) w Polsce położona w województwie dolnośląskim, w powiecie ząbkowickim, w gminie Bardo.
Przyłęk uzyskał lokację miejską przed 1241 rokiem, zdegradowany w 1284 roku.
Podział administracyjny.
W latach 1975–1998 miejscowość położona była w województwie wałbrzyskim.
Demografia.
Według Narodowego Spisu Powszechnego (III 2011 r.) liczył 691 mieszkańców. Jest największą miejscowością gminy Bardo.
Zabytki.
Do wojewódzkiego rejestru zabytków wpisane są:

</doc>
<doc id="401880" url="https://pl.wikipedia.org/wiki?curid=401880" title="Przyłęk (województwo łódzkie)">
Przyłęk (województwo łódzkie)

Przyłęk – wieś w Polsce położona w województwie łódzkim, w powiecie opoczyńskim, w gminie Paradyż.
Prywatna wieś szlachecka, położona była w drugiej połowie XVI wieku w powiecie opoczyńskim województwa sandomierskiego. W latach 1975–1998 miejscowość położona była w województwie piotrkowskim.
Wierni Kościoła rzymskokatolickiego należą do parafii Przemienienia Pańskiego w Wielkiej Woli.

</doc>
<doc id="401881" url="https://pl.wikipedia.org/wiki?curid=401881" title="Przyłęk (województwo podkarpackie)">
Przyłęk (województwo podkarpackie)

Przyłęk – wieś w Polsce położona w województwie podkarpackim, w powiecie kolbuszowskim, w gminie Niwiska.
W latach 1975–1998 miejscowość położona była w województwie rzeszowskim.
We wsi znajduje się zabytkowy bunkier z czasów II wojny światowej.
Od 1967 r. w Przyłęku działa Ludowy Klub Sportowy "Marmury" Przyłęk prowadzący A-klasową drużynę piłkarską.
Znajduje się również zakład obróbki kamienia oraz wytwórnia mas bitumicznych.

</doc>
<doc id="401882" url="https://pl.wikipedia.org/wiki?curid=401882" title="Przyłęk (województwo świętokrzyskie)">
Przyłęk (województwo świętokrzyskie)

Przyłęk – wieś w Polsce położona w województwie świętokrzyskim, w powiecie jędrzejowskim, w gminie Wodzisław.
W latach 1975–1998 miejscowość położona była w województwie kieleckim.

</doc>
<doc id="401883" url="https://pl.wikipedia.org/wiki?curid=401883" title="Przyłęk (województwo wielkopolskie)">
Przyłęk (województwo wielkopolskie)

Przyłęk – wieś w Polsce położona w województwie wielkopolskim, w powiecie nowotomyskim, w gminie Nowy Tomyśl.
W latach 1975–1998 miejscowość położona była w województwie poznańskim.
Historia i położenie.
Wieś, leżąca w obrębie Glińskich Gór, założona została w 1704, jako jedna z osad powstających w okolicach Nowego Tomyśla w ramach kolonizacji olęderskiej i nosiła wówczas nazwę "Zielonka" lub "Przyłęk Olędry". Na terenie dawnej osady młyńskiej Bobrówka (nie istnieje) funkcjonował w latach 1940-1943 karny hitlerowski obóz pracy, co upamiętnia pomnik z 1979. W Bobrówce w 1508 działał młyn Ostrorogów z Lwówka, wyposażony w dwa młyńskie koła. W tym rejonie przebiegała w XVI wieku granica dóbr trzcielskich i zbąszyńskich. W latach 1975–1998, około 600 metrów od pomnika znajdował się trójstyk granic województw: gorzowskiego, poznańskiego i zieleonogórskiego (obecnie gmin: Nowy Tomyśl, Miedzichowo i Zbąszyń). Od 1973 planowana jest w tym rejonie zapora spiętrzająca Czarną Wodę i Bobrówkę w Zbiornik Bobrówka.
W okresie Wielkiego Księstwa Poznańskiego (1815-1848) miejscowość wzmiankowana jako Przyleg Olendry należała do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Przyleg Olendry należał do okręgu lutomyślskiego i stanowił część rozległego majątku Tomyśl stary, którego właścicielem był wówczas Hangsdorf. W skład majątku Tomyśl stary wchodziło łącznie 13 wsi. Według spisu urzędowego z 1837 roku Przyleg Olendry liczył 527 mieszkańców i 79 dymów (domostw).

</doc>
<doc id="401884" url="https://pl.wikipedia.org/wiki?curid=401884" title="Przyłubie (województwo kujawsko-pomorskie)">
Przyłubie (województwo kujawsko-pomorskie)

Przyłubie – wieś w Polsce, położona w województwie kujawsko-pomorskim, w powiecie bydgoskim, w gminie Solec Kujawski.
W latach 1975–1998 wieś położona była w województwie bydgoskim.
Położenie.
Przyłubie położone jest w północnej części gminy Solec Kujawski. Zabudowa rozciąga się wzdłuż drogi wojewódzkiej nr 394 204, łączącej wieś z Solcem Kujawskim na zachodzie i drogą krajową nr 10 10 na wschodzie.
Pod względem fizycznogeograficznym wieś Przyłubie leży na terenie Kotliny Toruńskiej nieopodal Wisły, natomiast rozległe sołectwo obejmuje również zwydmioną wysoką terasę pradolinną, którą porasta Puszcza Bydgoska.
Charakterystyka.
Przyłubie jest jedną z czterech wsi sołeckich wchodzących w skład gminy Solec Kujawski. Od południa otoczona jest Puszczą Bydgoską, a na północy otwiera się na dolinę Wisły. Domy ulokowane są wzdłuż skarpy doliny Wisły. Na południowym wschodzie, tuż za drogą krajową nr 10 znajduje się przystanek kolejowy na linii kolejowej nr 18 Bydgoszcz-Toruń. Tereny leśne na południe od wsi porastają wydmy śródlądowe o wysokościach względnych do 20 m. Teren ten należy do Obszaru Chronionego Krajobrazu Wydm Kotliny Toruńsko-Bydgoskiej. W 2012 roku Przyłubie zamieszkiwało 231 osób. Na terenie wsi produkcję rolniczą prowadzi 45 gospodarstw rolnych. Powierzchnia ogólna gruntów wynosi 538 ha, w tym 500 ha użytków rolnych. Główne kierunki produkcji to uprawa zbóż, roślin okopowych i pastewnych.
Powierzchnia sołectwa Przyłubie wynosi 12 901 ha i obejmuje większość gminy Solec Kujawski, przede wszystkim tereny leśne. Na polanie Kabat w Puszczy Bydgoskiej, należącej do sołectwa Przyłubie 4 września 1999 roku uruchomiono Radiowe Centrum Nadawcze z nadajnikiem o mocy 1000 KW i dwoma masztami radiowymi o wysokości 330 i 289 m, które emitują I Program Polskiego Radia.
We wsi zachowały się dwa budynki związane z osadnictwem olęderskim. Są to chałupy drewniane konstrukcji zrębowej z końca XIX wieku (nr 10 z 1874 r. w pobliżu cmentarza i nr 5 z 1869 r.). Zbudowano je dla rodzin niemieckich Pansegrau, potomków mennonitów. W 1946 roku przeszły one na własność Skarbu Państwa, a później oddano je w użytkowanie polskim repatriantom przybyłym z Wołynia.
W centrum wsi, na niewielkim wzniesieniu, co jest charakterystyczne dla osadnictwa olęderskiego, umiejscowiony jest cmentarz menonicko-ewangelicki z XIX wieku. Na zachód od cmentarza stoi murowany dom mieszkalny – dawna szkoła podstawowa zbudowana w 1885 roku. Zachodnie skrzydło budynku adaptowano na świetlicę wiejską, a na dziedzińcu szkolnym, rośnie okazały, 400-letni pomnikowy dąb szypułkowy o obwodzie w pierśnicy 436 cm.
Szlaki turystyczne.
We wsi rozpoczynają się, względnie kończą trzy piesze szlaki PTTK prowadzące przez Puszczę Bydgoską. Są to:
Przez wieś przebiegają również trasy rowerowe:
Historia.
I Rzeczpospolita.
Historia wsi sięga roku 1359, kiedy król polski Kazimierz Wielki zezwolił na lokację Przyłubia na prawie chełmińskim. Przywilej ten stanowi jeden z najstarszych dowodów osadnictwa wiejskiego na prawie niemieckim w dobrach rycerskich północnych Kujaw. Pierwszym właścicielem wsi był Stanisław Kiwalicz, sędzia kujawski, dziedzic Ostrowa i terenów, na których powstała wieś Przyłubie. W XVI wieku wieś należała do parafii rzymskokatolickiej w Solcu oraz była własnością szlachecką Przyłubskich. Z powodu trudności w zagospodarowaniu ziemi, którą stanowiły w dużej części zalewane przez Wisłę łąki i moczary, dziedzic Maciej Przyłubski w 1594 r. wpadł na pomysł sprowadzenia do wsi osadników olęderskich. Olędrzy znani byli już w Rzeczypospolitej po tym, jak w XVI wieku zagospodarowali Żuławy Wiślane, sprowadzeni przez mieszczaństwo Gdańska. W kolejnych latach osiedlali się wzdłuż Doliny Dolnej Wisły, a w 1574 r. osiedli w okolicy Torunia i Wielkiej Nieszawki.
W sprowadzeniu olędrów do Przyłubia pośrednikami byli dwaj bracia – Niemcy Wilhelm i Jan Wilde z Otorowa. 3 stycznia 1594 r. Maciej Przyłubski wystawił w Toruniu dokument, mocą którego wydzierżawił wieś osadnikom olęderskim. Kolonistów (około 10 rodzin) reprezentowali Maciej i Herman Becker. Osadnicy mieli zagwarantowaną wolność osobistą i prawo do prowadzenia dowolnej działalności gospodarczej (uprawy, hodowla, łowiectwo, rybołówstwo, warzenie piwa, handel zbożem itd.) Mogli zatrudniać rzemieślników, a także zezwalać na ich stałe osiedlanie się. Zobowiązani byli natomiast płacić czynsz roczny oraz jednorazowo tzw. odstępne na rzecz dziedzica. W razie powodzi, pożaru lub wojny mogli uzyskać zwolnienie z podatków.
Granice wydzierżawionej ziemi sięgały Wisły, następnie koło góry Bobrowo przechodziły koło domu rybaków aż do Starego Przyłubia. Holendrzy mieli wolny dostęp do Wisły, do lasów i łąk, które jednak wymagały osuszenia. Nowa osada olęderska miała nosić nazwę Przyłubia Małego lub Niemieckiego w przeciwieństwie do starszego Przyłubia Wielkiego lub Polskiego. Dwie osady sąsiadowały ze sobą i w związku z tym za ewentualne szkody uczynione przez bydło po jednej lub drugiej stronie należało płacić odszkodowanie.
Pierwsi osadnicy byli mennonitami. W kontrakcie dzierżawnym mieli zagwarantowaną wolność religijną. Mogli odprawiać własne nabożeństwa, budować kościół i utrzymywać swojego duchownego. W praktyce korzystali jednak z kościoła parafialnego w Solcu, gdzie chrzcili swoje dzieci, natomiast zmarłych chowano na miejscowym cmentarzu, którego relikty zachowały się do dzisiaj.
Olędrzy wprowadzili wysoką kulturę rolną i hodowlę, a głównie umiejętność osuszania terenów nadwiślańskich. Z okolic Solca Kujawskiego olędrzy rozpostarli się na cały powiat bydgoski. Akcję osiedlania olędrów prowadzili od 1596 r., aż do rozbiorów wójtowie i starostowie bydgoscy i soleccy. W połowie XVIII wieku wokół Bydgoszczy i Solca istniało około 40 osad opartych na kontraktach czynszowych typu olęderskiego. Chłopi olęderscy z czasem wykupili swe gospodarstwa i stali się ich prawnymi właścicielami. Gminy olęderskie posiadały własny samorząd, który już w XVII wieku prowadził m.in. szkoły wiejskie, także w Przyłubiu. W XVIII wieku wsie musiały uiszczać podatki (czynsz, pogłówne, hiberna, gajowe, dziesięcina na rzecz kościoła), a gospodarzy czasem wzywano do prac polowych lub pomocniczych (szarwarki) na rzecz dworu, lecz za stosowną opłatą w naturze (piwo, zboże). Do gmin olęderskich nie mogli należeć chłopi polscy. Stąd w składzie narodowościowym tych wsi dominował żywioł holenderski, później niemiecki.
W 1700 r. połowa wsi Przyłubie była już rozparcelowana między kolonistów. Dziedzic Przyłubski zatrzymał dla siebie kilkaset morgów z małym dworkiem, w którym osadził jako dzierżawcę Seweryna Pieniążka. Tuż przed I rozbiorem Polski Stare Przyłubie należało do Antoniego Nieborskiego. W I połowie XIX wieku cała wieś była już w rękach niemieckich, po wykupie Przyłubia Polskiego przez potomków olędrów.
Okres zaboru.
W XIX wieku nastąpił rozwój osadnictwa niemieckiego. Wiązało się to z celową germanizacją tych ziem. Do wsi napływali koloniści, korzystając z pomocy finansowej państwa pruskiego. Ewangelików przyporządkowano początkowo do parafii ewangelickiej w Bydgoszczy, a od 1833 do nowo powstałej parafii ewangelickiej w Solcu, dla której w 1847 r. wzniesiono świątynię.
Spis miejscowości rejencji bydgoskiej z 1833 r. podaje, że w Przyłubiu Niemieckim (niem. "Deutsch Przylubie") mieszkało 223 osób (216 ewangelików, 7 katolików) w 30 domach. Miejscowość obejmowała również kępy na Wiśle. Według opisu Jana Nepomucena Bobrowicza z 1846 r. wsie Przyłubie Polskie i Niemieckie należały do majątku należącego do von Kriegera. Kolejny spis z 1860 r. rozróżnia wsie: Przyłubie Niemieckie oraz Przyłubie Polskie. W Przyłubiu Niemieckim mieszkało 204 osób (wszyscy ewangelicy) w 32 domach. Na miejscu znajdowała się szkoła elementarna. W Przyłubiu Polskim mieszkało 37 osób (wszyscy ewangelicy) w 6 domach. Wieś ta była częścią majątku, którego właścicielem był Weisser. Mieszkało w nim 98 osób (71 ewangelików, 27 katolików) w 6 domach. Miejscowości należały do parafii katolickiej i ewangelickiej w Solcu.
Dla roku 1884 Słownik geograficzny Królestwa Polskiego podaje, że Przyłubie Polskie (niem. "Weichselthal") było dominum wiejskim, położonym 3 km od Solca. We wsi mieszkało 42 osób (wszyscy ewangelicy) w 5 domach, natomiast całe dominium liczyło 111 osób (97 ewangelików, 14 katolików) w 9 domach. Majątek obejmował 70638 ha gruntów, w tym 9965 ha użytków rolnych, 1741 ha łąk, 6065 ha pastwisk, 51611 ha lasów oraz 1266 ha nieużytków. We wsi funkcjonowała cegielnia parowa. Natomiast Przyłubie Niemieckie (niem. "Graetz an der Weichsel") było wsią i okręgiem wiejskim w powiecie bydgoskim, położonym 6 km od Solca. We wsi mieszkało 259 osób (wszyscy ewangelicy) w 28 domach, natomiast w całym okręgu 284 osób (271 ewangelików, 12 katolików, 1 Żyd). Do okręgu oprócz wsi należała osada Piaski (13 osób) oraz domy kolejarzy (12 osób).
W 1885 r. zbudowano we wsi murowany budynek szkoły. W tym czasie rozpoczęto również regulację Wisły. Z mapy z 1890 roku wynika, że wzdłuż rzeki zbudowano wały przeciwpowodziowe.
W latach 1844-1850 utwardzono szosę prowadzącą przez Przyłubie z Solca do Podgórza koło Torunia. W 1861 r. przez Łęgnowo, Solec Kujawski i Przyłubie poprowadzono Kolej Warszawsko-Bydgoską łączącą Bydgoszcz z Toruniem, Włocławkiem, Kutnem i docelowo z Warszawą. Było to pierwsze spięcie sieci kolejowej pruskiej i rosyjskiej. W Przyłubiu powstał przystanek kolejowy.
Okres po 1920.
Wieś znalazła się w granicach odrodzonej Polski 20 stycznia 1920 r. na mocy traktatu wersalskiego. W okresie międzywojennym należała, podobnie jak w XIX wieku do powiatu bydgoskiego. W okolicy ponad 80% ludności stanowili Niemcy, z wyjątkiem miasta Solca, gdzie dominował żywioł polski. Rozróżniano wówczas Przyłubie Polskie, leżące bliżej Solca nad Wisłą oraz Przyłubie Kraińskie (dawniej Niemieckie) rozlokowane wzdłuż drogi z Solca do Torunia. W 1925 roku Przyłubie Polskie włączono do Solca Kujawskiego, a w 1928 r. otwarto we wsi szkołę polską, w miejsce działającej wcześniej szkoły niemieckiej.
W czasie okupacji niemieckiej miejscowy Selbstschutz dokonał wielu zbrodni na ludności polskiej. Jesienią 1939 r. masowe egzekucje trwały kilkanaście dni, m.in. w Otorowie. Później dokonywano wysiedleń Polaków z gospodarstw rolnych, domów i mieszkań. Na ich miejsce osiedlano Niemców z Wołynia, krajów nadbałtyckich i Besarabii. W latach 1939-1945 wieś wchodziła w skład gminy Solec Kujawski, powiatu bydgoskiego (niem. "Landkreis Bromberg"), rejencji bydgoskiej, w okręgu Gdańsk-Prusy Zachodnie.
Po zakończeniu wojny zgodnie z ustaleniami konferencji poczdamskiej ludność niemiecka została wysiedlona, a gospodarstwa przekazano m.in. przesiedleńcom z Wołynia oraz Polski centralnej. W konsultacjach dotyczących projektów nowego podziału administracyjnego w latach 1947-1950, mieszkańcy wsi opowiadali się za pozostawieniem gminy Solec Kujawski, choć istniały koncepcje likwidacji gminy i rozdzielenia jej między Bydgoszcz, Nową Wieś Wielką i Wielką Nieszawkę.
Reforma administracyjna z 25 września 1954 r. zlikwidowała gminy i gminne rady narodowe, powołując w ich miejsce gromady wraz z gromadzkimi radami narodowymi. Utworzono wówczas gromadę Solec Kujawski, w której skład weszła m.in. wieś Przyłubie. W 1961 r. należące do wsi łąki nadwiślańskie (12 ha) po północnej stronie Wisły wyłączono na rzecz Złejwsi Wielkiej w gromadzie Toporzysko. 1 stycznia 1973 r. z gromady wykształciła się miejsko-wiejska gmina Solec Kujawski.
W wyniku reformy administracyjnej 1 stycznia 1999 Przyłubie znalazło się w województwie kujawsko-pomorskim w powiecie bydgoskim.

</doc>
<doc id="401885" url="https://pl.wikipedia.org/wiki?curid=401885" title="Przyłubie (województwo mazowieckie)">
Przyłubie (województwo mazowieckie)

Przyłubie – wieś w Polsce położona w województwie mazowieckim, w powiecie pułtuskim, w gminie Zatory.
Wierni Kościoła rzymskokatolickiego należą do parafii św. Małgorzaty w Zatorach.
W latach 1975–1998 miejscowość położona była w województwie ostrołęckim.

</doc>
<doc id="401886" url="https://pl.wikipedia.org/wiki?curid=401886" title="Przyłubie (województwo wielkopolskie)">
Przyłubie (województwo wielkopolskie)

Przyłubie – wieś w Polsce położona w województwie wielkopolskim, w powiecie konińskim, w gminie Skulsk.
W latach 1975–1998 miejscowość położona była w województwie konińskim.
Zobacz też: Przyłubie 

</doc>
<doc id="401887" url="https://pl.wikipedia.org/wiki?curid=401887" title="Przymuszewo (województwo kujawsko-pomorskie)">
Przymuszewo (województwo kujawsko-pomorskie)

Przymuszewo – wieś w Polsce położona w województwie kujawsko-pomorskim, w powiecie tucholskim, w gminie Kęsowo.
W latach 1975–1998 miejscowość położona była w województwie bydgoskim. Według Narodowego Spisu Powszechnego (III 2011 r.) liczyła 299 mieszkańców. Jest siódmą co do wielkości miejscowością gminy Kęsowo.

</doc>
<doc id="401888" url="https://pl.wikipedia.org/wiki?curid=401888" title="Przymuszewo (powiat chojnicki)">
Przymuszewo (powiat chojnicki)

Przymuszewo – (dodatkowa nazwa w j. kaszub. Przëmùszewò, "Zwangsbruch", niem. "Zwangshof") – wieś kaszubska w Polsce położona w województwie pomorskim, w powiecie chojnickim, w gminie Brusy na północnym obrzeżu Zaborskiego Parku Krajobrazowego. Wieś jest siedzibą sołectwa Przymuszewo, w którego skład wchodzą również: Bytówko, Gapowo, Kruszyn, Lendy, Parzyn, Peplin, Windorp i Zimna Kawa.
W latach 1975–1998 miejscowość położona była w województwie bydgoskim.
We wsi swoją siedzibę ma Nadleśnictwa Przymuszewo.
We wsi także znajduje się ponad 100-letnia szkoła, w której wisi tablica upamiętniająca tutejszą pisarkę Annę Łajming.

</doc>
<doc id="401889" url="https://pl.wikipedia.org/wiki?curid=401889" title="Przyrowa (województwo mazowieckie)">
Przyrowa (województwo mazowieckie)

Przyrowa – wieś w Polsce położona w województwie mazowieckim, w powiecie ciechanowskim, w gminie Ojrzeń.
W latach 1975–1998 miejscowość położona była w województwie ciechanowskim.

</doc>
<doc id="401890" url="https://pl.wikipedia.org/wiki?curid=401890" title="Przysieka (województwo lubuskie)">
Przysieka (województwo lubuskie)

Przysieka (niem. "Steinhöfel") – wieś w Polsce położona w województwie lubuskim, w powiecie strzelecko-drezdeneckim, w gminie Zwierzyn.
W latach 1975–1998 miejscowość położona była w województwie gorzowskim.

</doc>
<doc id="401891" url="https://pl.wikipedia.org/wiki?curid=401891" title="Przysieka (województwo małopolskie)">
Przysieka (województwo małopolskie)

Przysieka – wieś w Polsce, położona w województwie małopolskim, w powiecie miechowskim, w gminie Kozłów.
W latach 1975–1998 miejscowość położona była w województwie kieleckim.
W miejscowości znajduje się leśniczówka Tunel oraz rezerwat przyrody Kępie.
Z Przysieki pochodzi Witold Bień, polski ekonomista, prezes Narodowego Banku Polskiego.
Historia.
Podczas II wojny światowej do wsi wkroczyli Ukraińcy z dywizji SS-Galizien. W odwecie za działalność oddziału AK „Dzięcioła” zamordowali 7 osób oraz spalili 22 zabudowania gospodarcze.

</doc>
<doc id="401892" url="https://pl.wikipedia.org/wiki?curid=401892" title="Przysietnica (województwo małopolskie)">
Przysietnica (województwo małopolskie)

Przysietnica – wieś w Polsce, położona w województwie małopolskim, w powiecie nowosądeckim, w gminie Stary Sącz.
W latach 1975–1998 miejscowość położona była w województwie nowosądeckim.
Wieś leży w dolinie Przysietnickiego Potoku (lewobrzeżnego dopływu Popradu), na południowy zachód od Barcic Górnych. Graniczy z Barcicami Górnymi, gminą Rytro (Roztoka Ryterska), Gaboniem i Moszczenicą Wyżną.
Wieś znajduje się na wys. od 360 m n.p.m. (dolina Przysietnickiego Potoku) do 1191,3 m n.p.m. (Złomnisty Wierch).
Historia.
Wymieniona w dokumencie księżnej Kingi (Kunegundy) z 1280 wieś "Presecznica" utożsamiana jest z obecną Przysietnicą.
Obecna nazwa wsi ustaliła się dopiero w XVIII w. Nazwa wsi ma pochodzić od przesieków leśnych, ewentualnie od głębokiej doliny, która przecina góry.
Wieś od 1280 r. należała do klasztoru klarysek w Starym Sączu. W bliżej nieznanych okolicznościach w XIV w. stała się wsią królewską, wchodzącą w skład starostwa barcickiego. Podobnie jak całe to starostwo od 1770 r. stała się częścią monarchii Habsburgów. Od 1785 była częścią austriackich dóbr państwowych zwanych Kamerą ("K. und k. Cameral-Amt") z siedzibą w Starym Sączu. W autonomicznej Galicji stanowiła gminę jednowioskową z obszarem dworskim. Po reformie administracyjnej w 1933 r. stała się gromadą gminy zbiorowej Stary Sącz. W latach 1954–1960 stanowiła samodzielną Gromadzką Radę Narodową.
W 1961 połączono ją z GRN w Barcicach. Od 1973 r. jest sołectwem gminy Stary Sącz.
W 1981 we wsi erygowano parafię rzymskokatolicką pw. św. Jana Chrzciciela należącą do dekanatu Stary Sącz. Poprzednio mieszkańcy należeli do parafii w Barcicach.
Wieś nie posiada herbu. W czasach autonomii galicyjskiej gmina posługiwała się pieczęcią przedstawiającą postać św. Klary.
Ochotnicza Straż Pożarna.
Wieś posiada Ochotniczą Straż Pożarną, założoną w 1936. Jednostka znajduje się poza krajowym systemem ratowniczo-gaśniczym, posiada dwa samochody bojowe: Man 12.232 GBA 2,5/16 i Nissan Pathfinder SLRr.

</doc>
<doc id="401893" url="https://pl.wikipedia.org/wiki?curid=401893" title="Przysietnica (województwo podkarpackie)">
Przysietnica (województwo podkarpackie)

Przysietnica – wieś w Polsce, położona w województwie podkarpackim, w powiecie brzozowskim, w gminie Brzozów.
Integralne części wsi.
Miejscowość liczy ponad 4 tys. mieszkańców, położona jest na Pogórzu Karpackim, w paśmie Pogórza Dynowskiego; przez środek wsi płynie rzeka Sietnica dopływ Stobnicy, która swe źródło ma w lesie na terenie Przysietnicy. Miejscowość jest siedzibą rzymskokatolickiej parafii św. Marcina należącej do dekanatu Brzozów w archidiecezji przemyskiej.
Na przełomie XVI i XVII wieku położona była w ziemi sanockiej województwa ruskiego. Wieś klucza brzozowskiego biskupów przemyskich. W połowie XIX wieku właścicielem posiadłości tabularnej Przysietnica było biskupstwo przemyskie rzymskokatolickie.
Do 1954 roku istniała gmina Przysietnica. W latach 1975–1998 miejscowość położona była w województwie krośnieńskim.
W 1413 roku Zyndram z Maszkowic otrzymując wieś Przysietnicę wziął na siebie obowiązek obrony ziemi przed najazdami Tatarów i przed zbójnikami beskidzkimi.
Z Przysietnicy pochodzą:

</doc>
<doc id="401894" url="https://pl.wikipedia.org/wiki?curid=401894" title="Przystronie (województwo dolnośląskie)">
Przystronie (województwo dolnośląskie)

Przystronie (niem. "Pristram in Schlesien") – wieś w Polsce położona w województwie dolnośląskim, w powiecie dzierżoniowskim, w gminie Łagiewniki.
Podział administracyjny.
W latach 1975–1998 miejscowość położona była w województwie wrocławskim.
Położenie.
Wieś położona jest nad potokiem Krzywula. W pobliżu ślady szańców obronnych z roku 1240. We wsi znajduje się kaplica mszalna pw. św. Krzysztofa zbudowana w latach 1993-1994. Należy do parafii św. Antoniego w Ratajnie. Na wzgórzu na północ od wsi znajdowały się ruiny wiatraka holenderskiego z XVIII wieku.
Historia.
Podczas akcji germanizacyjnej nazw miejscowych i fizjograficznych historyczna nazwa niemiecka "Pristram in Schlesien" została w 1936 r. zastąpiona przez administrację nazistowską sztuczną formą "Breitental".
Zabytki.
Do wojewódzkiego rejestru zabytków wpisany jest obiekt:
Szlaki turystyczne.
 - Jordanów Śląski - Glinica - Janówek - Sokolniki - Łagiewniki - Przystronie - Jasinek - Niemcza - Stasin - Starzec - Strachów - Żelowice

</doc>
<doc id="401895" url="https://pl.wikipedia.org/wiki?curid=401895" title="Przystronie (województwo wielkopolskie)">
Przystronie (województwo wielkopolskie)

Przystronie – wieś w Polsce, położona w województwie wielkopolskim, w powiecie konińskim, w gminie Sompolno. 
W latach 1975–1998 wieś położona była w województwie konińskim. W roku 2009 liczyła 135 mieszkańców. Mieszkańcy wsi wyznania katolickiego przynależą do parafii św. Andrzeja Apostoła w Mąkolnie.
Według gminnej ewidencji zabytków we wsi znajdują się zabytkowy gliniany dom z ok. 1900 roku oraz cmentarz ewangelicko-augsburski z końca XIX wieku. W Przystroniu znajduje się też nieczynna stacja kolei wąskotorowej oraz zabytkowy młyn, który w ostatnim czasie został odrestaurowany.

</doc>
<doc id="401896" url="https://pl.wikipedia.org/wiki?curid=401896" title="Przytuły (województwo mazowieckie)">
Przytuły (województwo mazowieckie)

Przytuły – wieś w Polsce położona w województwie mazowieckim, w powiecie makowskim, w gminie Krasnosielc. Leży nad rzeką Orzyc.
W latach 1975–1998 miejscowość położona była w województwie ostrołęckim.
Wierni kościoła rzymskokatolickiego należą do parafii św. Jana Kantego w Krasnosielcu.

</doc>
<doc id="401897" url="https://pl.wikipedia.org/wiki?curid=401897" title="Przytuły (województwo podlaskie)">
Przytuły (województwo podlaskie)

Przytuły – wieś w Polsce położona w województwie podlaskim, w powiecie łomżyńskim, w gminie Przytuły.
Miejscowość jest siedzibą gminy Przytuły.
Wierni kościoła rzymskokatolickiego należą do parafii Krzyża Świętego w Przytułach.
Historia.
Wieś królewska położona była w drugiej połowie XVI wieku w powiecie radziłowskim ziemi wiskiej województwa mazowieckiego.
Początki wsi Przytuły sięgają pierwszej ćwierci czternastego wieku. W 1422 roku książę Janusz I nadał Kiełczowi herbu Kościesza wójtostwo we wsi książęcej, która od jego imienia przyjęła nazwę Kiełczewo i tak była początkowo nazywana. W 1436 r. książę Władysław wystawił akt fundacji kościoła w Przytułach, swojej książęcej wsi. W 1506 roku w Przytułach odbył się sejmik ziemi wiskiej, gdzie została zawarta ugoda między bartnikami i szlachtą wiską, zezwalająca szlachcie na wykup barci w swoich dobrach pod określonymi warunkami. Rzeka Przytulanka, która przepływa przez Przytuły, aż do 1481 roku nazywana była Kubrą
Parafia w Przytułach jest jedną z najstarszych w powiecie łomżyńskim erygowana została w pierwszej połowie XV wieku. Pierwszy drewniany kościół spłonął w 1656 roku, drugi rozebrano w 1770 roku, a trzeci przetrwał aż do 1941 roku, kiedy to został zniszczony podczas działań wojennych. Obecny kościół pw. Świętego Krzyża budowano w latach 1950 - 1960. 
Elementem atrakcyjności turystycznej gminy są lasy. Stanowią one głównie bazę rekreacji związaną z grzybobraniem oraz zbiorami runa leśnego. Trudnością w turystycznym wykorzystaniu lasów jest ich prywatna struktura własności. Potencjał turystyczny stanowią występujące w gminie zabytki oraz stanowiska archeologiczne. 
W latach 1921–1939 wieś i osada młyńska leżała w województwie białostockim, w powiecie kolneńskim (od 1932 w powiecie łomżyńskim), w gminie Przytuły.
Według Powszechnego Spisu Ludności z 1921 roku wieś i osadę młyńską zamieszkiwały 262 osoby, 225 było wyznania rzymskokatolickiego, a 37 mojżeszowego. Jednocześnie 260 mieszkańców zadeklarowało polską przynależność narodową, 2 żydowską. Było tu 38 budynków mieszkalnych. Miejscowość należała do miejscowej parafii rzymskokatolickiej w m. Przytuły. Podlegała pod Sąd Grodzki w Stawiskach i Okręgowy w Łomży.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.
W miejscowości znajduje się kościół, który jest siedzibą parafii Krzyża Świętego. W strukturze kościoła rzymskokatolickiego parafia należy do metropolii białostockiej, diecezji łomżyńskiej, dekanatu Jedwabne.

</doc>
<doc id="401898" url="https://pl.wikipedia.org/wiki?curid=401898" title="Przywidz (województwo łódzkie)">
Przywidz (województwo łódzkie)

Przywidz – wieś w Polsce położona w województwie łódzkim, w powiecie poddębickim, w gminie Pęczniew.
W latach 1975–1998 miejscowość położona była w województwie sieradzkim. Przed wojną wieś leżała w województwie wielkopolskim, w powiecie tureckim. Powierzchnia: ok. 365 ha, w tym 20% to grunty orne, 52% łąki, 16% lasy, a reszta nieużytki i inne. Do sołectwa należą miejscowości: Jasienie, Krowica, Przywidz I i Przywidz II.

</doc>
<doc id="401899" url="https://pl.wikipedia.org/wiki?curid=401899" title="Przywidz (województwo pomorskie)">
Przywidz (województwo pomorskie)

Przywidz (kaszb. "Przëwidz", niem. "Mariensee") – wieś kaszubska w Polsce, położona w województwie pomorskim, w powiecie gdańskim, w gminie Przywidz nad jeziorami Przywidzkim Wielkim i Małym, przy drodze wojewódzkiej nr . W ostatnich latach wieś coraz szerzej wykorzystuje swoje walory turystyczno-rekreacyjne (położenie nad jeziorami i okoliczne wzgórza). Znajdują się tu: camping nad jeziorem, ośrodki wypoczynkowe i kąpielisko, rozwija się agroturystyka, powstały liczne kwatery prywatne. Latem jest organizowany doroczny RockBlu Przywidz Festiwal.
Miejscowość jest siedzibą sołectwa Przywidz, w którego skład wchodzą również Gromadzin i Katarynki, oraz gminy Przywidz.
W miejscowości znajduje się parafia rzymskokatolicka św. Franciszka Ksawerego, należąca do dekanatu Kolbudy, archidiecezji gdańskiej.
Historia.
Tereny gminy Przywidz zamieszkałe były już dwa tysiące lat p.n.e. w młodszej epoce kamienia, o czym świadczy znaleziona tu ceramika. W okolicach wsi Klonowo, Przywidz i Trzepowo lokalizowane są przez archeologów osady prasłowiańskie. Pierwsza wzmianka w przekazach historycznych na temat rejonu Przywidz pojawiła się ponad 700 lat temu, na przełomie XIII i XIV wieku. W dokumencie z 1294 r. mowa jest o nadaniu przez księcia pomorskiego Mestwina II majątków Przywidz, Trzepowo i Klonowo zakonowi cystersów z Eldeny. Nadanie to potwierdził król Władysław Łokietek w 1328 roku. Losy Przywidza i okolic od 1466 roku, więc od czasu podpisania pokoju toruńskiego, związane były z Królestwem Polskim. Dobra tutejsze często zmieniały właścicieli. Początkowo byli nimi biskupi kujawscy, następnie gdańszczanie – katolicka rodzina Przywidzkich, a po reformacji protestancka rodzina Linde.
W XVI wieku istniał w Przywidzu drewniany kościół rzymskokatolicki, który stał w miejscu istniejącego obecnie cmentarza. Po wprowadzeniu na te ziemie protestantyzmu zbudowano zbór, który na początku XVIII w przeszedł w ręce katolików, gdy ówczesna dziedziczka Barbara Lindówna przyjęła katolicyzm. Biskup Szembek wizytujący Kościół na Pomorzu w 1701 roku konsekrował świątynię i nadał jej tytuł Św. Franciszka Ksawerego. W 1722 r. obok starego kościoła wybudowano nowy murowany (ryglowy), po czym stary rozebrano.
Po rozbiorze Polski tereny gminy Przywidz znajdowały się w granicach Prus. Pod koniec XIX w. wzmiankowane są w dokumentach już wszystkie istniejące dziś miejscowości gminy. Jak podają źródła, w Przywidzu istniał w tym czasie kościół i szkoła ewangelicka, młyn wodny, gorzelnia parowa, krochmalnia, cegielnia, stacja pocztowa połączona pocztą osobową z Gdańskiem i Kościerzyną. Odbywały się tu cztery jarmarki handlu końmi i bydłem. Tereny te uległy wówczas silnej reformacji, co nie przeszkodziło małej społeczności katolickiej w budowie istniejącego do dziś ceglanego kościoła pw. św. Franciszka Ksawerego (1903), który wraz ze świątynią w pobliskim Mierzeszynie tworzył parafię. W 1909 roku powstała kolejna murowana świątynia w Przywidzu – ewangelicki kościół pw. Najświętszej Marii Panny. 
W 1920, po powstaniu odrodzonego państwa polskiego, Przywidz znalazł się poza jego granicami, w związku z włączeniem go do utworzonego Wolnego Miasta Gdańska. Na terenie gminy funkcjonowały wówczas cztery przejścia graniczne: w Suchej Hucie, Szponie, Trzepowie oraz Roztoce. W tym czasie mieszkańcy Gdańska „odkryli” wypoczynek w Mariensee – taką nazwę nosił Przywidz. Został on wówczas okrzyknięty „powietrznym kurortem” (niem. "Luftkurort") albo „Małym Sopotem”. W 1924 roku Senat Wolnego Miasta Gdańska zlecił budowę w miejscowości Polskiego Schroniska Młodzieżowego.
Po drugiej wojnie światowej, gdy Gdańsk wraz z okolicami wrócił do Polski, Przywidz dzięki swojemu usytuowaniu nad jeziorem i pośród lasów ponownie stał się miejscem wypoczynku weekendowego dla gdańszczan, jak również turystyki kolonijnej oraz wczasów pracowniczych.
W latach 1975–1998 miejscowość położona była w województwie gdańskim.
Jesienią 2014 roku przy ul. Jesionowej powstał park edukacyjno-rekreacyjny ze skateparkiem oraz częścią edukacyjną poświęconą 7 wielkim odkrywcom, z przedstawiającymi ich medalionami, tablicami informacyjnymi, modelami doświadczeń fizycznych oraz ławkami. Z kolei nad jeziorem powstał Bulwar Zespołu Czerwone Gitary z pomnikiem Korzenie Rocka, na którym corocznie upamiętniane są kolejne zespoły polskiej estrady (Czerwone Gitary, Kombi, Oddział Zamknięty, Harlem, Golden Life, Cochise, Wanda i Banda).
W latach 2014-2016 w miejscowości powstała hala sportowa z boiskiem o wymiarach 40 na 20 m i o wysokości 9 m, z widownią na 350 osób (koszt realizacji: 11 mln zł). Otwarcie hali miało miejsce 21 września 2016.
We wrześniu 2016 roku w Przywidzu otwarto pierwsze w Polsce pole do gry w footgolf z przeszkodami. Twórcą miejsca był przedsiębiorca z Gdańska, Maciej Antończyk. Sezon 2019 był ostatnim w historii tego miejsca. Przyczyną zakończenia działalności było wypowiedzenie umowy dzierżawy przez wójta Gminy Przywidz, Marka Zimakowskiego, który nie był w stanie podać żadnego powodu wypowiedzenia. Footgolf Przywidz zdążyło odwiedzić ok. 5 tysięcy osób.
11 listopada 2016 u zbiegu ul. Gdańskiej i Brzozowej odsłonięto 4,5-metrowy pomnik upamiętniający 1050. rocznicę chrztu Polski. Jest nim duży głaz z rzeźbą orła oraz ustawionym na szczycie krzyżem.
W latach 2019-2022 kosztem ok. 19 mln zł przewidywana jest budowa nowej oczyszczalni ścieków wraz z siecią kanalizacji sanitarnej.
Zabytki.
Według rejestru zabytków NID na listę zabytków wpisany jest kościół ewangelicki, obecnie rzymskokatolicki pw. Królowej Różańca Świętego z 1909, nr rej.: A-1205 z 18.07.1999.

</doc>
<doc id="401900" url="https://pl.wikipedia.org/wiki?curid=401900" title="Przywory (gmina Czastary)">
Przywory (gmina Czastary)

Przywory – wieś w Polsce położona w województwie łódzkim, w powiecie wieruszowskim, w gminie Czastary.
W latach 1975–1998 miejscowość położona była w województwie kaliskim.
Podczas II wojny światowej Niemcy zmienili nazwę wsi na "Warenhall".

</doc>
<doc id="401901" url="https://pl.wikipedia.org/wiki?curid=401901" title="Przywory (województwo opolskie)">
Przywory (województwo opolskie)

Przywory (dodatkowa nazwa w j. niem. Przywor) – wieś w Polsce położona w województwie opolskim, w powiecie opolskim, w gminie Tarnów Opolski.
W latach 1973–1974 miejscowość była siedzibą gminy Przywory. W latach 1975–1998 miejscowość położona była w województwie opolskim.
Historia.
Pierwsza wzmianka o wsi, należącej do szóstego beneficjum fundacji katolickiej, pochodzi z 1531 r., w 1687 r. wieś przyłączono do parafii prószkowskiej. 
W 1627 żołnierze obozujący pod Opolem splądrowali młyn Mistritz (należący do Przywór) zabierając jego właścicielowi Michałowi Piechocie, posiadane przez niego pisemne przywileje. W 1630 r. cesarz Ferdynand II wznowił młynarzowi prawa sprzedając dodatkowo 1 łan roli. 
Rozwój wsi.
W latach 1723-1725 wieś należała do hrabiego Tenczina. Zamieszkiwali w niej sołtys, 9 kmieci, ogrodnik i 9 chałupników. Młynarz posiadał również karczmę. W 1783 r. było we wsi 10 domów i szkoła (w 1845 r. do tej szkoły uczęszczały również dzieci z Kątów i Miedzianej); dwadzieścia lat później do katolickiej szkoły uczęszczało 108 dzieci. We wsi stały już browar, gorzelnia i kuźnia. W 1863 r. było tam 9 gospodarstw, 16 chałupników zagonowych, sklep, młyn.
Było też 2 dróżników kolejowych, gdyż linię kolejową z Opola do Kędzierzyna położono w 1845 r. W 1925 r. Przyworach było 86 domów mieszkalnych.
W maju 1936 roku zmieniono nazwę na "Odertal/Oberschlesien"; po kilku miesiącach, w sierpniu, po raz kolejny zmieniono nazwę na "Oderfest" (być może powodem był fakt, że nazwę "Odertal" otrzymały już Zdzieszowice).
Liczba mieszkańców w latach 1829-1939:
1829 r. – 185
1900 r. – 458
1939 r. – 847

</doc>
<doc id="401902" url="https://pl.wikipedia.org/wiki?curid=401902" title="Psary (województwo kujawsko-pomorskie)">
Psary (województwo kujawsko-pomorskie)

Psary – wieś w Polsce położona w województwie kujawsko-pomorskim, w powiecie włocławskim, w gminie Chodecz.
W latach 1975–1998 miejscowość położona była w województwie włocławskim. Według Narodowego Spisu Powszechnego (III 2011 r.) liczyła 153 mieszkańców. Jest dziesiątą co do wielkości miejscowością gminy Chodecz.

</doc>
<doc id="401903" url="https://pl.wikipedia.org/wiki?curid=401903" title="Psary (województwo świętokrzyskie)">
Psary (województwo świętokrzyskie)

Psary – wieś sołecka w Polsce położona w województwie świętokrzyskim, w powiecie włoszczowskim, w gminie Secemin
Były wsią biskupstwa krakowskiego w województwie sandomierskim w ostatniej ćwierci XVI wieku. W latach 1975–1998 miejscowość położona była w województwie częstochowskim. W Psarach znajduje się Szkoła Podstawowa im. Batalionów Chłopskich oraz remiza OSP (od 1937 r.).
Historia.
Psary w wieku XIX wieś i folwark w powiecie włoszczowskim, gminie Secemin, parafii Dzierzgów, odległy 14 wiorst od Włoszczowy, mają pokłady torfu, młyn wodny, gorzelnię (1876 r.). 
W 1827 r. było 38 domów 131 mieszkańców Dobra Psary, oddzielone w 1867 r. od dóbr Secemin, składały się w 1876 r. z folwarków Psary i Celiny, rozległość wynosiła mórg 3512 
W XV w. Psary w parafii Dzierzgów, były własnością Andrzeja i Stanisława Jastrzębców, miały kilka łanów kmiecych, z których dziesięcinę snopową i konopną oddawano prepozyturze przy katedrze krakowskiej i odstawiano na miejsce. Była też karczma, zagrodnicy, folwark rycerski, z których dziesięcinę snopową dawano plebanowi w Dzierzgowie (Długosz, L. B., I, 22). 
Według registru poborowego powiatu krakowskiego z 1581 wieś Psary własność Szafrańca, miała 6½ łana kmiecego, 1 komornika z bydłem, 2 komorników bez bydła (Pawiński, Małop. s.70).

</doc>
<doc id="401904" url="https://pl.wikipedia.org/wiki?curid=401904" title="Pszczółki (województwo łódzkie)">
Pszczółki (województwo łódzkie)

Pszczółki – wieś w Polsce położona w województwie łódzkim, w powiecie bełchatowskim, w gminie Zelów.
W latach 1975–1998 miejscowość położona była w województwie piotrkowskim.

</doc>
<doc id="401905" url="https://pl.wikipedia.org/wiki?curid=401905" title="Pszczółki (województwo pomorskie)">
Pszczółki (województwo pomorskie)

Pszczółki (niem. "Hohenstein") – wieś w Polsce położona w województwie pomorskim, w powiecie gdańskim, w gminie Pszczółki, w obrębie aglomeracji trójmiejskiej. 
W latach 1945-1998 miejscowość położona była w województwie gdańskim.
Miejscowość jest siedzibą gminy Pszczółki oraz parafii rzymskokatolickiej Najświętszego Serca Pana Jezusa, należącej do dekanatu Pruszcz Gdański w archidiecezji gdańskiej. Miejscowość znajduje się na Pojezierzu Starogardzkim - części Wschodniego Pojezierza Pomorskiego.
Historia.
Pierwsze wzmianki o Pszczółkach (jako o "Psolcicz") pochodzą z 1307 roku. Od początku losy wsi wiązały się z klasztorem cystersów w Oliwie, któremu dostarczano miód z miejscowych pasiek. W latach 1773-1918 Pszczółki podlegały administracji zaboru pruskiego, w 1919 znalazły się na terenie Wolnego Miasta Gdańska, a 1 września 1939 wraz z nim zostały włączone do III Rzeszy. Wiosną 1945 roku Pszczółki ponownie znalazły się w granicach Polski.
Zabytki.
 
Według rejestru zabytków NID na listę zabytków wpisany jest drewniany wiatrak holenderski w Pszczółkach z XIX w. przy ul. Tczewskiej 13, nr rej.: 369 z 5.06.1971.
Ponadto znajdują się tu dwa kamienne słupy z XIX wieku.
Geografia i turystyka.
Strukturę zabudowy Pszczółek cechuje zwarta zabudowa jednorodzinna, odpowiadająca charakterowi przedmieścia. W pobliżu wsi zbiegają granice czterech mezoregionów (Pojezierze Kaszubskie, Pojezierze Starogardzkie, Żuławy Gdańskie i Pobrzeże Kaszubskie). 
W początku II dekady XXI wieku urządzono we wsi Park Lipowy, w którym zasadzono 27 z 34 gatunków lip (planowane jest zasadzenie pozostałych gatunków). Zbudowano miejsca wypoczynkowe, a także tor dla rolkarzy. 
W Pszczółkach funkcjonuje Muzeum Miodu (od 2014 wraz z biblioteką publiczną w dawnym budynku przychodni zdrowia). Corocznie odbywa się tu „Święto Miodu”.
W miejscowości funkcjonuje klub sportowy "Potok Pszczółki".
Komunikacja.
Pszczółki leżą przy trasach drogi krajowej nr 91 i linii kolejowej nr 9 Warszawa Wschodnia – Gdańsk Gł.). 
Transport publiczny obsługiwany jest przez Przewozy Regionalne Sp. z o.o., Arriva Bus Sp. z o.o. (linia 50) oraz PKS Gdańsk (linie 861, 862 i 863) 
Stacja kolejowa w Pszczółkach do momentu wstrzymania ruchu na linii Pszczółki-Skarszewy-Liniewo-Kościerzyna była stacją węzłową. Po likwidacji linii do Kościerzyny wybudowano w jej miejscu powstała asfaltową ścieżkę rowerową, którą można dojechać z Pszczółek do Żelisławek. Planowane jest jej przedłużenie do Skarszew.
Ochotnicza Straż Pożarna.
Ochotnicza Straż Pożarna w Pszczółkach powstała w roku 1945. Zrzeszona jest w Związku Ochotniczych Straży Pożarnych RP, a od 2005 roku wchodzi w skład Krajowego Systemu Ratowniczo-Gaśniczego. Ze względu na niewielkie terytorium gminy jest jedyną jednostką na jej terenie.
W latach 90. XX w. jednostka stale podupadała z powodu spadającej ilości członków oraz niewielkich nakładów finansowych. Po czasie stagnacji przyszedł czas na odrodzenie poprzez napływ nowych członków, a także zwiększenie budżetu. Obecnie jednostka jest jedną z najprężniej rozwijających się OSP w powiecie gdańskim. Zwieńczeniem starań nad poprawą działań jednostki było wstąpienie w 2005 roku do KSRG.
Strażacy alarmowani są tradycyjnie syreną elektryczną uruchamianą poprzez terminal selektywnego alarmowania DSP-50 będący w remizie OSP, z Powiatowego Stanowiska Kierowania Komendy Powiatowej PSP w Pruszczu Gdańskim. W 2009 roku zamontowano także terminal GSM, który w momencie uruchomienia syreny wysyła do wszystkich strażaków wiadomości SMS powiadamiające o zadysponowaniu do działań.
Funkcję prezesa OSP pełni dh Józef Postrach, funkcję naczelnika jednostki, a także komendanta gminnego, dh Władysław Burnatowski.
Straż pożarna posiada samochód gaśniczy MAN TGM GBA 2,5/16 zakupiony w 2011 roku i samochód ratownictwa technicznego Ford Transit SLRt. Każdy ze strażaków posiada własny kombinezon bojowy i hełm.

</doc>
<doc id="401906" url="https://pl.wikipedia.org/wiki?curid=401906" title="Ptaki (województwo mazowieckie)">
Ptaki (województwo mazowieckie)

Ptaki – wieś w Polsce położona w województwie mazowieckim, w powiecie mińskim, w gminie Siennica.
W latach 1975–1998 miejscowość położona była w województwie siedleckim.

</doc>
<doc id="401907" url="https://pl.wikipedia.org/wiki?curid=401907" title="Ptaki (powiat kolneński)">
Ptaki (powiat kolneński)

Ptaki – wieś w Polsce położona w województwie podlaskim, w powiecie kolneńskim, w gminie Turośl. Leży nad Pisą.
Przez miejscowość przebiega droga wojewódzka nr 647.
Wierni kościoła rzymskokatolickiego należą do parafii św. Jana Ewangelisty w Zabielu.
Historia.
W czasach zaborów w granicach Imperium Rosyjskiego. W latach 1921–1939 ówczesna kolonia leżała w województwie białostockim, w powiecie kolneńskim, w gminie Czerwone.
Według Powszechnego Spisu Ludności z 1921 roku zamieszkiwało tu 269 osób w 46 budynkach. Miejscowość należała do parafii rzymskokatolickiej w Kolnie. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w Kolnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
W latach 1975–1998 miejscowość położona była w województwie łomżyńskim.

</doc>
<doc id="401908" url="https://pl.wikipedia.org/wiki?curid=401908" title="Ptakowice (województwo opolskie)">
Ptakowice (województwo opolskie)

Ptakowice, niem. Tachenberg – wieś w Polsce położona w województwie opolskim, w powiecie brzeskim, w gminie Lewin Brzeski.
W latach 1975–1998 miejscowość położona była w województwie opolskim.
Zabytki.
Do wojewódzkiego rejestru zabytków wpisany jest:

</doc>
<doc id="401909" url="https://pl.wikipedia.org/wiki?curid=401909" title="Ptakowice (województwo śląskie)">
Ptakowice (województwo śląskie)

Ptakowice (niem. "Ptakowitz") – wieś sołecka w Polsce położona w województwie śląskim, w powiecie tarnogórskim, w gminie Zbrosławice.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Ptacovitz".
W alfabetycznym spisie miejscowości z terenu Śląska wydanym w 1830 roku we Wrocławiu przez Johanna Knie miejscowość występuje pod obecnie używaną polską nazwą "Ptakowice" oraz niemiecką "Ptakowitz". Ze względu na słowiańskie pochodzenie nazwy w okresie hitlerowskiego reżimu w latach 1936–1945 nazwę miejscowości zmieniono na całkowicie niemiecką "Dramatal-Ost".
Historia.
W XIX wieku właścicielami okolicznych dóbr była rodzina Baildonów z Łubia.
W latach 1975–1998 miejscowość należała administracyjnie do województwa katowickiego.

</doc>
<doc id="401910" url="https://pl.wikipedia.org/wiki?curid=401910" title="Puchały (województwo podlaskie)">
Puchały (województwo podlaskie)

Puchały – wieś w Polsce położona w województwie podlaskim, w powiecie łomżyńskim, w gminie Łomża.
Historia.
Miejscowość wzmiankowana w 1421 r. "Gniazdo" rodu Puchalskich.
Wieś szlachecka położona była w drugiej połowie XVI wieku w powiecie łomżyńskim ziemi łomżyńskiej. 
W roku 1827 było tu 5 domów i 85 mieszkańców. Pod koniec XIX wieku Puchały albo "Sokola Łąka". Wieś i folwark (622 morgi) w powiecie łomżyńskim, gmina Puchały i parafia Puchały.
W latach 1921 – 1939 wieś leżała w województwie białostockim, w powiecie łomżyńskim, w gminie Puchały.
Według Powszechnego Spisu Ludności z 1921 roku wieś zamieszkiwało 104 osoby w 13 budynkach mieszkalnych. Miejscowość należała do miejscowej parafii rzymskokatolickiej. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w m. Czerwony Bór.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
Do 1954 roku miejscowość była siedzibą gminy Puchały. W latach 1973–1976 miejscowość była siedzibą gminy Gać. W latach 1975–1998 miejscowość położona była w województwie łomżyńskim.
Religie.
Parafia z kościołem erygowana w 1411 r. przez Puchała i Sasina, dziedziców wsi. Jeden z kolejnych kościołów drewnianych zbudowano w 1762 r.
Współcześnie znajduje się tu kościół murowany, który jest siedzibą parafii św. Wojciecha. 

</doc>
<doc id="401911" url="https://pl.wikipedia.org/wiki?curid=401911" title="Pukarzów (wieś w województwie lubelskim)">
Pukarzów (wieś w województwie lubelskim)

Pukarzów – wieś w Polsce położona w województwie lubelskim, w powiecie tomaszowskim, w gminie Łaszczów.
W latach 1975–1998 miejscowość położona była w województwie zamojskim.
Wieś stanowi sołectwo gminy Łaszczów.
Historia.
Wieś wzmiankowana w źródłach w roku 1396. W roku 1428, manifestując swą jurysdykcję nad ziemią bełską, Władysław II Jagiełło przenosi wieś będącą własnością Jana Kwaczały-Nieborowskiego na prawo niemieckie, którą to wieś otrzymał jeszcze od Ziemowita V. W 1484 należała do Wacława Kwaczały Nieborowskiego herbu Prawda, kasztelana, a następnie wojewody bełskiego. W roku 1502 w działach rodzinnych wieś otrzymuje Mikołaj Nieborowski syn Sasina Nieborowskiego (brata Wacława). Po Nieborowskich – w połowie XVI wieku, właścicielami stali się Drohiczańscy (wówczas wieś miała 4¼ łana co stanowiło 71,4 ha gruntów uprawnych), a w II połowie XVII wieku – Prusinowscy. W drugiej połowie XVIII wieku wieś przechodzi do Rostkowskich. W 1880 r. dobra te były w ręku hrabiów Fredrów, a później przeszły do hrabiego Aleksandra Szeptyckiego. W XIX w. funkcjonowała we wsi duża gorzelnia, w 1896 roku produkująca 28 tysięcy wiader spirytusu.
Według spisu miast, wsi, osad Królestwa Polskiego z 1827 roku wieś liczyła 49 domów i 328 mieszkańców.
Według spisu powszechnego z roku 1921 było tu 107 domów oraz 591 mieszkańców, w tym 5 Żydów oraz zaledwie 1 Ukrainiec. Wieś podlegała administracyjnie ówczesnej gminie Rachanie

</doc>
<doc id="401912" url="https://pl.wikipedia.org/wiki?curid=401912" title="Pukarzów (województwo łódzkie)">
Pukarzów (województwo łódzkie)

Pukarzów – wieś w Polsce położona w województwie łódzkim, w powiecie radomszczańskim, w gminie Żytno, nad Pilicą.
W latach 1975–1998 miejscowość położona była w województwie częstochowskim.
Historia.
Wieś pojawia się w dokumentach po raz pierwszy w roku 1368 jako własność opactwa cystersów w Koprzywnicy, a potem była to własność królewska. Od końca XIV wieku miejscowość przeszła w ręce prywatne. Najpierw należała do rodu Pukarzewskich herbu Szreniawa, a potem do Przerębskich.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="401913" url="https://pl.wikipedia.org/wiki?curid=401913" title="Pupki (województwo podlaskie)">
Pupki (województwo podlaskie)

Pupki – wieś w Polsce położona w województwie podlaskim, w powiecie kolneńskim, w gminie Turośl.
Wierni kościoła rzymskokatolickiego należą do parafii św. Jana Ewangelisty w Zabielu.
Historia.
W czasach zaborów w granicach Imperium Rosyjskiego. W latach 1921–1939 ówczesna kolonia leżała w województwie białostockim, w powiecie kolneńskim, w gminie Czerwone.
Według Powszechnego Spisu Ludności z 1921 roku zamieszkiwało tu 145 osób w 26 budynkach mieszkalnych. Miejscowość należała do parafii rzymskokatolickiej w Kolnie. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w Kolnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
W latach 1975–1998 miejscowość położona była w województwie łomżyńskim.

</doc>
<doc id="401914" url="https://pl.wikipedia.org/wiki?curid=401914" title="Pupki (powiat olsztyński)">
Pupki (powiat olsztyński)

Pupki (niem. "Pupkeim", od 1938 r. "Tolnicken") – wieś warmińska w Polsce, położona w województwie warmińsko-mazurskim, w powiecie olsztyńskim, w gminie Jonkowo.
W latach 1975–1998 miejscowość położona była w województwie olsztyńskim.
Historia.
W okolicy miejscowości znajdują się ślady osadnictwa z I–II wieku. 
Początki wsi sięgają średniowiecza, lokowana została ona 8 kwietnia 1357 roku, pod pierwotna nazwą Damerau. Zasadźca był Prusem i nazywał się Tolneken (Tolnecken). W XV i na początku XVI wieku wieś uległa zniszczeniom w wyniku wojen. W drugiej połowie XVI wieku nastąpiła ponowna kolonizacja miejscowości. Liczba mieszkańców w drugiej połowie XVII wieku wynosiła 71. W 1823 roku we wsi mieszkały 123 osoby zajmując 28 zabudowań. W 1918 roku liczba mieszkańców wynosiła 433, natomiast w 1939 w spisie powszechnym wymieniano 418 osób mieszkających w Pupkach.

</doc>
<doc id="401915" url="https://pl.wikipedia.org/wiki?curid=401915" title="Pustelnik (województwo lubelskie)">
Pustelnik (województwo lubelskie)

Pustelnik – wieś w Polsce położona w województwie lubelskim, w powiecie lubelskim, w gminie Krzczonów.
W latach 1975–1998 miejscowość położona była w województwie lubelskim.
Wieś stanowi sołectwo gminy Krzczonów. Według Narodowego Spisu Powszechnego z roku 2011 wieś liczyła 25 mieszkańców.

</doc>
<doc id="401916" url="https://pl.wikipedia.org/wiki?curid=401916" title="Pustelnik (województwo łódzkie)">
Pustelnik (województwo łódzkie)

Pustelnik – wieś w Polsce położona w województwie łódzkim, w powiecie sieradzkim, w gminie Brzeźnio.
W latach 1975–1998 miejscowość administracyjnie należała do województwa sieradzkiego.

</doc>
<doc id="401917" url="https://pl.wikipedia.org/wiki?curid=401917" title="Pustki (województwo warmińsko-mazurskie)">
Pustki (województwo warmińsko-mazurskie)

Pustki – wieś w Polsce położona w województwie warmińsko-mazurskim, w powiecie nowomiejskim, w gminie Nowe Miasto Lubawskie.
W latach 1975–1998 miejscowość położona była w województwie toruńskim. 
W 1921 roku stacjonowała tu placówka 13 batalionu celnego a następnie placówka Straży Celnej „Radomno Pustki”.

</doc>
<doc id="401918" url="https://pl.wikipedia.org/wiki?curid=401918" title="Pustków (województwo lubuskie)">
Pustków (województwo lubuskie)

Pustków – osada w Polsce położona w województwie lubuskim, w powiecie żarskim, w gminie Trzebiel.
W latach 1975–1998 miejscowość położona była w województwie zielonogórskim.

</doc>
<doc id="401919" url="https://pl.wikipedia.org/wiki?curid=401919" title="Puszcza (województwo kujawsko-pomorskie)">
Puszcza (województwo kujawsko-pomorskie)

Puszcza – wieś w Polsce położona w województwie kujawsko-pomorskim, w powiecie sępoleńskim, w gminie Więcbork.
W latach 1975–1998 miejscowość położona była w województwie bydgoskim. Według Narodowego Spisu Powszechnego (III 2011 r.) liczyła 102 mieszkańców. Jest siedemnastą co do wielkości miejscowością gminy Więcbork. Przez Puszczę przepływa rzeka Orla.

</doc>
<doc id="401920" url="https://pl.wikipedia.org/wiki?curid=401920" title="Puszcza (województwo lubelskie)">
Puszcza (województwo lubelskie)

Puszcza – wieś w Polsce położona w województwie lubelskim, w powiecie chełmskim, w gminie Żmudź.
W latach 1975–1998 miejscowość położona była w województwie chełmskim.

</doc>
<doc id="401921" url="https://pl.wikipedia.org/wiki?curid=401921" title="Puszcza (powiat sierpecki)">
Puszcza (powiat sierpecki)

Puszcza – wieś w Polsce położona w województwie mazowieckim, w powiecie sierpeckim, w gminie Rościszewo.
W latach 1975–1998 miejscowość administracyjnie należała do województwa płockiego.

</doc>
<doc id="401922" url="https://pl.wikipedia.org/wiki?curid=401922" title="Puszcza (województwo wielkopolskie)">
Puszcza (województwo wielkopolskie)

Puszcza – przysiółek wsi Przedlesie w Polsce, położony w województwie wielkopolskim, w powiecie międzychodzkim, w gminie Międzychód, przy drodze wojewódzkiej nr 199.
W latach 1975–1998 przysiółek położony był w województwie gorzowskim.

</doc>
<doc id="401923" url="https://pl.wikipedia.org/wiki?curid=401923" title="Pyskowice (województwo dolnośląskie)">
Pyskowice (województwo dolnośląskie)

Pyskowice (niem. "Peiswitz") – wieś w Polsce położona w województwie dolnośląskim, w powiecie złotoryjskim, w gminie Złotoryja.
Podział administracyjny.
W latach 1975–1998 miejscowość położona była w województwie legnickim.
Demografia.
Według Narodowego Spisu Powszechnego (III 2011 r.) liczyły 95 mieszkańców. Są jedną z 3 najmniejszych miejscowości gminy Złotoryja (żadna z nich nie przekracza 100 mieszkańców).
Nazwa.
Według niemieckiego językoznawcy Heinricha Adamy’ego nazwa miejscowości pochodzi od polskiej nazwy "piasku". W swoim dziele o nazwach miejscowych na Śląsku wydanym w 1888 roku we Wrocławiu wymienia wcześniejszą od niemieckiej nazwę "Pyzkuwice" podając jej znaczenie jako "Sanddorf" czyli tłumacząc na język polski "Wieś piasku". W wyniku germanizacji na "Peiswitz" utraciła swoje pierwotne znaczenie.

</doc>
<doc id="401924" url="https://pl.wikipedia.org/wiki?curid=401924" title="Pysząca (województwo dolnośląskie)">
Pysząca (województwo dolnośląskie)

Pysząca – wieś w Polsce położona w województwie dolnośląskim, w powiecie wołowskim, w gminie Brzeg Dolny.
Podział administracyjny.
W latach 1975–1998 miejscowość położona była w województwie wrocławskim.

</doc>
<doc id="401925" url="https://pl.wikipedia.org/wiki?curid=401925" title="Pysząca (województwo wielkopolskie)">
Pysząca (województwo wielkopolskie)

Pysząca () – wieś w Polsce położona w województwie wielkopolskim, w powiecie śremskim, w gminie Śrem. W latach 1975–1998 miejscowość położona była w województwie poznańskim.
Wieś położona jest 3 km na wschód od Śremu przy drodze wojewódzkiej nr 436 (Śrem – Książ Wielkopolski – Klęka). W Pyszącej znajdują się skrzyżowania z drogami do Sosnowca i Borgowa. Przez miejscowość przepływa ciek Pysząca, którego odbiornikiem jest rzeka Warta. We wsi usytuowanych jest trzynaście ulic. Komunikację do Śremu zapewnia komunikacja gminna (linie 3 i 4).
Pierwsza wzmianka o Pyszącej znajduje się w dokumencie lokacyjnym dla Śremu z 1253. Początkowo wieś należała do klasztoru Cysterek, a od 1440 wchodziła w skład starostwa śremskiego. W 1775 znajdowały się tu cztery folwarki. W czasie zaboru pruskiego Pysząca została przejęta przez rząd pruski i włączona do domen królewskich.
We wsi służył polski salezjanin, misjonarz Leon Piasecki.
Zabytkami znajdującymi się w gminnej ewidencji zabytków są: młyn z końca XIX w., wiatrak koźlak z 1816 oraz zabytkowe domy mieszkalne.
W Pyszącej znajduje się kościół św. Jadwigi Królowej należący do parafii Ducha Świętego w Śremie. W 1996 odbyło się uroczyste wkopanie kamienia węgielnego pod budowę świątyni. W 2000 roku kościół został poświęcony przez arcybiskupa poznańskiego. Świątkami przydrożnymi w Pyszącej jest figura św. Floriana z 2007 na budynku miejscowej Ochotniczej Straży Pożarnej, figura Matki Boskiej Niepokalanie Poczętej z 1948 (fundator Ignacy Stachowiak) oraz krzyż przydrożny.
We wsi znajduje się Szkoła Podstawowa im. Powstańców Wielkopolskich (zbudowana w 1964/65 roku jako Tysiąclatka), do której w roku szkolnym 2006/2007 uczęszczało 99 uczniów oraz filia Biblioteki Publicznej im. Heliodora Święcickiego w Śremie, gdzie według danych z 31 grudnia 2008 znajduje się 14195 woluminów, z biblioteki korzysta 128 czytelników, którzy odwiedzili ją 1023 razy, wypożyczyli 1029 książek i 158 czasopism.
Demografia.
Liczba mieszkańców miejscowości w poszczególnych latach:

</doc>
<doc id="401926" url="https://pl.wikipedia.org/wiki?curid=401926" title="Pyszczyn (województwo dolnośląskie)">
Pyszczyn (województwo dolnośląskie)

Pyszczyn (niem. "Pitschen") – wieś w Polsce położona w województwie dolnośląskim, w powiecie świdnickim, w gminie Żarów. 
Podział administracyjny.
W latach 1975–1998 miejscowość położona była w województwie wałbrzyskim.
Zabytki.
Do wojewódzkiego rejestru zabytków wpisany jest:

</doc>
<doc id="401927" url="https://pl.wikipedia.org/wiki?curid=401927" title="Pyszczyn (województwo wielkopolskie)">
Pyszczyn (województwo wielkopolskie)

Pyszczyn – wieś w Polsce położona w województwie wielkopolskim, w powiecie gnieźnieńskim, w gminie Gniezno, nad jeziorem Pyszczynek. Od południa graniczy z Gnieznem.
Wieś duchowna "Pyszczyno", własność kapituły katedralnej gnieźnieńskiej, pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość położona była w województwie poznańskim.
Historia.
Pyszczyn wymieniony został pośród innych polskich miejscowości w roku 1136 w tzw. Bulli gnieźnieńskiej jednym z najcenniejszych zabytków polskiej historiografii.
Urodził się tu Ludwik Gawrych ps. "Gustaw", "1944" – major Wojska Polskiego, członek Narodowej Organizacji Wojskowej i Armii Krajowej. W powstaniu warszawskim dowódca batalionu „Gustaw”.
Przypisy.
Zobacz też: Pyszczyn, Pyszczynek 

</doc>
<doc id="401929" url="https://pl.wikipedia.org/wiki?curid=401929" title="Autostrada A3 (Francja)">
Autostrada A3 (Francja)

Autostrada A 3 (fr. "Autoroute A 3") - autostrada we Francji w ciągu trasy europejskiej E15.
Informacje ogólne.
A 3 służy wyprowadzeniu ruchu ze wschodniej części Paryża w kierunku autostrady A 1. Stanowi również część autostradowej obwodnicy Paryża. Na całej długości autostrady istnieją co najmniej trzy pasy ruchu w każdą stronę. Całkowita długość autostrady wynosi 17 km, cały ten odcinek jest bezpłatny.
Przebieg trasy.
Autostrada odgałęzia się od Bulwaru Peryferyjnego w okolicy Porte de Bagnolet i biegnie najpierw na zachód, przez Bagnolet i Romainville, później na północ przez Bondy, Bobigny i Aulnay-Sous-Bois. W okolicy Aulnay-Sous-Bois kończy się węzłem z autostradą A 1.

</doc>
<doc id="401932" url="https://pl.wikipedia.org/wiki?curid=401932" title="Arka Bożek">
Arka Bożek

Arka Bożek, właśc. Arkadiusz Bożek (ur. 12 stycznia 1899 w Markowicach, zm. 28 lub 29 listopada 1954 w Katowicach) – polski działacz na Śląsku Opolskim.
Życiorys.
Urodził się 12 stycznia 1899 w Markowicach koło Raciborza (obecnie dzielnica Raciborza) w rodzinie chłopskiej jako syn Karola i Bernardyny ze Sławików. W dzieciństwie mówił po czesku i po polsku, ukończył niemiecką szkołę podstawową, dokształcał się w szkole wieczorowej. Przebudzenie narodowe miało u niego miejsce dzięki lekturze powieści "Krzyżacy" Henryka Sienkiewicza w języku niemieckim i wizycie na odsłonięciu Pomnika Grunwaldzkiego w Krakowie w 1910.
W latach I wojny światowej walczył jako ochotnik w wojsku niemieckim we Francji (nad Marną) i Włoszech (nad Isonzo). Na froncie zachodnim został czterokrotnie ranny, za odwagę awansował do stopnia sierżanta. W kontaktach z socjalistami nabrał lewicowych przekonań. Gdy powrócił do rodzinnych Markowic, przejął po rodzicach 9-hektarowe gospodarstwo, ożenił się z Jadwigą Komor, organizował spółdzielczość oraz zajął się działalnością polityczną.
Początkowo interesował się Związkiem Spartakusa kierowanym w Raciborzu przez Tomasza Pilarskiego, ale zerwał z nim w związku ze stanowiskiem organizacji na sprawy narodowe. Następnie związał się z polskim ruchem narodowym. W 1919 został polskim radnym gminy Markowice.
Dzięki Sylwestrowi Janoszy wstąpił do Polskiej Organizacji Wojskowej Górnego Śląska i został dowódcą 2 kompanii 4 pułku raciborskiego. W czasie I powstania śląskiego w porozumieniu z POW Górnego Śląska, wysadził strategiczny most na Odrze. 2 maja 1920 walczył z niemieckimi bojówkami w Raciborzu.
Uczestniczył w przygotowaniach do plebiscytu w 1921. W III powstaniu śląskim był łącznikiem z aliancką Komisją Międzysojuszniczą.
Działalność w Republice Weimarskiej i III Rzeszy (1922–1939).
Gdy po podziale Śląska został delegatem w Polsko-Niemieckiej Komisji Mieszanej ds. Górnego Śląska, zyskał sobie szacunek również drugiej strony swoim obiektywizmem i ugodowością. Od 1923 działał we władzach naczelnych Związku Polaków w Niemczech – był wiceprezesem I Dzielnicy. W 1924 wybrano go na wójta Markowic. W tym samym roku zyskał mandat posła na sejmiki: prowincjonalny w Opolu i powiatowy w Raciborzu, kandydując z ramienia Polsko-Katolickiej Partii Ludowej.
Zajmował się również publicystyką – w 1924 napisał dwie sztuki teatralne wyszydzające politykę niemiecką wobec Polaków na Górnym Śląsku. Wydał też broszurę pt. "Co chłopa boli na Śląsku Opolskim?" o charakterze lewicowym oraz książeczkę pt. "Po 15 lipca 1937 roku?" dotyczącą wygaśnięcia umowy genewskiej gwarantującej prawa mniejszościom narodowym na terenie rejencji opolskiej.
W dniu 31 grudnia 1938 niemieckie Gestapo nakazało Bożkowi w ciągu 4 tygodni opuścić Górny Śląsk. Wyjechał do Berlina i tam pracował w centrali Związku Polaków w Niemczech, raz po raz wygłaszając odczyty związane ze sprawami Górnego Śląska.
W styczniu 1939 opublikował w Berlinie artykuł pt. "Arka Bożek do ludu polskiego w Niemczech", wzywający do oporu przed germanizacją. 29 maja 1939 Gestapo dokonało nieudanego zamachu na jego życie, w związku z czym ewakuował się w następnym miesiącu do Chojnic, a potem do Katowic.
Emigracja (1939–1945).
We wrześniu 1939 wyjechał z kraju, dotarł do Francji, gdzie 21 grudnia 1939 został mianowany przez prezydenta RP Władysława Raczkiewicza członkiem Rady Narodowej RP. Następnie udał się razem z gen. Józefem Hallerem do USA, celem nawiązania łączności z tamtejszą emigracją.
Okres po 1945.
Po zakończeniu wojny Bożek wrócił na Górny Śląsk i został mianowany wicewojewodą śląsko-dąbrowskim. W tym czasie był członkiem PSL, od 1946 PSL „Nowe Wyzwolenie”, a od 1947 SL. Był także zastępcą pełnomocnika rządu na Śląsk Opolski, gdzie kierował akcją weryfikacyjną i osadniczą. Często stawał w obronie miejscowej ludności, zarówno przed bezmyślnością władz, jak i agresją nowo przybyłych Polaków.
W 1946 objął mandat posła do Krajowej Rady Narodowej, a w 1947 mandat posła do Sejmu Ustawodawczego. Szefował zarządowi Towarzystw Uniwersytetów Ludowych.
Po 1948 w ramach „walki z przedwojenną reakcją” zaczęto go odsuwać od działalności publicznej. Po zjednoczeniu SL i PSL był prezesem WKW ZSL w Katowicach.
W sierpniu 1950 ze względów politycznych został usunięty ze stanowiska wicewojewody śląskiego.
Odznaczony Śląskim Krzyżem Powstańczym, Krzyżem Srebrnym Orderu Virtuti Militari (1946) oraz pośmiertnie Krzyżem Komandorskim Orderu Odrodzenia Polski (1954).
Zmarł w 1954 w Katowicach po długiej ciężkiej chorobie. Pośmiertnie w 1957 ukazały się jego "Pamiętniki", które otrzymały nagrodę pisma „Polityka”.
Został pochowany w Katowicach na cmentarzu przy ulicy Sienkiewicza.
Upamiętnienie.
22 lutego 1980 w Warszawie jednej z ulic na terenie obecnej dzielnicy Bemowo zostało nadanie imię Arki Bożka. 9 maja tego samego roku w Raciborzu odsłonięto pomnik Arki Bożka, którego autorem jest rzeźbiarz Augustyn Dyrda.
Jego imieniem nazwane są również osiedla mieszkaniowe w Bytomiu i Jastrzębiu-Zdroju oraz ulice w Mysłowicach, Koszalinie, Opolu, Katowicach, Prudniku, Kędzierzynie-Koźlu, Jemielnicy, Rybniku i Kuźni Raciborskiej.

</doc>
<doc id="401936" url="https://pl.wikipedia.org/wiki?curid=401936" title="Bulwar Peryferyjny Paryża">
Bulwar Peryferyjny Paryża

Bulwar Peryferyjny Paryża (, inne nazwy: ') – dwujezdniowa, kilkupasowa droga długości 35,04 km, zbudowana w latach 1956–1973, stanowiąca śródmiejską obwodnicę Paryża (okalającą miasto ze wszystkich stron). Jezdnia od strony śródmieścia nosi nazwę ' (wewnętrzna), zaś jezdnia od strony przedmieść " (zewnętrzna).
Informacje ogólne.
Bulwar Peryferyjny prawie w całości przebiega wzdłuż granic administracyjnych stolicy Francji. Na większości trasy posiada po cztery pasy ruchu w każdą stronę (pomiędzy węzłami: ' i ' wybudowano po pięć pasów ruchu na każdej z jezdni). W jego ciągu zlokalizowane są 23 tunele o długości powyżej 100 m, w tym 7 tuneli przekraczających 300 m (dwa najdłuższe to ' i ', liczące po 580 m). W 2010 drogą tą – w zależności od odcinka – przemieszczało się 104–262 tys. pojazdów dziennie. Około 10% obwodnicy jest pokryta nawierzchnią zmniejszającą poziom hałasu. Bulwar to najbardziej obciążony ruchem odcinek sieci drogowej we Francji. Jest krytykowany – tworzy barierę, oddzielając śródmieście od przedmieść. Z punktu widzenia francuskiego kodeksu drogowego nie jest autostradą ani drogą ekspresową, mimo posiadania parametrów autostrady, w szczególności braku jakichkolwiek kolizyjnych skrzyżowań (jednopoziomowych). Ograniczenia związane z gęstą zabudową miejską utrudniają przeprowadzenie zmian, aby poprawić płynność ruchu. Bulwar Peryferyjny jest uzupełnieniem dla Bulwarów Marszałków, które tworzą miejską obwodnicę Paryża.
Arteria wyposażona jest m.in. w telefony alarmowe.
Szczególne zasady ruchu.
Zgodnie z klasyfikacją dróg we Francji, Bulwar Peryferyjny jest drogą komunalną (odpowiednik polskiej drogi gminnej), nie przypisano mu jednak żadnego numeru ewidencyjnego.
Bramy.
Węzły drogowe, łączące Bulwar Peryferyjny z innymi drogami nazywa się „bramami” (). Sześć z nich stanowi węzły początkowe autostrad.
Historia.
Budowa drogi rozpoczęła się w 1956 roku wzdłuż pozostałości paryskich fortyfikacji, a zakończono ją w 1973 roku. W lutym 2004 zainstalowano na nim cztery pierwsze fotoradary. W 2005 liczba tych urządzeń wzrosła do ośmiu. W 2013 wymieniono je na fotoradary nowego typu.
Statystyka.
Bulwar Peryferyjny w liczbach:

</doc>
<doc id="401967" url="https://pl.wikipedia.org/wiki?curid=401967" title="Prażmów (województwo mazowieckie)">
Prażmów (województwo mazowieckie)

Prażmów – wieś w Polsce położona w województwie mazowieckim, w powiecie piaseczyńskim, w gminie Prażmów.
Historia.
Prażmów jako ośrodek parafii, zorganizowany wokół kościoła pod wezwaniem św. Wita, wymieniony jest w księdze czerskiej w roku 1406 i 1428. Parafia do ostatniego rozbioru Polski należała do diecezji poznańskiej i leżała w granicach powiatu grójeckiego w Ziemi Czerskiej. Parafia była bardzo rozległa (19 wsi). W roku 1452 wydzielono z niej 4 wsie dla nowo powstałej parafii w Pieczyskach. Patronat parafii należał do Belinów Prażmowskich.
Wieś Prażmowo była gniazdem rodziny Prażmowskich, herbu Belina, którzy mieli ją w posiadaniu w latach 1468 -1768. Z tego rodu wywodzili się:
Wieś szlachecka Prażmowo położona była w drugiej połowie XVI wieku w powiecie grójeckim ziemi czerskiej województwa mazowieckiego.
Podczas wizyty biskupa poznańskiego Goślickiego w roku 1603 pleban Stanisław z Międzychodu posiadał dokument z roku 1532, w którym Aleksy Cieciszowski zapisał pewną sumę na rzecz kościoła. W tym czasie kościół w Prażmowie był drewniany, w dobrym stanie i pod wezwaniem św. Wita, miał cztery ołtarze. Kolatorami kościoła byli Prażmowscy, (Wawrzyniec, Piotr i Adam). Kościół otrzymywał dochód z folwarku w Prażmowie oraz dziesięciny z Prażmowa, Wągrodna i kilku innych wsi. Przy parafii była szkoła dla której na utrzymanie były przeznaczone dziesięciny ze wsi Żyrowo, Żyrowko i Słonawy (osiem złotych, które był zobowiązany zbierać pleban i oddawać je rektorowi szkoły). Parafia należała do dekanatu piaseczyńskiego.
Drewniany kościół spłonął w 1656 r. Murowany kościół w stylu klasycystycznym wybudowano na początku XIX w. Dwa ołtarze boczne sprowadzono w 1818 r. z kościoła jezuitów w Warszawie, natomiast ołtarz wielki pochodzi ze zburzonego w 1859 r., w Warce, zrujnowanego kościoła dominikanów.
W XIX w. wieś należała do rodziny Ryxów. Pierwszym właścicielem wsi pochodzącym z tej rodziny był Franciszek Ryx. W 1905 majątek kupili Emilia i Otton Kubiccy.
W okolicy wsi w czasie powstania styczniowego doszło do bitwy oddziału Władysława Grabowskiego z rosyjskim wojskiem pod dowództwem gen. Mikołaja Mellera-Zakomelskiego. Na prażmowskim cmentarzu znajduje się pamiątkowa mogiła ku czci poległych tam powstańców ufundowana przez osobę mieszkającą na emigracji w Stanach Zjednoczonych.
Do roku 1867 – Gmina miała siedzibę w Prażmowie, później w Wągrodnie. Następnie do 2008 roku w Woli Prażmowskiej.
Zachowały się dwa dwory (w jednym ośrodek zdrowia – to dawny dwór Ryxów z XIX w – 1820 r. z parkiem). We wsi jest szkoła podstawowa, ośrodek zdrowia, biblioteka publiczna.
Kościół pod wezwaniem św. Franciszka z Asyżu, należy do dekanatu tarczyńskiego, archidiecezji warszawskiej.
W latach 1975–1998 miejscowość położona była w województwie warszawskim.
Od 1 września 2008 miejscowość jest siedzibą gminy Prażmów (wcześniej siedzibą była Wola Prażmowska).

</doc>
<doc id="401979" url="https://pl.wikipedia.org/wiki?curid=401979" title="Generator zdudnieniowy">
Generator zdudnieniowy

Beat Frequency Oscillator (BFO, generator zdudnieniowy) – generator drgań o regulowanej częstotliwości wykorzystywany w technice radiowej (głównie w krótkofalarstwie) do odbioru emisji telegraficznej (CW) i jednowstęgowej (SSB).
W przypadku odbiornika superheterodynowowego, sygnał z BFO jest mieszany z ostatnią częstotliwością pośrednią, w wyniku czego następuje odtworzenie sygnału o częstotliwościach z zakresu słyszalnego, niosącego bezpośrednią informację.

</doc>
<doc id="401980" url="https://pl.wikipedia.org/wiki?curid=401980" title="BFO">
BFO



</doc>
<doc id="401981" url="https://pl.wikipedia.org/wiki?curid=401981" title="VFO">
VFO



</doc>
<doc id="401982" url="https://pl.wikipedia.org/wiki?curid=401982" title="OGLE-2005-BLG-390L b">
OGLE-2005-BLG-390L b

OGLE-2005-BLG-390L b – planeta podobna do Ziemi, tzw. superziemia, okrążająca gwiazdę OGLE-2005-BLG-390L znajdującą się w konstelacji Strzelca w odległości około 20 000 lat świetlnych od Ziemi, blisko centrum Drogi Mlecznej.
Oficjalne odkrycie planety zostało ogłoszone na światowym forum naukowym w dniu 26 stycznia 2006, w czasopiśmie „Nature”. Nowo odkryta planeta była najbardziej podobna do Ziemi, spośród ponad 170 znanych wówczas planet pozasłonecznych. Odkrycie zostało dokonane 10 sierpnia 2005 roku przez międzynarodową kolaborację PLANET, przy współpracy z projektami OGLE (z polskim udziałem) i MOA.
Planeta posiada strukturę lodowo-skalną i jest blisko 5,5 razy cięższa od Ziemi. Według obliczeń modelowych dokonanych przez grupę PLANET temperatura na powierzchni wynosi około -220°C. Jej odległość od macierzystej gwiazdy (czerwony karzeł – 95% prawdopodobieństwa, biały karzeł – 4%, albo gwiazda neutronowa lub czarna dziura &lt;1% prawdopodobieństwa) jest ponad dwa razy większa niż odległość Ziemi od Słońca, a czas obiegu wokół tej gwiazdy prawdopodobnie wynosi około 3500 dni (ok. 10 lat).
Do polskiego zespołu naukowców należeli astronomowie z Obserwatorium Astronomicznego Uniwersytetu Warszawskiego pod kierunkiem profesora Andrzeja Udalskiego. Odkrycia dokonano metodą tak zwanego mikrosoczewkowania grawitacyjnego, opracowaną i opublikowaną w roku 1986, przez prof. Bohdana Paczyńskiego z Princeton University na podstawie fenomenu przewidzianego przez Alberta Einsteina, wynikającego z ogólnej teorii względności.

</doc>
<doc id="401984" url="https://pl.wikipedia.org/wiki?curid=401984" title="Edward Żentara">
Edward Żentara

Edward Żentara (ur. 18 marca 1956 w Sianowie, zm. 25 maja 2011 w Tarnowie) – polski aktor i reżyser teatralny, filmowy i telewizyjny. 
Znany z roli plastyka-karateki w dramacie Wojciecha Wójcika "Karate po polsku" (1982), wrażliwego poety Janka Pradery w filmie poetyckim Witolda Leszczyńskiego "Siekierezada" (1985), Maksymiliana Kolbe w dramacie biograficznym Krzysztofa Zanussiego "Życie za życie. Maksymilian Kolbe" (1991), a także generała Rajmunda Sieradzkiego, komendanta wojewódzkiej policji z serialu sensacyjnego Polsat "Fala zbrodni" (2003–2008) i Wiktora Nachorskiego, męża Marioli (Marta Klubowicz) w operze mydlanej Polsatu "Pierwsza miłość" (2005–2011). 
Laureat nagrody Złoty Ekran (1986), przyznawanej przez tygodnik „Ekran”, Złotej Kaczki (1987) i nagrody im. Zbyszka Cybulskiego w kategorii najlepszy polski aktor za rok 1986. W 1989 został odznaczony Brązowym Krzyżem Zasługi. 
Był dyrektorem Bałtyckiego Teatru Dramatycznego (2004–2005) i Teatru im. Ludwika Solskiego w Tarnowie (2008–2011).
Życiorys.
Wczesne lata.
Urodził się w Sianowie. Jego młodszy brat, Leszek Żentara (ur. 18 sierpnia 1959) został także aktorem. Dorastał w Koszalinie, mieszkając w budynku przy ul. Zwycięstwa 177. Ukończył Szkołę Podstawową nr 10 w Koszalinie oraz Liceum Ekonomiczne w koszalińskim Ekonomie. Studiował na Wydziale Aktorskim w łódzkiej Szkole Filmowej, którą ukończył w 1980.
Kariera teatralna.
W 1975 zadebiutował na deskach Teatru Propozycji „Dialog” w Koszalinie w benefisowym przedstawieniu "Aktor". Po ukończeniu studiów występował w teatrach: im. Juliusza Osterwy w Lublinie (1979–1980), Polskim w Warszawie (1980–1981), Starym w Krakowie (1981–1990), Teatr Studio im. Stanisława Ignacego Witkiewicza (1993–96), Teatrze im. Juliusza Słowackiego w Krakowie (1996–1997), Polskim w Szczecinie (1998–2001) i Bałtyckim Teatrze Dramatycznym, gdzie w latach 2004–2005 pełnił funkcję dyrektora artystycznego.
Rola tytułowa w sztuce Georga Büchnera "Woyzeck" przyniosła mu Główną Nagrodę Aktorską na XXVI Kaliskich Spotkaniach Teatralnych 1986. Za występ w monodramie "Romans z Monizą Clavier" według Sławomira Mrożka zdobył nagrodę jury oraz nagrodę prezydenta miasta na XXI Ogólnopolskim Festiwalu Teatrów Jednego Aktora 1987 w Toruniu. W 1988 odebrał nagrodę prezydenta miasta Krakowa za wybitne dokonania w dziedzinie twórczości filmowej i teatralnej.
Był także prezesem Stowarzyszenia Dialog, dyrektorem Teatru Dialog (1998–2003), przez dwa lata dyrektorem artystycznym Grudziądzkich Sezonów Teatralnych. Wyreżyserował wiele spektakli.
Od 4 lipca 2008 pełnił funkcję dyrektora naczelnego i artystycznego Teatru im. Ludwika Solskiego w Tarnowie.
Kariera filmowa.
Po raz pierwszy trafił na szklany ekran w serialu "Rodzina Połanieckich" (1978), gdzie wystąpił w trzech odcinkach jako służący w Krzemieniu. Rok potem pojawił się jako chłopak na zabawie w serialu "W słońcu i w deszczu" (1979). Zadebiutował na dużym ekranie w dramacie politycznym Feliksa Falka "Był jazz" (1981) u boku Michała Bajora.
W 1986 został uhonorowany nagrodą Złotego Ekranu, przyznawaną przez tygodnik „Ekran”, za rolę Piotra, mistrza wschodnich sztuk walki i zarazem artysty plastyka, w dramacie "Karate po polsku" (1982) i kreację wrażliwego poety Janka Pradery w filmie poetyckim Witolda Leszczyńskiego "Siekierezada" (1985). Przez tego reżysera Żentara został określony mianem „polskiego Maxa von Sydowa”. Te dwie role oraz postać księdza Władysława Ryby w serialu "Trzy młyny" (1984) w reżyserii Jerzego Domaradzkiego przyniosły mu także Nagrodę im. Zbyszka Cybulskiego, przyznawaną przez tygodnik „Film”. Był potem kilkakrotnie jeszcze obsadzany w roli księdza w dramacie Krystyny Jandy "Pestka" (1995), dramacie psychologicznym Barbary Sass "Pokuszenie" (1995) i filmie niezależnym Dominika Matwiejczyka "Czarny" (2008).
Po występie jako Janusz u boku Willema Dafoe (w roli żydowsko-greckiego boksera Salama Aroucha) w dramacie wojennym Roberta M. Younga "Triumf ducha" ("Triumph of the Spirit", 1989), którego akcja rozgrywa się w Auschwitz-Birkenau, wcielił się w postać Maksymiliana Kolbe w dramacie biograficznym Krzysztofa Zanussiego "Życie za życie. Maksymilian Kolbe" (1990) z udziałem Christopha Waltza.
Obdarzony bardzo korzystnymi warunkami zewnętrznymi, wysportowany, często grywał role wojskowych jak Rudi, adiutant Knocha w dramacie wojennym Jerzego Hoffmana "Wedle wyroków twoich..." (1983), kapitan Salapska w dramacie historycznym Istvána Szabó "Pułkownik Redl" (1985), Jerzy, aplikant, pomocnik sędziego śledczego w serialu "Temida" (1985), porucznik w komedii Janusza Majewskiego "C.K. Dezerterzy" (1986), polski oficer w dramacie wojennym Carlosa Saury "Aj, Carmela!" (1990) czy pułkownik Orłowski w serialu FR3 "Powrót Arsène’a Lupin" (1993). W telewizyjnym filmie biograficznym "Jan Paweł II" (2006) z Jonem Voightem i Carym Elwesem wystąpił jako oficer Gestapo – tajnej policji państwowej III Rzeszy. W rosyjskim miniserialu wojennym "Dywersant. Koniec wojny" (2007) zagrał postać niemieckiego pułkownika.
W 2007 wystąpił w roli pierwszoplanowej w filmie "Teczka" Kossakowskiego, który opowiadał o powszechnym w ostatnich latach procesie lustracji prowadzonym przez IPN. Film ten otrzymał nagrodę dla „Najlepszego Filmu Polskiego” na Sopot Film Festival, m.in. „za przejmujące kreacje aktorskie Edwarda Żentary, Andrzeja Szczytko i Kamili Sammler”.
Życie prywatne.
Był żonaty z Martą Żentarą, miał jednego syna – Mikołaja, muzyka m.in. Kriegsmaschine i Mgły. 
Śmierć.
25 maja 2011 popełnił samobójstwo w swoim tarnowskim mieszkaniu. Odebrał sobie życie w wannie, w sposób niezwykle bolesny, poprzez podcięcie żył podudzia. Wykrwawiał się przez trzy dni, zanim został znaleziony. Pozostawił list, w którym tłumaczył swoje postępowanie. Popełnił samobójstwo z uwagi na fatalną sytuację w tarnowskim teatrze, jak również problemy i rozterki sercowe. Został pochowany 30 maja 2011 na Cmentarzu Komunalnym przy ul. Gnieźnieńskiej w Koszalinie.

</doc>
<doc id="401995" url="https://pl.wikipedia.org/wiki?curid=401995" title="Mniejszość niemiecka w Polsce">
Mniejszość niemiecka w Polsce

Mniejszość niemiecka w Polsce – największa liczebnie spośród ustawowo uznawanych mniejszości narodowych w Polsce.
Obecnie mniejszość niemiecka w Rzeczypospolitej Polskiej to obywatele Polski narodowości niemieckiej, którzy zadeklarowali swoją niemiecką narodowość w ramach spisów powszechnych organizowanych na terenie państwa polskiego.
Historia.
Ze względów historycznych i historyczno-geograficznych miejscem zamieszkania tej mniejszości są tereny, które w czasach historycznych znajdowały się na pograniczu polsko-niemieckim.
Z historycznego punktu widzenia na wzrost lub spadek liczby obywateli państwa polskiego pochodzenia niemieckiego największy wpływ miały wypadki dziejowe związane z:
Pojęcie mniejszości narodowych pojawiło się, jako przedmiot zainteresowania badaczy i polityków, dopiero po I wojnie światowej.
Według spisu powszechnego z 1931 w Polsce zamieszkiwało wówczas ok. 35% obywateli narodowości innej niż polska. Mniejszość niemiecka szacowana była na 734 tys. i pozycjonowało ją to na 5. miejscu.
Stan obecny.
Pochodzenie.
Obecnie na mniejszość niemiecką w Polsce składają się głównie mieszkańcy narodowości niemieckiej sprzed 1939 i ich potomkowie na tzw. Ziemiach Odzyskanych, którzy po przejęciu tych terenów przez państwo polskie zadeklarowali chęć pozostania na tych ziemiach i uniknęli wysiedlenia po II wojnie światowej. 
Część mniejszości niemieckiej m.in. z przyczyn ekonomicznych, ale nie tylko, emigrowała na stałe do Niemiec przy różnych okazjach. Po upadku komunizmu i otwarciu granic w latach 90. XX w. ożywiły się kontakty mniejszości niemieckiej z Niemcami.
Dane statystyczne (2002).
Według wyników spisu powszechnego z 2002 roku narodowość niemiecką deklarowało 152 897 osób (0,4% mieszkańców Polski), spośród których 147 094 miało obywatelstwo polskie, co jest zgodnie z ustawą warunkiem koniecznym zaliczenia do niemieckiej mniejszości narodowej w Polsce. Najwięcej Niemców zamieszkuje w województwie opolskim – 106 855 osób (69,9% wszystkich zamieszkałych w Polsce Niemców) oraz w województwie śląskim – 31 882 osób (20,8% ogółu Niemców w Polsce), w pozostałych województwach mieszka ich łącznie 14 160 (9,3% ogółu Niemców w Polsce). Znaczący udział w ogóle mieszkańców Niemcy mają tylko w województwie opolskim – 10%. W pozostałych województwach stanowią niewielki odsetek mieszkańców: 0,67% w województwie śląskim, 0,32% w warmińsko-mazurskim i 0,1% w pomorskim. Najniższy odsetek (0,005%) Niemcy stanowią w województwie lubelskim i świętokrzyskim.
Dane statystyczne (2011).
Zgodnie z informacjami zawartymi w Narodowym Spisie Powszechnym Ludności i Mieszkań z 2011 r. odnotowano w sumie 147,8 tys. osób deklarujących przynależność niemiecką (jaką jedyną narodowość niemiecką wskazało jedynie 44,5 tys. osób, 103,3 tys. osób połączyło narodowość niemiecką z polską, 74,5 tys. osób zadeklarowało narodowość niemiecką jako pierwszą, 73,3 tys. jako drugą). Miastem z największym udziałem Niemców jest Biała Prudnicka (32,2%).
Organizacja.
Obecnie największym stowarzyszeniem mniejszości niemieckiej w Polsce jest Towarzystwo Społeczno-Kulturalne Niemców na Śląsku Opolskim (TSKN), zaś „jedyną organizacją Mniejszości Niemieckiej w Polsce, która nie jest finansowana przez rząd niemiecki”, lecz przez 11 112 płacących składki członków i Departament Kultury Mniejszości Narodowych w Warszawie, jest Rada Niemców Górnośląskich z siedzibą w Katowicach. Największą i najstarszą organizacją młodzieżową natomiast jest Związek Młodzieży Mniejszości Niemieckiej w RP.
TSKN regularnie (od 1991) zgłasza swoich kandydatów w wyborach parlamentarnych z listy komitetu wyborczego „Mniejszość Niemiecka”. Komitet wyborczy mniejszości narodowej nie jest związany klauzulą zaporową 5% głosów w skali kraju, determinującą prawo do uczestniczenia w podziale mandatów w wyborach do Sejmu.
Mniejszość Niemiecka uzyskiwała:
Język niemiecki w gminach i dwujęzyczne nazwy miejscowości.
Język niemiecki (stan na 23 kwietnia 2012) wprowadzony jest jako pomocniczy w 22 gminach województwa opolskiego (Biała, Bierawa, Chrząstowice, Dobrodzień, Dobrzeń Wielki, Głogówek, Izbicko, Jemielnica, Kolonowskie, Komprachcice, Lasowice Wielkie, Leśnica, Murów, Prószków, Radłów, Reńska Wieś, Strzeleczki, Tarnów Opolski, Turawa, Ujazd, Walce, Zębowice).
W 31 gminach województwa opolskiego i śląskiego wprowadzono 359 dodatkowych niemieckich nazw dla miast, wsi i ich części (Biała, Bierawa, Chrząstowice, Cisek, Dobrodzień, Dobrzeń Wielki, Izbicko, Głogówek, Gogolin, Jemielnica, Kolonowskie, Komprachcice, Krzanowice, Lasowice Wielkie, Leśnica, Łubniany, Murów, Polska Cerekiew, Radłów, Reńska Wieś, Rudnik, Pawłowiczki, Popielów, Prószków, Sośnicowice, Strzeleczki, Tarnów Opolski, Turawa, Ujazd, Walce, Zębowice).

</doc>
<doc id="401997" url="https://pl.wikipedia.org/wiki?curid=401997" title="Leila Denmark">
Leila Denmark

Leila Alice Denmark, z d. Daughtry (ur. 1 lutego 1898 w Portal w stanie Georgia, zm. 1 kwietnia 2012 w Athens) – amerykańska lekarka, pediatra, współtwórczyni szczepionki przeciwko pałeczce krztuśca, znana również z długowieczności. W chwili śmierci w wieku 114 lat i 60 dni była 4. na liście najstarszych żyjących osób na świecie oraz 3. w rankingu najstarszych osób w Stanach Zjednoczonych. Obecnie na liście najstarszych ludzi w historii zajmuje 165. miejsce.
Życiorys.
Wczesne lata.
Urodziła się jako trzecie z dwanaściorga dzieci burmistrza miasta Portal, Ellerbee Daughtry’ego i Alice Cornelii z d. Hendrix. Wychowywała się na farmie rodziców. W 1922 uzyskała bakalaureat w Tift College w Forsyth (Georgia) i podjęła pracę nauczycielki w Acworth (Georgia). Wkrótce za namową przyjaciela z dzieciństwa, Johna Eustace’a Denmarka, podjęła studia medyczne w Kolegium Medycznym w Augusta. Dyplom lekarza uzyskała w czerwcu 1928 (jako trzecia w historii tej uczelni kobieta) i kilka dni później wyszła za mąż za Denmarka.
Kariera medyczna.
Młodzi małżonkowie osiedlili się w Atlancie, gdzie Leila pracowała początkowo w Grady Hospital, a następnie dziecięcym Egleston Hospital. Od 1931 prowadziła prywatną praktykę. W 1932 zajmowała się epidemią krztuśca, w wyniku której w Georgii zmarło 75 osób. Badania Denmark, dzięki którym udało się jej wyleczyć m.in. własną córkę, Mary Alice (ur. 1930), pozwoliły na wyprodukowanie szczepionki przeciwko pałeczce krztuśca ("Bordetella pertussis"). Rezultaty swoich badań opisała na łamach pisma „American Journal of Diseases of Children” ("Studies in Whooping Cough: Diagnosis and Immunization" – 1936, "Whooping Cough Vaccine" – 1942). Za zasługi w tej dziedzinie otrzymała w 1935 Fisher Award.
W 1945 przeniosła się do Sandy Springs, gdzie nadal prowadziła praktykę pediatryczną.
W 1971 opublikowała książkę "Every Child Should Have a Chance" (wielokrotnie później wznawianą). Zawarła w niej swoją filozofię postępowania z dziećmi, m.in. jako jedna z pierwszych lekarzy zwróciła uwagę na szkodliwość palenia tytoniu w obecności dzieci. Krytykowała również przyjmowanie narkotyków oraz picie kawy i alkoholu przez kobiety w ciąży. Za niezdrowe uznawała picie mleka krowiego, jak również soków, które zalecała zastępować owocami.
Była wielokrotnie nagradzana. M.in. w 1953 otrzymała w Atlancie tytuł „Kobiety roku”, a w 2000 honorowy doktorat Emory University.
Jej mąż, z zawodu bankier, zmarł w 1990 w wieku 91 lat.
Lata późniejsze.
W wieku 87 lat zamierzała przejść na emeryturę i przeniosła się do Alpharetta, ale w rezultacie nadal leczyła. Dopiero w maju 2001 zrezygnowała z pracy ze względu na kłopoty ze wzrokiem. Mając 103 lata, była najstarszym praktykującym lekarzem na świecie.
W dniu 100. urodzin w 1998 odmówiła zjedzenia tortu ze względu na wysoką zawartość cukru. Podobna sytuacja miała miejsce w dniu 103. urodzin. Wtedy to powiedziała, że od 70 lat nie je produktów z zawartością cukrów prostych (z wyjątkiem cukrów naturalnych, zawartych w owocach). Wkrótce potem napisała kolejną książkę, wydaną w 2002, zatytułowaną: "Dr. Denmark Said It! • Advice for Mothers from America’s Most Experienced Pediatrician".
W wieku 106 lat przeprowadziła się do Athens, aby zamieszkać ze swoją jedyną córką, Mary Hutcherson. 1 lutego 2008 świętowała swoje 110. urodziny jako jedna z nielicznych osób, znanych nie tylko z sędziwego wieku. Według córki stan zdrowia matki znacznie pogorszył się jesienią 2008, ale następnie uległ poprawie. Oprócz córki, Denmark miała również dwóch wnuków: Stevena i Jamesa oraz dwóch prawnuków: Jake’a i Haydena.
Śmierć.
Zmarła z przyczyn naturalnych w swoim domu w Athens dwa miesiące po ukończeniu 114 lat, 1 kwietnia 2012, będąc w chwili śmierci 76. na liście najstarszych kobiet w historii, oraz 83. w rankingu najstarszych osób w ogóle. Była także najstarszą osobą w historii znaną nie tylko z racji sędziwego wieku.
Długowieczność.
Długowieczność w wypadku Leili Denmark nie była dziedziczna. Zarówno ojciec, jak i matka zmarli przed ukończeniem 65 lat. Wielu z jej dalszych krewnych zmarło na choroby serca w młodym wieku.

</doc>
<doc id="402000" url="https://pl.wikipedia.org/wiki?curid=402000" title="Deus caritas est">
Deus caritas est

Deus caritas est (łac. „Bóg jest miłością”) – pierwsza encyklika napisana przez papieża Benedykta XVI. Poświęcona jest miłości, w jej wymiarze seksualnym, społecznym i nadprzyrodzonym. Papież podkreśla w niej, że miłość Boga i miłość bliźniego są nierozłączne i stanowią jedno przykazanie. Została ogłoszona i opublikowana 25 stycznia 2006 roku w ośmiu językach (angielski, francuski, niemiecki, włoski, łacina, polski, portugalski i hiszpański). W 42 paragrafach papież pisze na temat wątku miłości, porusza temat charytatywnej działalności Kościoła i relacji między wiarą i polityką.
Okoliczności powstania encykliki.
Encyklikę o miłości zaczął pod koniec życia pisać poprzednik Benedykta XVI – Jan Paweł II, jednak nie zdążył jej dokończyć. Pierwsza część została napisana przez Benedykta XVI latem 2005 roku, natomiast część drugą uformowały zapisy i projekty jakie pozostawił Jan Paweł II. Dokument został podpisany przez papieża w Boże Narodzenie 25 grudnia 2005 roku.
Papież o encyklice.
Podczas audiencji generalnej 25 stycznia 2006 r. papież omówił treść swej encykliki. Powiedział m.in.:
"W encyklice tej chcę ukazać pojęcie miłości w jego różnorodnych wymiarach. W dzisiejszej terminologii miłość często jawi się jako bardzo odległa od tego, co myśli chrześcijanin. Chciałbym jednak ukazać, że chodzi o ten sam „ruch”, który ma wiele wymiarów. Eros – dar miłości między mężczyzną i kobietą pochodzi z tego samego źródła dobroci Stwórcy, co następnie możliwość miłości, która rezygnuje z samego siebie na rzecz drugiego."
"Chcę ukazać, że eros przekształca się w agapé w takiej mierze, w jakiej obydwoje naprawdę się kochają, gdy jedno z nich nie szuka już więcej siebie i swej własnej radości, przyjemności, lecz przede wszystkim szuka dobra drugiego. W ten sposób eros przekształca się w miłość na drodze oczyszczenia, pogłębienia; otwiera się później na własną rodzinę, na szerszą rodzinę społeczeństwa, rodzinę Kościoła, rodzinę świata."
"Próbuję też ukazać, że najbardziej osobisty akt miłości, płynący od Boga, który sam jest miłością, winien również być aktem eklezjalnym, także organizacyjnie. Jeśli prawdą jest, że Kościół wyraża miłość Bożą, którą Bóg darzy swe ludzkie stworzenia, to musi też być prawdą, że podstawowy akt wiary, który stwarza, jednoczy Kościół i daje nadzieję życia wiecznego. Obecność Boga w świecie tworzy również akt eklezjalny, tzn. Kościół jako taki, jako wspólnota, również w sposób instytucjonalny winien kochać. To, co nazywamy „Caritasem” nie jest tylko organizacją, jak inne instytucje filantropijne, ale potrzebnym wyrazem głębszego aktu osobowej miłości, którą Bóg obudził w naszych sercach. Jest odbiciem tego aktu, którym Bóg jest i działa, czyniąc nas podobnymi do Siebie."
Wbrew tradycji nie należy szukać w pierwszej encyklice nowego papieża programu jego pontyfikatu. Benedykt XVI wyjaśniał już wielokrotnie, że nie zamierza takiego programu przedstawiać, gdyż jego poprzednik pozostawił po sobie wystarczająco dużo tekstów. Encyklika ta potwierdza, że programem papieża jest po prostu program Ewangelii.
Treść encykliki.
Tytuł encykliki wziął się z łacińskiego tłumaczenia słów 1 Listu św. Jana, rozdział 4, wers 16.
Papież napisał, że przykazania miłości Boga i miłości bliźniego są bardzo aktualnym przesłaniem w świecie, w którym, jak podkreślił, "z imieniem Bożym łączy się czasami zemstę czy nawet obowiązek nienawiści i przemocy". "W pierwszej mojej encyklice pragnę mówić o miłości, którą Bóg nas napełnia i którą mamy przekazywać innym" – podkreślił. "Chcę" – dodał – "pobudzić świat do nowej, czynnej gorliwości w dawaniu ludzkiej odpowiedzi na Bożą miłość".
Cały dokument składa się z dwóch części. Pierwsza część poświęcona jest różnym wymiarom miłości, druga zaś mówi o kościelnym wypełnianiu przykazania miłości bliźniego. Pierwsza część jest niełatwa językowo, ale za to bogata
kulturowo i filozoficznie. Druga natomiast, traktująca o „posłudze miłości”, jest konkretna. Papież podkreśla tam, że praca charytatywna
jest pierwszorzędną, a nie dodatkową działalnością Kościoła.
Część pierwsza: o wymiarach miłości.
W części pierwszej pt. "Jedność miłości w stworzeniu i historii zbawienia" papież pisze o wielości znaczenia słowa „miłość”. Zauważył: "Miłość między mężczyzną i kobietą, w której ciało i dusza uczestniczą w sposób nierozerwalny i w której przed istotą ludzką otwiera się obietnica szczęścia, pozornie nie do odparcia, wyłania się jako wzór miłości w całym tego słowa znaczeniu, w porównaniu z którym na pierwszy rzut oka każdy inny rodzaj miłości blednie".
Wiele miejsca papież poświęcił rozważaniom na temat "erosa", czyli miłości między mężczyzną a kobietą, i "agape" – miłości, opartej na wierze.
Zacytował Fryderyka Nietzschego, według którego „chrześcijaństwo jakoby dało erosowi do picia truciznę, a chociaż z jej powodu nie umarł, przerodził się w wadę”. „W ten sposób filozof niemiecki – podkreślił Benedykt XVI – wyrażał bardzo rozpowszechnione spostrzeżenie: czy Kościół swymi przykazaniami i zakazami nie czyni gorzkim tego, co w życiu jest najpiękniejsze?”. Papież zadał pytanie: „Czy chrześcijaństwo rzeczywiście zniszczyło erosa?”.
Przypomniał, że "Stary Testament nie odrzucił erosa jako takiego, ale wypowiedział mu wojnę, jako niszczycielskiemu wypaczeniu, bowiem fałszywe ubóstwienie erosa, które tu ma miejsce, pozbawia go jego godności, czyni go nieludzkim".
"Prostytutki w świątyni, które mają dawać upojenie boskością, nie są traktowane jako istoty ludzkie i osoby, lecz służą jedynie jako narzędzia do wzniecenia »boskiego szaleństwa«: w rzeczywistości nie są boginiami, lecz osobami ludzkimi, których się nadużywa. Dlatego eros upojony i bezładny nie jest wznoszeniem się, »ekstazą« w kierunku Boskiego, ale upadkiem, degradacją człowieka. Tak więc staje się ewidentnym, że eros potrzebuje dyscypliny, oczyszczenia, aby dać człowiekowi nie chwilową przyjemność, ale pewien przedsmak szczytu istnienia, tej szczęśliwości, do której dąży całe nasze istnienie" – napisał.
Wyraził przekonanie, że „człowiek staje się naprawdę sobą, kiedy ciało i dusza odnajdują się w wewnętrznej jedności”.
"Eros upojony i bezładny nie jest wznoszeniem się, „ekstazą” w kierunku Boga, ale upadkiem, degradacją człowieka. Tak więc staje się ewidentne, że eros potrzebuje dyscypliny, oczyszczenia, aby dać człowiekowi nie chwilową przyjemność, ale pewien przedsmak szczytu istnienia, tej szczęśliwości, do której dąży całe nasze istnienie".
Przyznał następnie: "Dzisiaj nierzadko zarzuca się chrześcijaństwu, że w przeszłości było przeciwnikiem cielesności; faktycznie, tendencje w tym sensie zawsze były".
Ostrzegł zarazem: "Sposób gloryfikacji ciała, jakiego dzisiaj jesteśmy świadkami, jest zwodniczy. Eros sprowadzony jedynie do „seksu” staje się towarem, zwykłą „rzeczą”, którą można kupić i sprzedać, co więcej sam człowiek staje się towarem. W rzeczywistości to nie jest wielkie „tak” człowieka dla swojego ciała. Przeciwnie, człowiek uważa teraz ciało i seksualność jedynie jako materialną część samego siebie, którą można używać i można wykorzystywać w sposób wyrachowany".
Według papieża miłość jest jedną rzeczywistością mającą różne wymiary. Refleksji tej towarzyszy ostrzeżenie: "Gdy jednak owe dwa wymiary oddalają się zupełnie od siebie, powstaje karykatura czy w każdym razie ograniczona forma miłości".
Eucharystia świadectwem Bożej miłości.
Papież mówi o uniżeniu Boga, który występuje przeciwko samemu sobie. Daje się On „sprofanować”, rezygnując z własnego ratunku. W świecie, pogrążonym w nienawiści i przemocy, brakuje „Wielkiego Nieobecnego”. Ten sam świat nie jest jednak pozostawiony sobie samemu. Nie jest skazany na milczenie. Benedykt XVI rozważając błędy współczesnych ruchów myślowych określonych często mianem New Age, przypomina o wielkim darze Boga dla całego Kościoła Powszechnego: cały ten dramat Boga Miłości nie jest historią z zamierzchłych czasów, a trwającą obecnością w sposób szczególny wyrażoną w najświętszej Eucharystii i służbie Ludu Bożego. "Nie tylko otrzymujemy, w sposób statyczny, Logos wcielony, ale zostajemy włączeni w dynamikę jego ofiary. Obraz zaślubin Boga z Izraelem staje się rzeczywistością w sposób wcześniej niepojęty: to, co było przebywaniem przed Bogiem, teraz, poprzez udział w Ofierze Jezusa, uczestnictwo w Jego Ciele i Jego Krwi, staje się zjednoczeniem. „Mistyka” sakramentu, której podstawą jest uniżenie się Boga ku nam, ma zupełnie inną doniosłość i prowadzi znacznie wyżej, niż mogłoby tego dokonać jakiekolwiek mistyczne uniesienie człowieka" – pisze papież.
Benedykt XVI uwydatnia wspólnotowy wymiar Eucharystii. Apeluje o przypomnienie duchowego racjonalizmu Ostatniej Wieczerzy, która daleka jest od rauszu metafizycznych spekulacji neognostyków, a jest autentycznym, cielesnym spotkaniem ze Zbawicielem. On w chlebie i winie odsłania nam samego siebie i przypomina, że przyjmowanie Ciała i Krwi Pańskiej jest również włączeniem do społeczności całego Kościoła. Wszystko to warunkowane jest bezinteresowną miłością, którą Bóg darowuje w swoim Synu. To wielka tajemnica wiary, która przypomina o Chrystusie jako żywym Sakramencie dla Ty-ja.
Papież powraca w tym kontekście do uzdrawiającej obecności Boga w świecie. Czyni to poprzez służbę Kościoła, w widzialnych (sakramenty) i niewidzialnych (modlitwa) znakach: "W rzeczywistości istnieje wiele możliwości widzenia Boga. W historii miłości, którą opowiada nam Biblia, Bóg wychodzi nam naprzeciw, próbuje nas zdobyć – aż do Ostatniej Wieczerzy, aż do Serca przebitego na krzyżu, aż do objawień Zmartwychwstałego i wielkich dzieł za pośrednictwem których, poprzez działanie Apostołów, przewodził rodzącemu się Kościołowi. Również w późniejszej historii Kościoła Pan nie był nieobecny: zawsze na nowo wychodzi nam naprzeciw – poprzez ludzi, w których objawia swą obecność; poprzez Słowo, w Sakramentach, w sposób szczególny w Eucharystii."
Część druga: o dziełach miłosierdzia.
W drugiej części encykliki, noszącej podtytuł "Caritas – dzieło miłości dokonywane przez Kościół jako wspólnotę miłości" Benedykt XVI napisał, że cała działalność Kościoła jest wyrazem miłości, która pragnie całkowitego dobra człowieka.
"Caritas nie jest dla Kościoła rodzajem opieki społecznej, którą można by powierzyć komu innemu, ale należy do jego natury, jest niezbywalnym wyrazem jego istoty".
Zauważył, że "od dziewiętnastego wieku wysuwane były zastrzeżenia przeciw działalności charytatywnej Kościoła, rozwijane potem z naciskiem przez myśl marksistowską".
"Dzieła charytatywne – jałmużna – w rzeczywistości są dla bogatych sposobem pozwalającym uniknąć zaprowadzenia sprawiedliwości i uspokoić sumienia, by zachować ich pozycje, które pozbawiają ubogich ich praw. Zamiast popierać przez poszczególne dzieła miłosierdzia istniejący stan rzeczy, należałoby stworzyć porządek prawny, w którym wszyscy otrzymywaliby swoją część światowych dóbr, a zatem nie potrzebowaliby już dzieł miłosierdzia" – zauważył Benedykt XVI, zwracając zarazem uwagę na to, że taka argumentacja nie jest wolna od błędu.
Podsumowując istotę marksizmu, papież wyraził opinię, że "wskazał on w rewolucji światowej i w przygotowaniu do niej panaceum na problemy społeczne: przez rewolucję i następującą po niej kolektywizację środków produkcji; wszystko nagle miało funkcjonować w inny i lepszy sposób". "Ten sen rozwiał się" – podkreślił papież, dodając, że w "trudnej sytuacji, w jakiej dziś się znajdujemy również z powodu globalizacji ekonomii, nauka społeczna Kościoła stała się podstawowym wskazaniem proponującym słuszne kierunki".
Sprawiedliwość miarą polityki.
W rozważaniach na temat sprawiedliwości w społeczeństwie i państwie Benedykt XVI, przytaczając słowa św. Augustyna, napisał: "Państwo, które nie kierowałoby się sprawiedliwością, zredukowałoby się do wielkiej bandy złodziei".
"Sprawiedliwość jest celem, a więc również wewnętrzną miarą każdej polityki. Polityka jest czymś więcej niż prostą techniką dla zdefiniowania porządków publicznych: jej źródło i cel znajdują się właśnie w sprawiedliwości, a ta ma naturę etyczną" – napisał.
W rozważaniach poświęconych relacjom między polityką a wiarą stwierdził, że wiara pozwala rozumowi lepiej spełniać jego zadanie i lepiej widzieć to, co jest mu właściwe.
Papież podkreślił z naciskiem: Katolicka nauka społeczna nie ma zamiaru przekazywać Kościołowi władzy państwa. "Nie chce również" – dodał – "narzucać tym, którzy nie podzielają wiary, perspektyw i sposobów zachowania, które do niej przynależą. Po prostu chce mieć udział w oczyszczaniu rozumu i nieść pomoc, aby to, co sprawiedliwe, mogło tu i teraz być rozpoznane, a następnie realizowane".
Benedykt XVI przypomniał, że Kościół nie może podejmować walki politycznej, aby realizować jak najbardziej sprawiedliwe społeczeństwo i nie może stawiać się na miejscu państwa. "Nie może też jednak i nie powinien pozostawać na marginesie w walce o sprawiedliwość" – skonstatował.
Według papieża, miłość jako caritas zawsze będzie potrzebna i to nawet w najbardziej sprawiedliwym społeczeństwie, bo w każdej sytuacji będzie istniało cierpienie, wymagające pocieszenia i pomocy i zawsze będzie samotność.
Benedykt XVI ostrzegł, że państwo, które chce zapewnić wszystko i wszystko bierze na siebie, staje się instancją biurokratyczną, niemogącą zapewnić najistotniejszych rzeczy.
"Nie państwo, które ustala i panuje nad wszystkim, jest tym, którego potrzebujemy, ale państwo, które dostrzeże i wesprze, w duchu pomocniczości, inicjatywy podejmowane przez różnorakie siły społeczne, łączące w sobie spontaniczność i bliskość z ludźmi potrzebującymi pomocy" – napisał papież.
Święci obrazem Bożej miłości.
W rozważaniach na Anioł Pański w dniu 29 stycznia papież nawiązał do swej encykliki, podkreślając doniosłą rolę świętych w ukazywaniu prymatu Bożej miłości. Powiedział, że uczynili oni ze swej egzystencji "na sto różnych tonacji hymn ku czci Boga Miłości."
"Liturgia wspomina ich każdego dnia roku. Mam tu na myśli na przykład tych, których wspominamy w tych dniach: apostoła Pawła wraz z uczniami Tymoteuszem i Tytusem, świętą Anielą Merici, świętego Tomasza z Akwinu, świętego Jana Bosko. Są to święci bardzo różniący się od siebie: pierwsi należą do początków Kościoła i są misjonarzami pierwszej ewangelizacji; w średniowieczu Tomasz z Akwinu jest wzorem katolickiego teologa, który napotyka w Chrystusie najwyższą syntezę prawdy i miłości; w renesansie Aniela Merici proponuje życie świętości także tym, którzy żyją w środowisku świeckim; w dobie współczesnej ksiądz Bosko, pałając miłością Jezusa Dobrego Pasterza, zatroszczył się o najuboższych chłopców i stał się dla nich ojcem i nauczycielem. Cała historia Kościoła jest historią świętości, ożywianej jedyną Miłością, której źródło znajduje się w Bogu."
W encyklice papież wymienił bł. Matkę Teresę z Kalkuty, która – podobnie jak inni święci – czerpała swoją zdolność do miłowania bliźniego zawsze na nowo ze spotkania z Chrystusem Eucharystycznym, a to spotkanie nabierało swego realizmu i głębi właśnie dzięki jej posłudze innym.
Święci z dawnych czasów, wymienieni w encyklice to: Marcin z Tours (+ 397), który podzielił się połową swojego płaszcza z ubogim. Następnie cały ruch monastyczny od jego początków ze św. Antonim opatem (+356), dał wyraz ogromnej służby charytatywnej dla bliźniego.
"Postaci świętych jak Franciszek z Asyżu, Ignacy Loyola, Jan Boży, Kamil de Lellis, Wincenty de’ Paoli, Luisa de Marillac, Józef B. Cottolengo, Jan Bosko, Alojzy Orione pozostają wybitnymi przykładami miłości społecznej dla wszystkich ludzi dobrej woli" – napisał papież.
Podsumował w encyklice: "Święci są prawdziwymi nosicielami światła w historii, gdyż są ludźmi wiary, nadziei i miłości."
W przytoczonych niedzielnych rozważaniach na Anioł Pański papież uzupełnił swoje wywody o świętych: "Te zastępy mężczyzn i kobiet, które Duch Chrystusa ukształtował, czyniąc z nich wzór ewangelicznego oddania, skłaniają nas do uznania wagi życia konsekrowanego jako wyrazu i szkoły miłości."
Przypomniał w tym kontekście, że właśnie po to, aby ukazać znaczenie i wartość życia konsekrowanego, 2 lutego – w uroczystość Ofiarowania Pańskiego, Kościół obchodzi Dzień Życia Konsekrowanego. Papież zapowiedział, że tak, jak miał w zwyczaju Jan Paweł II, przewodniczyć będzie w tym dniu w bazylice watykańskiej mszy świętej, na którą zaproszone są szczególnie osoby konsekrowane mieszkające w Rzymie. Podziękujemy wspólnie Bogu za dar życia konsekrowanego i modlić się będziemy, ażeby było ono nadal w świecie wymownym znakiem Jego miłosiernej miłości –
Zakończenie: modlitwa do Matki Bożej.
Encyklikę kończy następująca modlitwa do Matki Bożej:
Święta Maryjo, Matko Boża,
Ty wydałaś na świat prawdziwe światło,
Jezusa, Twojego Syna – Bożego Syna.
Na wezwanie Boga oddałaś się cała
i tak stałaś się źródłem dobroci,
które z Niego wytryska.
Pokaż nam Jezusa. Prowadź nas ku Niemu.
Naucz nas, jak Go poznawać i kochać,
abyśmy my również mogli stać się
zdolni do prawdziwej miłości
i być źródłami wody żywej
w spragnionym świecie.
Refleksje ogólne.
Encyklika ta przynosi wierzącym przypomnienie, że najważniejszym posłaniem i misją każdego z nas jest ukazywanie miłości do Boga poprzez konkretne działania w spotkaniu z drugim człowiekiem. Jest ponowieniem wezwania do dawania świadectwa wiary niezależnie od tego, w jakim miejscu i w jakim środowisku przebywamy i działamy. Papież mówi, że żyjemy w czasie szczególnym i wymagającym tego, by nieść pomoc potrzebującym i opuszczonym.
Stanowi ona odpowiedź na trzy kryzysy kulturowo-religijne współczesności:
Encyklikę tę należy widzieć w ciągłości z encykliką "Fides et ratio" Jana Pawła II. Porządek rozumu, opisany w tej ostatniej, został dopełniony o porządek miłości. Tradycja chrześcijańska oba te porządki traktuje jako uzupełniające się i
tworzące organiczną całość. Istnieje też podobieństwo z encykliką
"Dives in misericordia". I tam i tu twierdzi się, że możemy miłować, bo Bóg nas umiłował jako pierwszy. Dlatego miłość jest nie tylko przykazaniem, ale także odpowiedzią na dar Boga.
Istnieje tu pewna różnica w stosunku do nauczania Jana Pawła II. Polega ona na tym, że w dokumentach poprzedniego papieża zawsze pierwszy rozdział był poświęcony szerokiej analizie kontekstu kościelnego czy kulturowego, w jaki wchodzimy. Tutaj nie ma tego zrobionego w sposób bezpośredni. Benedyktowi XVI poprzez ten dokument chodzi o uporządkowanie pojmowania miłości w dzisiejszym świecie.
Wymowne jest, że Ojciec Święty podpisał encyklikę 25 grudnia, w uroczystość Narodzenia Pańskiego, 2005 r. Jezus Chrystus bowiem, jak podkreśla w swym dokumencie, to wcielona miłość Boga. Nie bez znaczenia jest też fakt, że encyklika została ogłoszona miesiąc później, w święto Nawrócenia św. Pawła Apostoła, na zakończenie Tygodnia Modlitw o Jedność Chrześcijan.

</doc>
<doc id="402004" url="https://pl.wikipedia.org/wiki?curid=402004" title="Deus Caritas est">
Deus Caritas est



</doc>
<doc id="402005" url="https://pl.wikipedia.org/wiki?curid=402005" title="Elektroluminescencja">
Elektroluminescencja

Elektroluminescencja – zjawisko luminescencji w ciałach stałych i gazach pod wpływem przepływu prądu, wyładowania elektrycznego, pola elektrycznego, fali elektromagnetycznej.
Zjawisko elektroluminescencji w gazach wykorzystano przy budowie lamp jarzeniowych.
W półprzewodnikowych złączach p-n elektroluminescencja jest wynikiem rekombinacji elektronów i dziur, podczas której elektron oddaje energię w postaci fotonu (światła).

</doc>
<doc id="402006" url="https://pl.wikipedia.org/wiki?curid=402006" title="Punkt Poboru Opłat">
Punkt Poboru Opłat



</doc>
<doc id="402008" url="https://pl.wikipedia.org/wiki?curid=402008" title="Straszny film 2">
Straszny film 2

Straszny film 2 (ang. "Scary Movie 2") – film produkcji amerykańskiej, który swoją kinową premierę miał w 2001 roku. Sequel "Strasznego filmu" (2000), parodia amerykańskiego kina grozy, potęgująca współczesne schematy horrorów. Film wyśmiewa w sposób obsceniczny i wulgarny przede wszystkim metody wywoływaniu strachu u widza znane z horrorów końca XX i początku XXI wieku.
Fabuła.
Sequel "Strasznego filmu" rozpoczyna się sekwencją parodii "Egzorcysty", w której nastoletnia Megan Voorhees (Natasha Lyonne) jest opętana przez demony, wypędzane z jej ciała przez dwóch księży-egzorcystów, Ojca McFeely’ego (James Woods) i Ojca Harrisa (Andy Richter). Egzorcyzmy nie przebiegają zgodnie z przyjętym planem. Gdy Megan obraża matkę Ojca McFeely’ego, stwierdzając, że „obciąga ona w piekle”, ten zabija opętaną.
Akcja przenosi się w rok później. Studenci, Cindy Campbell (Anna Faris), Brenda Meeks (Regina Hall), Ray Wilkins (Shawn Wayans) i Shorty Meeks (Marlon Wayans) – bohaterowie poprzedniej części filmu, po masakrze, w której brali udział, próbują rozpocząć nowe życia (pomimo iż wszyscy zginęli w poprzedniej części, w jednej ze scen usuniętych Brenda oświadcza, że jej śmierć była „prawie śmiertelnym doświadczeniem”; okazuje się też, że Cindy nigdy nie była oficjalnie martwa). Tymczasem uczelniany profesor, Oldman (Tim Curry), oraz jego poruszający się na wózku inwalidzkim asystent Dwight Hartman (David Cross) planują wypędzić z Piekielnego Domu – rezydencji położonej na odludziu, w której zginęła Megan Voorhees - odwiecznie uwięzione w nim duchy, a naiwni studenci, skuszeni łatwym sposobem na zdobycie maksymalnych ocen, mają im posłużyć jako swoiste króliki doświadczalne. Cindy, Rayowi, Brendzie i Shorty’emu ma towarzyszyć trójka innych uczniów: Alex Monday (Tori Spelling), Theo (Kathleen Robertson) i Buddy (Christopher Masterson).
Gdy Cindy przybywa do Piekielnego Domu, poznaje gadającą papugę-amazonkę oraz niechlujnego kamerdynera Hansona (Chris Elliott), który ma genetycznie zdeformowaną dłoń. Po kilku dziwacznych wydarzeniach, które miały miejsce w nocy (Cindy została pobita przez kota, w Brendę wstąpiły nadludzkie siły, Ray zgwałcił klauna, gdy ten starał się go zaatakować, Alex odbyła stosunek seksualny z duchem, a Shorty został zaatakowany przez roślinę), studenci dowiadują się o planach profesora i usiłują uciec z rezydencji.
Profesor Oldman zostaje zabity przez ducha, który pod postacią kobiety zwodzi go do piwnicy. Duch pana domu, Hugh Kane (Richard Moll), więzi bohaterów w rezydencji i zmaga się z fatalnie zakochaną Alex, która za wszelką cenę chce go usidlić. Hanson zostaje opętany i okalecza Shorty’ego. W akcie zemsty Cindy, Brenda i Theo, w parodii "Aniołków Charliego", decydują się go dopaść, lecz w ostatecznej konfrontacji same zostają pokonane. Pod koniec walki Cindy udaje się unicestwić nawiedzonego kamerdynera. Cindy zostaje jednak użyta również jako przynęta na Kane’a i umieszczona na specjalistycznym podeście, który ma zniszczyć ducha. Plan ostatecznie wypala, a ocaleni bohaterowie - Cindy, Buddy, Brenda, Ray, Theo, Dwight i Shorty – opuszczają Piekielny Dom.
Dwa miesiące później Cindy nadal jest zadowoloną z życia studentką, opiekuje się gadającą papugą z Piekielnego Domu oraz spotyka się z Buddym. Para wybiera się na spacer po kampusie uniwersyteckim. Przy stanowisku z hot-dogami w sprzedawcy Cindy rozpoznaje domniemanie zmarłego Hansona. Buddy ucieka, pozostawiając dziewczynę na pastwę ex-kamerdynera. Nieoczekiwanie jednak ten zostaje potrącony przez samochód, który prowadzi Shorty, odbywając seks oralny z jednym z damskich duchów Piekielnego Domu. Kane prawdopodobnie wkrótce potem umiera.

</doc>
<doc id="402009" url="https://pl.wikipedia.org/wiki?curid=402009" title="Lista hrabstw w stanie Alabama">
Lista hrabstw w stanie Alabama

Wykorzystane dane pochodzą z 2000 roku (U.S. Census Bureau).

</doc>
<doc id="402012" url="https://pl.wikipedia.org/wiki?curid=402012" title="Sport w Bydgoszczy">
Sport w Bydgoszczy

Sport w Bydgoszczy. Bydgoszcz od lat 90. XX w. promuje swój wizerunek marketingowy jako miasto sportu. Działalność prowadzi wiele klubów w różnorodnych dyscyplinach, istnieje również bogata infrastruktura sportowa. Bydgoszcz posiada bogate tradycje w sportach wodnych (wioślarstwie, kajakarstwie), sporcie żużlowym, kolarstwie, a także lekkiej atletyce.
Ujęcie statystyczne.
Według danych GUS w 2010 w Bydgoszczy znajdowało się 80 klubów sportowych, do których należało 6,9 tys. osób (w tym 80% to młodzież do lat 18). Kluby posiadały łącznie 122 sekcje sportowe, a pracowało w nich 173 trenerów i 195 instruktorów.
Spośród obiektów sportowych, w Bydgoszczy znajdowało się 7 stadionów, 3 wielofunkcyjne hale sportowe o wymiarach powyżej 44 × 22 m i ponad 20 mniejszych, 16 kortów tenisowych (w tym 5 krytych), kilkanaście krytych pływalni, tory: łucznicze, kartingowe, miniżużla, speedrowerowy, 4 strzelnice, 3 pola golfowe (w tym jedno profesjonalne, i dwa do nauki golfa), skatepark, tory zjazdowe dla kolarstwa ekstremalnego oraz tor narciarski o długości 300 m. Miłośnicy kolarstwa mogli korzystać z 50 km dróg rowerowych. Bydgoszcz dysponuje bogatą bazą, zarówno klubów, jak i obiektów sportowych dotyczących sportów wodnych.
Historia.
Pierwsze informacje o uprawianiu sportu w Bydgoszczy pochodzą z 1818, kiedy zanotowano, że w Bocianowie (dzisiejsze Śródmieście) zorganizowano boisko turnerskie. Począwszy od lat 80. XIX wieku zaczęły powstawać niemieckie sekcje sportowe m.in. przy szkołach średnich, głównie w dyscyplinach: wioślarstwo, gimnastyka, atletyka, tenis, piłka nożna. Do pionierów w tym zakresie należały m.in. Towarzystwo Wioślarskie „Frithjof” (1894), SC Bromberg (1909), Sportbrüder Bydgoszcz (1914), „Turnverein”, „Palästra”, Tennisclub „Blau-Weiß” i inne.
Przeciwwagą dla niemieckich sekcji sportowych było powstałe w 1886 Polskie Towarzystwo Gimnastyczne „Sokół”, które poza działalnością sportową wychowywało młodych ludzi w duchu patriotyzmu, uczyło polskiej historii i literatury, a nawet zorganizowało polski teatr amatorski. W 1907 na Wilczaku polscy robotnicy założyli "Towarzystwo Terminatorów". W tym samym czasie powstało "Koło Sportowe Młodzieży Polskiej".
Okres międzywojenny.
Po 1920 niemieckie towarzystwa sportowe zjednoczyły się w Związek Niemieckich Towarzystw Gimnastycznych w Polsce (z siedzibą w Bydgoszczy). Sport wyczynowy bydgoskich Niemców koncentrował się w klubach: Ruder-Club „Frithjof” (wioślarstwo), Sportbrüder Bydgoszcz (piłka nożna i tenis), Tennis-Club „Palästra” (tenis), Klub „Tornedo” (kolarstwo). W tym samym czasie polskie organizacje sportowe rozpoczęły oficjalną działalność. Poza istniejącymi już organizacjami powstało dużo nowych klubów, m.in. sekcja piłki nożnej Terminator ("późniejsza Gwiazda"). 16 marca 1920 założono polską przeciwwagę dla niemieckiego Frithjofu – Towarzystwo Wioślarskie "Tryton", przemianowane później na "Bydgoskie Towarzystwo Wioślarskie". W mieście w latach 20. XX w. istniało 32 klubów jednosekcyjnych i 23 wielosekcyjnych oraz liczne kluby zakładowe (170 klubów i kół sportowych). Do bardziej znanych należały: Amator Bydgoszcz (1917), Polonia Bydgoszcz (1920), Gwiazda Bydgoszcz (1920), Szkoła Oficerska Bydgoszcz (1920), Bydgoskie Towarzystwo Wioślarskie (1920), Klub Atletyczny „Siła” (1921), Brda Bydgoszcz (1924), Astoria Bydgoszcz (1924), Sokół I Bydgoszcz (1924), HKS Bydgoszcz (1925), Bydgoski Klub Wioślarek (1927), Bydgoski Klub Kolarzy (1927), Iron Bydgoszcz (1927), Kolejowy Klub Wioślarski (1928), Sparta Bydgoszcz (1928), Kabel Polski Bydgoszcz (1930), Ciszewski Bydgoszcz (1932), Wojskowy Klub Sportowy (1933), Wodnik Bydgoszcz (1934),
Bydgoszcz nazywano przed II wojną światową „stolicą polskiego wioślarstwa”. Popularność sportów wodnych wynikała z dogodnych warunków naturalnych, m.in. założenia w 1912 najstarszego w Polsce toru regatowego, który stanowił krajowe centrum sportów wodnych. W 1929 na torze regatowym rozegrano Mistrzostwa Europy w wioślarstwie, a niemal corocznie rozgrywano mistrzostwa Polski i regaty międzynarodowe.
W rankingu osiągnięć sportowych bydgoskich zawodników najlepiej wypadali wioślarze i wioślarki, którzy byli wielokrotnymi mistrzami Polski (kilkadziesiąt medali), medalistami mistrzostw Europy. Brązowy medal zdobyła bydgoska załoga wioślarska BTW (czwórka ze sternikiem) na olimpiadzie w Amsterdamie w 1928. W igrzyskach olimpijskich w Los Angeles w 1932 bydgoszczanin Jerzy Braun, członek BTW zdobył srebrny i brązowy medal w wyścigach wioślarskich (dwójka i czwórka ze sternikiem). Bydgoski Klub Wioślarski i Kolejowy Klub Wioślarski były najwyżej sklasyfikowanymi klubami wioślarskimi w Polsce lat 30. XX w.
Spośród innych dyscyplin, w których wyróżniali się sportowcy z Bydgoszczy można wymienić:
W okresie międzywojennym założono w Bydgoszczy wiele okręgowych związków sportowych w dyscyplinach: lekkoatletyka, ciężka atletyka, piłka nożna, pływanie, kolarstwo, łucznictwo itd. W 1922 założono pierwszy w kraju Komitet Wychowania Fizycznego, który stał się wzorcem do powołania Komitetu Państwowego. Zbudowano również wiele obiektów sportowych, m.in.: Stadion Miejski (otwarty 3 sierpnia 1924 w obecności prezydenta RP S. Wojciechowskiego), który zawierał 6 boisk treningowych, urządzenia lekkoatletyczne, tor żużlowy, kolarski, łuczniczy, 4 boiska piłkarskie, w tym stadion miejski „Świtały” na Wilczaku, 7 przystani wioślarskich, 2 pływalnie na Brdzie, ponad 30 kortów tenisowych, w tym 2 kryte, 10 sal gimnastycznych, hipodrom na Kapuściskach Małych wraz z trybunami i zakładami pieniężnymi, który zwiedził w 1928 m.in. prezydent II RP Ignacy Mościcki, 4 strzelnice sportowe, tory saneczkowe w Myślęcinku.
Okres po 1945.
W okresie powojennym do wyróżniających się klubów sportowych należały: Brda, Polonia (w latach 1950–1956 Gwardia), Gwiazda, Astoria, Budowlani, Łączność, Chemik, Pałac. W 1946 założono Wojskowy Klub Sportowy Zawisza, który w późniejszych latach odniósł duże sukcesy krajowe i międzynarodowe w takich dyscyplinach jak: lekkoatletyka, piłka nożna, boks, podnoszenie ciężarów, gimnastyka, kajakarstwo, strzelectwo sportowe, spadochroniarstwo i inne. Natomiast domenami Polonii Bydgoszcz były takie dyscypliny jak: sport żużlowy, tenis, judo, hokej na lodzie, Gwiazdy – zapasy i tenis stołowy, a Astorii – pływanie, boks, koszykówka. Siatkówkę rozwijano w klubach Chemik i Pałac, sporty motorowe w Automobilklubie Bydgoskim, a sporty lotnicze w Aeroklubie Bydgoskim.
Począwszy od 1945 Bydgoszcz ponownie uchodziła za „stolicę wioślarstwa polskiego”. W latach 1945–1950, do czasu przeniesienia wszystkich związków sportowych do Warszawy, w Bydgoszczy mieściła się centrala Polskiego Związku Towarzystw Wioślarskich. Wysoki poziom tej dyscypliny utrzymywano w klubach: Bydgostia (dawniej Kolejowy KS), Zawisza, Bydgoskim Towarzystwie Wioślarskim i Bydgoskim Klubie Wioślarek.
W latach powojennych wybudowano liczne obiekty sportowe m.in.: stadiony: Zawiszy (1957-1960) i Brdy (1949-1960), Torbyd (1959), halę i basen Astorii (1962). W latach 60. XX w. rozbudowano stadion i tor żużlowy „Polonii”. Z kolei w latach 70. zbudowano m.in. Kartodrom Bydgoszcz (1974-1977), stadion i halę Chemika (1974-1980) i wiele innych obiektów. Przez cały okres powojenny, w kilku etapach modernizowano tor regatowy w Brdyujściu oraz przystanie wioślarskie, kajakarskie i żeglarskie. W 2002 powstała Hala sportowo-widowiskowa Łuczniczka, w 2013 – Artego Arena, a w 2017 – nowa hala lodowa.
W okresie powojennym za sprawą wyczynowych sekcji sportowych, sport bydgoski zaczął liczyć się w kraju obok takich potentatów jak Śląsk, Warszawa, Kraków, czy Łódź.
Sport wyczynowy w Bydgoszczy po 1945:
Aktywne bydgoskie kluby sportowe.
Sport osób niepełnosprawnych.
W Bydgoszczy istnieje kilka klubów adresowanych dla osób niepełnosprawnych:
W Bydgoszczy zlokalizowany jest "Oddział Regionalny Olimpiady Specjalne Kujawsko-Pomorskie" (www). W 2014 na stadionie Zawiszy rozegrano X Ogólnopolskie Letnie Igrzyska Olimpiad Specjalnych, a w 2017 XIV Ogólnopolski Turniej Piłki Nożnej Olimpiad Specjalnych. Bazę dla imprez sportu osób niepełnosprawnych stanowi m.in. Park Aktywnej Rehabilitacji i Sportu przy Centrum Onkologii im. prof. Franciszka Łukaszczyka w Bydgoszczy.
Okręgowe związki sportowe.
W Bydgoszczy znajduje się "Kujawsko-Pomorskie Stowarzyszenie Związków Sportowych" (www). Według stanu na rok 2016, spośród 32 wojewódzkich związków różnych dyscyplin, 20 ma siedziby w Bydgoszczy i okolicy (Białe Błota, Solec Kujawski), 9 w Toruniu, 2 w Grudziądzu i 1 we Włocławku. W Bydgoszczy funkcjonuje również "Miejski Szkolny Związek Sportowy" (www), którego zadaniem jest m.in. organizacja międzyszkolnych zawodów sportowych.
Sport w Bydgoszczy według dyscyplin sportowych.
Lekkoatletyka.
Lekkoatletyka to jedna z dyscyplin sportu, w których Bydgoszcz posiada najbogatsze tradycje i osiągnięcia na arenie krajowej i międzynarodowej.
Popularność dyscypliny rozpoczęła się już w okresie międzywojennym. 5 kwietnia 1925 założono w Bydgoszczy Pomorski Okręgowy Związek Lekkiej Atletyki, w którym zarejestrowano 14 klubów, w tym 8 bydgoskich. W 1928 dyscyplinę trenowało na Pomorzu 281 zawodników w 32 klubach. Najsilniejszymi były Sokół I, Sokół Żeński oraz Polonia Bydgoszcz. Dwukrotnie (1930, 1937) rozegrano w Bydgoszczy mistrzostwa Polski w lekkoatletyce żeńskiej, w 1933 także w męskiej, a w 1937 – pierwsze Mistrzostwa Polski juniorów w lekkoatletyce. W 1931 najlepsze wyniki w kraju mieli bydgoscy zawodnicy: Stefan Majtkowski w skoku o tyczce (3,55 m), Franciszek Mikrut w rzucie oszczepem (62,60 m) i Władysław Mikrut (60,70 m), w rzucie młotem. W latach 30. XX w. zawodnicy bydgoskiego TG „Sokół” dzierżyli 75% rekordów Pomorza. Dzięki nim w 1938 reprezentacja Pomorza wygrywała m.in. z reprezentacją Warszawy, Śląska i Poznania. Sprinter Klemens Biniakowski z BKS Polonia brał udział w Igrzyskach Olimpijskich w Amsterdamie (1928). W 1938 zarejestrowano 12 klubów bydgoskich z sekcjami lekkoatletycznymi, m.in.: Sokół I, Sokół V, Sokół Żeński, Policyjny Klub Sportowy, Wojskowy Klub Sportowy, WKS Start, Katolickie Stowarzyszenie Młodzieży Gwiazda, KSM Okręg, Bydgoski Klub Sportowy Polonia, Robotniczy Klub Sportowy Amator, Ciszewski Bydgoszcz, IKS Związku Strzeleckiego. Bydgoscy zawodnicy w latach 1925–1939 zdobywali 11-krotnie tytuły mistrza kraju (młociarze, oszczepnicy, sprinterzy). Byli też rekordzistami i mistrzami Pomorza (na 17 konkurencji, przodowali w 11).
Po II wojnie światowej, sport lekkoatletyczny odrodził się w formach organizacyjnych sprzed 1939. W Bydgoszczy nadal znajdował się Okręg Pomorski Polskiego Związku Lekkoatletycznego, a sekcje lekkoatletyczne prowadziły: Harcerski Klub Sportowy, KS Polonia, KS Gwiazda, Kolejowy KS Brda oraz WKS Zawisza (od 1947), który od połowy lat 50. XX w. stał się najsilniejszym klubem lekkoatletycznym w mieście, regionie, a nawet kraju. 1 i 3 maja 1946 odbyły się w Bydgoszczy pierwsze duże zawody lekkoatletów bydgoskich, z udziałem około 100 zawodniczek i zawodników z 9 klubów. W 1949 zawodnicy Gwardii (Bogdan Masłowski – rzut młotem, Zygfryd Weinberg – trójskok, Eulalia Szwajkowska – 100 m) dzierżyli rekordy Polski i z powodzeniem startowali w zawodach międzynarodowych. Od 1953 do kadry Polski zaliczano około 10 zawodników z Bydgoszczy. Na olimpiadzie w Melbourne (1956) występowało 3 lekkoatletów z Zawiszy (Zimny, Niklas, Krzyszkowiak).
Od 1957 roku nastał czas rozkwitu „królowej sportu” w Bydgoszczy. Uprawianie dyscypliny skoncentrowano w dwóch klubach: WKS Zawisza i BKS Budowlani. W siedmiu igrzyskach olimpijskich (od 1960 do 1988) Polskę reprezentowało 21 bydgoskich lekkoatletów (10 z Zawiszy i 2 z BKS). Trójskoczek Jan Jaskólski był trzykrotnym olimpijczykiem, a Michał Joachimowski dwukrotnym. Zawodnicy bydgoscy należeli do polskiego wunderteamu lekkoatletycznego (1956-1966). Na Igrzyska Olimpijskie do Rzymu (1960) pojechało 6 zawodników Zawiszy. Zdzisław Krzyszkowiak zdobył jako szósty Polak w historii złoty medal olimpijski w lekkoatletyce (bieg na 5000 m). Na igrzyskach w Tokio (1964) walczyło 6 bydgoskich lekkoatletów. Teresa Ciepły zdobyła złoty medal w sztafecie 4x 100m oraz srebrny w biegu 80 m przez płotki. W kolejnych olimpiadach występowało od 3 do 7 zawodników Zawiszy, podobnie jak w lekkoatletycznych mistrzostwach Europy seniorów i juniorów, zarówno na stadionach, jak i w hali. W latach 1945–2016 126 zawodników (11 – HKS, 7 – Gwardii, 8 – BKS i 100 – Zawiszy) około 400-krotnie sięgało po tytuł indywidualnego mistrza Polski seniorów w różnych konkurencjach lekkoatletycznych. W ekstraklasie lekkoatletycznej występowała drużyna Zawiszy, a także drużyna BKS Bydgoszcz (1977-1978, pozostałe sezony w II lidze). W latach 50. i 60. XX w. między Zawiszą, a warszawską Legią toczyły się zacięte pojedynki o tytuł drużynowego mistrza Polski. Zawisza tytuł DMP osiągał wielokrotne, podobnie jak mistrzostwo polskiej ligi lekkoatletycznej. W latach 70. rozegrano w Bydgoszczy pierwsze międzynarodowe imprezy lekkoatletyczne: Puchar Europy w Wielobojach 1975, Mistrzostwa Europy Juniorów w Lekkoatletyce 1979 oraz rozgrywano mityng Grand Prix Brdy (1975-1978), w 1976 i 1977 połączony z memoriałem Janusza Kusocińskiego.
W latach 90. XX w. w letnich olimpiadach startowało 4 bydgoszczan: Piotr Piekarski, Wiesław Perszke, Sebastian Chmara i Tomasz Jędrusik. Czas kolejnych sukcesów przyszedł po 2000 roku. Do wybitnych zawodników zaliczali się wówczas m.in.: Artur Kohutek, Dominik Bochenek, Marika Popowicz, Marcin Lewandowski (biegi), Marcin Dróżdż (wielobój), Łukasz Michalski, Paweł Wojciechowski (skok o tyczce) i inni.
Od 1999 roku stadion Zawiszy stał się areną wielu lekkoatletycznych imprez międzynarodowych: Mistrzostw Świata Juniorów (1999, 2008, 2016), Młodzieżowych Mistrzostw Europy (2003, 2017), Superligi pucharu Europy (2004), Europejskiego Festiwalu Lekkoatletycznego (2001-2016), hala Łuczniczka – mityngów lekkoatletycznych Pedro’s Cup (2005-2014), a Leśny Park Kultury i Wypoczynku – miejscem mistrzostw świata w biegach przełajowych (2010, 2013). W latach 2005–2011 Bydgoszcz uchodziła za nieoficjalną stolicę lekkoatletyki w Polsce, gdyż stadion im. Zdzisława Krzyszkowiaka jako jedyny w Polsce spełniał normy IAAF i w związku z tym gościł najważniejsze imprezy lekkoatletyczne. Miasto wielokrotnie było gospodarzem mistrzostw Polski seniorów:
Poza tym w Bydgoszczy odbywały się m.in.: Młodzieżowe Mistrzostwa Polski (2013), Mistrzostwa Polski Juniorów Młodszych (2008) i szereg innych
W rozgrywkach ekstraklasy lekkoatletycznej (Drużynowe Mistrzostwo Polski) w latach 1957–2014 Zawisza Bydgoszcz uzyskał 6 tytułów mistrzowskich i 14 wicemistrzowskich, co plasuje klub na 5 miejscu w tabeli medalowej wszech czasów (za Górnikiem Zabrze i klubami warszawskimi: Legią, Skrą i AZS-AWF). Zawisza jest obok Legii Warszawa jedynym klubem lekkoatletycznym, który nigdy nie opuścił ekstraklasy. Natomiast w rankingach klubowego mistrza Polski w lekkiej atletyce Zawisza Bydgoszcz uzyskał tytuły wicemistrza w latach 2010–2011, a brąz w 2013 roku.
W latach 1957–2016 bydgoscy lekkoatleci zdobyli około 20 medali w mistrzostwach Europy (w tym 6 złotych), około 25 medali w mistrzostwach halowych (w tym 4 złote) i kilkanaście w mistrzostwach Europy i świata juniorów. Tytuły mistrzów świata seniorów (rozgrywane od 1983) wywalczyli: Sebastian Chmara (siedmiobój, 1999 – hala) i Paweł Wojciechowski (skok o tyczce, 2011).
Bydgoscy lekkoatleci, którzy osiągali wielokrotne sukcesy rangi krajowej i międzynarodowej to m.in.:
W 2016 nadal aktualne były rekordy Polski ustanowione przez zawodników Zawiszy: Sebastiana Chmarę – dziesięciobój (8566 pkt. – 1998), Marikę Popowicz – sztafeta 4x100 m (42,68 s – 2010) i Pawła Wojciechowskiego – skok o tyczce (5,91 m – 2011).
Aktualnie (2016) w Bydgoszczy sekcje lekkoatletyczne prowadzą kluby: Zawisza, BKS Bydgoszcz i LUKS Ogrodnik Bydgoszcz.
Żużel.
Jedną z wizytówek sportowych Bydgoszczy jest sekcja żużlowa BKS Polonii Bydgoszcz, założona w 1946 roku, przekształcona w 2003 w Bydgoskie Towarzystwo Żużlowe Polonia Bydgoszcz.
W międzywojennej Bydgoszczy istniały dwa kluby żużlowo-motocyklowe – Klub Motocyklistów w Bydgoszczy powstały w 1925 roku oraz Klub Motocyklistów Związku Strzeleckiego. W 1930 na stadionie miejskim BKS Polonia zbudowano tor żużlowy. Od 1933 odbywały się tu wyścigi motocyklowe na żużlu z udziałem czołowych zawodników Polski. Spośród bydgoszczan w tej konkurencji sukcesy odnosili: Alfons Ziółkowski, Tomaszewski oraz Jan Witkowski z Bydgoskiego Towarzystwa Motocyklowego, który w 1935 zdobył tytuł mistrza Polski na żużlu.
Po II wojnie światowej sport żużlowy uprawiano w BKS Polonia, Brdzie Bydgoszcz i Zawiszy Bydgoszcz (1950-1955), a w KS „Partyzant” organizowano wyścigi uliczne, rajdy i crossy. W 1948 poloniści zadebiutowali w rozgrywkach II ligi żużlowej. W 1949 „Partyzanta” i Polonię zjednoczono w Gwardię Bydgoszcz (w 1956 powrócono do nazwy Polonia), który zdobył czołową pozycję w kraju w sportach motorowych.
W Bydgoszczy zlokalizowano siedzibę Zarządu Okręgu Polskiego Związku Motorowego, a później także Okręgową Komisję Żużlową przy Zarządzie Okręgu PZMot w Bydgoszczy. W 1950 Gwardia awansowała do I ligi żużlowej. W latach 50. bydgoska Gwardia zdobyła tytuł drużynowego mistrza Polski (1955), dwukrotnie wicemistrza (1951, 1953) i dwukrotnie 3. miejsce (1956, 1957).
Po burzliwym rozwoju sportu żużlowego w latach 1945–1956, kiedy dyscyplinę rozwijano w wielu miejscowościach (Inowrocław, Nakło nad Notecią, Chełmno, Żnin, Świecie), nastąpił regres, wynikający z wysokich kosztów sprzętu oraz zaostrzenia przepisów bezpieczeństwa. Od 1957 sport żużlowy w mieście i regionie skupiał się niemal wyłącznie w Polonii Bydgoszcz. Od lat 50. w klubie wychowano kilkunastu zawodników, wyróżniających się na arenie krajowej i międzynarodowej. Polonia była wielokrotnym medalistą drużynowych mistrzostw Polski seniorów i juniorów, a zawodnicy medalistami mistrzostw indywidualnych. W latach 50. tytuły wicemistrzów Polski uzyskali Zbigniew Raniszewski (1951, 1955) i Bolesław Bonin (1953), a przełomowy sukces w światowym sporcie żużlowym osiągnął Mieczysław Połukard. Był on pierwszym żużlowcem spoza sfery skandynawskiej i brytyjskiej, który zdobył tytuł II wicemistrza świata (Goeteborg 1959) oraz zakwalifikował się do finału światowego Indywidualnych Mistrzostw Świata (Wembley 1959). Mieczysław Połukard był też członkiem reprezentacji narodowej, która w 1961 zdobyła dla Polski po raz pierwszy tytuł drużynowego mistrza świata. Kolejnymi wybitnymi zawodnikami Polonii byli: Henryk Glücklich – sześciokrotny reprezentant kraju w światowym finale drużynowym (złoto, 3x brąz), Bolesław Proch i Ryszard Dołomisiewicz (reprezentanci Polski w Indywidualnych MŚ i MŚ par), a w latach 90. XX w. – bracia Jacek i Tomasz Gollobowie (uczestnicy i medaliści cykli Grand Prix IMŚ na żużlu, medaliści Drużynowych MŚ).
W latach 1945–2000 tor żużlowy na stadionie Polonii kilkukrotnie modernizowano (1950, 1964, 1986, 1998), dostosowując go do przepisów Międzynarodowej Federacji Motocyklowej i wyposażając w nowoczesne urządzenia (bandy, oświetlenie). Umożliwiło to organizowane w Bydgoszczy światowych imprez.
Okres największych sukcesów Polonii Bydgoszcz w sporcie żużlowym przypadł na dwudziestolecie 1986-2006. W tym okresie klub trzykrotnie zdobył Klubowy Puchar Europy na żużlu (1998, 1999, 2001), pięciokrotnie tytuł Drużynowego Mistrza Polski (1992, 1997, 1998, 2000, 2002), pięciokrotnie – wicemistrza i sześciokrotnie – 3. miejsce. Sukcesy dotyczyły również Indywidualnych mistrzostw Polski, Mistrzostw Polski par klubowych na żużlu (10-krotnie mistrzostwo, 5-krotnie wicemistrzostwo), turniejów o Złoty Kask, Srebrny Kask i Brązowy Kask oraz imprez międzynarodowych (medale Tomasza Golloba w Indywidualnych Mistrzostwach Świata na żużlu oraz braci Gollobów i Piotra Protasiewicza w Drużynowym Pucharze Świata na żużlu). Liczne medale zarówno drużynowo, jak i indywidualnie zdobywali również juniorzy Polonii Bydgoszcz.
Medale Polonii Bydgoszcz w rozgrywkach ekstraligi żużlowej:
Lata 90. to okres dużej popularności sportu żużlowego w Bydgoszczy. W latach 1988–2003 w kadrze klubu jeździł wychowanek Polonii, ówczesny najlepszy żużlowiec w Polsce Tomasz Gollob. W barwach Polonii Bydgoszcz zdobył m.in. 11 medali Indywidualnych Mistrzostw Polski na żużlu (6 złotych, 3 srebrne, 2 brązowe) oraz srebrny i 3 brązowe medale Indywidualnych MŚ na żużlu. W Bydgoszczy gościły liczne zawody międzynarodowe, w tym 12-krotnie turnieje Grand Prix Polski na żużlu (1998, 1999, 2001-2010). 21 czerwca 2006 podpisano w Bydgoszczy umowę o utworzeniu Ekstraligi Żużlowej Sp. z o.o.
W 2007 roku nastąpił kres żużlowego prosperity, a Polonia Bydgoszcz po raz pierwszy w historii opuściła ekstraligę. Kryzys sportu żużlowego wyrażał się m.in. w skromniejszych osiągnięciach Polonii (choć nadal medale zdobywali juniorzy, a klub jeździł w ekstralidze w latach 2009–2010 i 2012–2013), zaniechaniem modernizacji infrastruktury, spadku frekwencji kibiców na zawodach, a po 2010 roku przeniesieniem ważniejszych imprez międzynarodowych poza Bydgoszcz.
Osiągnięcia.
Polonia Bydgoszcz jest wielokrotnym medalistą Mistrzostw Polski, zdobyła łącznie ponad 80 medali, w tym prawie 40 złotych (więcej). Trzech żużlowców Polonii Bydgoszcz zostało indywidualnymi mistrzami Polski (Tomasz Gollob – 6 razy, Piotr Protasiewicz i Jacek Gollob).
Bydgoski żużel w tabelach wszech czasów:
Zawodnicy.
Barw narodowych w oficjalnych spotkaniach międzypaństwowych broniło kilkunastu bydgoskich żużlowców, m.in.: Mieczysław Połukard, Bolesław Bonin, bracia Rajmund i Norbert Świtałowie, Edward Kupczyński, Henryk Glücklich, Jan Malinowski, Eugeniusz Nazimek, Janusz Suchecki, Zbigniew Raniszewski, Bolesław Proch, Ryszard Dołomisiewicz, Jacek Gollob, Tomasz Gollob, Piotr Protasiewicz, Krzysztof Buczkowski i inni.
Wychowankami Polonii byli m.in.: bracia Jacek i Tomasz Gollobowie, którzy nadawali ton rozgrywkom żużlowym w Polsce w latach 90. XX w. Tomasz Gollob jest jednym z najbardziej utytułowanych polskich żużlowców w historii zarówno na arenie krajowej, jak i międzynarodowej: 7-krotny mistrz świata na żużlu (w tym raz indywidualnie i 6 razy z drużyną), 30-krotny mistrz Polski w różnych konkurencjach (7-krotny drużynowo, 9-krotny indywidualnie, 11-krotny w parze, trzykrotny młodzieżowy indywidualnie i 1-krotny młodzieżowy w parze).
W zespole Polonii na przestrzeni lat jeździło także wielu wybitnych zawodników zagranicznych, m.in. Peter Karlsson (1991), Tony Rickardsson (1991), Sam Ermolenko (1992-1994), Andy Smith (1992-1994, 1998, 2004), Lars Gunnestad (1993), Henrik Gustafsson (1995–2001), Ryan Sullivan (1999), Shane Parker (1999-2000), Todd Wiltshire (2000-2003), Mark Loram (2001-2003), Jason Lyons (2001), Andreas Jonsson (2004-2010), Emil Sajfutdinow (2006-2012), Jonas Davidsson (2007-2009), Antonio Lindbäck (2009–2010), Dienis Gizatullin (2010–2011), Artiom Łaguta (2012), Aleksandr Łoktajew (2013), Greg Hancock (2013), Patrick Hougaard (2014), Hans Andersen (2014), Dennis Andersson (2014) i inni.
Imprezy.
W Bydgoszczy rozgrywano szereg imprez żużlowych: w latach 1957–1984 Memoriał Zbigniewa Raniszewskiego (tragicznie zmarłego podczas meczu Austria-Polska w Wiedniu w 1956), a od 1982 Kryterium Asów Polskich Lig Żużlowych im. Mieczysława Połukarda, która tradycyjnie otwierała oficjalnie sezon żużlowy. Bydgoszcz 7-krotnie organizowała także finały Indywidualnych Mistrzostw Polski (1935, 1972, 1993, 1998, 1999, 2001, 2003). Klub był organizatorem wielu imprez rangi światowej, jak chociażby Finału Drużynowych Mistrzostw Świata w 1995 oraz 12-krotnie turniejów Grand Prix Polski na żużlu (1998-2010), wyłaniających indywidualnego mistrza świata.
Ice speedway.
W 1965 bydgoska Polonia zorganizowała pierwsze w Polsce zawody motocyklowe na torze lodowym. W kolejnych latach Mieczysław Połukard i bracia Świtałowie z Polonii reprezentowali Polskę w Indywidualnych i Drużynowych Mistrzostwach Świata w wyścigach na torze lodowym. W latach 70 i 80 wyścigi na lodzie nie były organizowane. Powrócono do nich w 1995 roku w formie pokazowej.
Speedrower.
Od 1995 roku istnieje w Bydgoszczy sekcja speedrowera – wzorowanego na sporcie żużlowym. W 2006 zarejestrowano Polską Federację Klubów Speedrowerowych z siedzibą w Bydgoszczy. W 2016 istniało 13 klubów speedrowerowych w Polsce, w tym 6 startujących w Drużynowych Mistrzostwach Polski. Region bydgoski reprezentują: BTS „Speedrower” Bydgoszcz i ULKS Mustang Żołędowo, startujący w DMP. Zawodnicy BTS „Speedrower” z Bydgoszczy osiągnęli szereg sukcesów w skali krajowej i międzynarodowej, m.in. byli wielokrotnymi mistrzami i medalistami drużynowych Mistrzostw Świata seniorów i juniorów, Mistrzostw Świata Par, drużynowych i indywidualnych Mistrzostw Europy seniorów i juniorów, mistrzostw Europy par klubowych, Klubowego Pucharu Europy oraz mistrzostw Polski.
Tory speedrowerowe znajdują się w: Bydgoszczy-Fordonie (ul. Wiszniewskiego, 80 m) i w Maksymilianowie (ul. Szkolna, 61 m).
Piłka nożna.
Piłka nożna w Bydgoszczy to historia meczów międzypaństwowych reprezentacji narodowej oraz rodowodu kilku światowej klasy piłkarzy. Dwa kluby bydgoskie uczestniczyły w rozgrywkach Ekstraklasy (Polonia Bydgoszcz oraz Zawisza Bydgoszcz), a dodatkowe trzy kluby na zapleczu ekstraklasy (Brda Bydgoszcz, Chemik Bydgoszcz oraz BKS Bydgoszcz).
Pierwszy piłkarski zespół „Fuβballverein” w Bydgoszczy założyli 16 czerwca 1894 roku uczniowie Królewskiego Gimnazjum Realnego, pod nadzorem nauczyciela Bernharda Kuhse. Zajęcia odbywały się dwa razy w tygodniu, mecze rozgrywano w soboty na boisku koło leśniczówki Bocianowo. Zarząd klubu składał się z uczniów. 2 września 1894 roku na łące w Ostromecku gimnazjaliści rozegrali mecz w ramach obchodów „Dnia Sedanu” (Sedantag). Przed I wojną światową powstały kolejne niemieckie kluby piłkarskie: SC Bromberg (1910), Seminar Sportklub Hohenzollern przy Ewangelickim Seminarium Nauczycielskim oraz drużyna przy Katolickim Seminarium Nauczycielskim.
Po przejściu Bydgoszczy w granice odrodzonej Polski założono pierwsze polskie kluby: 25 kwietnia 1920 – Gwiazdę Bydgoszcz, 14 maja Polonię Bydgoszcz, a 4 lata później – Brdę i Astorię. Ich pierwszymi sekcjami była piłka nożna. W 1924 zgłoszono 18 drużyn bydgoskich, w 1925 czynnych było 767 piłkarzy, a w 1937 roku – 30 drużyn piłkarskich i około 900 piłkarzy. Łącznie piłkę nożną uprawiano w około 40 klubach i stowarzyszeniach sportowych. W 1927 zlokalizowano w Bydgoszczy siedzibę Pomorskiego Okręgowego Związku Piłki Nożnej. W jego skład wszedł również tzw. Podokręg Morski, skupiający kluby sportowe Gdyni oraz Wolnego Miasta Gdańska. W dwudziestoleciu międzywojennym tytuły mistrzów Pomorza kilkukrotnie uzyskiwała drużyna BKS Polonia (1928, 1929, 1932, 1933, 1935). Mistrzostwo juniorów uzyskała Polonia (1937) i Gwiazda (1938). W połowie lat 30. zaczął z nimi rywalizować Klub Sportowy Ciszewski. Tuż przed wybuchem II wojny światowej w wojewódzkiej klasie A grały bydgoskie drużyny: BKS Polonia, Ciszewski Bydgoszcz i RKS Amator, w klasie B – KS Astoria, KS Gwiazda, KS Brda, a w klasie C – KS Leo. Żaden z miejscowych klubów nie awansował do I ligi państwowej, mimo pięciokrotnie podejmowanych prób w rozgrywkach barażowych, ulegając klubom poznańskim, łódzkim i warszawskim. Za najważniejsze spotkanie międzynarodowe w Bydgoszczy w dwudziestoleciu międzywojennym uchodził mecz rozegrany 3 czerwca 1934 pomiędzy reprezentacjami Pomorza i Prus Wschodnich (0:1). Mecz ten oglądało 8 tysięcy widzów, a wśród nich m.in. prezydent Bydgoszczy Leon Barciszewski, dowódca garnizonu Bydgoszcz gen. Wiktor Thommée oraz wicekonsul niemiecki.
Mistrzowie Bydgoszczy w piłce nożnej
Podczas okupacji w Gaulidze występował SG Bromberg, w którego szeregach grali również przedwojenni polscy piłkarze. Klasę niżej grał kolejowy klub RSG Bromberg, który w 1943 roku zagrał w barażach do Gauligi. Odbywały się również nielegalne rozgrywki polskich drużyn. Jednym z inicjatorów tych spotkań był Stanisław Dąbrowski (przedwojenny napastnik w juniorach Brdy Bydgoszcz). Drużyny piłkarskie istniały w niektórych dzielnicach miasta, od których wzięły swoje nazwy. W drużynie „Wilczak” grało trzech braci Buhlów, a kapitanem drużyny „Prądy” był Jan Dolata (przed wojną w OPN Sokól V Bydgoszcz i KS Kabel Polski Bydgoszcz), w jedenastce „Placu Kościuszki” grał Jan Świtała, a w drużynie „Okole” wybitnym zawodnikiem był Stanisław Dąbrowski.
Po II wojnie światowej podjęły działalność zarówno przedwojenne (Polonia, Brda, Gwiazda), jak i nowo powstałe sekcje piłki nożnej (Milicyjny KS, WKS Bezpieczeństwo i Pocztowy KS). 21 maja 1945 reaktywowano Pomorski Okręgowy Związek Piłki Nożnej w Bydgoszczy. W 1946 rozgrywki prowadziło 30 zespołów z Pomorza, w tym 6 bydgoskich. Mistrzostwo okręgu, uprawniające do walki o wejście do II ligi państwowej uzyskały w 1947 BKS Polonia, w 1949 – KKS Brda, w 1950 – Gwardia, a w 1951 – OWKS (Zawisza).
W latach 50. XX w. Bydgoszcz wyrosła na liczący się w kraju ośrodek piłkarski. Kilka drużyn uczestniczyło w rozgrywkach II ligi: KKS Kolejarz (1950-1952), Gwardia Bydgoszcz (1951-1953) oraz OWKS (1952-1954). W latach 1953–1956 Polonia Bydgoszcz przez 2 sezony utrzymywała się w ekstraklasie, a po spadku w 1957 roku, ponownie do niej trafiła na 3 sezony (1958-1961). W 1960 roku osiągnęła w niej najwyższe w swojej historii 5. miejsce. W składzie Polonii występował napastnik Marian Norkowski, który został królem strzelców ekstraklasy. Powołano go w skład drużyny narodowej, która wystąpiła na Igrzyskach Olimpijskich w Rzymie (1960). W 1961 roku w ekstraklasie po raz pierwszy i ostatni występowały równocześnie dwie bydgoskie drużyny: Polonii i Zawiszy, które ze zmiennym szczęściem rozgrywały mecze derbowe. Polonia po spadku do II ligi w 1961 roku, nigdy już do ekstraklasy nie powróciła, natomiast wizytówką piłkarską Bydgoszczy stała się drużyna WKS Zawisza. Klub ten 14 sezonów grał w ekstraklasie (1961, 1964/1965, 1965/1966, 1966/1967, 1977/1978, 1979/1980, 1980/1981, 1989/1990, 1990/1991, 1991/1992, 1992/1993, 1993/1994, 2013/2014, 2014/2015). W 1977 mecz Zawiszy z Górnikiem Zabrze oglądało 50 tys. widzów co pozostało po dzień dzisiejszy rekordem. Największym sukcesem było 4. miejsce w sezonie 1989/1990. W rozgrywkach II ligi uczestniczyły drużyny: Polonii (1962-1967, 1975-1977), Zawiszy (1952-1998 z przerwami na grę w ekstraklasie i krótko w III lidze), KS Budowlani (1977/1978) i KS Chemik (1978-1980). Zespoły, które występowały z reguły w klasie okręgowej to: Gwiazda Bydgoszcz i Brda Bydgoszcz.
Bydgoskie kluby piłkarskie słynęły z osiągnięć w pracy z młodzieżą. Juniorzy Zawiszy byli wielokrotnymi drużynowymi medalistami Polski U-19 (złoto – 1981, 2x srebro – 1958, 1986 i 2x brąz – 1967, 1979), podobnie jak Polonii Bydgoszcz (złoto – 1980, srebro – 1984). Natomiast juniorzy młodsi (U-17) Zawiszy osiągnęli wicemistrzostwo Polski w 2013 roku. Juniorzy okręgu bydgoskiego osiągnęli także czołowe miejsca w rozgrywkach Pucharu Michałowicza: 1. miejsce (1972), 2. miejsce (1979, 1989), 3. miejsce (1984).
W I połowie lat 90. zespół Zawiszy przez 5 sezonów uczestniczył w rozgrywkach ekstraklasy. Po spadku (1994) i wycofaniu zespołu z II ligi ze względów finansowych (1998), Zawisza Bydgoszcz rozpoczął rozgrywki od IV ligi, stopniowo awansując do wyższych klas rozgrywkowych. Od 2008 grał w II lidze, a od 2011 w I lidze na zapleczu ekstraklasy. W 2012 roku właścicielem drużyny został Radosław Osuch, który doprowadził w 2013 roku do awansu drużyny do ekstraklasy. W sezonie 2013/2014 Zawisza osiągnął 8. miejsce w najwyższej klasie rozgrywkowej, a ponadto wywalczył Puchar Polski (po zwycięskim finale z Zagłębiem Lubin na Stadionie Narodowym w Warszawie) oraz Superpuchar Polski (po zwycięstwie 3:2 z mistrzem Polski Legią Warszawa). W sezonie 2014/2015 zespół osiągnął 15 miejsce i spadł do I ligi. W 2016 roku Zawisza wywalczył 5 miejsce w I lidze, lecz narastający konflikt właściciela z grupą kibiców doprowadził do wycofania się Radosława Osucha z klubu i rozwiązania drużyny. W konsekwencji tych wydarzeń 9 czerwca 2016 Komisja Licencyjna PZPN nie przyznała Zawiszy licencji na rozgrywki w I i II lidze.
Po rozwiązaniu I-ligowej drużyny piłkarskiej Zawiszy Bydgoszcz, w sezonie 2016/2017 w ligach seniorów grały następujące bydgoskie zespoły:
W wojewódzkiej lidze juniorów starszych występują zespoły: CWZS Bydgoszcz, Polonia Bydgoszcz, Chemik Bydgoszcz, Gwiazda Bydgoszcz, BKS Bydgoszcz, WKS Zawisza II Bydgoszcz SA. Natomiast w ligach i klasach juniorów młodszych, trampkarzy i młodzików występują drużyny: MUKS CWZS Bydgoszcz, Polonia, Chemik, Gwiazda, Budowlany KS, Victoria Bydgoszcz, KP Golden Goal, Wisełka Bydgoszcz-Fordon, Juventus Soccer Schools, KS Football Academy, Akademia Piłkarska Brda i inne, a także z podbydgoskich miejscowości: Białych Błót (1), Osielska (1), Brzozy (2), Solca Kujawskiego (2), Łochowa (2), Mroczy (2), Sicienka (1) itd.
Bydgoscy piłkarze.
W latach1956-1986 w różnych reprezentacjach narodowych występowało 72 zawodników bydgoskiego OZPN. Siedmiu piłkarzy grających w Zawiszy było reprezentantami Polski: Stefan Majewski, Andrzej Milczarski, Piotr Nowak, Mirosław Rzepa, Michał Masłowski oraz Igor Lewczuk. Listę uzupełniają wychowankowie Zawiszy, których kariera rozwinęła się po przeprowadzce do czołowych klubów Polski i Europy np. Henryk Miłoszewicz (reprezentant Polski), czy Zbigniew Boniek, późniejszy gracz Widzewa Łódź i Juventusu Turyn, uczestnik 3 turniejów finałowych mistrzostw świata (Argentyna 1978, Hiszpania 1982 – III miejsce, Meksyk 1986), kapitan i trener reprezentacji Polski, prezes PZPN. Do znanych piłkarzy Polonii należeli natomiast m.in.: Józef Boniek (ojciec Zbigniewa), Janusz Turowski, Krzysztof Gawara (późniejszy zawodnik Legii Warszawa), Grzegorz Mielcarski. Z kolei wychowankiem Gwiazdy Bydgoszcz jest Stefan Majewski, późniejszy reprezentant Polski, dwukrotny uczestnik mistrzostw świata (Hiszpania 1982 – III miejsce, Meksyk 1986), trener reprezentacji narodowej, działacz PZPN. Ponadto bydgoskie koneksje ma bramkarz Arkadiusz Onyszko (wicemistrzostwo olimpijskie w Barcelonie 1992).
Zawisza Bydgoszcz.
Zawisza Bydgoszcz ma na koncie kilka piłkarskich sukcesów. Przez 14 sezonów grał w Ekstraklasie. W sezonie 1989/90 zdobył 4. miejsce w I lidze, a w sezonie 2013/2014 zdobył Puchar i Superpuchar Polski w piłce nożnej. Juniorzy Zawiszy zdobyli Mistrzostwo Polski U-19 (1981), dwukrotnie wicemistrzostwo (1958, 1986) i dwukrotnie brąz (1967, 1979), a także wicemistrzostwo U-17 (2013). Klub zajmuje 1. pozycję w tabeli wszech czasów polskiej I ligi piłkarskiej.
Wyniki Zawiszy Bydgoszcz w ekstraklasie piłki nożnej:
Polonia Bydgoszcz.
Polonia Bydgoszcz przez 7 sezonów grała w Ekstraklasie, zdobywając 5. lokatę w sezonie 1960. W tym samym sezonie Królem strzelców Ekstraklasy z 17 bramkami został zawodnik Polonii, Marian Norkowski.
W latach 1950–1956 klub występował pod nazwą Gwardia Bydgoszcz.
Wyniki Polonii Bydgoszcz w ekstraklasie piłki nożnej:
Tabela wszech czasów I ligi.
W Tabeli wszech czasów Ekstraklasy w piłce nożnej Zawisza zajmuje 28 pozycję. Drugi bydgoski klub na tej liście, Polonia Bydgoszcz, zajmuje 50 pozycję.
Pięć drużyn bydgoskich obecnych jest także w tabeli wszech czasów polskiej I ligi piłkarskiej:
Mecze międzypaństwowe w Bydgoszczy.
W Bydgoszczy odbyło się 10 meczów międzypaństwowych męskiej reprezentacji A:
Poza tym odbył się jeden mecz żeńskiej reprezentacji w piłce nożnej, w ramach eliminacji do Mistrzostw Europy:
Piłka nożna kobiet.
Pierwsza edycja oficjalnych Mistrzostw Polski kobiet w piłce nożnej odbyła się w sezonie 1979/1980. Początkowo drużyny z Bydgoszczy i regionu nie awansowały do wyższych klas rozgrywkowych. Przy klubie Brda powstała kobieca drużyna piłki nożnej, która w od 2003 uczestniczyła w rozgrywkach II ligi, a w 2006 roku awansowała do I ligi. W 2007 drużyna Brdy została przejęta przez nowo powstały Kobiecy Klub Piłkarski Bydgoszcz. Klub ten w 2011 roku awansował do ekstraligi piłki nożnej kobiet, gdzie spędził 5 sezonów. KKP kilkukrotnie awansował do ćwierćfinału (2011-2014), a w 2015 roku – do półfinału Pucharu Polski kobiet. W sezonie 2015/16 spadł do I ligi.
Wyniki KKP Bydgoszcz w ekstraklasie piłki nożnej kobiet:
W 2014 założono Akademię Piłkarską Golden Goal (przy współpracy i patronacie KKP Bydgoszcz) do uprawiania piłki nożnej dla dziewczynek w wieku 5–11 lat. W Gimnazjum Sportowym nr 6 w Bydgoszczy istnieje klasa sportowa o profilu piłka nożna dziewcząt.
W sezonie 2015/2016 w ligach seniorek grały następujące bydgoskie zespoły:
KKP i UKS Tęcza posiadają ponadto zespoły w lidze młodziczek oraz uczestniczą w rozgrywkach ligi halowej.
Wioślarstwo.
Tradycje wioślarstwa sportowego w Bydgoszczy sięgają lat 80. XIX wieku. W okresie międzywojennym Bydgoszcz z racji istnienia jedynego w Polsce toru regatowego spełniającego przepisy Międzynarodowej Federacji Wioślarskiej, sukcesów sportowych oraz popularności dyscypliny uchodziła za „stolicę polskiego wioślarstwa”. W latach 1920–1937 odbywały się tu corocznie mistrzostwa Polski, liczne zawody międzynarodowe (m.in. w 1929 mistrzostwa Europy w wioślarstwie) oraz regaty okolicznościowe obserwowane m.in. przez prezydentów Polski: Stanisława Wojciechowskiego i Ignacego Mościckiego. Pierwszy medal olimpijski dla Polski (Amsterdam 1928) zdobyła czwórka ze sternikiem, złożona z bydgoszczan.
W 1937 wioślarstwo w Bydgoszczy uprawiało 1116 zawodników i zawodniczek, zrzeszonych w 10 klubach polskich i 2 niemieckich. Na arenie międzynarodowej i ogólnokrajowej liczyły się zwłaszcza cztery bydgoskie kluby: Bydgoskie Towarzystwo Wioślarskie (zał. 1920), Kolejowy Klub Wioślarski (zał. 1928), Bydgoski Klub Wioślarek (zał. 1927) oraz niemiecki Klub Wioślarski Frithjof Bydgoszcz (zał. 1894). Największymi sukcesami BTW były medale olimpijskie: brąz czwórki ze sternikiem (Amsterdam 1928) oraz brązowy i srebrny Jerzego Brauna w czwórce i dwójce (Los Angeles 1932). Osady BTW zdobywały również brązowe medale dla Polski w mistrzostwach Europy (Lucerna 1927, Bydgoszcz 1929). Czwórki ze sternikiem BTW uzyskały tytuły mistrzów Polski 7-krotnie (1921, 1922, 1926, 1927, 1934, 1935, 1936), czwórki bez sternika w 1929 i 1932, a ósemki w latach 1933–1935 i w 1937. W ostatnich latach przed wybuchem II wojny światowej mistrzostwo Polski uzyskiwał Kolejowy Klub Wioślarski (1938 – czwórka i ósemka ze sternikiem), Bydgoski Klub Wioślarek (1932, 1936, 1938, 1939 – czwórka ze sternikiem) oraz RC Frithjof (1938 – dwójka).
W 1945 powołano w Bydgoszczy pierwszy w Polsce Okręgowy (Pomorski) Związek Wioślarski oraz zlokalizowano siedzibę Polskiego Związku Towarzystw Wioślarskich (w 1950 w ramach centralizacji przeniesiony do Warszawy). Do 1956 roku osady BTW dominowały na torach wioślarskich Polski, zdobywając 21 tytułów mistrza kraju w konkurencji mężczyzn oraz 3 w zawodach kobiet. W mistrzostwach Polski w 1947 osady bydgoskie uzyskały łącznie 345 pkt., podczas gdy pozostałe z całej Polski 347 pkt. W 1947 roku zawodnicy BTW reprezentowali Polskę w pierwszym powojennym starcie zagranicznym osad polskich.
Na torze regatowym w Brdyujściu rozgrywano najważniejsze zawody wioślarskie do 1953 roku, kiedy oddano do użytku nowy tor Malta w Poznaniu oraz unowocześniono tor na Gople w Kruszwicy. W latach 1954–1960 sukcesy odnosił wychowanek BTW Teodor Kocerka – wielokrotny mistrz Polski w jedynkach, dwójkach, czwórkach i ósemkach, dwukrotny brązowy medalista olimpijski (Helsinki 1952, Rzym 1960), mistrz Europy (Gandawa 1955) i czterokrotny medalista mistrzostw Europy. W tym czasie Polskę reprezentowały też osady Bydgoskiego Towarzystwa Wioślarskiego (dwójka podwójna) i Kolejowego Klubu Wioślarskiego (czwórka ze sternikiem). W 1957 reaktywowano Okręgowy Związek Towarzystw Wioślarskich w Bydgoszczy z zasięgiem na województwo bydgoskie i olsztyńskie. Na arenie ogólnokrajowej liczyły się bydgoskie kluby: BTW, WKS Zawisza i KKW, których osady w latach 1957–1986 zdobyły ponad 200 tytułów mistrza i wicemistrza Polski. Wioślarze Zawiszy wielokrotnie zwyciężali w konkurencji drużynowej mistrzostw Polski. W 1961 roku 12 zawodników Zawiszy zdobyło wszystkie siedem tytułów mistrzów Polski w klasycznych konkurencjach od skiff u do ósemki. Takiego wyczynu nie dokonał wcześniej nikt w historii polskiego wioślarstwa.
W latach 1960–1980 w igrzyskach olimpijskich reprezentowało Polskę 28 wioślarzy z Bydgoszczy, z których brązowy medal uzyskał: Ryszard Kubiak (Moskwa 1980). Tacy zawodnicy jak Jerzy Broniec i Alfons Ślusarski (KKW), Grzegorz Stellak, Ryszard Kubiak, Waldemar Wojda (Zawisza) zdobywali również srebrne i brązowe medale mistrzostw świata i Europy. Bydgoscy wioślarze zdobywali też kilkukrotnie „Diamentowe Wiosła” w prestiżowych, królewskich regatach Henley na Tamizie: Teodor Kocerka dwukrotnie (1955, 1956); dwójka bez sternika bydgoskiego KKW: Jerzy Broniec i Alfons Ślusarski (1972) oraz czwórka ze sternikiem z Wojciechem Neumanem i Ryszardem Kubiakiem z WKS Zawisza (1986).
W latach 90. XX w. dominację w polskim wioślarstwie wywalczyło Regionalne Towarzystwo Wioślarskie Bydgostia (dawne KKW), które jest drużynowym mistrzem Polski nieprzerwanie od 1993 roku !. Zawodnicy Bydgostii zdobywali dla Polski liczne medale igrzysk olimpijskich, mistrzostw świata i Europy.
W latach 1928–2016 wioślarze z bydgoskich klubów zdobyli 13 medali olimpijskich:
Tytuły mistrzów świata seniorów zdobywali m.in.: Robert Sycz (1997-1998), Daniel Trojanowski (2007), Magdalena Fularczyk-Kozłowska (2009), Magdalena Kemnitz (2012). Srebrne medale mistrzostw świata seniorów w wioślarstwie zdobywali ponadto m.in. Robert Sycz (2001, 2002, 2003, 2005), Jerzy Broniec, Alfons Ślusarski (1970), Iwona Tybinkowska, Aneta Bełka, Iwona Zygmunt (2000), Marcin Wika (2004), a brązowe m.in. – Alfons Ślusarski (1974), Jarosław Bielaszewski, Tomasz Kowalik, Łukasz Siemion, Rafał Woźniak (2006), Mikołaj Burda (2014), Natalia Madaj, Magdalena Fularczyk-Kozłowska (2013, 2014).
Od 1992 roku odbywają się na Brdzie regaty ósemek ze sternikiem – Wielka Wioślarska o Puchar Brdy. Od 2004 roku w wyścigach ósemek startują legendarne osady z Uniwersytetu Cambridge i Uniwersytetu Oxfordzkiego. Ich przeciwnikiem w latach 2004–2005 był Uniwersytet Kazimierza Wielkiego z Bydgoszczy, który z obu osadami zwyciężył. W kolejnych latach osady brytyjskie rywalizują między sobą, podobnie jak w królewskich regatach na Tamizie.
W mieście czynnych jest 8 klubów wioślarskich, z których 4 osiągają regularne sukcesy w sporcie wyczynowym. Bydgostia Bydgoszcz, Zawisza Bydgoszcz, Bydgoskie Towarzystwo Wioślarskie, Bydgoski Klub Wioślarek posiadają własne przystanie. Kilkunastu zawodników z bydgoskich klubów należy do polskiej kadry narodowej, uczestnicząc z powodzeniem w zawodach międzynarodowych. Bazę treningową stanowi rzeka Brda na długości 10 km oraz tor regatowy o długości 2 km.
Kajakarstwo.
Kajakarstwo to jedna z dyscyplin, w której zawodnicy z Bydgoszczy odnoszą największe sukcesy w zawodach krajowych i międzynarodowych.
Tradycje kajakarstwa sportowego w Bydgoszczy sięgają 1931 roku. 17 lipca 1932 odbyły się na torze regatowym w Brdyujściu pierwsze regaty kajakowe i żeglarskie o mistrzostwo Pomorza. W 1935 założono w Bydgoszczy Pomorski Okręgowy Związek Kajakowy. Do wybuchu II wojny światowej wykształciły się cztery kluby kajakarskie: BKS Wodnik, Pocztowe PW, Sokół III i 16 Drużyna Harcerska. Po II wojnie światowej pierwszym drużynowym mistrzem Polski została drużyna Pocztowego PW. Reaktywowany w Bydgoszczy Pomorski Okręgowy Związek Kajakowy zapoczątkował spływy turystyczne, które przekształciły się w Ogólnopolskie Regaty Kajakowe „O Błękitną Wstęgę Brdy”. W latach 50. XX w. na Pomorzu dominowały sekcje kajakowe: BKS Wodnik, KS Łączność, OWKS-Zawisza (od 1952) i Start-Astoria (od 1953). Zawodniczka KS Gwiazda, a potem Zawiszy Daniela Walkowiak była ówcześnie najlepszą polską kajakarką – zdobyła 32 tytuły mistrzów Polski, była trzykrotną olimpijką, medalistką z Rzymu 1960. Wśród klubów w latach 60., 70. i 80. XX w. prym wiodły: Astoria, której zawodnicy byli olimpijczykami (Zdzisław Szubski – Moskwa 1980, Dariusz Białkowski – 1992-2004, zdobywca 2 brązowych medali) oraz Zawisza, który w latach 1954–1956 i 1960-1966 zdobył 37 indywidualnych tytułów mistrza kraju, a w latach 60. XX w. był 6-krotnie drużynowym mistrzem Polski (1961, 1963-1967).
W latach 1957–1986 bydgoscy kajakarze wywalczyli 97 złotych medali w mistrzostwach Polski seniorów, z czego Zawisza zdobył 91 tytułów mistrzowskich, Astoria – 3 i Łączność – 3. W 1995 KS „Łączność” przekształcił się w UKS Kopernik Bydgoszcz, której zawodniczką była m.in. trzykrotna medalistka olimpijska Beata Mikołajczyk. W latach 1956–2016 kluby bydgoskie wypromowały około 20 olimpijczyków, którzy zdobyli 8 medali olimpijskich:
Poza tym tytuły mistrzów świata seniorów zdobywali m.in.: Daniel Wełna (1977), Arkadiusz Byliński (1989), Iwan Klementiew (1994), Maciej Freimut (1994), Marcin Kobierski (2001,2002), Beata Mikołajczyk (2009), Piotr Siemionowski (2011) oraz Sebastian Szypuła (2013). W latach: 1958, 1959, 1986, 1987, 1990, 2001, 2002, 2004, 2008, 2013 odbywały się w Bydgoszczy Mistrzostwa Polski w kajakarstwie.
W mieście czynnych jest kilka sekcji kajakarskich, z czego 3 liczące się w sporcie wyczynowym: Zawisza Bydgoszcz, Astoria Bydgoszcz i UKS Kopernik Bydgoszcz, które posiadają własne przystanie. W Bydgoszczy siedzibę ma Kujawsko-Pomorski Związek Kajakowy.
Żeglarstwo.
Tradycje sportu żeglarskiego w Bydgoszczy sięgają 1921 roku, kiedy utworzono drużynę „Marynarki Harcerskiej” im. króla Zygmunta Augusta. Na torze regatowym w Brdyujściu oraz na Wiśle organizowano regaty żeglarskie z udziałem klubów zamiejscowych, zaś sekcja żeglarska Pocztowego PW brała m.in. udział w żeglarstwie lodowym na jeziorze Charzykowskim. W latach 30. XX w. w Bydgoszczy istniały m.in.: Wojskowy Jacht Klub, Bydgoski Jacht Klub, sekcja żeglarska Ligi Morskiej, sekcja sportu wodnego Oddziału Ligi Morskiej przy Państw. Zarządzie Dróg Wodnych oraz żeglarskie drużyny harcerskie. Każdy z klubów miał własną przystań względnie szałas. Po II wojnie światowej sport żeglarski rozwijała Liga Morska oraz harcerstwo, lecz szybszy rozwój dyscypliny datuje się dopiero po odwilży październikowej w 1956. W województwie bydgoskim sport uprawiało wówczas 3 tys. osób w 27 klubach i sekcjach, a w 1986 – 8 tys. osób w 48 klubach i sekcjach.
Od 1946 w Brdyujściu organizowano regaty żeglarskie, m.in. o mistrzostwo Polski Związku Harcerstwa Polskiego, Pomorza i Bydgoszczy, a później m.in. regaty „O Puchar Pokoju” na Wiśle z Bydgoszczy do Torunia. W 1956 uruchomiono ośrodek żeglarski w Brdyujściu (Klub Wodny LOK), natomiast sekcja żeglarska Ligi Morskiej w Bydgoszczy posiadała swoją bazę na jeziorze Jezuickim w Chmielnikach. Od lat 50. działały m.in. Yacht Klub Polski, klub żeglarski PTTK, sekcje żeglarskie „Gwardii”, „Ogniwa”, „Astorii”, „Budowlanych”, „Kolejarza”, „Zawiszy”, „Unii” Łęgnowo. W województwie bydgoskim silnymi ośrodkami żeglarskimi były m.in.: Charzykowy, Kruszwica, Żnin i Chełmża, gdzie dostępne były rozległe akweny.
W latach 1957–1964 istniał w Bydgoszczy Zarząd Okręgu Polskiego Związku Żeglarskiego, przekształcony w Bydgoski Okręgowy Związek Żeglarski. BOZŻ mieścił się w pierwszej trójce najsilniejszych i najlepiej zorganizowanych okręgów w Polsce. Żeglarze wyczynowi sięgali po tytuły mistrzów i wicemistrzów świata i Europy na lodzie i na wodzie oraz zwycięstwa w ogólnopolskich spartakiadach młodzieży. W 1966 Henryk Kowalski (Gryf Bydgoszcz) zdobył wicemistrzostwo świata w klasie cadet. W 1976 Romuald Knasiecki (Chemik Bydgoszcz) wywalczył tytuł mistrza Polski oraz mistrza świata w żeglarstwie bojerowym, a BOZŻ drużynowo pierwsze miejsce w kraju w żeglarstwie regatowym. W okresie 1957-1986 regatowcy okręgu zdobyli na mistrzostwach Polski 34 medale (12 złotych, 14 srebrnych i 8 brązowych). W latach 80. XX w. z uwagi na coraz wyższe koszty jachtingu regatowego, wyczynem zajmowały się tylko 3 kluby bydgoskie: Astoria, Yacht Klub Polski oraz Zjednoczeni. Istniało natomiast kilkanaście sekcji przy klubach sportowych oraz zakładach pracy (Zachem, Makrum, Eltra, Stomil, Famor), które zajmowały się żeglarstwem turystycznym. Od lat 60. bazą bydgoskiego żeglarstwa stał się Zalew Koronowski, gdzie m.in. w Pieczyskach wybudowano przystanie. W 1967 w ZNTK wybudowano żaglowy jacht pełnomorski s/y Euros (armator Brda Bydgoszcz), który odbył kilka pionierskich wypraw oceanicznych, m.in. opływając Islandię (1968), przylądek Horn (1972, trzeci raz po „Darze Pomorza” i Polonezie), rejs non stop z Buenos Aires do Helu (kapitan Henryk Jaskuła), opłynięcie Spitsbergenu (1977) i inne. W latach 1979–1990 sekcji żeglarskiej Brdy służył także mniejszy jacht morski „Zentek”, a w 3 maja 1992 zwodowano jacht pełnomorski Solanus, którego armatorem została sekcja żeglarstwa morskiego Bydgostii Bydgoszcz. W latach 1992–2016 Solanus odbył kilkanaście wypraw oceanicznych, z których najdłuższą było opłynięcie w latach 2010–2011 obydwu Ameryk poprzez Przejście Północno-Zachodnie (kanadyjska Arktyka) i wokół przylądka Horn.
Zapleczem żeglarstwa śródlądowego w Bydgoszczy jest przede wszystkim tor regatowy oraz Zalew Koronowski. Istnieje 5 przystani żeglarskich, m.in. w Brdyujściu, na Brdzie (przystań Bydgoszcz) i Kanale Bydgoskim (marina Gwiazda). W Bydgoszczy znajduje się siedziba Kujawsko-Pomorskiego Okręgowego Związku Żeglarskiego.
Pływanie.
Początki pływania jako dyscypliny sportowej w Bydgoszczy sięgają 1926 roku. W 1927 ulokowano w Bydgoszczy siedzibę Pomorskiego Okręgowego Związku Pływackiego, który zrzeszał 22 kluby i 816 zawodników, w tym 18 sekcji w Bydgoszczy. Bazę dla zawodów pływackich stanowiły kąpieliska otwarte na Brdzie: Riviera na Okolu oraz pływalnia garnizonowa na Jachcicach. Odbywały się tu zawody o mistrzostwo miasta, mecze międzyokręgowe i spotkania towarzyskie. Do pływania sportowego przystosowano również podmiejskie kąpielisko na jeziorze Jezuickim w Chmielnikach, gdzie powstała szkoła pływania i skoków do wody z 10-metrowej wieży. W latach 30. XX w. liczba klubów pływackich i zawodników spadła w wyniku specjalizacji wyczynowej. Najsilniejszym klubem w okręgu pomorskim był TG Sokół III Bydgoszcz. W 1938 było w Bydgoszczy 67 sklasyfikowanych zawodników (w tym 13 kobiet). Sukcesy ogólnopolskie odnosili m.in.: Gertruda Szumiłowska – mistrzyni Polski (1937), rekordzistka kraju i reprezentantka Polski oraz J. Brendelówna (7 rekordów Pomorza).
Bydgoszcz ze względu na warunki naturalne uchodziła za stolicę Polski w zakresie pływania na akwenach otwartych. Trzykrotnie (1927, 1931 i 1938) na torze regatowym w Brdyujściu rozgrywano mistrzostwa Polski w pływaniu długodystansowym. Do imprez masowych należały zawody „Wpław przez Bydgoszcz” organizowane przez Bydgoski Klub Pływacki, rozgrywane na śródmiejskim odcinku Brdy oraz Kanale Bydgoskim, kontynuowane także po II wojnie światowej (1945-1952). Plany budowy krytej pływalni i hali sportowej (związane z organizacją Pomorskiej Wystawy Przemysłu i Handlu w 1941) pokrzyżowała wojna.
W 1945 reaktywowano w Bydgoszczy Pomorski Okręgowy Związek Pływacki, który obejmował początkowo 7 klubów: 5 z Bydgoszczy, 1 z Torunia i 1 z Gdyni, a w 1947 – 14 klubów i 186 zawodników, w tym 53 kobiety. Dyscyplinę uprawiano m.in. w klubach: Brda, HKS (w 1949 włączona do Gwardii), Gwardia, Spójnia (1950-1956), BKS Polonia i Zawisza (1951-1956). W dorocznych wyścigach „Wpław przez Bydgoszcz” uczestniczyło 500-800 zawodników, oglądanych przez wielotysięczne rzesze publiczności. W latach 50. XX w. do najsilniejszych klubów pływackich w okręgu bydgoskim zaliczała się Brda Bydgoszcz, a jej zawodniczka Aleksandra Mróz była reprezentantką Polski m.in. na igrzyskach olimpijskich w Helsinkach (1952), natomiast Lech Stelmaszyk pobił rekord Polski w biegu na 400 m stylem zmiennym (1953). Klub w 1950 został mistrzem Pomorza w piłce wodnej i zakwalifikował się do rozgrywek o wejścia do ligi państwowej.
W 1955 oddano do użytku otwartą pływalnię przy ul. Nakielskiej, a w 1956 przy stadionie Brdy. Po oddaniu do użytku w 1962 hali Astorii z pierwszą w mieście krytą pływalnią, uprawianie dyscypliny skoncentrowano w Klubie Sportowym „Astoria”. W latach 60., 70. i 80. XX w. zawodnicy klubu odnosili sukcesy ogólnopolskie, m.in. w 1969 zostali sklasyfikowani na 2. miejscu w Polsce w kategorii młodzików, a w okresie 1967-1973 sekcja zaliczała się do najsilniejszych w Polsce. Na mistrzostwach Polski pływacy Astorii zdobyli 162 medale, w tym seniorzy 37 (4 , 18 , 15 ), juniorzy 65 medali (24 , 25 , 16 ), a młodzicy – 60 medali (25 , 20 , 15 ). Lata 70. XX w. to dalszy rozkwit pływania w Astorii. W 1970 14 członków sekcji pływackiej było objętych centralnym szkoleniem w ramach przygotowań do olimpiady w Monachium. W klubie wychowano wielu mistrzów i mistrzyń Polski różnych kategorii wiekowych. Do wyróżniających się zawodników należeli m.in.: Grażyna Rydelska (rekordzistka Polski seniorek), Jolanta Mudziejowska, Elżbieta Auksztulewicz, Mirosława Jakubowska, Adam Bet, Hanna Gwitt, M. Wieczorek, M. Lewandowska, Anna Michalak, L. Borowicz. Zbigniew Januszkiewicz był reprezentantem Polski na igrzyskach olimpijskich w Moskwie (1980).
Najwybitniejszą wychowanką Astorii była Alicja Pęczak, której kariera rozwinęła się w latach 90. XX w. po przeprowadzce do AZS AWF Gdańsk. Trzykrotnie reprezentowała Polskę na igrzyskach olimpijskich (Barcelona 1992, Atlanta 1996, Sydney 2000), zdobyła ponad 300 medali na zawodach krajowych i zagranicznych, 82 razy zdobyła mistrzostwo Polski seniorek (częściowo w barwach Astorii), a 14 razy – medale mistrzostw Europy.
Od lat 70. XX w. stopniowo wzbogacano infrastrukturę sportową Bydgoszczy o kryte baseny. W 1974 otwarto pływalnię w Pałacu Młodzieży, w latach 80. pływalnię Polonii, a po 1990 baseny osiedlowe, co umożliwiło szkolenie młodzieży we współpracy ze szkołami. W 2016 w skład Okręgowego ZP wchodziły bydgoskie kluby uczniowskie: MKS SP 63 Bydgoszcz (www), MUKS Piętnastka (www), UKS TYTAN-65 przy SP 65 (www), MUKS Rekin (www), UKS – ZS 27 „Osowa Góra” (www), MKS Astoria Bydgoszcz (www). Zawodnicy tych klubów osiągnęli szereg sukcesów ogólnopolskich, głównie w kategorii młodzików i juniorów, ale również seniorów. W 2016 Międzyszkolny Klub Sportowy SP 63 w kategorii 12 lat został sklasyfikowany na 1. miejscu w Polsce (na 192 kluby).
Płetwonurkowanie.
W Polskim Związku Płetwonurkowania zrzeszony jest m.in. Uczniowski Klub Sportowy „TYTAN 65” (www) i Bydgoskie Centrum Nurkowe „Strażak”. Centrum Pływania i Nurkowania „Meduza” organizuje kursy nurkowania: rekreacyjnie, technicznie do 100 m, jaskiniowe, sidemount i instruktorskie oraz wyprawy krajowe i zagraniczne.
Siatkówka.
Wizytówką bydgoskiej siatkówki są seniorskie drużyny: KS Pałac Bydgoszcz występująca w ekstraklasie siatkówki kobiet oraz Łuczniczka Bydgoszcz w ekstraklasie siatkówki mężczyzn.
Początki uprawiania siatkówki w Bydgoszczy sięgają lat 20. XX w. W 1933 najlepszą drużyną męską w mieście była CWT Lotnictwa, a żeńską BKS Polonia. W 1937 siatkówkę uprawiano w 8 klubach: KS KPW, Ciszewski Bydgoszcz, WKS „Lot”, KSM KS „Leo”, Polonia, WKS i Kabel Polski Bydgoszcz, a w 1945 m.in. w klubach: Zjednoczenie, Brda, MKS, Polonia, Drukarz, Harcerski Klub Sportowy. O mistrzostwo Pomorza w latach 1945–1950 bydgoskie „Zjednoczenie” konkurowało z toruńskim „Pomorzaninem”. W latach 50. w rozgrywkach okręgowych mężczyzn wyróżniały się „Kolejarz” i OWKS Zawisza. Zespoły z województwa bydgoskiego nie odnosiły jednak większych sukcesów w skali krajowej. W latach 1965–1972 drużyna żeńska Astorii występowała w rozgrywkach ligi międzywojewódzkiej, a w II lidze w 1960 roku występował siatkarski zespół Zawiszy, a w 1961-1963 Astorii. Po likwidacji sekcji w Astorii czołowi zawodnicy przeszli do innych klubów, w których zdobywali nawet miejsce w kadrze narodowej i olimpijskiej m.in. Romuald Paszkiewicz i Stanisław Zduńczyk. W 1975 reaktywowano sekcję siatkówki męskiej w klubie Chemik Bydgoszcz. W 1976 powołano w Bydgoszczy Okręgowy Związek Piłki Siatkowej, w którym zarejestrowano 16 sekcji siatkarskich oraz 635 zawodniczek i zawodników. Siatkówkę męską prowadziły m.in. kluby: Chemik Bydgoszcz, AZS-ATR, AZS-WSP, PZG Bydgoszcz, a żeńską – założony w 1976 MKS Pałac Bydgoszcz, którego bazą była hala sportowa w nowej placówce oświatowo-kulturalnej w Bydgoszczy – Pałacu Młodzieży. W latach 1979–1981 w II lidze rywalizowała drużyna męska Chemika Bydgoszcz, a w 1986 do II ligi awansowały: Chemik oraz KS Pałac Bydgoszcz. Obie drużyny w kolejnych latach rozwijały się sportowo.
Chemik Bydgoszcz grał w II i I lidze (1993, 1999-2005). Po awansie do najwyższej klasy ligowej w 2006 roku przekształcił się w spółkę akcyjną, przyjmując nazwę Łuczniczka Bydgoszcz S.A. W latach 2007–2016 klub osiągnął kilka sukcesów, m.in. w 2013 roku uzyskując 4. miejsce w ekstraklasie siatkówki mężczyzn, dwukrotnie dochodząc do półfinału Pucharu Polski (2010, 2013) oraz Pucharu Challenge siatkarzy (2013). W 2012 został mistrzem Polski Młodej Ligi. Wychowankiem i zawodnikiem Chemika był m.in. Michał Winiarski, długoletni zawodnik i kapitan reprezentacji Polski (212 spotkań), mistrz świata juniorów (2003) i seniorów (2014). W latach 2011–2013 w drużynie Łuczniczki grał późniejszy trener kadry Polski Stéphane Antiga.
Drużyna żeńska Pałacu Bydgoszcz w 1990 roku awansowała do I ligi, w 1992 wywalczyła Puchar Polski i awansowała do ekstraklasy siatkówki kobiet, a w 1993 osiągnęła mistrzostwo Polski (seniorek i juniorek). W kolejnych latach zespół był wielokrotnie medalistą mistrzostw Polski, zdobywcą Pucharu Polski (2001, 2005) i Superpucharu (2006). W klubie wychowano ponad 20 reprezentantek Polski w różnych kategoriach wiekowych. Zawodniczka klubu Dominika Leśniewicz w 2003 roku została mistrzynią Europy, Ewa Kowalkowska była kapitanem reprezentacji Polski, uczestniczką Mistrzostw Europy (1995, 1997, 1999) i Mistrzostw Świata (2002), Dominika Schulz i Monika Gorzewska zdobyły z reprezentacją Polski złoty medal Letniej Uniwersjady 2007, a Agnieszka Obremska-Malinowska rozegrała w reprezentacji Polski 158 spotkań, trzykrotnie wystąpiła w mistrzostwach Europy (1995, 1997, 1999).
W 2001 roku drużyna Pałacu II awansowała do II ligi zapewniając Bydgoszczy obecność dwóch zespołów żeńskich grających w ligach państwowych. Zawodniczki Pałacu Bydgoszcz uczestniczyły również w mistrzostwach Polski siatkówki plażowej uzyskując tytuły mistrzowskie (1998, 1999, Dominika Leśniewicz), srebrne (1999, 2000) oraz brązowe medale (1998). Dominikę Leśniewicz i Izabelę Rutkowską powołano do kadry Polski.
W 2016 w Bydgoszczy funkcjonowało kilka sekcji siatkówki mężczyzn: Łuczniczka Bydgoszcz (PlusLiga), BKS Chemik Bydgoszcz (III liga, juniorzy, kadeci, młodzicy), BKS Chemik II (juniorzy, kadeci, młodzicy) oraz kobiet: KS Pałac Bydgoszcz (Orlen Liga, juniorki, młodziczki), Pałac II WSG Bydgoszcz (II liga, juniorki, młodziczki). Mecze zespołów seniorskich Łuczniczki i Pałacu odbywają się w hali Łuczniczka. W Bydgoszczy znajduje się siedziba Kujawsko-Pomorskiego Związku Piłki Siatkowej.
W hali widowiskowo-sportowej „Łuczniczka” rozegrano od 2003 kilkanaście meczów reprezentacji Polski (Liga Światowa, Word Grand Prix), a także odbyły się mecze Mistrzostw Europy Kobiet w Siatkówce 2009 oraz drugiej fazy grupowej Mistrzostw Świata w Piłce Siatkowej Mężczyzn 2014.
Koszykówka.
Wizytówką bydgoskiej koszykówki są seniorskie drużyny: Artego Bydgoszcz występująca w ekstraklasie koszykówki kobiet oraz Astoria Bydgoszcz w ekstraklasie koszykówki mężczyzn.
Początki uprawiania koszykówki w Bydgoszczy sięgają lat 20. XX w. W 1924 założono sekcję koszykówki w klubie Astoria Bydgoszcz. W 1929 w turnieju o mistrzostwo miasta grało 11 drużyn: szkolnych, TG Sokół i BKS Polonia. W 1936 zorganizowano w Bydgoszczy podokręg Pomorskiego Okręgowego Związku Gier Sportowych. W 1945 w Bydgoszczy istniało już 8 sekcji koszykówki. W rozgrywkach pomorskiej klasy A pierwsze i drugie miejsce zajęły kluby bydgoskie: „Zjednoczenie” i „Brda”. W latach 50. XX w. w regionie kujawsko-pomorskim funkcjonowało 24 klubów, w tym kilka z Bydgoszczy, m.in.: MKS, Zawisza, Gwiazda, Brda, Astoria. W tym okresie najlepszą drużyną w województwie bydgoskim był AZS Toruń, w latach 1954–1969 występujący w ekstraklasie. Drużyny bydgoskie walczyły m.in. w II lidze i lidze regionalnej do 1963, kiedy do ekstraklasy (na jeden sezon) awansował zespół Zawiszy. W latach 60. sekcje koszykówki posiadały ponadto: KKS „Brda” (liga okręgowa), AZS Bydgoszcz (liga okręgowa), KS „Głuchoniemi” (A-klasa), Astoria (juniorki i juniorzy), Międzyszkolny Klub Sportowy (juniorki i juniorzy) oraz szkolne koła sportowe. W 1970 sekcję koszykarską w Zawiszy rozwiązano i przekazano bydgoskiej Astorii, gdzie od 1962 istniała nowo zbudowana hala sportowa z widownią na 2 tys. osób. Do 1986 Astoria Bydgoszcz grała przez osiem sezonów w II lidze, pozostałe spędzając w III lidze. W 1987 zawodnicy klubu zdobyli tytuł mistrzów Polski w kategorii juniorów. W tym roku koszykówkę w Bydgoszczy uprawiano w 4 klubach: Astorii, AZS, BKS oraz MKS-MDK nr 2. W sezonach 1989/1990, 1991/1992, 2003/2004, 2004/2005 i 2005/2006 Astoria grała w ekstraklasie koszykówki mężczyzn. Najwyższą lokatą było 6 miejsce uzyskane w sezonie 2004/2005.
Koszykówka kobieca początkowo nie odnosiła większych sukcesów w skali krajowej. Dopiero w 1987 żeński zespół BKS Bydgoszcz awansował do II ligi. W 1994 założono klub sportowy „Basket 25”, który później przekształcił się w Artego Bydgoszcz. Drużyna od sezonu 2008/2009 występuje w ekstraklasie koszykówki kobiet. W sezonach 2012/2013 i 2013/2014 uzyskała 3 lokaty, a w 2014/2015 i 2015/2016 – tytuły wicemistrza Polski. W 2018 Artego zdobyło Puchar Polski w koszykówce kobiet.
W 2016 w Bydgoszczy funkcjonowało kilka sekcji koszykówki mężczyzn: Astoria Bydgoszcz (I liga, juniorzy), Novum/Astoria Bydgoszcz (III liga, juniorzy), MKS Novum Bydgoszcz (juniorzy), UKS Basket Regnum Bydgoszcz (juniorzy U-12) oraz kobiet: Artego Bydgoszcz (Basket Liga Kobiet), KS Basket 25 Bydgoszcz (juniorki), MUKS Bydgoszcz (juniorki), UKS Błękitny Delfin / Basket 25 Bydgoszcz (juniorki), MKS Flesz 63 (juniorki U-12), MKS Basket 67. Mecze zespołów seniorskich Astorii i Artego odbywają się w Artego Arenie. W Bydgoszczy znajduje się siedziba Kujawsko-Pomorskiego Związku Koszykówki.
W hali widowiskowo-sportowej „Łuczniczka” rozegrano od 2003 kilka meczów reprezentacji Polski, a także odbyły się w niej mecze grupy E Mistrzostw Europy w Koszykówce Mężczyzn 2009.
Piłka ręczna.
Tradycje piłki ręcznej w Bydgoszczy sięgają dwudziestolecia międzywojennego. Propagatorami szczypiorniaka (piłki ręcznej mężczyzn) i hazeny (piłki ręcznej kobiet) były szkoły średnie, wojsko, Katolickie Stowarzyszenie Młodzieży, Polskie Towarzystwo Gimnastyczne „Sokół”. Rozgrywano turnieje o mistrzostwo miasta i regionu. W latach 1946–1949 istniała w Bydgoszczy silna sekcja piłki ręcznej przy Klubie Sportowym „Zjednoczenie” (później „Związkowiec”), która grała z powodzeniem w I lidze. W latach 50. XX w. utworzono sekcję piłki ręcznej przy Kolejowym Klubie Sportowym „Brda”, w 1958 przeniesioną do WKS Zawisza. Szczypiorniści uczestniczyli w rozgrywkach ligi międzywojewódzkiej (województwa: bydgoskie, gdańskie, koszalińskie, szczecińskie), a później II i I ligi. W 1964 sekcję w Zawiszy rozwiązano, a dyscyplinę uprawiano tylko w szkołach (III liga). Dopiero w 1984 zespół AZS Bydgoszcz, składający się ze studentów (WSP, ATR) oraz uczniów bydgoskich szkół awansował na jeden sezon do II ligi. W 1986 w Okręgowym Związku Piłki Ręcznej zarejestrowanych było 14 sekcji, a uprawnienia do gry posiadało około 500 zawodniczek i zawodników. W 2007 roku założono Klub Uczelniany AZS UKW Bydgoszcz, który w kilku sezonach występował w I lidze (2010/2011, 2013/2014).
W 2016 w Bydgoszczy funkcjonowało kilka sekcji piłki ręcznej: AZS UKW Bydgoszcz (II liga mężczyzn), BKS Bydgoszcz (II liga kobiet, liga juniorek), UKS „Iskra” (III liga, liga juniorów), BKS „Sokół”, UKS „Ułan” przy SP48. W hali widowiskowo-sportowej „Łuczniczka” rozegrano od 2008 kilka meczów reprezentacji Polski.
Boks.
Boks to dyscyplina sportu, w której Bydgoszcz osiąga sukcesy w skali krajowej i międzynarodowej. Zawodnicy bydgoskich klubów zdobyli 2 medale olimpijskie ( i ), 5 medali mistrzostw Europy (2 , 1 , 2 ), ponad 20 złotych medali mistrzostw Polski seniorów. Trzy drużyny uczestniczyły w rozgrywkach ekstraklasy bokserskiej: Zjednoczeni, Zawisza i Astoria. Z Bydgoszczą związany był twórca największych sukcesów polskiego boksu Feliks Stamm.
W okresie międzywojennym boks w Bydgoszczy uprawiało ok. 300 zawodników w kilku sekcjach przy klubach sportowych: KS Heros (1921-1925), KS Amator, KS Siła, TG Sokół, BKS Polonia, KS Astoria, Związku Strzeleckim i Kolejowym Przysposobieniu Wojskowym. W 1927 Józef Pietryga został wicemistrzem Polski, a w 1936 Edward Rinke mistrzem Pomorza, obaj z BKS Polonia. Pierwsze mistrzostwa miasta zorganizowano w 1928 roku. W 1935 mistrzem drużynowym Pomorza została bydgoska Astoria, a rok później kilku zawodników klubu (Krzemiński, Wezner, Łukowski, Urbaniak) powołano do kadry narodowej Polski. Poziom boksu w Bydgoszczy rósł w latach 30. XX w., lecz czołowym ośrodkiem tej dyscypliny na Pomorzu pozostawał Grudziądz, gdzie w latach 1926–1934 mieścił się też Pomorski Okręgowy Związek Bokserski.
Po II wojnie światowej sekcje bokserskie założono przy KKS Brda oraz ZWM Zryw (przekształcony w KS Zjednoczeni), który w latach 1946–1948 uznawany był za jeden z silniejszych klubów pięściarskich w Polsce, a w 1949 awansował do I ligi bokserskiej. Po założeniu w 1945 w Bydgoszczy Pomorskiego Okręgowego Związku Bokserskiego, pracę w KS Zjednoczeni rozpoczął trener olimpijski Feliks Stamm (mieszkał i pracował w Bydgoszczy w latach 1945–1958).
Bokserzy z okręgowego POZB odnosili sukcesy na arenie ogólnopolskiej oraz reprezentowali Polskę w rozgrywkach międzynarodowych. W 1946 okręg bydgoski klasyfikowano na trzecim miejscu w Polsce za Łodzią i Śląskiem, a przed Poznaniem, Warszawą i Gdańskiem. W 1946 i 1948 zawodnicy Zjednoczonych Bydgoszcz, trenowani przez Feliksa Stamma zostali drużynowym mistrzem Pomorza oraz występowali w reprezentacji Polski (Józef Kruża, S. Łączkowski, Edmund Sowiński).
Po rozwiązaniu sekcji bokserskiej w KS Zjednoczeni, na początku lat 50. XX w. czołówka boksu bydgoskiego skupiła się w klubie Brda Bydgoszcz pod kierownictwem trenera Edwarda Rinke. Pięściarze Brdy należeli przez wiele lat do ścisłej krajowej czołówki. Wychowankami klubu byli późniejsi medaliści olimpijscy, mistrzostw Polski i Europy: Jerzy Adamski, Zygmunt Kunc, Franciszek Kujawa, Zbigniew Nowak, Jan Walczak, Henryk Niedźwiedzki. W latach 50. XX w. KKS Kolejarz (dawna Brda) występowała w II lidze, konkurując z pięściarzami OWKS (Zawisza), którzy w 1956 awansowali na jeden sezon do I ligi. Henryk Niedźwiedzki z „Kolejarza” był reprezentantem Polski w wadze piórkowej na Igrzyskach Olimpijskich w Helsinkach (1952), a Jerzy Planutis z tego samego klubu wywalczył w 1955 tytuł mistrza Polski w wadze średniej. W 1955 w kadrze narodowej znajdowało się 3 pięściarzy Zawiszy (Planutis, Kunc, Walczak). Zawodnicy bydgoscy zdobyli także szereg tytułów mistrzów Polski juniorów. W 1956 w okręgu bydgoskim było czynnych 20 sekcji bokserskich.
W latach 60. XX w. istniały trzy silne drużyny pięściarskie: Brda – występująca w II lidze bokserskiej (1951-1969), Zawisza – prowadzący rozgrywki na przemian w II i I lidze oraz Astoria – występująca w II lidze (1959-1965) oraz I lidze (1963/64). Do wyróżniających się zawodników na arenie międzynarodowej należeli: Jerzy Adamski (Astoria), który na Igrzyskach Olimpijskich w Rzymie (1960) zdobył srebrny medal, a na mistrzostwach Europy 2 medale (złoto, brąz), Brunon Bendig (Zawisza) – zdobywca brązowego medalu olimpijskiego w wadze koguciej (Rzym 1960) oraz Zygmunt Zawadzki i Hubert Skrzypczak – medaliści mistrzostw Europy (obaj z Zawiszy). W 1964 roku w Bydgoszczy zorganizowano Mistrzostwa Polski w Boksie. W latach 70., 80. i 90. XX w. silną drużynę bokserską utrzymywał Zawisza Bydgoszcz, którego zawodnicy wielokrotnie sięgali po tytuły mistrzów Polski. Pięściarze Zawiszy spędzili 7 sezonów w ekstraklasie (1955/1956, 1957/58, 1960/61, 1965-1967, 1981-1983).
W 1982 w Mistrzostwach Świata w Monachium uczestniczył wychowanek Zawiszy Mirosław Kuźma, a w 1983 w mistrzostwach Europy – dwóch bydgoszczan: Henryk Sakowski i Mirosław Piotrowski. Poza tym w mistrzostwach Europy wielokrotnie występowali juniorzy Zawiszy. W 1976 Krzysztof Kikowski, Krzysztof Kucharzewski i Mirosław Pabianek wywalczyli brązowe medale. W latach 90. XX w. zawodnicy Zawiszy osiągali tytuły mistrzów i wicemistrzów Polski, a w 2000 roku zespół awansował do ekstraklasy bokserskiej oraz zdobył Puchar Polski. W 2001 roku pięściarze Zawiszy zdobyli 11 medali mistrzostw kraju seniorów (2 złote, 2 srebrne i 7 brązowych).
W 1994 powołano Pomorsko-Kujawski Klub Seniora Boksu w Bydgoszczy. Od 1973 rozgrywany jest Międzynarodowy Turniej Bokserski o Puchar Prezydenta Bydgoszczy, a od 1999 Międzynarodowy Memoriał Bokserski im. Edwarda Rinke z udziałem zawodników z regionu, kraju i zagranicy. W 2007 powstało Bydgoskie Stowarzyszenie Boksu Astoria, które jest kontynuacją sekcji bokserskiej KS Astoria, założonej w 1924 roku. W latach 2011–2015 czterokrotnym mistrzem Polski w wadze papierowej został Dawid Jagodziński z Astorii.
Obecnie (2016) boks w Bydgoszczy można uprawiać m.in. w Astorii (Bydgoskie Stowarzyszenie Boksu Astoria), CWZS Zawisza (Stowarzyszenie Boksu i Sztuk Walki), UKS „Boks Fordon”.
Sztuki walki.
Wzrost popularności dalekowschodnich sztuk walki w Polsce datuje się na lata 60. XX w. Z czasem wyodrębniono dyscypliny posiadające własne międzynarodowe i ogólnopolskie centrale: judo, karate (tradycyjne, shōtōkan, fudōkan, kyokushin), taekwondo, aikido, kendo itd.
Judo.
Judo to sport walki, który powstał w Japonii w II połowie XIX wieku. W 1964 stało się dyscypliną olimpijską dla mężczyzn, a w 1988 dla kobiet. Początki uprawiania judo w Bydgoszczy sięgają 1961 roku. W 1962 utworzono sekcję judo w klubie Polonia Bydgoszcz. W 1966 pierwszym reprezentantem kraju na Mistrzostwa Europy juniorów spoza Gdańska (judocy GKS Wybrzeże byli wówczas bezkonkurencyjni w kraju) był wychowanek Polonii Kazimierz Gwizdała. W 1971 powstał Bydgoski Okręgowy Związek Zapasów i Judo. Dwa lata później wydzielono z niego samodzielny Okręgowy Związek Judo w Bydgoszczy.
W latach 70. XX w. sekcja judo w Polonii klasyfikowana była w pierwszej dziesiątce w Polsce. Po powołaniu I ligi judo zakwalifikowano do niej Polonię Bydgoszcz, lecz od 1977 drużyna występowała w II lidze. Większe sukcesy odnieśli bydgoszczanie w turniejach indywidualnych. W latach 1967–1986 w mistrzostwach Polski seniorów zdobyli 45 medali, w tym 14 złotych. W mistrzostwach Europy bydgoszczanie zdobyli brązowe medale: Ryszard Pujszo (1982, seniorzy) i Andrzej Sądej (1976, juniorzy). Andrzej Sądej zdobył także brązowy medal w Akademickich Mistrzostwach Świata (1978).
W latach 90. XX w. sukcesy ogólnokrajowe odnosił Waldemar Banaszak, zdobywając m.in. 5 medali mistrzostw Polski seniorów (5 ) oraz 6 medali mistrzostw Polski juniorów (4 , 2 ). Po restrukturyzacji BKS Polonia w 2003 roku sekcję judo przekazano do Klubu Uczelnianego AZS UKW.
W 1977 i w 2003 roku odbywały się w Bydgoszczy Mistrzostwa Polski w judo.
W 2016 zajęcia judo prowadzą m.in.: "AZS UKW Bydgoszcz", "BKS Polonia", "Policyjne Towarzystwo Sportowe Gwardia" (www), "UKS Shiro", "UKS 10 Judo Bydgoszcz" (www).
Karate.
Karate to sztuka walki przy użyciu broni oraz własnego ciała pochodząca z Okinawy w Japonii. Istnieje wiele odmian dyscypliny m.in. Shōtōkan, Kyokushin, Oyama Karate, Ashihara, Shidōkan i inne. W 1970 powstała Światowa Organizacja Karate, a w 1980 Polski Związek Karate, zrzeszający dalekowschodnie sztuki walki (poza judo). W Bydgoszczy najstarsze tradycje mają: "Bydgoski Klub Karate Kyokushin" (zał. 1978), "Bydgoski Klub Karate Tsunami" (zał. 1983) oraz "Klub Karate Shotokan" (zał. 1992). Zawodnicy pierwszego z nich startują w mistrzostwach Polski oraz zawodach międzynarodowych. Największe sukcesy sportowe odnieśli: Mirosław Głowacki (wicemistrz Europy, kilkukrotny medalista mistrzostw Polski wagi open) oraz Jacek Pałczyński (wicemistrz Polski). Wśród zawodników KK Shotokan znajdują się wielokrotne medalistki mistrzostw świata Michalina Łoboda i Anna Fajkowska oraz Albert Ciesielski, Tomasz Łataś i Leszek Grzenkowicz. Anna Fajkowska w 2007 zdobyła pierwszy w historii polskiego karate medal dla Polski na Mistrzostwach Europy Seniorów WKF, a podczas 42. Mistrzostw Europy w Tallinnie wywalczyła srebrny medal, co było największym sukcesem w startach Polaków w ramach WKF.
Zawodnicy Klubu Karate Shotokan w latach 1996–2014 zdobyli 4028 medali na imprezach ogólnopolskich i międzynarodowych, a w 2007 roku klub wywalczył drużynowo 1. miejsce w kraju.
Medale Klubu Karate Shotokan Bydgoszcz w latach 1998–2014:
W 2016 w Bydgoszczy działało kilka klubów i sekcji karate: "Bydgoski Klub Kyokushin Karate" – największy klub sztuk walki w województwie kujawsko-pomorskim (300 zawodników), "Bydgoska Szkoła Kyokushin Karate", "Bydgoski Klub Karate Tsunami", "Oyama Karate Bydgoszcz", "Klub Karate Shotokan", "Bydgoski Klub Sztuk Walki", "Yamabushi Bydgoszcz", "Międzyszkolny Uczniowski Klub Karate Shotokan „Sandan”", "Stowarzyszenie Klub Sportowy „Bushi-Do”". Odmianę karate gōjū-ryū można uprawiać w Okinawan Goju-Ryu Karate-Do Polska. W Bydgoszczy znajduje się siedziba IOGKF POLSKA, który stanowi krajowy oddział Międzynarodowej Federacji IOGKF.
W 1998 zorganizowano w Bydgoszczy Mistrzostwa Polski Juniorów, a w 2009 Puchar Polski Seniorów w karate. W 2010 i 2013 odbyły się Mistrzostwa Polski Seniorów w karate WKF. Od 2012 roku odbywa się także coroczny turniej Bushi-do Cup. W Bydgoszczy odbyło się także szereg imprez międzynarodowych, m.in. Central Europe Open w Karate WKF (2006-2012), Mistrzostwa Europy Juniorów i Seniorów w Oyama Karate (2009), dwukrotnie Mistrzostwa Świata w Karate Shōtōkan (2007, 2016).
Taekwondo.
Taekwondo to koreańska sztuka walki nawiązująca do karate. W Polsce uprawiana jest od lat 80. XX w. Polski Związek Taekwondo założono w 1992 roku, a w Bydgoszczy zlokalizowano Kujawsko-Pomorski Okręgowy Związek Taekwondo Olimpijskiego. Zawodnicy z bydgoskich sekcji taekwondo wywalczyli szereg medali mistrzostw Polski seniorów i juniorów. Np. w latach 2005–2011 zawodnicy MUKS „Piętnastki” zdobyli 6 medali (2 złote) na Mistrzostwach Polski seniorów oraz 34 medale na MP juniorów (w tym 12 złotych).
W 2016 taekwondo w Bydgoszczy można trenować m.in. w: "AZS UKW Bydgoszcz", "Bydgoskim Klubie Sportowym „Centrum”", "Bydgoskim Klubie Taekwondo" (www), "MUKS „Piętnastka”", "UKS 10 Bydgoszcz". Od 2007 roku odbywa się Międzynarodowy Turniej Bydgoszcz Cup pod patronatem Prezydenta Miasta Bydgoszczy, z udziałem kilkuset zawodników z kraju i zagranicy. Zawody mają status Pucharu Polski i są turniejem rankingowym Polskiego Związku Taekwondo Olimpijskiego.
Aikido.
Aikido to japońska sztuka walki, nastawiona na działania obronne, polecana m.in. kobietom i dzieciom. Bydgoski ośrodek aikido powstał w 1991 roku, w 2001 przekształcony w "Pomorskie Centrum Sztuk Walki" w Bydgoszczy, które prowadzi m.in. zajęcia do dzieci i dorosłych.
Kendo.
Kendo jako sport walki nawiązuje do szermierki bojowej kenjutsu praktykowanej przez japońskich samurajów, lecz przy użyciu mieczy bambusowych. Od 2012 istnieje Bydgoskie Stowarzyszenie Kendo, Iaidō i Jōdō, które posiada autoryzację Polskiego Związku Kendo na prowadzenie zajęć dla młodzieży i dorosłych. Dyscyplinę można także uprawiać w "UKS „Kendo-Bydgoszcz”", "Bydgoskim Klubie Kendo Shinku no ken" (Zespół Szkół nr 4) lub "Nokaut Fight Clubie". Do 2017 w Bydgoszczy 5-krotnie odbyły się Mistrzostwa Polski Dzieci, Juniorów i Młodzieży w Kendo.
Wushu.
Wushu to chińska sztuka walki charakteryzująca się bogactwem technik walki bronią białą oraz za pomocą zadawania ciosów, kopnięć, dźwigni, rzutów i podcięć. Od 1991 rozgrywane są międzynarodowe mistrzostwa wushu sportowego. W Bydgoszczy działa "Akademia Tradycyjnego Wing Chun Kung Fu".
Ju-jitsu.
Ju-jitsu to tradycyjna japońska sztuka walki wręcz. W Bydgoszcz można ją uprawiać w "KoKoDo Ju Jutsu".
Inne sztuki walki.
Kick-boxing, Mua y Thai i inne sztuki walki można uprawiać m.in. w "Szkole Golden Dragon". Natomiast "XYZ Fight Academy" oferuje treningi w dyscyplinach: Mieszane sztuki walki (MMA), Muay Tai (Thai Boxing) oraz Brazylijskie jiu-jitsu. Kluby prowadzące podobną działalność to m.in. "Sztuki Walki MegaFit", "Hunter Gym", sekcja sportów walki w "KS Gwiazda Bydgoszcz", "Bydgoski Klub Sztuk Walki", czy "Espadon Bydgoszcz". Shōrinji Kenpō można uprawiać w Bydgoskim Klubie Dalekowschodnich Sztuk Walki.
Podnoszenie ciężarów.
Podnoszenie ciężarów to dyscyplina sportu, w której zawodnicy i zawodniczki z Bydgoszczy osiągają sukcesy w skali krajowej i międzynarodowej, m.in. zdobyli brązowy medal olimpijski (Sławomir Zawada – Seul 1988), 6 medali mistrzostw Świata (1 , 1 , 4 ), 10 medali mistrzostw Europy (1 , 2 , 7 ), 45 złotych medali mistrzostw Polski seniorów i ponad 60 tytułów mistrza Polski młodzieżowców i juniorów. Zawisza Bydgoszcz 50 lat (od 1967) nieprzerwanie występuje w ekstraklasie podnoszenia ciężarów.
Protoplastą dyscypliny w Bydgoszczy były sekcje ciężkoatletyczne w okresie międzywojennym. Od 1921 istniały dwa kluby atletyczne: KA „Siła”, KA „Ursus”, a od 1925 Robotniczy Klub Sportowy „Amator”. Już w 1925 mistrzem Polski w kategorii średniej został Władysław Rakocki z KS „Siła”, a jego kolega klubowy Franciszek Gęstwiński – wicemistrzem. W 1929 Jan Wesołowski z KA Siła pobił w wadze koguciej rekord Polski w dźwiganiu oburącz uzyskując wynik 200 funtów. W 1930 utworzono Pomorski Okręgowy Związek Atletyczny w Bydgoszczy. W latach 30. XX w. dobre wyniki w podnoszeniu ciężarów osiągali: Wesołowski i Urbański (KA „Ursus”) oraz Tykwiński (KA „Siła”). Jan Wesołowski w 1931 pobił trzy rekordy Polski w wadze piórkowej (rwanie, wyrzucanie, trójbój).
W 1945 sekcja ciężkiej atletyki istniała m.in. przy Bydgoskim Klubie Sportowym oraz ZWM „Zryw”. Reaktywowany w Bydgoszczy Pomorski Okręgowy Związek Ciężkoatletyczny zdobył kilkukrotnie drużynowe mistrzostwo Polski w dźwiganiu ciężarów (1946-1947). S. Sokołowski z BKS dwukrotnie został wicemistrzem Polski w wadze koguciej (1946-1947). Od 1952 sukcesy na arenie ogólnopolskiej zaczęli odnosić ciężarowcy Zawiszy Bydgoszcz, lecz w latach 1954–1962 sekcję zawieszono. W 1962 w Bydgoszczy zamieszkał i rozpoczął pracę jako trener sztangistów 6-krotny mistrz Polski, medalista mistrzostw Europy i dwukrotny olimpijczyk Krzysztof Beck. Wielu szkolonych przez niego zawodników zostało mistrzami, reprezentantami i rekordzistami Polski. W 1967 zespół ciężarowców Zawiszy awansował do I ligi i odtąd startował w niej nieprzerwanie. W pierwszym sezonie uzyskał trzecie miejsce w drużynowych MP, a w latach 1970–1972 – Drużynowe Mistrzostwo Polski. Jednym z nowych talentów był Jan Wojnowski, który 15-krotnie ustanawiał rekordy Polski w wadze piórkowej, był dwukrotnym olimpijczykiem (Meksyk 1968, Monachium 1972), mistrzem Europy (1971) i wicemistrzem i rekordzistą świata (1970). W latach 70. XX w. sukcesy odnosiło szereg ciężarowców Zawiszy. Reprezentantami Polski byli m.in. Józef Meder (29 występów), Henryk Stępak (26), Zenon Kruszyna (12), Kazimierz Jarczyński (12), Stefan Sochański (12), Henryk Wierzbowski (8) i Czesław Paterka (7), który w 1971 poprawił rezultatem 177 kg w wadze półciężkiej rekord świata i Europy. W latach 80. sukcesy odnosił zawodnik Zawiszy Sławomir Zawada, początkowo jako junior, a od 1986 także w mistrzostwach Europy (3 , 1 ), mistrzostwach Świata () i w Igrzyskach Olimpijskich w Seulu (1988, ). Do grona wyróżniających się zawodników należeli również m.in. Andrzej Zbroiński, Jacek Zawadzki, Dariusz Zawadzki, Dariusz Tobolski, Piotr Banaszak, Roman Mańkowski. W 10-osobowej drużynie polskiej udającej się mistrzostwa świata w 1984 znajdowało się aż 4 wychowanków Zawiszy. W latach 90. XX w. mistrzami Polski byli Piotr Banaszak i Ireneusz Chełmowski. Rozwój dyscypliny dotyczył także kobiet, które od 1994 zaczęły uczestniczyć w mistrzostwach Polski. Mistrzynią Polski została w 1996 Monika Fiszer, a kilkukrotną wicemistrzynią – Monika Kwas. Po 2000 roku sukcesy odnosiła kolejna grupa zawodników: Arkadiusz Ratajczak, Bartosz Pindel, Krzysztof Fąfara, Damian Wiśniewski, Dominik Kozłowski (wielokrotni medaliści i mistrzowie Polski), a wśród kobiet: Aneta Rosiak i Małgorzata Wiejak. W 2005 powstało Cywilno-Wojskowe Stowarzyszenie Podnoszenia Ciężarów i Sportów Siłowych Zawisza w oparciu o dotychczasową działalność sekcji. W 2010 zawodnikami Zawiszy zostali multimedaliści mistrzostw świata i Europy: Marcin Dołęga i Aleksandra Klejnowska-Krzywańska, którzy zdobywali kolejne tytuły w barwach bydgoskiego klubu.
Sekcja podnoszenia ciężarów w Zawiszy Bydgoszcz od 1967 nieprzerwanie uczestniczy w rozgrywkach ekstraklasy, uzyskując wysokie pozycje w klasyfikacji drużynowej zarówno seniorów, jak i juniorów. Zawodnicy klubu w latach 1959–2013 zdobyli 24-krotnie tytuły mistrzów Polski juniorów oraz 39-krotnie młodzieżowych mistrzów Polski do lat 23. Natomiast w latach 1996–2013 sztangistki Zawiszy osiągnęły 6-krotnie tytuł mistrzyni Polski juniorów. W 2016 roku sekcję podnoszenia ciężarów w Zawiszy Bydgoszcz sklasyfikowano na pierwszym miejscu w Polsce w klasyfikacji Współzawodnictwa Dzieci i Młodzieży.
W Bydgoszczy znajduje się siedziba Kujawsko-Pomorskiego Związku Podnoszenia Ciężarów. Zawodnicy z okręgowego PZPC są w czołówce krajowej (Bartłomiej Bonk – wychowanek MLKS Krajna Sępólno, bracia Zielińscy – Tarpan Mrocza). Kilkukrotnie w Bydgoszczy rozgrywano Mistrzostwa Polski w podnoszeniu ciężarów mężczyzn (1976, 1997, 1999, 2002) oraz kobiet (1999). Od 2000 organizowany jest w Bydgoszczy Memoriał im. Krzysztofa Becka, a od 2004 Turniej o Puchar Zawiszy Czarnego.
Zapasy.
Zapasy to jedna z najstarszych dyscyplin sportowych, obecnych już na starożytnych igrzyskach olimpijskich. W 1904 wprowadzono podział na style: klasyczny (chwyty dozwolone tylko powyżej pasa) oraz wolny (powstały w Wielkiej Brytanii i USA). Od 1993 wprowadzono zapasy kobiet.
Protoplastą dyscypliny w Bydgoszczy były sekcje ciężkoatletyczne w okresie międzywojennym. Wśród trzech istniejących klubów atletycznych w walkach zapaśniczych w tzw. stylu francuskim specjalizował się początkowo KA „Ursus” nazywany „szkołą zapaśniczą”, a później Robotniczy Klub Sportowy „Amator”. Stanisław Sokołowski z RKS „Amator” był 10-krotnym mistrzem Pomorza w „walkach francuskich”. W 1930 utworzono Pomorski Okręgowy Związek Atletyczny w Bydgoszczy. W latach 30. XX w. dobre wyniki w zapasach osiągali Perski, Lewandowski, Grzonek i Chipke z RKS „Amator”. W 1933 Kazimierz Biskupski z Gwiazdy Bydgoszcz, a w 1937 Wierciński z RKS „Amator” zdobyli brązowe medale mistrzostw Polski. W 1937 mistrzostwa Polski w zapasach rozgrywano m.in. w Bydgoszczy, lecz czołowymi ośrodkami zapaśnictwa w Polsce były wówczas Śląsk, Warszawa, Łódź i Poznań.
W 1945 za najlepszy klub zapaśniczy w województwie pomorskim uchodził bydgoski ZWM „Zryw”. W 1948 Stanisław Sokołowski został mistrzem Polski w kategorii 52 kg. W 1949 kluby bydgoskie: „Gwardia” i „Stal” brały udział w rozgrywkach o wejście do państwowej ligi zapaśniczej. Do ligi weszła „Gwardia” Bydgoszcz, posiadająca czołowych atletów z okręgu pomorskiego: Biskupskiego, Szeląga, Wiercińskiego, Cichego, Pułkownika, Betańskiego, Chęcińskiego i Sokołowskiego. W latach 50. w zapasach na Pomorzu dominowali zawodnicy „Stali” Bydgoszcz, którzy uczestniczyli też w rozgrywkach II ligi zapaśniczej. Brązowe medale mistrzostw Polski osiągnęli Zygmunt Ładziński i Marian Buczkowski. W 1957 roku wyodrębnił się Polski Związek Zapaśniczy, z oddziałem okręgowym w Bydgoszczy. W latach 60. i 70. XX w. sekcje zapaśnicze posiadały kluby: Gwiazda i Budowlani Bydgoszcz, lecz nie osiągały one dużych sukcesów na arenie ogólnopolskiej (2 medale MP). Dopiero w latach 90. w bydgoskiej Gwieździe pojawiło się grono zawodników, medalistów mistrzostw Polski w zapasach w stylu wolnym. Ogółem w latach 1945–2012 zawodnicy z klubów bydgoskich zdobyli 6 medali mistrzostw Polski seniorów w stylu klasycznym (1 , 5 ), 10 medali w MP w stylu wolnym (1 , 4 , 5 ) oraz medal w MP kobiet w zapasach (). Medalistami byli m.in.: w stylu klasycznym: Stanisław Sokołowski, Ludwik Budzyński, Helmut Łoboda, Zygmunt Ładziński, Marian Buczkowski, a w stylu wolnym: Zdzisław Kępski, Kazimierz Polec, Krzysztof Dyka, Damian Świetlik, Bartłomiej Bartnicki, Adrian Mazan, Norbert Świerblewski, Agnieszka Butor. Wychowankiem bydgoskiej Gwiazdy (1999-2000) jest Bartłomiej Bartnicki – mistrz (2004) i wielokrotny wicemistrz Polski (2000-2006), olimpijczyk z Aten 2004 oraz Pekinu 2008.
Sekcję zapaśniczą (styl wolny) w Bydgoszczy od 1926 roku prowadzi nieprzerwanie klub sportowy Gwiazda (www), który szkoli również zawodników w sumo (od 2004 istnieje Polski Związek Sumo). Ośrodkiem zapaśniczym jest również podbydgoskie Osielsko, gdzie dyscyplinę można trenować w klubie zapaśniczym Victoria. W 2016 w rezultacie powołania w Bydgoszczy fundacji zapaśniczej, w rozgrywkach Krajowej Ligi Zapaśniczej uczestniczy zespół "Lotto Zapasy Bydgoszcz". Drużyna składa się z przedstawicieli trzech stylów: klasycznego, wolnego i zapasów kobiet.
W 2009 w Bydgoszczy odbywały się Mistrzostwa Polski juniorek w zapasach w stylu wolnym. Z kolei w Osielsku w 2013 roku odbyły się Mistrzostwa Polski seniorów, a w 2016 – Młodzieżowe Mistrzostwa Polski w zapasach w stylu wolnym. Złoty medal zdobył wówczas Paweł Ziemba z Victorii Osielsko. Natomiast w 2014 roku w Solcu Kujawskim odbyły się Mistrzostwa Polski seniorów w zapasach w stylu wolnym i klasycznym (mężczyźni i kobiety). W Bydgoszczy znajduje się siedziba Kujawsko-Pomorskiego Związku Zapaśniczego.
Kolarstwo.
Bydgoszcz posiada godne uwagi tradycje kolarskie. Miasto poczynając od okresu międzywojennego było kojarzone z przemysłem rowerowym. W 1938 wyprodukowano w 4 bydgoskich fabrykach 130 tys. rowerów, co stanowiło 60% całej ówczesnej produkcji krajowej. W latach 60., 70. i 80. XX w. w Zakładach Rowerowych „Romet” produkowano 1,2 mln rowerów rocznie w kilkudziesięciu gatunkach, w tym rowery wyścigowe używane przez kadrę narodową np. Romet Jaguar.
Pierwszy sportowy klub rowerowy: Bydgoskie Towarzystwo Cyklistów założono w 1922 roku. W 1925 założono Bydgoski Klub Kolarzy, w 1928 włączony do Polonii Bydgoszcz. W 1928 Feliks Więcek z klubu Polonia został historycznym zwycięzcą pierwszego Tour de Pologne. W 1930 zwyciężył w ogólnopolskim „Biegu do Morza Polskiego”, a w 1932 w wyścigu „Ilustrowanego Kuriera Codziennego” na trasie Kraków-Katowice-Kraków. Więcek jeździł na rowerze „Pafaro-Rekord”, który był wyrobem bydgoskich zakładów rowerowych. Innym kolarzem odnoszącym sukcesy był członek BTC Marian Ritter, który w 1935 został mistrzem województwa poznańskiego na szosie, a w 1936 mistrzem Pomorza oraz członkiem kardy narodowej na wyścig Berlin-Warszawa. W 1935 utworzono w Bydgoszczy Okręg Polskiego Związku Towarzystw Kolarskich. Należało do niego 6 klubów, w tym 4 bydgoskie: BTC, Kolejowe Przysposobienie Wojskowe, KS „Tornedo” i TG „Sokół”. W tym czasie na stadionie Polonii zbudowano tor wyścigowy (ziemny). W 1936 Pomorski Okręgowy Związek Kolarski zrzeszał 11 towarzystw kolarskich, urządził 20 wyścigów oraz 22 wycieczki rowerowe. W1938 Bydgoszcz była organizatorem przełajowych mistrzostw Polski w kolarstwie.
W 1946 reaktywowano w Bydgoszczy Pomorski Okręgowy Związek Kolarski, który organizował wyścigi na szosie, na torze oraz przełaje. Drużyna „Brdy” Bydgoszcz początkowo dominowała w rozgrywkach kolarskich województwa pomorskiego. Jako jedyna z terenu Polski północnej uczestniczyła w 1948 w Tour de Pologne. W latach 50. XX w. dominowały w Bydgoszczy trzy sekcje kolarskie: KKS Brda-Kolejarz, Zrzeszenie-Stal (klub fabryczny Zjednoczonych Zakładów Rowerowych) oraz OWKS Zawisza. W 1952 odbył się po raz pierwszy czteroetapowy wyścig kolarski „Dookoła Pomorza” (446 km), w którym 3 pierwsze miejsca zajęli członkowie klubów bydgoskich”. W 1956 Cierajewski z Brdy-Kolejarza i M. Woźniak z Zawiszy znaleźli się w kadrze narodowej. Zawodnicy bydgoscy dominowali na Pomorzu i odnosili także pierwsze sukcesy w skali kraju, np. w 1954 W. Drążkowski Z Zawiszy wygrał wyścig na 200 km w ramach II Ogólnopolskiej Spartakiady w Warszawie i był drugi w wyścigu „Dookoła Warmii i Mazur”.
Po 1958 klubem kolarskim, który odnosił sukcesy na arenie krajowej był Romet Bydgoszcz (Stal, od 1957 Pafaro, później Romet). W latach 70. XX w. klub zdobywał drużynowe mistrzostwo Polski (1977), a jego zawodnicy byli indywidualnymi mistrzami Polski (Tadeusz Kmieć, Roman Wilczyński – 1972, 1973). Sekcja młodzieżowa Rometu – MKS MDK nr 2 (samodzielny od 1983) zdobywał drużynowe mistrzostwo Polski juniorów młodszych (1977) i młodzików (1978). Henryk Santysiak z Rometu uczestniczył w Wyścig Pokoju (1982), gdzie wygrał klasyfikację górską. W latach 80. XX w. Romet Bydgoszcz plasował się w ścisłej czołówce ośrodków kolarskich w Polsce.
Wychowankami tego klubu byli m.in.: Marek Szerszyński, Zbigniew Ludwiniak, Andrzej Maćkowski oraz olimpijczycy: Marek Leśniewski (1988 Seul, Barcelona 1992) i Sylwester Szmyd (2004 Ateny). Największymi sukcesami Marka Leśniewskiego były: zwycięstwo w Tour de Pologne 1985, srebrny medal w jeździe drużynowej na czas na Igrzyskach Olimpijskich w Seulu (1988), srebrny medal w wyścigu drużynowym na 100 km w mistrzostwach świata (1989) oraz 15 medali mistrzostw Polski, w tym 4 złote. Wielokrotnym mistrzem Polski był również Zbigniew Ludwiniak (1984-1990), a wicemistrzem Andrzej Maćkowski (1988-1990), który również uczestniczył w Wyścigu Pokoju (1990), zajmując w nim piąte miejsce – najlepsze z Polaków.
W 2016 Bydgoszcz dysponowała dwoma klubami kolarskimi (Romet Bydgoszcz i MKS „Emdek” – szkolenie młodzieży).
Bydgoszcz na mapie wyścigów Tour de Pologne:
Hokej na lodzie.
Początki uprawiania hokeja na lodzie w Bydgoszczy sięgają 1926 roku w sekcjach: BTW i BKS Polonia. Bazą do uprawniania hokeja było początkowo lodowisko BKS przy parku Jana Kochanowskiego (0,4 ha) oraz BTW w ogrodach Patzera (0,8 ha). W 1932 otwarto lodowisko BKS Polonia przy ul. Hetmańskiej z bufetem, oświetleniem i megafonami. W 1945 sekcję hokeja na lodzie zorganizował „Partyzant” (później „Gwardia”) oraz „Brda”. Obie bydgoskie drużyny rywalizowały z toruńskim „Pomorzaninem”. Od 1948 hokeiści „Gwardii” uczestniczyli w rozgrywkach I ligi. W 1953 w województwie bydgoskim trzy zespoły osiągnęły „miarę krajową”: Kolejarz Toruń, Gwardia Bydgoszcz i OWKS Zawisza Bydgoszcz. W 1954 i 1955 Gwardia uzyskała tytuł wicemistrza kraju (za OWKS Warszawa), a trzech zawodników zaliczono do kadry narodowej. W klasie wojewódzkiej grało wówczas 8 drużyn, a w klasie B i juniorów – 20. W I lidze, bądź okresowo w II lidze występowały dwie drużyny bydgoskie: Gwardia i CWKS Bydgoszcz (sekcja rozwiązana w 1957). W 1959 roku zbudowano w czynie społecznym czwarte w Polsce sztuczne lodowisko (po Katowicach, Warszawie i Łodzi) przy Bydgoskich Zakładach Mięsnych, które dostarczały mocy chłodniczej. W konkursie „Ilustrowanego Kuriera Polskiego” lodowisko otrzymało nazwę „Torbyd” i stało się bazą dla zawodników Polonii Bydgoszcz. W latach 1979–1980 w Bydgoszczy zbudowano drugą płytę hokejową (w latach 80. zadaszoną), zaś własna maszynownia pozwoliła na oddzielenie się od Zakładów Mięsnych. W latach 60. XX w. hokej w Bydgoszczy rozwijał się bujnie i stał na wysokim poziomie w skali całego kraju. Sekcje hokejowe utrzymywały: Polonia, Budowlani (do 1966), MKS, a w latach 1962–1967 ponownie Zawisza, który występował w II lidze. Zespół Polonii w 1960 awansował do ekstraklasy, gdzie dwa razy osiągnął 3. miejsce (1964 i 1965), a w 1963 także puchar Polskiego Związku Hokeja na Lodzie. W 1966 hokeiści Polonii uzyskali tytuł mistrza Polski juniorów, w latach 1967 i 1972 – tytuł wicemistrza kraju, a w 1963, 1973 i 1975 – 3. miejsca. Polonia występowała w ekstraklasie aż do 1978, kiedy po spadku do II ligi została przekazana do BKS „Budowlani”, który z kolei grał w ekstraklasie w latach 1980–1984. Sekcje hokejowe innych klubów z powodu malejącej popularności dyscypliny (m.in. z uwagi na koszty) uległy likwidacji. W 1984 bydgoski hokej wrócił do Polonii, która przejęła na własność od miasta lodowisko „Torbyd”. Drużyna Polonii mimo awansu, zrezygnowała z gry w ekstraklasie z powodów finansowych. W 1992 sekcja hokejowa usamodzielniła się i działała pod nazwą BTH Bydgoszcz, występując na zapleczu ekstraklasy. W 2003 z powodu zamknięcia lodowiska „Torbyd” sekcja uległa rozwiązaniu, a zawodnicy zasilili inne kluby hokejowe.
Wychowankami Polonii było wielu zawodników kadry Polski, m.in. Andrzej Tkacz – dwukrotny olimpijczyk (1972 Sapporo, 1976 Innsbruck), 8-krotny uczestnik mistrzostw świata, późniejszy trener kadry narodowej, Marian Feter – olimpijczyk z Sapporo 1972, uczestnik czterech mistrzostw świata. Poza tym 13 zawodników Polonii w latach 60., 70. i 80. występowało w reprezentacji Polski. W latach 90. wychowankowie BTH Bydgoszcz: Łukasz Sokół i Tomasz Proszkiewicz występowali w meczach kadry narodowej.
Reaktywacja dyscypliny w Bydgoszczy nastąpiła w 2016 roku, kiedy w rozgrywkach II ligi hokeja na lodzie (grupa północna) zainaugurowała drużyna seniorów BKS Bydgoszcz. Docelową bazą zespołu jest budowana od podstaw nowa hala lodowa w Bydgoszczy. BKS prowadzi także zespół juniorów (unihokej).
Tenis ziemny.
Początki uprawiania tenisa w Bydgoszczy sięgają okresu przed I wojną światową, kiedy dyscyplinę uprawiano w klubach niemieckich: "Tennis-GmbH (Gesellschaft mit beschränkter Haftung)", "Tennisclub Blau-Weiß", "Arbeiter Turn und Sport-Verein „Frei-Heil”". W czerwcu 1921 roku rozegrano pierwszy turniej polskich tenisistów o mistrzostwo Bydgoszczy na kortach przy V śluzie Kanału Bydgoskiego. Tenis ziemny był wówczas jedną z popularniejszych dyscyplin uprawianych na Kujawach i Pomorzu, modną w sferach inteligenckich, przemysłowych i kupieckich. W 1924 powstał "Bydgoski Klub Sportowy" z silną sekcją tenisową, w kolejnych latach: "KS Sport – Tenis" (1926), "Harcerski Klub Sportowy", sekcja tenisa w "BKS Polonia" (1926), "Bydgoski Klub Tenisowy" (1929), "Kabel Polski Bydgoszcz" (1930), "Kolejowy Klub Sportowy „Sparta”". Istniały też kluby niemieckie np. "„Sportbruder”" (zał. 1914), "„Palestra”", czy "Deutscher Tennis Club". Rozgrywano wówczas mistrzostwa Bydgoszczy oraz mecze towarzyskie z klubami z Wielkopolski i Pomorza. W 1929 w Bydgoszczy było 28 kortów tenisowych, a w 1937 – 32 (w tym 3 kryte i 6 niemieckich), zlokalizowane w parku nad Kanałem Bydgoskim (10), w parku Jana Kochanowskiego (6), przy ul. Zamojskiego (4), koszarach i szkole oficerskiej (3), ul. Gdańskiej (2), Stadionie Miejskim (2), gazowni miejskiej (1), Kablu Polskim (1), Wielkopolskiej Papierni (1). W tym czasie w Bydgoszczy znajdowało się 10% wszystkich kortów tenisowych zbudowanych w Polsce. Do wyróżniających się zawodników należeli m.in. Ignacy Tłoczyński, Rudowska, Cieśla, Petel, Weynerowski, Bram i Sioda. W 1930 Ignacy Tłoczyński uczestniczył w meczu Pucharu Davisa Polska-Rumunia, a w 1931 Rudowska w rankingu polskich tenisistek zajmowała 5. miejsce.
Od 1932 do Bydgoszczy zjeżdżali często czołowi zawodnicy polscy, by rozgrywać turnieje pokazowe, towarzyskie i międzynarodowe. Brali w nich udział m.in.: Jadwiga Jędrzejowska, Kazimierz Tarłowski i inni. W rozgrywkach drużynowych i indywidualnych o mistrzostwo Pomorza liczył się głównie "Bydgoski Klub Sportowy", w którym grali reprezentanci Polski: Rudowska (1936-1937), Ksawery Tłoczyński i Ignacy Tłoczyński (do 1930), a także mistrz Polski Leon Sioda (1935). Wychowankami klubu były mistrzynie Polski juniorów: Zofia Siodówna i A. Głowacka. W 1935 BKS doszedł do półfinału rozgrywek o mistrzostwo Polski. W 1936 i 1937 roku Bydgoszcz była gospodarzem mistrzostw Polski w tenisie.
Po II wojnie światowej w Bydgoszczy zlokalizowano Zarząd Pomorskiego Okręgu Związku Tenisowego. Sekcje tenisa założono m.in. przy "ZWM „Zryw”", "MKS „Partyzant”", "BKS „Polonia”", a później także przy "KS „Ogniwo”", "Budowlani Bydgoszcz". Kierownikiem sekcji w „Polonii” została Jadwiga Jędrzejowska – pierwsza gwiazda polskiego tenisa, w latach 30. XX w. finalistka Roland Garros, Wimbledonu oraz US Open, mistrzyni Londynu, Węgier, Austrii, Irlandii Pn., Anglii i Walii w grze pojedynczej, mieszkanka Bydgoszczy w latach 1945–1948. W 1947 „Partyzant” Bydgoszcz doszedł do ćwierćfinału w rozgrywkach o drużynowe mistrzostwo Polski. W 1948 bydgoska „Gwardia” (klub z połączenia „Polonii” i „Partyzanta”, WKS „Burza” i Harcerskiego Klubu Sportowego) awansował do ligi państwowej, a w kolejnych latach był wielokrotnie mistrzem okręgu bydgoskiego.
W 1957 sekcjami tenisowymi dysponowały kluby: Polonia, Zawisza, Brda, Budowlani, Gwiazda, Pafaro, Astoria. Pod koniec lat 50. zbudowano korty w kompleksie parku sportowego Zawiszy, a sekcja tenisa zakwalifikowała się do ćwierćfinałów drużynowych mistrzostw Polski. Nowe korty powstały też w kompleksie Polonii i Gwiazdy. W kolejnych latach uprawianie dyscypliny w Bydgoszczy skoncentrowano w GKS Polonia. W 1968 klub awansował do II ligi, a w 1972 do ekstraklasy, gdzie spędził 12 sezonów, zajmując miejsca 4÷8. Najlepszym tenisistą bydgoskim lat 70. i 80. XX w. był Henryk Drzymalski, 6-krotny mistrz Polski seniorów w grze pojedynczej, czterokrotny w hali, dwukrotny w deblu (z Wojciechem Fibakiem) i w grze mieszanej. W rozgrywkach międzynarodowych doszedł do półfinału Mistrzostw Europy, był wielokrotnym reprezentantem Polski, m.in. w Pucharze Davisa, gdzie rozegrał 22 mecze odnosząc 5 zwycięstw. Do wybitnych zawodników Polonii zaliczali się również: Czesław Szewczyk – reprezentant Polski, 2. na listach rankingowych (1965), uczestnik turniejów międzynarodowych w Europie i USA. Wśród tenisistek wyróżniały się Jolanta Rozala, Marzena Sieracka, Jadwiga Małyk, Regina Kozłowska-Sokołowska (wielokrotne mistrzynie okręgu). W 1995 tenisiści Polonii ponownie awansowali do ekstraklasy, a w od 1998 przez 5 sezonów z rzędu plasowali się w trójce najlepszych klubów tenisowych w Polsce. Po restrukturyzacji klubu w 2003 sekcja tenisa usamodzielniła się jako "SKT Centrum Bydgoszcz", a korty przekazano "AZS UKW Bydgoszcz".
Wybitną postacią bydgoskiego tenisa był Henryk Hoffman – w latach 50. zawodnik, później trener Polonii, od 1982 kapitan drużyny polskiej w Pucharze Davisa, wiceprezes Polskiego Związku Tenisowego, a w latach 90. XX w. – trener reprezentacji Polski mężczyzn i kobiet (w 1992 roku w Pucharze Federacji pod jego kierunkiem Polki awansowały do ćwierćfinału).
Polonia była wielokrotnie organizatorem imprez rangi mistrzowskiej, a także meczów i turniejów pokazowych z udziałem znanych osobistości m.in. Wojciecha Fibaka i Tomasza Stockingera. W 2010 w hali Łuczniczka rozegrano mecz Pucharu Federacji tenisistek Polska – Belgia z udziałem m.in. Agnieszki i Urszuli Radwańskich. Rozgrywano także m.in. Drużynowe Mistrzostwa Polski juniorów i kadetów (2016), Młodzieżowe Mistrzostwa Polski, Mistrzostwa Polski seniorów (1974, 2001, 2009, 2015), Halowe Mistrzostwa Polski seniorów (2010, 2015) i juniorów (1965, 2016) i inne. Od 2009 rozgrywany jest coroczny Międzynarodowy Turniej Tenisowy ITF Futures Bydgoszcz Centrum Cup, zaliczany do ITF Pro Circuit (pula nagród 25000 $).
W Bydgoszczy znajduje się siedziba Kujawsko-Pomorskiego Związku Tenisowego, który skupia m.in.: "SKT Centrum", "Bydgoski Klub Tenisowy", "Bydgoską Akademię Tenisową", sekcję tenisa "AZS UKW Bydgoszcz". Istnieją też liczne szkoły tenisa np. "TenisPoint", "Bydgoskie Towarzystwo Tenisowe" (zał. 1991), "Salwadore Tennis Club", "Pro Team", "Bajka-Tenis", "Edukado Tenis", "Szkoła Tenisa Go–Tenis", "UKS Victoria 31" itp. Główne centrum tenisowe w Bydgoszczy stanowi "SKT Centrum", gdzie do dyspozycji jest 10 kortów (w tym 4 w hali) oraz 2 korty centralne z widownią na 500 osób. Młodzi zawodnicy klubu odnieśli już szereg sukcesów na arenie ogólnopolskiej. W 2015 klub zdobył brązowy medal w DMP, a Adam Majchrowicz i Marcin Gawron zostali mistrzami Polski w grze podwójnej. Inne kompleksy kortów znajdują się m.in. przy BKS Polonia, w parku Centralnym (BTT), w parku nad Kanałem Bydgoskim (TKKF Świt), w parku Ludowym (TKKF Śródmieście), na Babiej Wsi (BKS), na Bartodziejach (TKKF Zjednoczeni), na Błoniu (TKKF Orzeł), w Fordonie (ZS nr 5). Korty, a od 2015 roku także hala tenisowa znajdują się także w kompleksie sportowym Zawisza Bydgoszcz. Od 2015 rozgrywany jest Turniej Charytatywny „Zawisza Cup”, a od 2016 Międzynarodowy Turniej „Zawiszaków”.
W 2013 roku Monika Biernat – wieloletnia zawodniczka Polonii, zwyciężczyni międzynarodowych turniejów ITF Seniors i Narodowych Mistrzostw Polski ATP, była autorką największego sukcesu amatorskiego tenisa polskiego – finału turnieju KIA Amateur Australian Open 2013. W 2015 Adam Majchrowicz jako jeden z 7 polskich zawodników jest notowany na listach ATP Double, a "SKT Centrum Bydgoszcz" był najwyżej sklasyfikowanym klubem tenisowym w województwie kujawsko-pomorskim.
Tenis stołowy.
W tenisa stołowego w Bydgoszczy grano już w dwudziestoleciu międzywojennym: w klubach sportowych (Polonia, BKW, Gwiazda i inne), harcerstwie, organizacjach młodzieżowych i stowarzyszeniach wychowania fizycznego i przysposobienia wojskowego. Organizowano wewnętrzne zawody, a od 1931 także turnieje o mistrzostwo miasta. W 1933 w mistrzostwach Bydgoszczy brało udział 100 zawodników, a na turnieju w Toruniu reprezentacja Bydgoszczy zajęła II miejsce za reprezentacją Warszawy. W 1935 zawodnicy bydgoscy zdobyli drużynowo 5. miejsce w mistrzostwach Polski. Po II wojnie światowej sekcje tenisa stołowego założono w wielu klubach sportowych (m.in. Zjednoczenie, Polonia, Budowlani, Ogniwo, Zawisza), przy stowarzyszeniach, zakładach pracy, harcerstwie, rozgrywano też indywidualne mistrzostwa miasta oraz województwa pomorskiego. Na przełomie lat 40. i 50. XX w. Pomorze obok Śląska uznawano za region o największej popularności tenisa stołowego. W 1949 w wojewódzkiej klasie A grało 10 drużyn, a w klasie B – 34 zespołów. W 1954 powołano ligę państwową, lecz nie występowały w niej zespoły z województwa bydgoskiego. W 1973 w ramach reformy administracyjnej powstało 49 Okręgowych Związków Tenisa Stołowego, m.in. w Bydgoszczy, a w 1976 rozpoczęto rozgrywki ligi kobiet. W latach 70. i 80. w polskim tenisie stołowym dominowali zawodnicy wywodzący się z klubów akademickich z Gdańska, Warszawy, Łodzi i Górnego Śląska. Zawodnicy Gwiazdy Bydgoszcz w latach 90. XX w. grali w II lidze tenisa stołowego mężczyzn. W 1999 powołano 16 Związków Tenisa Stołowego, m.in. Kujawsko-Pomorski Związek Tenisa Stołowego w Bydgoszczy, a w 2009 założono Polską Superligę Tenisa Stołowego. W tym okresie wysoki poziom sportowy osiągnęła sekcja tenisa stołowego w klubie Gwiazda Bydgoszcz. W ciągu 3 lat (2011-2014) tenisiści Gwiazdy awansowali z III ligi do ekstraklasy. W pierwszym sezonie w Superlidze (2014/2015) wywalczyli 8. miejsce, a w 2016/2017 – 3. miejsce i brązowy medal MP. W 2015 w Bydgoszczy odbył się turniej finałowy Drużynowego Pucharu Polski mężczyzn, w którym zwyciężyła drużyna Zooleszcz Gwiazdy.
W 2016 w Bydgoszczy funkcjonowały następujące sekcje tenisa stołowego: KS Gwiazda Bydgoszcz, MKS Emdek Bydgoszcz, UKS Tytan Bydgoszcz, UKS ZS 27 Osowa Góra. Gwiazda i Emdek posiadają szeroką kadrę młodzieżową, która uczestniczy w rozgrywkach od II do VI ligi. Drużyna Zooleszcz Gwiazda Bydgoszcz uczestniczy w rozgrywkach Superligi mężczyzn, a MKS Emdek-Eltech Bydgoszcz w rozgrywkach I ligi kobiet (grupa północna). Mecze ligowe zespołu Zooleszcz Gwiazda odbywają się w hali przy ul. Bronikowskiego 45 w Bydgoszczy.
Strzelectwo sportowe.
Strzelectwo sportowe to dyscyplina, w której klub Zawisza Bydgoszcz od lat 50. XX w. należy do najlepszych w Polsce. W latach 1950–2016 bydgoszczanie zdobyli 21 medali mistrzostw świata (11 , 2 , 8 ), 85 medali mistrzostw Europy (20 , 26 , 39 ) oraz kilkaset tytułów mistrza Polski. Od 1952 roku bydgoscy strzelcy reprezentują Polskę niemal we wszystkich Igrzyskach Olimpijskich, ocierając się o strefę medalową (4 miejsce w Monachium 1972, 5. miejsce w Tokio 1964 i Seulu 1988).
Strzelectwo sportowe w okresie międzywojennym było domeną Bractwa Kurkowego, które prowadziło w Bydgoszczy ożywioną działalność. Od 1925 odbywały się strzelania o mistrzostwo miasta z udziałem mężczyzn i kobiet – członkiń Organizacji Przysposobienia Kobiet do Obrony Kraju. W mieście istniało szereg strzelnic: na terenie KPW, gazowni Miejskiej, Stadionu Miejskiego, wojskowa na Jachcicach i na terenie 62 Pułku Piechoty, Bractwa Kurkowego oraz Towarzystwa Powstańców i Wojaków na Ludwikowie. W 1931 na IV Centralnych Kobiecych Zawodach Strzeleckich w Warszawie Rodzina Wojskowa z Bydgoszczy zajęła II miejsce w strzelaniu o nagrodę marszałka Piłsudskiego, II miejsce w konkurencji o nagrodę Prezydentowej oraz III miejsce w konkurencji o mistrzostwo Warszawy. Sukcesy wśród mężczyzn odnosili: Józef Pietrykowski oraz Feliks Fąferek – mistrz i reprezentant Polski.
Po II wojnie światowej propagatorami dyscypliny były kluby Ligi Obrony Kraju. Od 1950 w Bydgoszczy mieszkał i trenował przedwojenny mistrz świata i olimpijczyk Józef Kiszkurno. Jako zawodnik Kolejarza Bydgoszcz zajął 9. miejsce w Igrzyskach Olimpijskich w Helsinkach (1952). Powojenne sukcesy wiążą się z założoną w 1954 sekcją strzelecką Zawiszy Bydgoszcz. Do rodzimych pionierów dyscypliny zaliczyć można: Stefana Masztaka, Mieczysława Hrydzewicza oraz Tadeusza Pawlatę, który w 1956 pobił rekord świata w strzelaniu wkb-1 (karabin bojowy). Do pionierów wśród kobiet należały natomiast mistrzynie Polski z lat 1958–1960 Józefa Tylak i Józefa Gaina. W 1957 strzelcy Zawiszy wywalczyli siedem tytułów mistrzów kraju w konkurencjach klubowych. Serię sukcesów międzynarodowych rozpoczęły w 1958 roku wyczyny sportowe Stefana Masztaka, Tadeusza Pawlaty, Henryka Górskiego i Jerzego Nowickiego. W kolejnych latach zdobywano niezliczone tytuły, np. w okresie 1958-1968 bydgoszczanie zdobyli 73 indywidualne tytuły mistrzów Polski oraz ustanowili około 80 rekordów Polski. Sprzyjała temu nowoczesna infrastruktura sportowa. Pod koniec lat 50. na terenach dawnej strzelnicy garnizonowej na Jachcicach zbudowano nowoczesny obiekt do strzelań z broni dużego i małego kalibru z 25 stanowiskami, a w 1966 zbudowano kolejną strzelnicę w kompleksie sportowym Zawiszy.
Od 1952 roku jedenastu bydgoszczan reprezentowało Polskę na wszystkich niemal Igrzyskach Olimpijskich: Józef Kiszkurno (Helsinki 1952 – 9. miejsce), Stefan Masztak (Rzym 1960), Henryk Górski (Rzym 1960, Tokio 1964), Jerzy Nowicki (Tokio 1964 – 5. miejsce, Meksyk 1968), Rajmund Stachurski (Meksyk 1968, Monachium 1972 – 4. miejsce), Romuald Siemionow (Montreal 1976, Moskwa 1980), Maciej Orlik (Montreal 1976), Adam Kaczmarek (Seul 1988 – 5. miejsce, Barcelona 1992 – 7. miejsce), Tadeusz Czerwiński (Barcelona 1992, Atlanta 1996), Wojciech Knapik (Ateny 2004, Pekin 2008), Klaudia Breś (Rio de Janeiro 2016). W latach 1960–1986 zawodnicy Zawiszy zdobyli 10 medali mistrzostw świata (2 , 4 , 4 ) i 35 medali mistrzostw Europy (11 , 12 , 12 ). Trofea na imprezach międzynarodowych zdobywali (oprócz olimpijczyków): Tadeusz Pawlata, Elżbieta Kowalewska, Wanda Ryczko, Irena Mazurkiewicz, Tadeusz Dubaniewicz, Bogna Temlak, Bartosz Jasiecki, Jerzy Nowicki, Daniel Czerwiński, Joanna Nowakowska-Dzimińska i inni.
Strzelnica Zawiszy była wielokrotnie areną mistrzostw Polski różnych kategorii wiekowych oraz imprez międzynarodowych. We wrześniu 2016 w kompleksie Zawiszy odbyły się Akademickie Mistrzostwa Świata w strzelectwie sportowym z udziałem 316 zawodników z 30 krajów.
W Bydgoszczy znajduje się siedziba Kujawsko-Pomorskiego Związku Strzelectwa Sportowego, w którym oprócz Klubu Strzeleckiego CWKS Zawisza (www) zrzeszone są m.in.: Bydgoski Klub Strzelecki i Sportów Obronnych LOK oraz Bydgoski Klub Strzelecki „Tarcza”. Zawisza jest jednym z najlepszych klubów strzeleckich w Polsce pod względem osiąganych wyników oraz wyposażenia (strzelnica pneumatyczna 10m, 25m, 50m, tarcze elektroniczne). Ćwiczenia odbywają się w konkurencjach: pistolet sportowy, pistolet pneumatyczny, karabin pneumatyczny, karabin dowolny, strzelania do rzutków (skeet, trap).
W 2015 w mistrzostwach Polski juniorzy zdobyli 17, a seniorzy – 18 medali (7 , 9 , 2 ), pobijając rekordy Polski i drużynowo osiągając 1. miejsce w kraju. Natomiast w 2016 roku w mistrzostwach Polski juniorzy klubu wywalczyli 10 medali, młodzieżowcy – 8, a seniorzy 16 medali, w tym 7 indywidualnych i 9 drużynowych. W 2016 do kadry narodowej powołano 13 zawodników Zawiszy (w tym 2 juniorów) oraz 10 zawodniczek (w tym 7 juniorek). Na listach rankingowych czołowe miejsca wśród seniorów zajmują: Wojciech Knapik i Klaudia Breś (pistolet pneumatyczny), Bartosz Jasiecki i Aneta Stankiewicz (karabin dowolny leżąc), Jakub Werys (skeet). Zawodnicy klubu ustanowili dużą część aktualnych rekordów Polski.
Łucznictwo.
Łucznictwo posiada w Bydgoszczy bogate tradycje z okresu międzywojennego oraz nawiązuje do symbolu miasta – bydgoskiej Łuczniczki.
Przed II wojną światową popularyzacją łucznictwa w Bydgoszczy zajmował się Pocztowy Klub Sportowy. Bydgoszcz w latach 30. XX w. zaliczała się do najsilniejszych ośrodków łucznictwa w kraju (340 zawodników), od 1935 była siedzibą Pomorskiego Okręgowego Związku Łuczniczego, gospodarzem mistrzostw Polski (1938). Na Stadionie Miejskim zbudowano nowoczesny tor łuczniczy, jeden z nielicznych w ówczesnej Polsce. W 1937 Feliks Majewski zdobył złote medale na mistrzostwach świata w Paryżu: w strzelaniu na odległości długie oraz łączne długie i krótkie (indywidualnie i drużynowo wraz z reprezentacją Polski). Pocztowy KS w 1938 został mistrzem Polski drużynowo, a Feliks Majewski także indywidualnie. W 1937 Feliks Majewski został pierwszym sportowcem Pomorza, a w 1938 zajął 5. miejsce w plebiscycie „Tygodnika Sportowego”. W 1938 na mistrzostwach świata w Londynie Majewski zdobył II miejsce indywidualnie i I miejsce drużynowo.
Po II wojnie światowej sekcję łuczniczą posiadał m.in. Pocztowy Klub Sportowy „Łączność”. W latach 70. XX w. medale mistrzostw Polski zdobywali: Elżbieta Kukla i Piotr Paluszewski. W latach 80. XX w. czołowym juniorem Polski oraz wieloletnim członkiem kadry narodowej był Tomasz Gruszczyński. W latach 90. XX w. medale dla Bydgoszczy i kadry Polski zdobywał Paweł Szymczak, olimpijczyk z Atlanty (1996), rekordzista świata juniorów (1995, 1996), zdobywca srebrnego medalu mistrzostw Europy (1998). W 2006 po rozwiązaniu KS „Łączność”, sekcję przeniesiono do Budowlanego Klubu Sportowego (zał. 1956) jako Klub Łuczniczy Bydgoszcz. Klub skupiał się na szkoleniu dzieci i młodzieży. Tory łucznicze istniejące kilkadziesiąt lat w parku Centralnym dwukrotnie przenoszono w związku z budową hal sportowych: Łuczniczka (2002) i Artego Arena (2012). W 2012 po likwidacji torów na Babiej Wsi, treningi odbywały się w hali przy ul. Szajnochy. W 2014 miasto przekazano klubowi teren przy ul. Inwalidów pod budowę nowych torów otwartych.
W mieście rozgrywany jest cykl zawodów Halowego Pucharu Bydgoszczy. W 2010 Monika Gruszczyńska z Kacprem Sierakowskim ustanowili rekord Europy w kategorii mikst. BKS Bydgoszcz osiągał sukcesy w Mistrzostwach Polski Seniorów, Juniorów i Młodzików. Monika Gruszczyńska zdobyła (2010) i (2012) medal MP juniorów. Jakub Banaszak z BKS zdobył (2013, 2014) i (2016) MP juniorów oraz (2014) i (2016) medal MP seniorów. Obaj znajdują się w kadrze narodowej.
W Bydgoszczy mieści się Kujawsko-Pomorski Okręgowy Związek Łuczniczy, w którym zarejestrowane są m.in. sekcje łucznicze BKS Bydgoszcz, LKS Łucznik Żołędowo, ULKS Mustang Osielsko i UKS Sokół Brzoza.
Gimnastyka.
Gimnastyka to dyscyplina, w której za sprawą Zawiszy od lat 60. XX w. zawodnicy z Bydgoszczy należą do krajowej czołówki. W latach 1958–2016 bydgoszczanie zdobyli 8 medali mistrzostw świata i Europy w gimnastyce sportowej (1 , 3 , 4 ) oraz 363 medale mistrzostw Polski seniorów i juniorów (152 , 118 , 93 ). Gimnastycy Zawiszy kilkukrotnie reprezentowali Polskę na Igrzyskach Olimpijskich (Andrzej Szajna, Mariusz Zasada, Krzysztof Potaczek, Roman Rydzyński – trener polskiej kadry). Godne uwagi osiągnięcia (medale ME i MŚ) posiadają również bydgoskie sekcje gimnastyki akrobatycznej oraz fitness.
W Bydgoszczy znajduje się siedziba Kujawsko-Pomorskiego Związku Sportów Gimnastycznych, który zrzesza m.in. bydgoskie kluby: CWZS Zawisza Klub Gimnastyczny Bydgoszcz (gimnastyka sportowa mężczyzn i kobiet, akrobatyka sportowa, skoki na trampolinie, fitness) i KS Gwiazda Bydgoszcz (akrobatyka sportowa) oraz Polska Federacja Fitness Sportowego.
Gimnastyka sportowa.
Początki uprawiania gimnastyki w Bydgoszczy sięgają 1818, kiedy założono boisko turnerskie na Bocianowie. Od 1886 dyscyplinę jako jedną z pierwszych uprawiano w Towarzystwie Gimnastycznym „Sokół”. Stefan Majtkowski z Sokoła I Bydgoszcz w 1922 na mistrzostwach Polski we Lwowie zdobył 1. miejsce w wieloboju składającym się z ćwiczeń gimnastycznych na przyrządach oraz konkurencji lekkoatletycznych. Pierwsze zawody w gimnastyce sportowej na terenie Pomorza zorganizowano w Bydgoszczy w 1935 roku, a w 1938 w bydgoskiej „Sokolni” rozegrano Mistrzostwa Polski w gimnastyce sportowej.
W latach 30. i 40. XX w. sukcesy na arenie ogólnopolskiej odnosił zawodnik Sokoła Bydgoszcz, mistrz, reprezentant Polski i późniejszy sędzia olimpijski Tadeusz Bettyna, który w latach 50. XX w. zajął się szkoleniem młodzieży w klubie „Związkowiec”. W latach 50. XX w. sekcjami gimnastycznymi dysponowały ponadto m.in.: Międzyszkolny Klub Sportowy, Zryw, Gwiazda, Brda, a od 1957 WKS Zawisza, gdzie sekcję organizował Józef Karniewicz. Lata 60. XX w. to pasmo sukcesów wychowanków Zawiszy Bydgoszcz: drużynowe wicemistrzostwo juniorów (1962, 1963), indywidualne tytuły mistrzów Polski (1964 – Bernard Pochylski, Romuald Rydzyński i Edmund Zabłotny), tytuł drużynowego mistrza Polski (1965). W 1968 siedmiu wychowanków Zawiszy powołano do kadry narodowej. Pod koniec dekady pojawili się nowi zawodnicy, którzy uzyskiwali szereg medali w rozgrywkach krajowych: Karol i Waldemar Ciżmowscy, Adam i Krzysztof Kamińscy, Mariusz Zasada, Wojciech Skowroński, Janusz Kokocha, Waldemar i Krzysztof Marek, Andrzej Zdunek oraz Andrzej Szajna – najlepszy polski gimnastyk lat 70. XX w. Zawodnik ten brał udział w trzech olimpiadach, ocierając się o strefę medalową (Monachium 1972 – 4. miejsce drużynowo, Montreal 1976 – 6. miejsce w wieloboju indywidualnym), zdobył medale MŚ (2 ) i ME (1 , 3 , 2 ) oraz około 80 medali w zawodach krajowych. Jako pierwszy i jedyny Polak został mistrzem Europy w gimnastyce sportowej (1975). Na olimpiadach w Montrealu (1976) i Moskwie (1980) reprezentantami Polski byli ponadto bydgoszczanie: Mariusz Zasada i Krzysztof Potaczek, a Roman Rydzyński występował w roli trenera polskiej kadry narodowej. W latach 70. XX w. sukcesy odnosiły także gimnastyczki Zawiszy: drużynowe wicemistrzostwo Polski juniorek (1973), medale indywidualnych MP juniorek i mistrzostw klubowych. Ogółem w latach 1958–1988 zawodnicy Zawiszy zdobyli 334 indywidualne medale mistrzostw Polski w różnych klasach oraz 53 medale w drużynowych mistrzostwach Polski.
W 1974 w kompleksie sportowym Zawiszy Bydgoszcz oddano do użytku salę gimnastyczną wyposażoną w specjalistyczny sprzęt sportowy o standardzie europejskim wraz z trybunami dla widzów. W tym czasie apogeum osiągnęła popularność dyscypliny w Bydgoszczy. Od lat 90. XX w. kolejne tytuły mistrzów oraz medale IMP seniorów i juniorów zdobywało nowe pokolenie gimnastyków Zawiszy, m.in. Paweł Adach, Łukasz Nurczyński, Michał Kasica, Jarosław Szmelc, Krzysztof Janasek, Oskar Baumgart, Tomasz Kunde, Adam Rzepa i Bartosz Bojar. W 2016 w skład kadry narodowej wchodziło 11 zawodników Zawiszy (senior i seniorka, 5 juniorów, juniorka, 3 juniorów młodszych). W latach: 1970, 1976-1979, 1981, 1984 i 1988 w Bydgoszczy rozgrywano mistrzostwa Polski w gimnastyce sportowej, a w 2016 – Drużynowe Mistrzostwa Polski i Puchar Polski w gimnastyce sportowej mężczyzn.
Akrobatyka sportowa.
Sekcja akrobatyki sportowej w Bydgoszczy powstała w 1988 w klubie WKS Zawisza, na podstawie porozumienia z likwidowanego KS Pionier Szczecin. W okresie swego istnienia (do 2008) zawodnicy sekcji zdobyli 22 medale mistrzostw świata i Europy juniorów i seniorów (1 , 4 , 17 ) oraz 206 medali mistrzostw Polski juniorów i seniorów (82 , 69 , 55 ). W punktacjach drużynowo-klubowych zdobyto 42 tytuły, w tym 12 tytułów drużynowego mistrza Polski. W 2000 zawodnicy wywalczyli wszystkie trofea seniorskie i juniorskie: 9 medali na indywidualnych Mistrzostwach Polski seniorów, tytuł DMP seniorów klasy mistrzowskiej, 5 medali na indywidualnych Mistrzostwach Polski juniorów oraz tytuł DMP juniorów klasy I. W latach 1988–2008 w hali akrobatycznej Zawiszy odbywało się szereg zawodów rangi międzynarodowej oraz ogólnopolskiej (IMP, DMP, Puchary Polski).
Fitness.
Fitness jako dyscyplina sportowa uprawiana jest od lat 60. XX w. W latach 90. XX w. założono Światową Federację Fitness Sportowego. W 2007 z inicjatywy Kujawsko-Pomorskiego Związku Kulturystyki i Fitness powołano Polską Federację Fitness Sportowego z siedzibą w Bydgoszczy. W 2001 założono "Uczniowski Klub Sportowy Fitness Bydgoszcz", którego zawodniczki w późniejszych latach zdobyły wiele medali w zawodach międzynarodowych, m.in. w 2007 roku wywalczyły 7 medali mistrzostw świata (4 , 1 , 2 ), 8 medali mistrzostw Europy (1 , 2 , 5 ) i 12 medali (5 , 5 , 2 ) na mistrzostwach Polski.
W 2003 powstała sekcja fitness sportowego przy "CWKS Zawisza" na bazie zawodników sekcji akrobatyki i gimnastyki sportowej. Zawodnicy Zawiszy m.in. Patrycja Knopik, Ewelina Barej, Marcin Łopucki, Marcin Barej startowali w reprezentacji Polski na mistrzostwach Świata i Europy seniorów i juniorów zdobywając łącznie 7 medali (4 , 2 , 1 ). W indywidualnych mistrzostwach Polski seniorów i juniorów zawodnicy Zawiszy do 2008 roku zdobyli 22 medali (15 , 6 , 1 ).
W 2008 w hali Łuczniczka w Bydgoszczy odbyły się Mistrzostwa Świata w Fitness Sportowym federacji WFF z udziałem 160 zawodniczek i zawodników z 29 państw. W 18-osobowej reprezentacji Polski wystąpiło 10 zawodniczek "UKS Fitness Bydgoszcz" oraz zawodniczka i zawodnik "Triumfu-Start Bydgoszcz", w kategorii osób niepełnosprawnych. Medale zdobyły m.in. Natalia Bocian (złoto), Aleksandra Hys, Anita Bekus, Dominika Lipkowska, Agata Czerkawska oraz Sylwia Kaczmarek.
W 2016 w Bydgoszczy czynnych było kilkadziesiąt klubów fitness, m.in.: "Fitness MegaFit", "KS Centrum", "Fit Max", "StepONE Fitness", "Fitness Fordon", "Sportway", "Maximus", "Jatomi Fitness", "Sport Factory", "Fit-Max Klub Fitness", "Bella Line Wellness Centrum" (w hali Łuczniczka) i inne.
Szermierka.
W okresie międzywojennym szermierkę propagowano w szkołach średnich i kilku bydgoskich klubach sportowych (Sokół III, Bydgoskie Towarzystwo Wioślarskie). Po II wojnie światowej dyscyplinę uprawiano m.in. w Gwardii i Zawiszy Bydgoszcz. Do wyróżniających się zawodników należeli: Krasnodębska (później czołowa florecistka Warszawy), Gdaniec (mistrz Wojska Polskiego) oraz Stanisław Małek (czołowy szpadzista kraju). W latach 50. najwyższym poziomem szermierzy dysponował klub sportowy „Związkowiec”, a w latach 60. i 70. XX w. KS „Gwiazda”. Z uwagi na niedużą popularność dyscypliny w województwie bydgoskim, kluby należały do szczecińskiego okręgu Polskiego Związku Szermierczego. W 1968 w Bydgoszczy zamieszkał i szkolił młodzież w „Gwieździe” Adam Papée – jeden z najsłynniejszych szermierzy i działaczy tego sportu (czterokrotny olimpijczyk 1924-1936, dwukrotny brązowy medalista IO). Największym sukcesem zawodników z Bydgoszczy było zdobycie przez wychowankę „Gwiazdy” Grażynę Staszak wicemistrzostwa świata juniorek w 1972. W 1974 była pierwszą w historii polskiego floretu zawodniczką, która zakwalifikowała się do ścisłego finału Pucharu Świata, a w 1976 reprezentowała Polskę na Igrzyskach Olimpijskich w Montrealu, gdzie zdobyła drużynowo 6. miejsce. Do innych wyróżniających się zawodników należeli m.in. florecista Marian Sypniewski – wielokrotny mistrz Polski, trzykrotny olimpijczyk (Moskwa 1980, Seul 1988, Barcelona 1992) i zdobywca 2 brązowych medali IO, mistrz świata (1978), Wiesław Głon (szabla) oraz szpadzista Adam Siudziński – czwarty na mistrzostwach świata w Paryżu (1964). Wszyscy wyróżniający się zawodnicy kontynuowali swoje kariery poza Bydgoszczą, osiedlając się w innych ośrodkach, przede wszystkim na Śląsku i w Warszawie. Po likwidacji sekcji w „Gwieździe” w 1981 roku nie było w Bydgoszczy liczącej się sekcji szermierczej, co uległo zmianie dopiero pod koniec lat 90. XX w.
W Bydgoszczy znajduje się siedziba Kujawsko-Pomorskiego Związku Szermierczego, w którym zarejestrowane są m.in. sekcje szermiercze w: AZS UKW Bydgoszcz, UKS MDK-5 (Fordon), UKS Szabla Brzoza. Od 2001 rozgrywane są coroczne Otwarte Mistrzostwa Bydgoszczy we florecie dziewcząt i chłopców, w których bierze udział kilkuset zawodników z kraju i zagranicy. W 2016 dwóch juniorów i dwie juniorki z bydgoskich klubów zaliczono do kadry narodowej.
Jeździectwo.
Początki wyścigów konnych w Bydgoszczy sięgają lat 80. XIX wieku. Niemieckie Towarzystwo Wyścigowe przebudowało wówczas dawny plac ćwiczeń kawalerii pruskiej na Kapuściskach Małych na hipodrom z trybunami dla widzów. Popularność jeździectwa utrzymała się w okresie międzywojennym. Uprawiali je przede wszystkim żołnierze stacjonujących w Bydgoszczy jednostek wojskowych, m.in. 16 Pułku Ułanów Wielkopolskich, 11 Dywizjonu Artylerii Konnej, 15 Wielkopolskiego Pułku Artylerii Lekkiej oraz bydgoskiej Szkoły Podchorążych dla Podoficerów. Klub Jazdy Konnej 16 Pułku Ułanów organizował już od 1921 roku zawody i konkursy hippiczne na własnym torze. W latach 1926–1932 Wielkopolskie Towarzystwo Wyścigów Konnych organizowało na bydgoskim torze wyścigów konnych zawody sportowe z udziałem elity krajowej. W wyścigach uczestniczyły konie ze znanych w Polsce stajni np. barona Leona Kronenberga, hr. Ignacego Mielżyńskiego, płk. Iwana Karatiejewa, hr. von Donnosmarcka, hr. Wielopolskiego oraz słynni polscy jeźdźcy, olimpijczycy z Paryża (1924) i Amsterdamu (1928), jak Karol Rómmel, Adam Królikiewicz i Henryk Dobrzański („Hubal”). Zawody corocznie oglądały tłumy widzów, którzy obstawiali konie, wygrywając czasem duże sumy pieniężne. 29 lipca 1928 na trybunach zasiadł prezydent II RP Ignacy Mościcki. W latach 1929–1931 organizowano również specjalne gonitwy z nagrodami m.in. "Wielką Bydgoską" i "Wielką Kujawską". Organizatorem imprez konnych było również Pomorskie Towarzystwo Zachęty do Hodowli Koni, którego prezesem był gen. Stanisław Grzmot-Skotnicki.
Bydgoszcz była zasobna w urządzenia jeździeckie: ujeżdżalnie, pola ćwiczeń na Błoniu (tzw. pole ułańskie) i przy ul. Królowej Jadwigi, tory przeszkód itp. Hippikę uprawiano w wojsku, policji, TG Sokół i klubach jazdy konnej. W październiku 1938 i w lipcu 1939 odbyły się w Bydgoszczy mistrzostwa Polski w jeździectwie, w których rozgrywano m.in. konkurencje Wszechstronnego Konkursu Konia Wierzchowego. Sukcesy w skali krajowej osiągali Kazimierz Paszotta-Panieński i Jan Reczyński, jeźdźcy 16 Pułku Ulanów.
Po II wojnie światowej m.in. z uwagi na rozwój motoryzacji, popularność jeździectwa spadła, a jej uprawianie miało głównie charakter rekreacyjny. W 1982 roku utworzono Ośrodek Rekreacji Konnej (www) w Leśnym Parku Kultury i Wypoczynku, korzystając ze stajni dawnego majątku Myślęcinek. Na terenie LKPiW zbudowano hipodrom, który w kolejnych latach był areną wielu zawodów rangi ogólnopolskiej i międzynarodowej zarówno w ujeżdżeniu, skokach przez przeszkody, jak i powożeniu zaprzęgami (mistrzostwa Polski 2006, 2011).
Po 1990 roku rozwinęło się kilka prywatnych ośrodków hippicznych, które oferują jazdy rekreacyjne, sportowe i terapeutyczne: Stajnia Brzegowa – Kujawsko-Pomorski Klub Jeździecki, Klub Jeździecki Stajnia Jarużyn – ośrodek certyfikowany, Ośrodek Rekreacji Konnej w Fordonie i inne. W Myślęcinku znajduje się jedyny w województwie kujawsko-pomorskim tor terenowych przeszkód crossowych, który pozwala na rozgrywanie zawodów w dyscyplinie Wszechstronnego Konkursu Konia Wierzchowego. Natomiast w podmiejskich lasach wytyczono szlaki do turystyki konnej. Bydgoszcz jest siedzibą Kujawsko-Pomorskiego Związku Hodowców Koni (www).
Gry sportowe.
Szachy.
Szachy to dyscyplina sportu, w której zawodnicy z Bydgoszczy odnieśli szereg sukcesów na arenie krajowej i międzynarodowej. Mają na koncie medale olimpiady szachowej, mistrzostw świata i Europy juniorów, a drużyny bydgoskie w latach 1949–2016 zdobyły 6 medali drużynowych mistrzostw Polski (1 , 1 , 4 ) i 16 medali DMP w szachach błyskawicznych (4 , 5 , 7 ). Do tego trzeba doliczyć około 20 indywidualnych tytułów mistrzowskich seniorów i juniorów.
W 1886 roku założono Bydgoskie Towarzystwo Szachowe, do którego należał m.in. budowniczy Śródmieścia Bydgoszczy Józef Święcicki. W 1923 powstał Polski Związek Towarzystw Szachowych, w którego skład wchodził pierwszy na Pomorzu Bydgoski Klub Szachistów. W okresie międzywojennym w Bydgoszczy działało 18 sekcji szachowych. Do wyróżniających się należały m.in. sekcje KS Gwiazda i PPW. W 1925 wydano w Bydgoszczy jedyny numer centralnego czasopisma „Szachista Polski”.
Po II wojnie światowej działało wiele sekcji szachowych przy klubach sportowych i przedsiębiorstwach (Formet). Najlepszym szachistą bydgoskim w latach 1945–1955 był Henryk Szapiel – medalista MP i reprezentant Polski. Wśród klubów wyróżniały się początkowo: KS Gwiazda (1945-1955) i KS Budowlani (1957-1959). W klubie Oficerskim Klubie Sportowym Caissa karierę rozpoczynał czołowy polski junior lat 60. Jerzy Lewi. W 1957 założono Okręgowy Związek Szachowy w Bydgoszczy. W 1975 z inicjatywy Ryszarda Wiese i Ulricha Jahra powstała międzyszkolna liga szachowa (prawdopodobnie jedyna w Polsce) oraz odbywały się (w latach 1977–1984) „Szachowe Dni Bydgoszczy”. Bydgoszcz była w końcu lat 70. XX w. przodującym ośrodkiem szachowym, tuż za Warszawą. W 1982 w 12-zespołowej ekstraklasie równocześnie występowały dwie drużyny bydgoskie (Łączność, Chemik), a w czołówce polskiego rankingu szachowego znajdowało się kilku zawodników obu klubów.
Ogółem w I lidze w latach 1949–2016 startowało 5 drużyn bydgoskich. Rekordzistą pod względem ilości startów był Chemik Bydgoszcz, który znajdował się w szeregach najlepszych zespołów w Polsce 13 sezonów (1982-1991, 1993-1994, 1996), następnie Łączność Bydgoszcz – 11 sezonów (1972-1982), Budowlani – 3 sezony, Caissa Bydgoszcz – 2 sezony i Spójnia – 1 sezon. Drużyny bydgoskie zdobyły łącznie 6 medali w DMP, w tym 1 złoty (1978, Łączność), 1 srebrny (1984, Chemik) i 4 brązowe (1952 – Spójnia, 1974 – Łączność, 1982–1983 – Chemik). Szachiści klubów bydgoskich przez całą II połowę XX wieku dominowali wyraźnie w regionie kujawsko-pomorskim. Z bydgoskich klubów wywodzili się wielokrotni reprezentanci Polski: Małgorzata Wiese-Jóźwiak (pięciokrotna uczestniczka olimpiad szachowych, brązowa medalistka w drużynie z 1980) i Jerzy Pokojowczyk (dwukrotny uczestnik olimpiad szachowych). Medale mistrzostw Polski (seniorów i juniorów) zdobywali także: Andrzej Maciejewski, Lidia Fenzel, Joanna Jagodzińska, Waldemar Hanasz, Jolanta Rojek, Ewa Kaczmarek, Robert Ciemniak, Krzysztof Żołnierowicz i inni.
W przekroju historycznym w Bydgoszczy 17-krotnie rozgrywano mistrzostwa Polski w szachach, z tego 9 razy w szachach błyskawicznych (1971,1975,1981,1984,1987,2009,2012-2014), 4 razy MP juniorów (1968,1972,1977,1988), 2 razy MP w szachach szybkich (1988,1994), 2 razy drużynowe MP (1973,1990) i raz MP seniorów mężczyzn (1976). Pierwszym szachowym turniejem międzynarodowym w Bydgoszczy były mistrzostwa Pomorza, które odbyły się w 7–15 listopada 1964 roku. Natomiast najbardziej prestiżowym był rozegrany w 1980 turniej strefowy eliminacji mistrzostw świata kobiet.
W 2016 w Bydgoszczy funkcjonowały następujące sekcje szachowe: BKS Chemik, MKS Emdek, PKS Leśny, PKS Wiatrak, KSN Łuczniczka, SSz Pocztowiec, UKS MDK Nr 1 – Hetman i UKS MDK Nr 5.
Brydż sportowy.
W 1957 zorganizowano Okręgowy Związek Brydża Sportowego w Bydgoszczy, którego pierwszymi członkami byli m.in. BKS Chemik, Garnizonowy Klub Oficerski, Orbis Bydgoszcz. W latach 60. XX w. popularność dyscypliny szybko rosła. W 1969 w okręgu bydgoskim zarejestrowanych było 31 sekcji i 391 zawodników, co dawało 5. miejsce w kraju. Organizowano indywidualne mistrzostwa Pomorza i Kujaw, mistrzowskie turnieje par, par mikstowych, otwarte mistrzostwa Bydgoszczy, a od 1963 Ogólnopolski Turniej o puchar „Łuczniczki”. W 1976 uczestniczyło w nim 169 par, pomieszczonych w Domu Kultury „Belmy”. W tym roku w okręgu bydgoskim 6 zawodników posiadało tytuł mistrza krajowego, 37 – tytuł mistrza rejonowego, 62 – mistrza okręgowego i 37 – mistrza klubowego. Największą popularność brydż sportowy osiągnął w latach 80. XX w. W wielu prestiżowych, ogólnopolskich imprezach bydgoscy zawodnicy plasowali się na czołowych lokatach. W 1986 roku w bydgoskim OZBS zarejestrowane były 53 sekcje, 62 drużyny i 487 członków. W Bydgoszczy rozgrywano mistrzostwa Polski par mikstów (2010/2011) oraz MP juniorów (1978). Najlepszą drużyną brydżową w Bydgoszczy jest Chemik, który w niektórych sezonach występował w ekstraklasie (1984-1985, 2006/2007, 2010/2011), a w pozostałych na zapleczu ekstraklasy.
W 2016 w Bydgoszczy znajdowały się: siedziba Kujawsko-Pomorskiego Związku Brydża Sportowego (www), dwie licencjonowane sekcje brydżowe: przy KS Chemik (I liga), KS Gwiazda oraz m.in. Bydgoski Klub Brydżowy, PAAK Bydgoszcz (II liga), BTG Bydgoszcz, Pol-Gra, Dol-By, Kaziki, Pastel, KJ Plast, Max Team Expert, Famor, ZS 26 Bydgoszcz. Rozgrywki prowadzone są m.in. w HSW „Łuczniczka”, klubie „Lotnik”, DK „Bartosz”.
Go.
Go to starochińska gra planszowa, uprawiana na całym świecie, a w Polsce popularyzowana przez Polskie Stowarzyszenie Go. Istnieje Bydgoski Klub Go (www), który prowadzi miejskie turnieje, prowadzi całoroczną klasyfikację oraz nagradza zwycięzców.
Sporty motocyklowe (poza żużlem).
20 kwietnia 1925 założono Klub Motocyklistów w Bydgoszczy, skupiający około 100 zawodników, którzy uprawiali wyścigi na szosie, ulicach i na trawie. W latach 30. XX w. na Stadionie Miejskim organizowano zawody motocyklowe o zasięgu ogólnopolskim i międzynarodowym. Elitę zawodników stanowili: Alfons Ziółkowski, Buda, Ludolf von Alvensleben, Sikorski i Beitsch. Alvensleben trzykrotnie (1930, 1932, 1933) wygrał Grand Prix Polski i reprezentował kraj w mistrzostwach Europy w Barcelonie, gdzie zajął IV miejsce. W 1932 w Poznaniu zawodnicy Bydgoskiego Klubu Motocyklowego wygrali bieg główny oraz „Złoty Kask”. W ciągu 10 lat (1925-1935) w Bydgoszczy odbyło się 37 imprez motocyklowych i wyścigów szosowych oraz zjazd gwiaździsty.
Po II wojnie światowej amatorzy motocyklowych wyścigów ulicznych należeli do Automobilklubu Pomorskiego, OWKS (Zawiszy), KKS Brdy, Unii oraz Polonii-Gwardii. Powstało także kilka sekcji przyzakładowych dla uprawiania turystyki motocyklowej. Od 1949 odbywały się coroczne uliczne wyścigi motocyklowe o „Srebrny Kask m. Bydgoszczy”. W latach 60. XX w. upowszechniły się sekcje motocrossowe przy WKS Zawisza, KS Unia, KS Pafaro/Romet i KS Sygnał. Tor crossowy znajdował się na Skarpie na Kapuściskach, a po jego likwidacji na początku lat 60. urządzono nowe crossowisko na Zboczu Fordońskim. W 1974 kierownictwo MON zlikwidowało sekcje motocrossowe przy klubach wojskowych m.in. Zawiszy. W latach 60. i 70. tytuły mistrzów i wicemistrzów Polski w zawodach ulicznych i motocrossowych osiągali m.in.: Andrzej Szmańda, Zdzisław Lewandowski, Zbigniew Kucharski, Kazimierz Kminikowski, Lech Kordon. W 1963 założono wyczynową sekcję motocyklową LKT „Wyczół” Gościeradz, która odnosiła sukcesy na arenie ogólnopolskiej w latach 70. i 80. XX w. W 1986 roku w województwie bydgoskim działało około 20 klubów z sekcjami motorowymi, m.in. Automobilklub Bydgoski, Bydgoski Klub Motorowy, Polonia Bydgoszcz, TKKF „Pomorze” Bydgoszcz, Klub Motorowy „Azymut” PTTK Pomorskiego Okręgu Wojskowego, Sekcja Motorowa PKP Bydgoszcz.
W Bydgoszczy od 1950 roku znajduje się Zarząd Okręgowy Polskiego Związku Motorowego (zasięg województwo kujawsko-pomorskie), w którym zrzeszone są m.in. automobilkluby: Bydgoski i Kujawsko-Pomorski, Bydgoskie Towarzystwo Motorowe, Stowarzyszenie OPONEO Motosport i inne. Jednostki te są organizatorami imprez sportowych, rajdów, wyścigów, kryteriów, jak również szkoleń kierowców i zlotów pojazdów zabytkowych.
Sporty samochodowe.
W 1924 powstała w Bydgoszczy filia Automobilklubu Wielkopolskiego, która usamodzielniła się w 1928 roku tworząc Automobilklub Pomorski. Należało do niego ok. 70 kierowców: Polaków i Niemców. Organizowano m.in. rajdy, zloty i wyścigi samochodowe. Po II wojnie światowej Automobilklub połączono z Polskim Związkiem Motocyklowym. Po odwilży październikowej 1956 roku reaktywowano Automobilklub Bydgoski, który skupił się na działalności sportowej i szkoleniowej, podczas gdy zadania statutowe realizował Polski Związek Motorowy. Początkowo organizowano rajdy oraz rozwijano turystykę samochodową. W latach 1964–1970 w parku Ludowym zbudowano ośrodek szkoleniowy Automobilklubu Bydgoskiego. W połowie lat 70. zaczęto rozwijać w Bydgoszczy karting, czyli wyścigi małych samochodów o pojemności do 125 cm³. W 1976 z inicjatywy Polskiego Związku Motorowego zbudowano na Bartodziejach tor kartingowy z trybunami dla 5 tys. widzów. W latach 70. i 80. uznawano go za najlepszy w Polsce i jeden z nowocześniejszych w Europie. Na kartodromie w 1977 i 1979 roku odbyły się mistrzostwa Europy, w 1994 roku Mistrzostwa Świata Formuły C, a także szereg zawodów o obsadzie krajowej i międzynarodowej. Automobilklub Bydgoski w latach 70. i 80. XX w. był kilkakrotnie mistrzem drużynowym Polski w kartingu
Sporty lotnicze.
Tradycje sportów lotniczych w Bydgoszczy sięgają okresu międzywojennego. Prowadzono tu szeroko zakrojoną działalność szkoleniową w zakresie pilotażu samolotów, szybownictwa i spadochroniarstwa. Znakiem tej działalności jest m.in. Góra Szybowników w bydgoskiej dzielnicy Fordon. W 1935 założono Aeroklub Pomorski w Toruniu z filią w Bydgoszczy, w której działały sekcje: motorowa, szybowcowa, balonowa, spadochronowa i modelarstwa lotniczego. Po II wojnie światowej powstał w Bydgoszczy aktywny Oddział Lotnictwa Cywilnego, a 28 lutego 1946 – Aeroklub Bydgoski, który w 1947 roku liczył 495 członków, w tym 20 pilotów samolotowych, 187 szybowcowych, 15 skoczków spadochronowych i 25 modelarzy oraz dysponował samolotami Po-2 oraz szybowcami.
W latach 1958–1964 zbudowano siedzibę Aeroklubu Bydgoskiego na Biedaszkowie z hangarami i urządzeniami nawigacyjnymi. Działalność sportowa była prowadzona w sekcjach: szybowcowej, samolotowej, spadochronowej, modelarstwa lotniczego i lotniarskiej. W latach 60. i 70. duże sukcesy krajowe i międzynarodowe osiągali szybownicy, spadochroniarze i modelarze Aeroklubu Bydgoskiego, a od 1976 także spadochroniarze Zawiszy Bydgoszcz. W latach 70. XX w. przy Aeroklubie Bydgoskim działali pionierzy polskiego lotniarstwa, motolotniarstwa i paralotniarstwa.
Sport samolotowy.
W okresie międzywojennym Bydgoszcz była jednym z większych w Polsce centrów szkolenia pilotów i mechaników lotniczych. W latach 1920–1939 funkcjonowały tu m.in. Bydgoska Szkoła Pilotów (zał. 1920) i Centralna Szkoła Mechaników Lotniczych w Bydgoszczy (zał. 1922), połączone później w Centrum Wyszkolenia Podoficerów Lotnictwa i przekształcone w 1934 w Centrum Wyszkolenia Lotnictwa nr 2 oraz Cywilna Szkoła Mechaników Lotniczych w Bydgoszczy. Do znanych absolwentów i instruktorów lotniczych w Bydgoszczy należeli m.in.: por. pil. Franciszek Żwirko, który w 1930 odbył ze Stanisławem Wigurą słynny lot dookoła Europy oraz zwyciężył w zawodach Challenge 1932 w Berlinie, Stanisław Skarżyński, który w 1931 odbył lot dookoła Afryki, w 1933 przeleciał Ocean Atlantycki na samolocie RWD-5, a w 1939 został prezesem Aeroklubu Rzeczypospolitej Polskiej, Bolesław Orliński – w 1926 odbył lot Warszawa-Tokio-Warszawa, a w czasie II wojny światowej był dowódcą polskiego dywizjonu bombowego nr 305 w Wielkiej Brytanii, Jerzy Bajan – zwycięzca Challenge 1934 w Warszawie, Karol Pniak, Stanisław Płonczyński i inni. W Bydgoszczy dyplom pilota wojskowego uzyskali także znani polscy konstruktorzy lotniczy, m.in. Stanisław Rogalski – twórca rodziny samolotów RWD oraz Zygmunt Puławski – wynalazca tzw. mewiego płata, zastosowanego w polskich myśliwcach typu PZL P.1.
Po II wojnie światowej piloci Aeroklubu Bydgoskiego uprawiali sport samolotowy, zdobywając m.in. wicemistrzostwo Polski (1968, Ludwik Merło) oraz wysokie lokaty w międzynarodowych rajdach lotniczych. W latach 70. i 80. XX w. do kadry Polski powołano kilkunastu pilotów Aeroklubu. W latach 1957–1986 na bydgoskim lotnisku wyszkolono ok. 430 pilotów.
Szybownictwo.
Dwa pierwsze doświadczalne szybowce w Polsce skonstruowano w 1921 roku w Bydgoskiej Szkole Pilotów według projektów mjr inż. Stefana Malinowskiego („Dziaba”) i kpt. Franciszka Jacha („Żabuś”). Modele testowano na Czarnej Górze koło Nowego Targu podczas I Polskiego Konkursu Szybowcowego. W 1925 w II Wszechpolskim Konkursie Szybowców w Oksywiu koło Gdyni brało udział 15 szybowców, w tym 3 skonstruowane w Bydgoszczy („Bydgoszczanka”, „Bimbuś” i „Żabuś” II, który otrzymał I nagrodę za najdłuższy lot – 560 m).
W 1933 Zarząd koła LOPP przy Warsztatach Kolejowych w Bydgoszczy zorganizował szkołę szybowcową, której bazą było Zbocze Fordońskie, umożliwiające loty ślizgowe z wysokości 40 m. Do dyspozycji były szybowce częściowo budowane samodzielnie oraz samoloty przekazywane przez wojsko. Na szybowisku szkoły fordońskiej odbyły się w 1934 pierwsze ogólnopolskie zawody szybowcowe, których zwycięzcą został Kazimierz Mindak – późniejszy długoletni prezes Aeroklubu Bydgoskiego, a w 1938 – ogólnopolskie zawody modeli szybowcowych z udziałem 60 zawodników. Instruktor Michał Offierski pobił rekord Polski na szybowcu „Lwów” przelatując 210 km w linii prostej. Do swoistych rekordów należał lot instruktora Kalinowskiego, który przy starcie z lin gumowych z Góry Szybowników wykonał lot żaglowy w czasie 1 h i 36 min. W latach 1933–1939 w szkole szybowcowej w Fordonie wyszkolono 1400, tj, 10% pilotów szybowcowych w Polsce. W Bydgoszczy istniały ponadto sekcje szybowcowe: przy Szkole Podchorążych (zał. 1934), Związku Strzeleckim, 1. Bydgoskiej Drużynie Harcerskiej, Szkole Przemysłowej, Liceum Handlowym, Kablu Polskim oraz sekcja członków niestowarzyszonych.
Po II wojnie światowej szkoła szybowcowa w Fordonie zajmowała we współzawodnictwie krajowym czołowe miejsca, będąc także w latach 1950–1958 bazą sekcji szybowcowej Aeroklubu Bydgoskiego. W 1953 Areoklub zajął w szkoleniu szybowcowym II miejsce w Polsce, a w 1954 – I miejsce. Dysponowano w tym czasie m.in. szybowcami szkolnymi SG 38 i wyczynowymi typu IS-C Żuraw, Grunau Baby, SZD-10 Czapla, IS-2 Mucha. Do czasu likwidacji szkoły w 1963 (związanej m.in. z planami budowy dzielnicy mieszkaniowej Nowy Fordon), wyszkoliła 5811 pilotów szybowcowych, w tym 4211 w latach powojennych.
Od 1963 centrum szybownictwa w Bydgoszczy stało się lotnisko aeroklubowe na Biedaszkowie. Bydgoscy szybownicy zaczęli osiągać sukcesy na arenie ogólnopolskiej i międzynarodowej. Jan Wróblewski został dwukrotnie mistrzem świata (1965, 1972). Medalistami mistrzów Polski byli obok Wróblewskiego m.in.: Alfred Bzyl, Tadeusz Gołata, Marian Torz i inni. W 1963 Jan Wróblewski pobił rekord świata w przelocie docelowo-powrotnym pokonując trasę 680 km, a Alfred Bzyl ustanowił rekord Polski w przelocie po trójkącie długości 500 km w kategorii szybowców dwumiejscowych.
W latach 60., 70. i 80. XX w. bydgoscy piloci szybowcowi zdobyli 15 złotych odznak szybowcowych z 3 diamentami (najwyższe trofeum szybownika), 117 diamentów, 57 odznak złotych i 229 srebrnych. Jan Wróblewski jako jeden z nielicznych w świecie otrzymał od Międzynarodowej Federacji Lotniczej Medal Lilienthala (1972).
Spadochroniarstwo.
Początki sportu spadochronowego datują się na 1936 rok. Na Wilczaku wzniesiono wieżę spadochronową (20 m), a w 1939 uruchomiono Wojskowy Ośrodek Spadochronowy w Bydgoszczy. Po II wojnie światowej dyscyplinę uprawiano na lotnisku Aeroklubu Bydgoskiego, a jego zawodnicy w latach 70. XX w. uzyskiwali tytuły mistrzów i wicemistrzów Polski. W 1973 Aeroklub Bydgoski zdobył drużynowo tytuł mistrza Polski, a wicemistrza w 1975 roku. Odznaki spadochronowe z trzema diamentami zdobyli m.in.: Czesław Robak, Bohdan Porębski, Andrzej Kowalski, Jerzy Leński, Janusz Świtała, Wiesław Szafrański, Stanisław Barwik i Włodzimierz Kowalaszek.
W 1969 wyczynowa sekcja spadochronowa zawiązała się także przy Pomorskim Okręgu Wojskowym, a w 1976 zainaugurowano działalność sekcji przy WKS Zawisza, która wkrótce stała się jedną z najlepszych w Polsce. W okresie istnienia sekcji (1976-2007) spadochroniarze Zawiszy wywalczyli setki medali Mistrzostw Polski i Mistrzostw Wojska Polskiego. Odnosili również sukcesy na arenie międzynarodowej, zdobywając medale Mistrzostw Europy, Mistrzostw Świata, Pucharu Świata i Olimpiady Armii Świata. W latach 80. w rywalizacji spadochroniarzy wprowadzono konkurencje wieloboju: (celność lądowania w dzień i w nocy, 20 strzałów z kbks z 50 m, pływanie 100 m oraz bieg przełajowy na 3 km z różnicą wzniesień 150 m) i dwuboju (celność lądowania, akrobacja indywidualna).
Od 1991 przy Aeroklubie Bydgoskim działa Oddział XI Związku Polskich Spadochroniarzy, a w latach 1998–2002 także Grupa Spadochronowa „Daymos” – pierwsza w Polsce prywatna szkoła spadochronowa. W 1980 zorganizowano po raz pierwszy Międzynarodowe Zawody Spadochronowe o Puchar Bydgoszczy, a od lat 90. odbywają się Zawody Strzeleckie o Puchar Prezesa Oddziału ZPS w Bydgoszczy.
Modelarstwo lotnicze.
Modelarstwo lotnicze jako dyscyplinę sportu zaczęto uprawiać w Aeroklubie Bydgoskim w 1957 roku, a w latach 70. była bardzo popularna w Bydgoszczy (43 warsztatów modelarskich dla młodzieży). Do 1976 w mistrzostwach Polski (seniorów i juniorów) uzyskano 16 medali (7 , 3 , 6 ). Czołową postacią modelarstwa lotniczego lat 70. XX w. w Bydgoszczy był Tadeusz Kokoczewski – mistrz świata w drużynie (1974), siedmiokrotny mistrz Polski.
Lotniarstwo.
W 1974 przy Aeroklubie Bydgoskim powstała pierwsza w Europie oficjalna sekcja lotniarska. Bydgoscy zawodnicy (m.in. Krzysztof Kosior, Ryszard Łączkowski, Bogdan Kantorski, Andrzej Glaziński, Andrzej Kowalski) należeli do polskich pionierów tej dyscypliny. Treningi podjęto na Górze Szybowników pod Fordonem. W 1975 w Bydgoszczy odbył się I Ogólnopolski Zlot Lotniarzy, a rok później w Międzybrodziu Żywieckim bydgoska sekcja lotniarska zajęła I miejsce w Polsce. W latach 80. XX w. dyscyplina ewoluowała w stronę motolotniarstwa. Zawodnicy Aeroklubu Bydgoskiego w latach 70., 80. i 90. XX w. należeli do czołówki krajowej, zdobywając wiele trofeów ogólnopolskich, indywidualnie i drużynowo. Karol Kubit jako członek reprezentacji narodowej zdobył w 1994 drużynowe mistrzostwo świata.
W latach 90. XX w. popularne stało się paralotniarstwo, a sekcja przekształciła się w mikrolotową, zrzeszając motolotniarzy oraz pilotów samolotów ultralekkich. Od 1995 firma Dudek Paragliders z Osielska jest jednym z głównych polskich producentów sprzętu związanego z paralotniarstwem, a od 2003 jest dostawcą paralotni dla polskiej kadry narodowej.
Inne dyscypliny.
Alpinizm.
Do Polskiego Związku Alpinizmu należy "Klub Wysokogórski w Bydgoszczy" (www). Jego historia sięga 1950 roku, kiedy powstało Koło Poznańsko-Pomorskie Klubu Wysokogórskiego Polskiego Towarzystwa Tatrzańskiego. Pod koniec lat 50. utworzono Koło Pomorskie KW w Bydgoszczy, które w 1976 w wyniku ogólnokrajowych zmian administracyjnych stało się Klubem Wysokogórskim, zrzeszonym w Polskim Związku Alpinizmu. Do sukcesów sportowych klubu należały m.in.: wyprawa w góry Atlas (1967), zdobycie szczytów Kaukazu (1971), przejście północno-wschodnim filarem Les Droites (1985), zdobycie 6-tysięcznych szczytów i wytyczenie nowych dróg w Andach (1986), trudne przejścia w Alpach (1987, Janusz Ryszewski, Zbigniew Parucki, Andrzej Garbowski, Łukasz Derengowski). W 1983 zginął w Himalajach Andrzej Bieluń po zimowym zdobyciu Api (7132 m) z Tadeuszem Piotrowskim i Zbigniewem Terlikowskim. W 2002 Jacek Górecki, Dariusz Bebyn i Zbigniew Kapella zdobyli najwyższy szczyt obu Ameryk Aconcagua (6962 m). Z kolei w 2008 członkowie KW Bydgoszcz: Łukasz Karpiński i Dariusz Suchomski zdobyli Szczyt Lenina (7134 m), a w 2011 uczestniczyli w wyprawie na Gaszerbrum II (8035 m). Jacek Ostrowski od 2009 zdobywał corocznie Elbrus (5642 m), za każdym razem inną drogą, a w 2011 trawersował Mont Blanc. Członkowie bydgoskiego klubu dokonali także pierwszych przejść zimowych w Tatrach, m.in. w Kazalnicy Mięguszowieckiej, na ścianie czołowej Mięguszowieckiego Szczytu Wielkiego, na Lodospadzie w Dolinie Białej Wody (1987-1991, Krzysztof Wesołek, Grzegorz Cieślak, Andrzej Szczepański, Waldemar Żmurko, Janusz Ryszewski, Tomasz Urbański).
Klub Wysokogórski w Bydgoszczy organizuje wyjazdy treningowe w skały polskie, Dolomity oraz wycieczki w góry wysokie: Alpy, Pireneje, Apeniny, Kaukaz, Andy, Himalaje, Kilimandżaro itd. Dostępne są również szkoły wspinania np. .
Paintball.
Paintball to gra zespołowa obecna w Polsce od lat 90. XX w., prowadząca rozgrywki ligowe (Polska Liga Paintbalowa). Od 2013 w III lidze gra zespół "HighFive Bydgoszcz". W 2014 zorganizowano w Bydgoszczy jeden z czterech turniejów Mistrzostw Polski w paintballu sportowym, a także założono Bydgoskie Stowarzyszenie Paintballowe „Paintballers” (siedziba w klubie Gwiazda Bydgoszcz). W mieście bogata jest infrastruktura dla miłośników tej dyscypliny. Pola paintballowe zorganizowano na terenie 4 ha po byłej bazie wojskowej koło Osowej Góry, na górnym tarasie Fordonu (Alpen-Paintbal), w Myślęcinku. Przy ul. Dworcowej 100 działa również arena Laser Fight, w której przy oświetleniu ultrafioletowym zamiast kulek do paintballu wykorzystuje się pistolety laserowe. W 2014 w Prądkach powstało Centrum Rozrywek Extremalnych, gdzie oferowany jest m.in. paintball i inne rozrywki sportowe.
Badminton.
Zorganizowane drużynowe rozgrywki badmintona w Polsce sięgają lat 60. XX w. W dekadzie lat 70. w ekstraklasie badmintona występowały kluby bydgoskie: Orzeł (1973-1975), Merkury (1975-1977), Wicher (1977/1978), Budowlani (1978-1981). W latach 90. działalność skoncentrowano w podbydgoskim klubie Zremb Solec Kujawski, który w sezonach 1990/1991 i 1995-1999 występował w ekstraklasie (ob. MLKS Solec Kujawski). W mieście tym zlokalizowany jest również Kujawsko-Pomorski Okręgowy Związek Badmintona. W Bydgoszczy dyscyplinę można uprawiać w klubie SquashPoint. Organizowane są w nim turnieje okolicznościowe oraz Amatorska Liga Badmintona.
Baseball.
Bydgoski baseball reprezentuje UBKS Baza Bydgoszcz, założony w 1994 przy Szkole Podstawowej nr 35 przez Beatę Kruszczyńską-Henke. Klub może pochwalić się wieloma sukcesami i osiągnięciami, a w latach 2006–2012 startował w polskiej lidze baseballa. Drużyną reprezentującą okolice Bydgoszczy jest UKS Dęby Osielsko, występującą w ekstralidze baseballowej. Drużyna ma na koncie drużynowe mistrzostwo Polski (2004), 7-krotnie tytuł wicemistrza (2003,2005-2007,2010,2012–2013), Puchar Polski seniorów (2016), tytuł mistrza Polski i Puchar Polski juniorów (2015), wicemistrza U-21 (2015) oraz mistrza Polski kadetów (1998,1999,2001,2012).
Bilard.
Oficjalne rozgrywki bilardowe w strukturach Polskiego Związku Bilardowego zainaugurowano w 1993. Przed 2009 rokiem w lidze bilardowej grał zespół "Ikar Bydgoszcz", w sezonie 2010 – zespół "XL Bowling", a od 2011 – "Maximus Bydgoszcz". W 2003 Bartłomiej Wiatrowski (Ikar Bydgoszcz) zdobył srebrny medal mistrzostw Europy juniorów. W 2016 jedynymi drużynami reprezentującymi region kujawsko-pomorski w lidze bilardowej są: "Maximus Bydgoszcz I i II" (II liga) w ramach Klubu Sportowego „Bilard-Sport-Bydgoszcz”. Rozgrywki odbywają się w klubie Maximus (ul. Warszawska 25), gdzie do dyspozycji jest profesjonalny sprzęt. Prowadzone są tu również szkolenia w ramach Akademii Bilardowej, turnieje Amator Cup oraz cykl turniejów eliminacyjnych do Mistrzostw Polski Amatorów o puli nagród 10 tys. zł. Bilard amatorski można uprawiać także w innych klubach w Bydgoszczy.
Boccia.
Boccia to sportowa dyscyplina paraolimpijska, polegająca na grze kolorowymi bilami na boisku 6 × 12,5 m. Uprawiana jest w Stowarzyszeniu Sportu i Rehabilitacji Osób Niepełnosprawnych „Start Bydgoszcz” oraz przez członków Zrzeszenia Studentów Niepełnosprawnych WSG.
Futbol amerykański.
Futbol amerykański w regionie bydgoskim reprezentuje drużyna Bydgoszcz Archers (początkowo Bydgoszcz Raiders, www) w strukturach Polskiego Związku Futbolu Amerykańskiego. Drużyna założona w 2008 roku była pierwszą w województwie kujawsko-pomorskim. Zespół seniorski początkowo grał w lidze zespołów 8-osobowych, od 2013 występował w II lidze, a w 2016 awansował do I ligi. Oprócz tego zespoły juniorskie grają w ligach PLFA J-8 i PLFA J-11. W 2019 roku powstała drużyna Herosi Bydgoszcz, grająca w Lidze Futbolu Amerykańskiego.
Futbol australijski.
Pierwszą drużyną w Polsce uprawiającą futbol australijski jest założona w 2015 Bydgoszcz Wildcats (Żbiki)
Golf.
Rozwój golfa w Polsce datuje się na lata 90. XX w. Jego miłośnicy z Bydgoszczy korzystali z najstarszego w województwie kujawsko-pomorskim 9-dołkowego pola w Olszewce koło Nakła. Od 2003 funkcjonuje Bydgoski Klub Golfowy, do którego należy ponad 50 zawodników, włączony w struktury Polskiego Związku Golfa. W 2005 w Leśnym Parku Kultury i Wypoczynku otwarto Akademię Golfa z driving range (platformą strzelniczą) oraz 18-dołkowym polem do gry w minigolfa. W 2006 na wzgórzach i dolinach Zbocza Fordońskiego w Myślęcinku urządzono na powierzchni 6 ha 9-dołkowe profesjonalne pole golfowe z fairwayami i green’ami, które zaopatrzono w 5 km sieci nawadniającej. Obok wzniesiono domek klubowy, gdzie można wypożyczyć sprzęt. Przemierzając pole można podziwiać panoramę Bydgoszczy oraz Leśnego Parku Kultury i Wypoczynku – z tego powodu golfiści uważają je z jedno z najpiękniej położonych w Polsce. Na polu organizowane są imprezy i turnieje mające na celu popularyzację golfa. W sezonie odbywa się cykl turniejów BKG Cup oraz Olszewka Cup, otwarte mistrzostwa Bydgoszczy oraz drużynowe turnieje Bydgoszcz-Toruń.
Na wyspie na Zimnych Wodach okresowo funkcjonuje również pole do ćwiczeń dla golfistów, a przy ul. Powstańców Wlkp. 33 Golf Factory, gdzie można grać w golfa przez cały rok na symulatorach lub ćwicząc na 9-dołkowym polu pod dachem.
Kręgle.
Gra w kręgle popularna była w Wielkopolsce i na Pomorzu, generalnie w zaborze pruskim. W 1925 powstał Pomorski Związek Kręglarzy w Bydgoszczy na bazie czterech klubów niemieckich oraz pierwszego polskiego klubu „Zgoda”, a w 1929 Pomorski Związek Klubów Kręglarskich w Bydgoszczy, w którego skład wchodziło kilkanaście sekcji polskich i niemieckich (w tym 15 bydgoskich). W mieście istniało kilkanaście kręgielni m.in. w Resursie Kupieckiej i Strzelnicy. W 1935 w Bydgoszczy odbyły się Kręglarskie Mistrzostwa Polski w, a rok później bydgoszczanie wystawili polską ekipę do udziału w Światowym Turnieju Kręglarskim w 1936 w Berlinie. W 1947 otwarto pierwszą powojenną kręgielnię w Bydgoszczy w pawilonie po Pomorskiej Wystawie Przemysłu, Rzemiosła i Handlu, a miasto zaliczało się do kręglarskich „potęg”. W 1949 stalinizm i ówczesna propaganda doprowadziły jednak do likwidacji kręglarstwa jako sportu „obcego klasowo”. Odrodzenie dyscypliny w Polsce nastąpiło dopiero w latach 70., a w Bydgoszczy w latach 90. XX w. W 2016 funkcjonowało kilkanaście kręgielni m.in. w Broadway Bowling &amp; Club (www), Olimpic Bowling Center (www).
Korfball.
Korfball to dyscyplina sportu, wywodząca się z koszykówki. W 1994 powołano Polską Federację Korfballu, której klubem członkowskim w lidze juniorów (U16) jest UKS Meta Bydgoszcz (przy IV LO, od 2016 roku – UKS Czwórka Bydgoszcz).
Radioorientacja sportowa.
Radioorientacja sportowa jest sportem łączącym umiejętności biegu na orientację oraz korzystania z mapy, radia i kompasu, uprawianym w Polsce od 1990 roku. W 1996 w Bydgoszczy i okolicznych lasach odbyły się VI Mistrzostwa Polski w Radioorientacji Sportowej „Bydgoszcz 650”, a w 2007 Mistrzostwa Europy z udziałem 297 zawodników z 25 krajów. Organizatorem imprez Polskiego Związku Radioorientacji Sportowej jest m.in. Zarząd Wojewódzki Ligi Obrony Kraju w Bydgoszczy. Ze sportem tym powiązane są: foxoring, radiolokacja sportowa oraz sporty obronne np. dwubój obronny (marszobieg + strzelectwo), których ogólnopolskie zawody w latach 2013–2016 rozgrywano w Bydgoszczy.
Sporty wodne (poza pływaniem, wioślarstwem, kajakarstwem i żeglarstwem).
W rozgrywkach drużynowych kajak-polo uczestniczą drużyny Astorii (4 tytuły mistrza kraju) oraz UKS Kormorana Bydgoszcz (mistrz Polski kobiet, wicemistrz świata w 2002). W 2005 roku w Brdyujściu rozgrywano mistrzostwa Polski w tej dyscyplinie. W Bydgoszczy można uprawiać wakeboarding w Kokubo Wakeboard Club, który dysponuje wakeparkiem w Leśnym Parku Kultury i Wypoczynku. W 2005 datuje się początek sportu smoczych łodzi w Bydgoszczy. W 2006 na Brdzie zorganizowano I Długodystansowe Mistrzostwa Polski, w których brały udział drużyny szkół średnich i gimnazjów. Od 2013 rozgrywane są w Bydgoszczy Mistrzostwa Polski Seniorów i Juniorów, a od 2016 także Mistrzostwa Polski na smoczych łodziach 10 osobowych. Dyscyplinę można uprawiać m.in. w Astorii Bydgoszcz. Na Brdzie oraz torze regatowym w Bydgoszczy odbywają się zawody skuterów wodnych (w tym eliminacje Motorowodnych Mistrzostw Polski), pokazy flyboardu oraz kursy motorowodne. Od 2012 w przystani Bydgoszcz w centrum miasta można wypożyczać i pływać na Brdzie na łodziach, kajakach, pirogach, canoe, smoczych łodziach i motorówkach turystycznych, a na torze regatowym na rowerach wodnych. W Jet-Clubie przy ul. Babia Wieś można wypożyczać skutery wodne i łodzie motorowe.
Rugby.
Początki rozgrywek o mistrzostwo Polski w rugby sięgają 1957 roku. W 2003 założono UKS Alfa Bydgoszcz „Bydgoskie Byki”, który uczestniczył w rozgrywkach ekstraligi rugby siedmioosobowego (2008-2012), a od 2012 gra także w I lub II lidze rugby klasycznego. Struktury bydgoskie należą do Pomorskiego Okręgowego Związku Rugby w Gdańsku.
Sporty zimowe (poza hokejem na lodzie).
Sporty zimowe z uwagi na lokalizację Bydgoszczy poza obszarem podgórskim z trwałą pokrywą śnieżną, mają charakter rekreacyjny. Bazą dla uprawiania narciarstwa zjazdowego, biegowego, snowboardingu oraz saneczkarstwa jest Leśny Park Kultury i Wypoczynku, gdzie od lat 80. XX w. na Górze Myślęcińskiej istnieje „Stefanowy Stok” im. Stefana Kulmatyckiego. Stok o różnicy poziomów ok. 45 m dysponuje trzema sztucznie naśnieżanymi trasami zjazdowymi o długościach 170–250 m, z wyciągami orczykowymi. Obok znajduje się snowpark (skocznie i przeszkody dla ekstremalnej jazdy na desce snowboardowej), tor saneczkowy oraz do zjazdów na pontonach. W Fordonie w sezonie zimowym działa sztuczne lodowisko, a w 2018 w parku Centralnym otwarto halę sztucznego lodowiska Torbyd do uprawiania dyscyplin zimowych (hokej, łyżwiarstwo). W Leśnym Parku Kultury i Wypoczynku organizowane są kuligi, a zamarznięte stawy stanowią atrakcyjną bazę dla łyżwiarzy.
Squash.
Squash to dyscyplina sportu nawiązująca do tenisa. W Bydgoszczy można ją uprawiać w klubie SquashPoint. Organizowane są w nim mistrzostwa województwa kujawsko-pomorskiego, turnieje SquashPoint oraz Bydgoska Liga Squasha.
Triathlon.
Bydgoszcz jest ważnym miejscem na mapie imprez triathlonowych w Polsce. Otwarte mistrzostwa Bydgoszczy w tej dyscyplinie zapoczątkowano w 1997 roku. W latach 2015–2016 w cyklu 9 imprez organizowanych przez Enea Tri Tour znajdowały się dwie imprezy bydgoskie: "Bydgoszcz Triatlon" (www) oraz "Triathlon Polska Borówno-Bydgoszcz". Pierwsza z imprez dwukrotnie otrzymała prestiżowy tytuł „Impreza Roku” w ramach plebiscytu Akademii Triatlonu. Brało w niej udział 1,5 tys. zawodników z Polski, Europy i świata. Pływanie (950 m) odbywało się w Brdzie, jazda rowerem (44 km) ulicami Bydgoszczy, a bieg (10,8 km) bulwarami nad Brdą. Na co dzień dyscyplinę można trenować w klubie "MUKS Piętnastka", zarejestrowanym w Polskim Związku Triatlonu.
Wędkarstwo.
Okręg Bydgoski Polskiego Związku Wędkarskiego (zał. 1950) obejmuje terytorium dawnego województwa bydgoskiego (1975–1998). Zajmuje się m.in. gospodarką rybacko-wędkarską,
ochroną wód, edukacją. W zakresie działalności sportowej organizuje liczne zawody okręgowe (spławikowe, spinningowe, muchowe, morskie, towarzyskie). Co roku na Kanale Bydgoskim odbywają się Ogólnopolskie Zawody Spławikowe o Puchar Łuczniczki Grand Prix Polski. 7 września 1975 na Kanale Bydgoskim w dzielnicy Miedzyń-Prądy odbyły się XXII Wędkarskie Mistrzostwa Świata z udziałem 80 zawodników z 16 krajów. Natomiast w lipcu 2012 odbyły się Mistrzostwa Polski w wędkarstwie spławikowym seniorów i U-23. Do popularnych, przydatnych dla wędkarstwa rzek w okolicy Bydgoszczy należą: Brda, Wisła, Noteć, Kanał Bydgoski, Notecki i Górnonotecki, a akweny to: Balaton, stawy w Myślęcinku, Fordonie i Plątnowie, jeziora: Jezuickie, Jezuickie Małe i Olek, jez. Borówno i Dobrcz, zalew Smukalski, Tryszczyński i Koronowski, jez. Smerzyn i liczne jeziora rynny byszewskiej. Do wód typu górskiego, gdzie łowić można pstrągi i lipienie zaliczają się odcinki rzeki Brdy oraz Bożenkowska Struga.
Taniec.
Taniec towarzyski i sportowy to widowiskowe dyscypliny olimpijskie obecne na zawodach organizowanych m.in. przez Polskie Towarzystwo Taneczne. W Bydgoszczy uprawiane są m.in. w Klubie Sportowym „Polski Taniec” (ul. Grunwaldzka 227), gdzie dostępne są także kursy tańca: towarzyskiego, współczesnego, jazzowego, latina, hip-hopowego, baletu, zumby itp. Trenerzy klubu: Marek Kosaty i Paulina Glazik są trzykrotnymi mistrzami świata, mistrzami Europy i wielokrotnymi mistrzami Polski w klasie standard. W marcu 2015 odbyły się w Bydgoszczy Mistrzostwa Polski Zawodowców w Tańcu Towarzyskim oraz rozgrywane po raz pierwszy Mistrzostwa Kobiet Latin Open Freestyle, a kilka miesięcy później Otwarte Mistrzostwa Polski Kobiet i Mężczyzn Pole Sport. W Bydgoszczy istnieją liczne szkoły tańca towarzyskiego i sportowego np. Bailamos (www), Fabryka Tańca (www), Centrum Tańca Siwka, Strudio Kreacji Tańca, Szkoła Tańca Joanny Ossowskiej, Szkoła Tańca GP. Tańcem folklorystycznym zajmuje się istniejący od 1958 Zespół Pieśni i Tańca Ziemi Bydgoskiej.
Ultimate.
Ultimate to szybka gra zespołowa łącząca w sobie elementy koszykówki, piłki nożnej, piłki ręcznej i rugby. Od 2010 istnieje zespół "Astro Disco Bydgoszcz" (www), który gra w II lidze Halowych Mistrzostw Polski.
Wrotkarstwo.
Wrotkarstwo uprawiano w Bydgoszczy od lat 60. XX w. W 1992 założono Polski Związek Sportów Wrotkarskich, który popularyzuje wiele dyscyplin np. jazdę szybką, figurową, agresywną, freestyle, hokej na rolkach, skateboarding. W Bydgoszczy sporty te uprawiane są rekreacyjnie przez szerokie rzesze społeczeństwa. Głównymi bazami do ich uprawiania są Leśny Park Kultury i Wypoczynku, gdzie znajdują się trasy dla łyżworolek oraz otwarty i kryty skatepark, a od 2010 także ścieżki w Bydgoskim Parku Przemysłowo-Technologicznym. Od 2013 odbywa się Bydgoski Wrotkarski Wyścig Dzieci i Młodzieży, od 2014 Zawody Wrotkarskie Roll-Park w BPPT (na dystansach: 300, 500, 1000 m oraz 10 km), od 2016 Roll&amp;Run Bydgoszcz. Biegi na rolkach odbywają się również w ramach Bydgoskiego Festiwalu Biegowego. Dostępne są również szkoły jazdy na rolkach.
Wyścigi psich zaprzęgów.
W latach 2006–2015 na terenie Bydgoszczy istniał Klub Miłośników Psich Zaprzęgów „Śnieżne Psy”, który należał do Polskiego Związku Sportu Psich Zaprzęgów. Jego członkowie zdobyli wiele nagród, a także wielokrotnie organizowali ogólnopolskie zawody w Myślęcinku (2003-2008). Działalność kontynuowana jest m.in. w Stowarzyszeniu Miłośników Psów Zaprzęgowych „Sfora Nakielska” z siedzibą w Turze.
Imprezy sportowe w Bydgoszczy.
W Bydgoszczy rozgrywane są co roku imprezy międzynarodowe, głównie w lekkiej atletyce, sporcie żużlowym, wioślarstwie, kajakarstwie, piłce nożnej oraz sportach halowych: koszykówce, siatkówce, piłce ręcznej.
Lekkoatletyka.
W latach 2005–2011 Stadion im. Zdzisława Krzyszkowiaka jako jedyny w Polsce spełniał normy IAAF, z tego też powodu Bydgoszcz stała się nieoficjalną stolicą lekkiej atletyki w Polsce. Miasto gościło następujące imprezy rangi międzynarodowej:
Siatkówka.
Od 2003 r. w Bydgoszczy rozegrano w hali widowiskowo-sportowej „Łuczniczka” kilkanaście spotkań reprezentacji Polski w siatkówce:
Koszykówka.
Od 2003 w Bydgoszczy rozegrano w hali widowiskowo-sportowej „Łuczniczka” kilka spotkań reprezentacji Polski, m.in. mecz reprezentacji żeńskiej Polska – Białoruś 31 maja 2009 r.
W 2009 rozegrano w Bydgoszczy 9 meczów, pomiędzy zespołami grupy E Mistrzostw Europy w Koszykówce Mężczyzn: Rosji, Francji, Grecji, Niemiec, Chorwacji i Macedonii.
W 2011 rozegrano mecze grup A, B i E Mistrzostw Europy w Koszykówce Kobiet w hali Łuczniczka z udziałem zespołów: Litwy, Rosji, Turcji, Słowacji, Czech, Białorusi, Wielkiej Brytanii i Izraela
Piłka ręczna.
W Bydgoszczy rozegrano w hali widowiskowo-sportowej „Łuczniczka” kilka spotkań reprezentacji Polski, m.in.:
Sportowe imprezy masowe.
Jedną z marek Bydgoszczy są masowe imprezy sportowe: maratony, biegi uliczne, przełajowe, nordic walking, rajdy rowerowe, zawody pływackie itp. Imprezy te mają dogodną bazę w postaci największego parku w Polsce: LKPiW Myślęcinek, rozległych, otaczających miasto lasów, czy czystej rzeki w środku miasta, która umożliwia pływanie i sporty wodne. Z danych GUS wynika, że Bydgoszcz i województwo kujawsko-pomorskie znajduje się w ścisłej czołówce jeśli chodzi o organizację masowych imprez sportowych. W 2015 odbyło się ich 552 (2. miejsce wśród województw, 16% w skali kraju). Około 80% tych imprez dotyczyło bezpośrednio aktywności sportowej (najwyższy odsetek w kraju). Aktywność sportowo-rekreacyjna społeczeństwa Bydgoszczy wyraża się także popularnością całorocznych centrów rekreacji (np. Sport Faktory) oraz Bydgoskiego Roweru Aglomeracyjnego. W 2015 każdy rower wypożyczono 8 razy dziennie, co było najlepszym wynikiem w kraju i 3. w Europie.
W 2015 utworzono markę Aktywna Bydgoszcz, w której wyróżnia się cykliczne imprezy sportowo-rekreacyjne o charakterze międzynarodowym, a jednocześnie otwarte dla amatorów. Certyfikaty w 2016 otrzymały:
Do pozostałych rozgrywanych w Bydgoszczy masowych imprez biegowych w latach 2014–2016 należały:
Do masowych imprez rowerowych należały:
Jedną z oryginalnych imprez masowych jest Woda Bydgoska – zawody pływackie na Brdzie w centrum Bydgoszczy na dystansach 650, 1600 i 2800 m, z udziałem ok. 500 zawodników (sierpień). Natomiast podczas Bydgoskiego Festiwalu Wodnego Ster na Bydgoszcz odbywają się wyścigi łodzi zbudowanych z plastikowych butelek oraz tzw. "Bydgoska Kajakowa Masa Wodna". Od 2016 działa Bydgoski Rower Wodny – wypożyczalnia rowerów wodnych na torze regatowym w Brdyujściu. Niezależnie od tego można pływać na Brdzie w centrum miasta na łodziach, kajakach i motorówkach wypożyczonych w przystani Bydgoszcz.
Obiekty sportowe i rekreacyjne.
Według opracowań Miejskiej Pracowni Urbanistycznej w 2012 na terenie Bydgoszczy znajdowało się 111 obiektów sportowych (nie uwzględniając sal gimnastycznych przy placówkach oświatowych), z czego 97 obiektów jest publicznie dostępnych. Niektóre z nich dostępne są dla mieszkańców tylko częściowo, na ogół po godzinach zarezerwowanych dla uczniów, placówek oświaty, bądź członków klubów sportowych.
Baseny.
W Bydgoszczy znajduje się 12 basenów, w tym 9 przy szkołach. W 2017 nowy basen powstaje na Kapuściskach, a planowany jest również na Miedzyniu.
Boiska Orlik.
W Bydgoszczy zlokalizowanych jest 23 kompleksów Orlik 2012 przystosowanych do uprawiania piłki nożnej, koszykówki i siatkówki:
Kempingi i pola biwakowe.
Infrastrukturę rekreacyjną uzupełnia baza kempingów i pól biwakowych na terenie miasta:
Bydgoscy sportowcy.
Bydgoscy medaliści Igrzysk Olimpijskich.
28 bydgoszczan zdobyło łącznie 32 medali, w tym 6 złotych, 9 srebrnych i 17 brązowych. Stanowi to 10% wszystkich medali zdobytych na letnich olimpiadach przez Polaków. Lekkoatletka Teresa Ciepły zdobyła 3 medale (złoto, srebro i brąz), podobnie jak kajakarka Beata Mikołajczyk (srebro, dwukrotnie brąz) oraz szóstka bydgoszczan po dwa: wioślarze: Robert Sycz (dwukrotnie złoto), Iga Baumgart-Witan (złoto i srebro), Jerzy Braun (srebrny i brązowy), Magdalena Fularczyk-Kozłowska (złoto i brąz), Teodor Kocerka (dwukrotnie brąz), Dariusz Białkowski (dwukrotnie brąz).
Muzeum sportu.
W 2009 otwarto w budynku pod główną trybuną stadionu im. Zdzisława Krzyszkowiaka Galerię Sportu Bydgoskiego. Prezentowana jest w niej historia sportu w Bydgoszczy, medale, trofea, sprzęt, wyposażenie i archiwalne zdjęcia bydgoskich klubów i sportowców, którzy odnosili sukcesy w kraju i na świecie. Do pierwszych wystaw stałych należy galeria bydgoskich medalistów olimpijskich oraz wioślarstwa bydgoskiego.

</doc>
<doc id="402013" url="https://pl.wikipedia.org/wiki?curid=402013" title="19. Międzynarodowy Festiwal Filmowy w Berlinie">
19. Międzynarodowy Festiwal Filmowy w Berlinie

19. Międzynarodowy Festiwal Filmowy w Berlinie odbył się w dniach 25 czerwca – 6 lipca 1969 roku. W konkursie głównym zaprezentowano 21 filmów pochodzących z 13 różnych krajów.
Jury pod przewodnictwem niemieckiego reżysera Johannesa Schaafa przyznało nagrodę główną festiwalu, Złotego Niedźwiedzia, jugosłowiańskiemu filmowi "Młode lata" w reżyserii Želimira Žilnika. Na festiwalu zaprezentowano retrospektywę twórczości francuskiego reżysera Abla Gance'a i niemieckiego twórcy filmów animowanych Oskara Fischingera oraz przegląd musicali z lat 1929-1950.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotego Niedźwiedzia i Srebrne Niedźwiedzie:
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych:

</doc>
<doc id="402015" url="https://pl.wikipedia.org/wiki?curid=402015" title="20. Międzynarodowy Festiwal Filmowy w Berlinie">
20. Międzynarodowy Festiwal Filmowy w Berlinie

21. Międzynarodowy Festiwal Filmowy w Berlinie miał pierwotnie odbyć się w dniach 26 czerwca-7 lipca 1970 roku. Jednakże 5 lipca pokazy konkursowe niespodziewanie przerwano i zdecydowano, żeby nie przyznawać nagród. Powodem odwołania imprezy były kontrowersje związane z niemieckim filmem konkursowym "O.K." w reżyserii Michaela Verhoevena. Obraz ten ukazywał okrucieństwa amerykańskich żołnierzy podczas trwającej wciąż wojny w Wietnamie.
Jury konkursu głównego przewodniczył amerykański reżyser George Stevens, a imprezę otworzył pokaz belgijskiego filmu "Klann – grand guignol" w reżyserii Patricka Ledoux. W konkursie głównym startowały 22 filmy pochodzące z 14 różnych krajów.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotego Niedźwiedzia i Srebrne Niedźwiedzie:

</doc>
<doc id="402019" url="https://pl.wikipedia.org/wiki?curid=402019" title="21. Międzynarodowy Festiwal Filmowy w Berlinie">
21. Międzynarodowy Festiwal Filmowy w Berlinie

21. Międzynarodowy Festiwal Filmowy w Berlinie odbył się w dniach 26 czerwca-6 lipca 1971 roku. W konkursie głównym zaprezentowano 20 filmów pochodzących z 13 różnych krajów.
Jury pod przewodnictwem duńskiego krytyka filmowego Bjørna Rasmussena przyznało nagrodę główną festiwalu, Złotego Niedźwiedzia, włoskiemu filmowi "Ogród Finzi-Continich" w reżyserii Vittoria De Siki. Drugą nagrodę w konkursie głównym, Srebrnego Niedźwiedzia – Nagrodę Specjalną Jury, przyznano włoskiemu filmowi "Dekameron" w reżyserii Piera Paola Pasoliniego.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotego Niedźwiedzia i Srebrne Niedźwiedzie:

</doc>
<doc id="402021" url="https://pl.wikipedia.org/wiki?curid=402021" title="Luke Howard">
Luke Howard

Luke Howard (ur. 28 listopada 1772 w Londynie, zm. 21 marca 1864) – brytyjski chemik, farmaceuta, i meteorolog. Twórca nowoczesnej klasyfikacji chmur, którym dał nazwy cirrus, stratus i cumulus. Obserwował wpływ księżyca na stan barometru.
Życiorys.
W grudniu 1802 roku przedstawił publicznie swoją klasyfikację w Londynie, a w 1803 opublikował "On the Modifications of Clouds" w czasopiśmie "Philosophical Magazine". Przed jego prezentacją chmury w większości wypadków nie miały ogólnie przyjętych nazw. Słowo "modifications" (ang. "zmienności") a nie "typy" było tu kluczowe, bo Howard uważał, że chmury są wiecznie zmienne. Był zwolennikiem (prawidłowej) hipotezy, że chmury złożone są z kropel wody, a nie z pęcherzy rozrzedzonego powietrza otoczonego wodą (jak wtedy uważano). Publikacja Howarda wywołała duże wrażenie w Europie. Niemiecki poeta Goethe zapoznał się z nią w przedruku w "Annalen der Physik" w 1815 roku i napisał "Howards Ehregedächtnis" ("Na Honor Howarda") gdzie początkowe fragmenty publikacji Howarda zostały zamienione na poezję. Howard wprowadził też termin nubification mający oznaczać naukę o powstawaniu i rozwoju chmur. Obecnie termin "nephology" jest częściej używany, chociaż jeszcze powszechniejszą nazwą są "fizyka chmur", "mikrofizyka chmur", oraz "dynamika chmur". 
Prekursor badań nad klimatem miasta. W latach 1807–1816 jako przeprowadził pierwsze badania miejskiej wyspy ciepła w Londynie.
Luke Howard mieszkał i zmarł w Tottenham przy 7 Bruce Grove. Na budynku będącym zabytkiem II klasy znajduje się jedyna w mieście niebieska tablica, zaś pomimo planów renowacji ten zbudowany w stylu georgiańskim dom miejski był w tak złym stanie, że w 2015 Tottenham Civic Society zgłosiło publiczną petycję do właściciela o ratowanie budynku przed zawaleniem.
Klasyfikacja Howarda.
Howard zaproponował 3 główne "zmienności": 
Oraz 4 "pośrednie zmienności":

</doc>
<doc id="402024" url="https://pl.wikipedia.org/wiki?curid=402024" title="Ball Grid Array">
Ball Grid Array

BGA (ang. "Ball Grid Array") obudowa z wyprowadzeniami sferycznymi w siatce rastrowej – typ obudowy układów scalonych stosowany w technologii montażu powierzchniowego (SMT). Charakteryzuje się on wyprowadzeniami w postaci kulek ze stopu lutowniczego znajdującymi się na całej (bądź znacznej części) powierzchni spodniej strony układu. Wyprowadzenia te lutuje się do podłoża powierzchniowo, zazwyczaj z użyciem nagrzewnicy.
Główną zaletą tej technologii jest ograniczenie miejsca zajmowanego przez układ scalony – dzięki lepszemu stosunkowi liczby wyprowadzeń do wymiarów obudowy. Do zalet tej technologii można zaliczyć też mniejszą liczbę wad występujących podczas procesu lutowania – dochodzącą obecnie do 2–5 defektów na milion połączeń, lepsze właściwości elektryczne – dzięki skróceniu doprowadzeń, oraz samonastawność układów podczas procesu montażu – wskutek zjawiska napięcia powierzchniowego.
Obudowy BGA stosuje się zazwyczaj w urządzeniach przenośnych lub takich, w których nie zakłada się możliwości wymiany układu scalonego, oraz w urządzeniach o ograniczonej powierzchni płytki drukowanej.
Protoplastą obudów układów scalonych tego typu są obudowy PGA (ang. "Pin Grid Array") stosowane powszechnie w przypadku procesorów w komputerach osobistych, w których wyprowadzenia miały formę szpilek, czyli tzw. "pinów".

</doc>
<doc id="402027" url="https://pl.wikipedia.org/wiki?curid=402027" title="Autostrada A4 (Francja)">
Autostrada A4 (Francja)

Autostrada A4 (fr. "Autoroute A4") także "Autoroute de l’Est (Autostrada Wschodnia)" – autostrada we Francji w ciągu tras europejskich E17, E25, E46 oraz E50.
Informacje ogólne.
A 4 jest jedną z głównych autostrad Francji, łączącą Paryż z Reims, Metz, i Strasbourgiem. Stanowi część połączenia Paryża z zachodnimi Niemcami ("Via Carolina"). Na całej długości autostrady istnieją dwa pasy ruchu w każdą stronę, jedynie w okolicy Paryża ich liczba zwiększa się do trzech i więcej. Całkowita długość autostrady wynosi 483 km, długość odcinków płatnych wynosi 442 km. Operatorem trzech odcinków płatnych jest firma Sanef.
Punkty poboru opłat (fr. "Gare de péage") znajdują się na każdym z wjazdów/zjazdów oraz na końcach płatnych odcinków.

</doc>
<doc id="402029" url="https://pl.wikipedia.org/wiki?curid=402029" title="KIR">
KIR



</doc>
<doc id="402033" url="https://pl.wikipedia.org/wiki?curid=402033" title="Ludwig Kaemtz">
Ludwig Kaemtz



</doc>
<doc id="402035" url="https://pl.wikipedia.org/wiki?curid=402035" title="Template">
Template



</doc>
<doc id="402036" url="https://pl.wikipedia.org/wiki?curid=402036" title="Turm Reduit">
Turm Reduit

Turm Reduit - zabytkowa baszta artyleryjska w Głogowie, potocznie zwana "barbakanem".
Na zachód od kolegiaty w Głogowie na Ostrowie Tumskim, u zbiegu wód Starej Odry i Odry, znajduje się okrągła, ceglana budowla. Wybudowana została przez wojska pruskie w latach 1857-1860, nazwana "Turm Reduit" (dosł. "śródszaniec basztowy", czyli redita). Na wschód od niej znajdowała się reduta Wodna (niem. "Wasser Redoute"), istniejąca już od 1754 roku. 
Głogowska baszta artyleryjska posiadała dwie kondygnacje nadziemne oraz piwnicę, obecnie zasypaną i zalaną wodą prochownię, w której znajdowała się studnia. Pierwsza kondygnacja posiadała dwie wysunięte kaponiery (kojce), mające służyć obronie wejścia. We wnętrzu znajdowały się schody, które umożliwiały zejście do prochowni oraz wejście na kondygnację górną. Na kondygnacji górnej były kazamatowe stanowiska dla artylerii. 
W 1945 roku, podczas oblężenia Głogowa, baszta była stanowiskiem dla ciężkich dział przeciwlotniczych. W późniejszym czasie została także zamieniona na szpital polowy niemieckich jednostek wojskowych. Głównym zadaniem była obrona miasta od północy i zabezpieczenie rzeki przed sforsowaniem. 

</doc>
<doc id="402039" url="https://pl.wikipedia.org/wiki?curid=402039" title="Glorieta Pass">
Glorieta Pass



</doc>
<doc id="402051" url="https://pl.wikipedia.org/wiki?curid=402051" title="Urs Widmer">
Urs Widmer

Urs Widmer (ur. 21 maja 1938 w Bazylei, zm. 2 kwietnia 2014 w Zurychu) – szwajcarski pisarz i tłumacz, piszący w języku niemieckim.

</doc>
<doc id="402052" url="https://pl.wikipedia.org/wiki?curid=402052" title="Zasada Gausego">
Zasada Gausego

Zasada Gausego – zasada konkurencyjnego wypierania, hipoteza Gausego, mówiąca o tym, że jeśli dwa gatunki (populacje) mają identyczne nisze ekologiczne, nie mogą współistnieć i w konsekwencji jeden wypiera drugi. 
Konkurencyjne oddziaływanie może być związane z przestrzenią życiową, dostępem do pokarmu, światła, podatnością na działanie drapieżców, chorób itp.
Nazwa pochodzi od nazwiska Gieorgija F. Gausego.
Paradoks planktonu.
Za wyjątek od zasady wypierania był uznawany fakt zróżnicowania organizmów zaliczanych do planktonu pomimo zajmowania tej samej niszy ekologicznej. W roku 1961 G. Evelyn Hutchinson nazwał to zjawisko „paradoksem planktonu”, jednak wkrótce zaobserwowano, że jest ono stosunkowo powszechne (nie tylko w środowisku wodnym). Niezgodność obserwacji z oczekiwaniem była związana z nieprecyzyjną wówczas interpretacją pojęcia niszy ekologicznej – nie uwzględnianiem jej n-wymiarowości i problemów dynamiki procesów ekologicznych i ewolucyjnych. Liczne gatunki o podobnych wymaganiach mogą trwale współistnieć np. w warunkach niestabilności środowiska, gdy szybkość zmian warunków (np. sezonowych zmian warunków w wodach jeziornych) jest większa od szybkości wypierania populacji okresowo mniej skutecznie konkurujących o zasoby. 

</doc>
<doc id="402053" url="https://pl.wikipedia.org/wiki?curid=402053" title="Plus Minus">
Plus Minus

Plus Minus – magazyn ekonomiczny, nadawany na antenach TVP1, TVP3 i TVP Info w latach 2001–2008, 2009–2010 i 2013.
Plus Minus nadawany był na żywo od 2 października 2001 do września 2006 na antenie TVP1. Jesienią 2006 autora i głównego prowadzącego program – Tadeusza Mosza, zastąpił Dariusz Łukawski, a magazyn przeniesiono do TVP3 (od października 2007 przekształconego w TVP Info). Od jesieni 2007 do jesieni 2008 TVP Info emitowało tylko „Plus Minus notowania” o godz. 17.15. Program prowadzili również Agata Konarska i Agnieszka Witkowicz. Od marca 2009 prowadzącym ponownie został Tadeusz Mosz obok Dariusza Łukawskiego. Program był nadawany od poniedziałku do piątku o godz. 19.35 na antenie TVP Info, do końca 2010, nadawany był od wtorku do piątku o 23.15.
Program ten trwał w przybliżeniu 15 minut. Ponadto w niedziele o godz. 15.00 emitowany był program „Plus Minus – To mnie dziwi”, komentujący absurdalne sytuacje z kraju i ze świata.
Od 30 grudnia 2010 do 4 września 2013 program nie był emitowany, choć miał powrócić na antenę od 28 lutego 2011 o godz. 20.00. Plus Minus powrócił na antenę TVP Info 5 września 2013 i został z niej zdjęty po niecałych 4 miesiącach. Ostatnie wydanie zostało wyemitowane 19 grudnia 2013. Prowadził je Piotr Chęciński, który w wydaniach z 2013 niekiedy zastępował Tadeusza Mosza.

</doc>
<doc id="402054" url="https://pl.wikipedia.org/wiki?curid=402054" title="Instrumenty dęte">
Instrumenty dęte



</doc>
<doc id="402055" url="https://pl.wikipedia.org/wiki?curid=402055" title="Michał Józef Massalski">
Michał Józef Massalski

Michał Józef Massalski herbu Massalski Książę III (ur. przed 1700 rokiem, zm. w 1768 roku) – hetman wielki litewski od 1762 roku, pisarz wielki litewski od 1726, wojewoda mścisławski od 1737 roku, kasztelan trocki od 1742 roku, kasztelan wileński i hetman polny litewski od 1744 roku, marszałek Trybunału Wielkiego Księstwa Litewskiego w 1741 roku, marszałek sejmu konwokacyjnego 1733 roku w Warszawie, ciwun tędziagolski w 1717 roku, starosta berżnicki, radoszkowicki i grodzieński, pułkownik powiatu grodzieńskiego w 1733 roku.
Praprawnuk Andrzeja Massalskiego. 
Poseł grodzieński na sejm 1718 roku. Poseł wołkowyski na sejm 1720 roku. Poseł grodzieński na sejm 1724, 1732 i przerwany sejm 1733 roku. Był posłem na sejm 1729 roku z powiatu grodzieńskiego. Był posłem na sejm 1730 roku z powiatu starodubowskiego. Poseł grodzieński na sejm konwokacyjny 1733 roku. Był członkiem konfederacji generalnej zawiązanej 27 kwietnia 1733 roku na sejmie konwokacyjnym. W czasie konwokacji w 1733 był jednym z przywódców obozu popierającego elekcję Stanisława Leszczyńskiego. Jako deputat z i poseł na sejm elekcyjny z powiatu grodzieńskiego podpisał "pacta conventa" Stanisława Leszczyńskiego w 1733 roku. W 1733 roku podpisał jego elekcję. Członek konfederacji generalnej Wielkiego Księstwa Litewskiego w 1734 roku. W obronie Stanisława Leszczyńskiego walczył w konfederacji dzikowskiej. Wiosną 1735 roku objął komendę nad cofającą się armią Wielkiego Księstwa Litewskiego i wyprowadził ją do Warmii. Wrócił do kraju, pogodził się z Augustem III Sasem i podpisał konstytucje sejmu pacyfikacyjnego. Deputat grodzieński na Trybunał Litewski w 1741 roku. 
Później przeszedł do stronnictwa Czartoryskich popierając ich projekt reform. W czasie bezkrólewia 1764 roku za 40 tys. rubli wpuścił bez protestu wojska rosyjskie do kraju. W 1764 zawiązał w Wielkim Księstwie Litewskim konfederację generalną, która z pomocą wkraczających wojsk rosyjskich przeprowadziła wybór Stanisława Augusta Poniatowskigo na króla Polski. Później zerwał z Czartoryskimi, a będąc wrogo nastawionym do nowego monarchy szukał poparcia Katarzyny II. 
W 1742 odznaczony Orderem Orła Białego, był kawalerem Orderu Świętego Stanisława.

</doc>
<doc id="402056" url="https://pl.wikipedia.org/wiki?curid=402056" title="Tadeusz Mosz">
Tadeusz Mosz

Tadeusz Andrzej Mosz (ur. 25 stycznia 1954 w Legnicy, zm. 4 lutego 2014 w Warszawie) – polski dziennikarz, prezenter telewizyjny, publicysta ekonomiczny. Zajmował się problematyką gospodarczą oraz rynkami kapitałowymi i finansowymi.
Życiorys.
Ukończył studia dziennikarskie na Uniwersytecie Śląskim w Katowicach. Od 1980 roku był związany z TVP. Autor programów o tematyce ekonomicznej i reformie gospodarczej, m.in. „Jak jest, jak może być, jak być powinno, czyli jak przekształcić system centralnie planowany w rynkowy”. Autor i pomysłodawca widowiska na żywo „Otwarte studio” (1989–1991), emitowanego przez kilka godzin w nocy z piątku na sobotę w TVP1 w formule tzw. telewizyjnego „Hyde Parku”, gdzie bez skrępowania można było prowadzić spór z przedstawicielami ówczesnej władzy. Był także współautorem i prowadzącym poranny magazyn „Kawa czy herbata” w TVP1.
Współpracował z Gazetą Giełdy „Parkiet”, gdzie był doradcą prezesa zarządu i kierownikiem zespołu analityków giełdowych. Ponownie związał się z TVP w 1996 roku – z „Giełdą”, programem o rynku papierów wartościowych. W latach 2001–2002 prezentował własne komentarze ekonomiczne w „Panoramie” w TVP2.
Od października 2001 do września 2006 pomysłodawca, autor i prowadzący magazyn ekonomiczny „Plus Minus” w TVP1. Od jesieni 2006 autor „Plus Minus” w TVP3, potem TVP Info. Od 2011 roku pomysłodawca, autor i prowadzący program „Mówisz Mosz” w TVP Info. W 2003 roku program „Plus Minus” i jego twórca zostali uhonorowani Medalem Europejskim. Od 2 marca 2009 program „Plus Minus” ponownie gościł na antenie telewizji publicznej w TVP Info, z Tadeuszem Moszem jako prowadzącym.
W 2004 roku wystąpił w serialach "Czwarta władza" (wcielił się w rolę dziennikarza przeprowadzającego wywiad z Zielenieckim) oraz "Bulionerzy" (odc. 12).
Przez pięć lat był felietonistą „Przekroju”, a wcześniej „BusinessWeek” i „Businessman Magazine”. Publikował także swoje wideofelietony na łamach portalu interia.pl. Od 2004 roku do końca października 2007 w radiu PiN 102FM z sobotnią audycją „Co mnie dziwi”. Od 5 listopada 2007 roku prowadził w radiu Tok FM codzienny poranny autorski program „"EKG – Ekonomia, Kapitał, Gospodarka”", publikował także felietony w „Businessman.pl”.
Od marca do czerwca 2012 wraz z Janem Wróblem na antenie TVP1 prowadził program publicystyczny "Kto za to zapłaci?".
Śmierć i pogrzeb.
Zmarł wskutek choroby nowotworowej. 14 lutego 2014 został pochowany na Cmentarzu Wojskowym na Powązkach w Warszawie (kwatera B33-5-3).
Nagrody i wyróżnienia.
Laureat wielu nagród i wyróżnień dziennikarskich. M.in. Dziennikarz Gospodarczy Roku 2002 miesięcznika „Pieniądz”, Dziennikarz Gospodarczy Roku 2004 „Gazety Finansowej”, laureat tytułu „Solidna Firma 2004", zdobywca nagrody specjalnej im. Eugeniusza Kwiatkowskiego za najlepszy utwór dziennikarski o tematyce ekonomicznej w 2002 roku, przyznany przez Akademię Ekonomiczną w Krakowie, zdobywca nagrody „Ostre Pióro”, przyznawanej przez BCC. Został uhonorowany tytułem „Człowiek Przyjazny Przedsiębiorczości 2009” przez Kapitułę Ogólnopolskiego Konkursu „Samorząd Przyjazny Przedsiębiorczości”. W 2004 roku był nominowany do nagrody Wiktora. W październiku 2013 roku otrzymał statuetkę w pierwszej edycji plebiscytu „Radiofony” w kategorii Dziennikarz radiowy.
W 2011 roku został powołany przez Prezydenta Rzeczypospolitej Polskiej Bronisława Komorowskiego w skład Kapituły Nagrody Gospodarczej Prezydenta RP.
Został odznaczony pośmiertnie przez Prezydenta Rzeczypospolitej Polskiej Bronisława Komorowskiego Krzyżem Kawalerskim Orderu Odrodzenia Polski za wybitne zasługi w pracy dziennikarskiej i publicystycznej oraz osiągnięcia w popularyzowaniu wiedzy z dziedziny ekonomii, finansów i gospodarki.

</doc>
<doc id="402057" url="https://pl.wikipedia.org/wiki?curid=402057" title="Gorący jowisz">
Gorący jowisz

Gorący jowisz – klasa planet pozasłonecznych, gazowych olbrzymów, których orbita położona jest blisko macierzystej gwiazdy. Inna stosowana nazwa to planeta klasy Pegaza (ang. Pegasean planets), która wywodzi się od gwiazdozbioru Pegaza, w którym odkryto jednego z pierwszych gorących jowiszów 51 Pegasi b.
Charakterystyka.
Większość odkrytych do tej pory gorących jowiszów krąży po orbitach znacznie ciaśniejszych niż orbita Merkurego. Szacowany promień orbity niektórych z nich to około 0,05 j.a. Ze względu na krótki okres orbitalny, planety tego typu znacznie łatwiej dostrzec podczas ich tranzytu na tle gwiazdy, niż ciała krążące w większej odległości. Ich orbity mają bardzo mały mimośród, a prawdopodobnie wiele spośród planet wykazuje obrót synchroniczny i zwraca się stale jedną stroną w kierunku gwiazdy. Taka sytuacja powoduje powstanie plamy gorąca na stronie dziennej planety i determinuje układ wiatrów w atmosferze. Zjawisko to stwierdzono po raz pierwszy na powierzchni ypsilon Andromedae b.
Drugą charakterystyczną cechą gorących jowiszów jest ich niska gęstość, która jest wynikiem wysokiej temperatury oraz wiatru słonecznego rozdmuchującego zewnętrzne warstwy atmosfery. Niektóre spośród tych planet doświadczają zjawiska parowania atmosfer – promieniowanie gwiazdy intensywnie „zdmuchuje” wodór i hel z wyższych warstw atmosfery. Powoduje to powstanie gazowej otoczki, rozciągającej się w warkocz, przypominający gigantyczny warkocz kometarny. Zjawisko to zaobserwowano w przypadku tranzytującej planety HD 209458 b. Uważa się, że proces ten może po bardzo długim czasie całkowicie pozbawić planetę atmosfery, pozostawiając nagie jądro, pod wieloma względami podobne do planety skalistej.
Pochodzenie.
Teoria planetogenezy sugeruje, że planety-olbrzymy tworzą się poza linią śniegu, w zewnętrznej części dysku protoplanetarnego. Uważa się, że także gorące jowisze nie powstały w swoim obecnym położeniu, lecz na skutek oddziaływań z dyskiem – procesu migracji II typu, już uformowane przywędrowały w pobliże swoich macierzystych gwiazd.
Do utworzenia planet olbrzymów, jak również do zajścia zjawiska migracji, niezbędna jest obecność gazu w mgławicy, z której tworzy się układ planetarny. To oznacza, że muszą one powstać w czasie rzędu kilku milionów lat, póki gaz nie zostanie rozproszony przez promieniowanie gwiazdy. Planety skaliste formują się w znacznie dłuższym czasie, ~30-100 mln lat. Ostatnie symulacje wskazują, że w układach planetarnych z gorącym jowiszem, planety typu ziemskiego mogą powstać w obrębie ekosfery po zakończeniu wędrówki olbrzyma. Co więcej, proces migracji prowadzi do przemieszczenia bliżej gwiazdy zamrożonych substancji lotnych („lodów”), co oznacza, że powstała planeta może być bogata w wodę.

</doc>
<doc id="402058" url="https://pl.wikipedia.org/wiki?curid=402058" title="Skaut">
Skaut



</doc>
<doc id="402059" url="https://pl.wikipedia.org/wiki?curid=402059" title="Oferta">
Oferta

Oferta – jeden ze sposobów zawarcia umowy, polegający na złożeniu przez oferenta oświadczenia woli drugiej stronie, zwanej tradycyjnie oblatem. 
Oświadczenie woli.
Zgodnie z art. 66 § 1 k.c., oświadczenie woli musi zawierać istotne postanowienia przyszłej (oferowanej) umowy. Oprócz essentialia negotii oświadczenie woli musi zawierać stanowczą propozycję zawarcia umowy.
Ofertą nie będzie więc oświadczenie, które zawiera w swej treści jedynie elementy informacyjne. Takie oświadczenie (wszelkie ogłoszenia, reklamy, cenniki i inne informacje, skierowane do ogółu lub do poszczególnych osób), zgodnie z art. 71 k.c., będzie jedynie zaproszeniem do zawarcia umowy (do 2003 roku nazywało się ono zaproszeniem do rokowań, co jak się wydaje, lepiej tłumaczy charakter).
Oprócz istotnych postanowień umowy oferta może zawierać także inne elementy przyszłej umowy, a więc accidentalia negotii czy naturalia negotii.
Oblat.
Wbrew literalnemu brzmieniu art. 66 § 1 ("drugiej stronie") k.c. przyjmuje się powszechnie, że oferta może być złożona nie tylko indywidualnie oznaczonemu podmiotowi, ale również bliżej nieoznaczonej grupie podmiotów (publicznie).
Związanie oferenta ofertą, termin związania.
Oferent może określić w ofercie termin oczekiwania na odpowiedź oblata. Termin ten może oznaczyć zupełnie dowolnie. Nie można więc skutecznie podnosić zarzutów, że termin ten był zbyt krótki. 
Sytuacja komplikuje się, gdy oferta nie określa tego terminu. W takich sytuacjach zastosować należy normę z art. 66 § 2 k.c., która przewiduje następujące rozwiązania:
W przypadku ofert w postaci elektronicznej bezpośredniej (np. chat) oferta wiąże oferenta, jeżeli oblat niezwłocznie potwierdzi jej otrzymanie. Ofertami w postaci elektronicznej bezpośredniej nie są jednak oferty przesyłane za pomocą poczty elektronicznej (art. 661 § 4 k.c.). W wypadku ofert przesłanych w postaci pośredniej (np. poczta elektroniczna) stosuje się założenie złożenia oferty pomiędzy nieobecnymi.
W przypadku śmierci związanie ofertą przechodzi w zasadzie na spadkobierców. Nie reguluje tego, co prawda kodeks, niemniej rozwiązanie takie jest powszechnie akceptowane. Wyjątki od powyższej reguły mogą wynikać z treści oferty, z ustawy, czy z okoliczności towarzyszących danej ofercie (np. oferowana umowa musi zostać wykonana przez ściśle określoną osobę, np. ze względu na jej uzdolnienia artystyczne).
Milczenie oblata.
W myśl panujących poglądów milczenie oblata może oznaczać zgodę na zawarcie umowy wówczas, gdy przepis prawny wyraźnie tak stanowi lub ustali się obowiązywanie takiej reguły znaczeniowej w stosunkach pomiędzy nim a oferentem. 
Wyraźną podstawę prawną zawiera art. 682 k.c., według którego dorozumiane przyjęcie oferty możliwe jest, jeżeli:
Podstawę taką daje również art. 69 k.c., w myśl którego umowa dochodzi do skutku poprzez samo przystąpienie do wykonania, jeżeli dojście oświadczenia o przyjęciu oferty do oferenta nie jest konieczne według:
Opóźnienie odpowiedzi.
Może się zdarzyć, że oblat zaakceptuje ofertę w czasie właściwym (patrz wyżej co do okresu związania ofertą), jednakże akceptacja ta dotrze do oferenta z opóźnieniem (przykładowo- z powodu nieterminowego doręczenia listu przez pocztę). Tego typu sytuacji dotyczy art. 67 k.c. Umowa zostaje skutecznie zawarta, chyba że oferent niezwłocznie po otrzymaniu opóźnionej odpowiedzi zawiadomi oblata, że wskutek opóźnienia odpowiedzi poczytuję umowę za niezawartą.
Odwołanie oferty.
W stosunkach między przedsiębiorcami oferta może być odwołana. Jest to możliwe jedynie przed zawarciem umowy, tak więc oświadczenie o odwołaniu musi zostać złożone oblatowi przed wysłaniem przez niego oświadczenia o przyjęciu oferty. Oferty nie można odwołać, jeżeli wynika to z jej treści (oferta nieodwołalna) lub określono w niej termin przyjęcia. 
Dopuszczalne jest również odwołanie oferty nieskierowanej do indywidualnego podmiotu, ale do bliżej nieokreślonej zbiorowości. W takiej sytuacji oferta może zostać cofnięta, co jednak nie ma wpływu na umowy zawarte wskutek oświadczeń oblatów, złożonych przed odwołaniem oferty. 
Przyjęcie, odrzucenie, zmiany w ofercie.
Oblat może:
Oblat nie ma w zasadzie możliwości dokonać zmian i uzupełnień w treści oferty. Nie może więc jednocześnie dokonać przyjęcia oferty i zmian w niej. Zmiany możliwe są dopiero po odrzuceniu poprzez złożenie swojej oferty. W takiej sytuacji nastąpi odwrócenie ról- dotychczasowy oferent stanie się oblatem, dotychczasowy oblat- oferentem (czasem zwany jest również kontroferentem). Powyższe wynika jasno z art. 68 k.c.
Powyższa zasada obowiązywała bez wyjątków do 2003 roku, kiedy to dokonano w niej dość poważnego wyłomu, uzasadnianego koniecznością uproszczenia i ułatwienia obrotu profesjonalnego. 
W obrocie profesjonalnym oblat może przyjąć ofertę z zastrzeżeniem zmian lub uzupełnień (przyjęcie modyfikujące), jeżeli:
Zabezpieczeniem interesów oferenta jest możliwość sprzeciwienia się zawarciu umowy w kształcie wynikającym z akceptacji z zastrzeżeniami. Sprzeciw taki powinien zostać wyrażony niezwłocznie.
Przyjęcie lub odrzucenie oferty są oświadczeniem woli oblata. Należy wskazać, że w obrocie oświadczenie to często składane będzie poprzez przystąpienie (umowa adhezyjna).

</doc>
<doc id="402063" url="https://pl.wikipedia.org/wiki?curid=402063" title="Ludwiki">
Ludwiki

Ludwik – nagroda krakowskiego środowiska teatralnego im. Ludwika Solskiego przyznawana od 1999 r corocznie przez Krakowską Fundację Artystów Teatru.
Laureatów wybiera kapituła złożona z 45 przedstawicieli środowiska teatralnego. Statuetka przedstawia Ludwika Solskiego w roli Starego Wiarusa z "Warszawianki" Stanisława Wyspiańskiego.

</doc>
<doc id="402065" url="https://pl.wikipedia.org/wiki?curid=402065" title="Odznaka ZHP „Wdzięczności”">
Odznaka ZHP „Wdzięczności”

Odznaka ZHP „Wdzięczności” – wprowadzona rozkazem Naczelnictwa ZHP w dniu 9 czerwca 1921 (podczas Zlotu 10-lecia Harcerstwa we Lwowie), przyjmującym Regulamin odznak harcerskich.
Wręczana za szczególne zasługi oddane Związkowi Harcerstwa Polskiego. Miała postać swastyki oksydowanej ze złotą lilią. Wysokość oznaki wynosiła 3 cm.
Odznaka była wzorowana na brytyjskiej "Thanks Badge", wprowadzonej w 1908 i używanej w różnych formach do 1935. Wzór ten obowiązywał w wielu organizacjach skautowych całego świata, poza Wielką Brytanią m.in. we Francji, Estonii i Stanach Zjednoczonych. W latach 30. XX wieku został wszędzie zmieniony przez odwrócenie kierunku ramion ze względu na zawłaszczenie swastyki przez niemieckich narodowych socjalistów. 
Posiadający tę odznakę mógł żądać pomocy od każdego skauta, zaś skaut miał obowiązek zapytać się, jak może pomóc, i oddać honor.
Odznaczeni.
Odznaką ZHP „Wdzięczności” zostali odznaczeni m.in. Kazimierz Lutosławski, Olga Małkowska, Stanisław Sedlaczek i Tadeusz Strumiłło.

</doc>
<doc id="402067" url="https://pl.wikipedia.org/wiki?curid=402067" title="Doktor No (film)">
Doktor No (film)

Doktor No (ang. "Dr. No") – pierwszy oficjalny film o przygodach Jamesa Bonda, oparty na książce Iana Fleminga. W postać brytyjskiego agenta wcielił się Sean Connery.
Fabuła.
Na Jamajce zostają zamordowani rezydujący tam agent brytyjskiego wywiadu MI6 – Strangways oraz jego sekretarka. Strangways badał pochodzenie sygnału zakłócającego sterowanie amerykańskich rakiet, który prawdopodobnie został nadany z Jamajki. Z tego powodu Bond musi przerwać pobyt w kasynie, gdzie właśnie poznał pannę Sylvię Trench (Eunice Gayson) i podjąć śledztwo na miejscu.
Po wylądowaniu na wyspie staje się obiektem zainteresowania zarówno agenta CIA, Felixa Leitera (Jack Lord), a także profesora Denta (Anthony Dawson), pracującego dla tajemniczego naukowca (Joseph Wiseman) i jego ludzi, którzy próbują go zgładzić. Bond i Leiter kontynuują śledztwo dotyczące tajemniczych sygnałów, a zebrane w jego trakcie wskazówki prowadzą na Wyspę Krabów, gdzie znajduje się kopalnia boksytów należąca do Chińczyka zwanego doktorem No. W międzyczasie Bond umawia się z panną Taro (Zena Marshall), również pracującą dla Denta. Panna Taro zostaje zdemaskowana i wydana w ręce policji, a następnie Bond zastawia pułapkę, w którą wpada Dent. Nocą Bond, Leiter i jego pomocnik Quarrel (John Kitzmiller) płyną na Wyspę Krabów. Rankiem Bond spotyka zbierającą muszle pannę Honey Ryder (Ursula Andress), wraz z którą wpada w łapy doktora No – szalonego multimilionera, członka organizacji SPECTRE (po polsku Widmo), który za pieniądze ukradzione chińskiej mafii w swoich tajnych laboratoriach prowadzi badania nad promieniotwórczością i próby przechwytywania amerykańskich rakiet. Bond wydostaje się z celi i sabotuje próbę przejęcia rakiety kosmicznej, zabijając przy tym Dr No. Na koniec ratuje uwięzioną dziewczynę, której grozi śmiertelne niebezpieczeństwo, i razem uciekają, na krótko nim laboratoria Dr No wylatują w powietrze. Dryfująca łódź, w której płynie Bond i Panna Honey, odnajduje Leiter wraz z marynarką brytyjską.

</doc>
<doc id="402069" url="https://pl.wikipedia.org/wiki?curid=402069" title="Pozdrowienia z Rosji (film)">
Pozdrowienia z Rosji (film)

Pozdrowienia z Rosji (ang. "From Russia with Love") – drugi oficjalny film o przygodach brytyjskiego agenta Jamesa Bonda, zrealizowany na podstawie piątej powieści o Jamesie Bondzie autorstwa Iana Fleminga z 1957 roku. Po raz drugi w rolę agenta 007 wcielił się Sean Connery.
Fabuła.
Po zabójstwie doktora Juliusa No organizacja WIDMO (Spectre) obmyśla plan zabicia Jamesa Bonda. Za strategię planu odpowiada szachista Kronsteen, a za jego realizację pułkownik; Rosa Klebb pracująca przez lata dla tajnej komórki KGB; SMIERSZ. WIDMO szkoli w swoim ośrodku profesjonalnego zabójcę Granta. Nie bez znaczenia będzie też w całej układance mającej prowadzić do śmierci Bonda, udział pewnej pięknej pracownicy konsulatu rosyjskiego w Stambule. Kiedy wszystko jest już gotowe WIDMO przystępuje do realizacji planu. Tymczasem James Bond odpoczywa w towarzystwie Sylwii Trench. W trakcie pikniku zostaje wezwany do siedziby MI-6. Na miejscu 007 dowiaduje się od M o dziwnej wiadomości, która dotarła do Londynu od niejakiej Tatiany Romanowej, pracownicy radzieckiego konsulatu w Stambule, która, rzekomo zakochana w Jamesie Bondzie (choć widziała go tylko na zdjęciu) pragnie przejść na stronę Brytyjczyków i zaoferować im informacje na temat tajnej maszyny szyfrującej; "lektor", za pomocą której będzie można odszyfrowywać depesze KGB. M wysyła Bonda na misję do Stambułu, jego zadaniem ma być przechwycenie "lektora" i bezpieczne wywiezienie Romanowej. Zarówno Bond jak i M zdają sobie sprawę, że cała sytuacja jest prawdopodobnie pułapką zastawioną na Bonda, mimo wszystko postanawiają podjąć ryzyko. Możliwość przechwycenia "lektora" jest bardzo kusząca. Bond wyrusza do Stambułu, gdzie na miejscu kontaktuje się z pracownikiem MI-6 na miejscu Kerimem Beyem, wcześniej otrzymuje od Q walizkę z niezbędnymi gadżetami. Na miejscu w Stambule Bond, czekając na kontakt od Romanowej pomaga Kerimowi w walce z lokalnym watażką i agentem KGB; Kirlenku i pomaga odeprzeć atak na cygański obóz przyjaciół Kerima. 007 spotyka w końcu Romanową w hotelowym pokoju, spędzają razem noc nieświadomi, tego że są nagrywani przez WIDMO, a taśma ma być później wykorzystana do zdyskredytowania Bonda. Tatiana zgodnie z zapowiedzią zdradza Bondowi gdzie znajduje się urządzenie szyfrujące "lektor". 007 wykrada z pomocą Kerima lektora z radzieckiego konsulatu w Stambule, następnie razem z Romanową wsiadają do Orient Expressu by uciec z Turcji.
W pociągu dochodzi do zabójczej gry między Bondem, Kerimem a KGB w wyniku której ginie drugi z nich. Zabójcą jest Grant - szkolony wcześniej przez WIDMO do zabicia Bonda, który również znajduje się w pociągu. Orient Express dociera do Belgradu, gdzie Bond przekazuje synowi Kerima informacje o jego śmierci. Sam z kolei otrzymuje wiadomość, że w Zagrzebiu ma się skontaktować z niejakim Nashem, btytyjskim łącznikiem. W Zagrzebiu 007 rzeczywiście spotyka Nasha, którym tak naprawdę jest Grant, zabójca WIDMA. W bezpośredniej konfrontacji Bondowi udaje się pokonać Granta i wraz z Tatianą i skradzionym "lektorem" wysiadają z pociągu w Istrii. Wykorzystując plan ewakuacyjny Granta, Bond i Tatiana uciekają agentom WIDMA korzystając m.in. z motorówki i kryjąc się przed helikopterem z zabójcami WIDMA. Udaje im się dotrzeć do Wenecji. Tymczasem tajemniczy szef WIDMA, Numer 1 (Ernst Stavro Blofeld) jest wściekły z powodu fiaska planu przygotowanego i przemyślanego przez Kronsteena. Kronsteen zostaje zabity, a Rosa Klebb ma się natychmiast udać do Wenecji i zlikwidować Bonda. W ostatecznej konfrontacji w weneckim hotelu Klebb zostaje zastrzelona, Bond i Tatiana są bezpieczni. 007 niszczy też kompromitujący oboje film z hotelu w Stambule.
Produkcja.
Po sukcesie filmu "Doktor No" Ian Fleming wybrał się do Stambułu, by wspólnie z producentami filmowej serii szukać lokalizacji do „Pozdrowień z Moskwy”. Wbrew temu, co sugeruje tytuł, akcja w przeważającej mierze dzieje się nie w Moskwie, a w pociągu Orient Express, Wenecji i Stambule. Jeden z producentów, Cubby Broccoli, wspomina: „W Londynie Fleming zachowywał się konwencjonalnie, za to w Stambule potrafił się otworzyć, najwyraźniej był w swoim żywiole. Uwielbiał chodzić na tamtejsze bazary. Wszystkimi zmysłami chłonął kolory, dźwięki i zapachy. Największe wrażenie robił na nim taniec brzucha. Wyznał, że do tej pory za najseksowniejszą część kobiecego ciała uważał piersi, ale w Stambule zrozumiał, że to brzuch jest najbardziej oszałamiającym wyrazem kobiecości”. W filmie znalazła się przepełniona erotyzmem scena tańca brzucha. Wydawać by się mogło, że „Pozdrowienia z Moskwy” to film nienastręczający producentom większych problemów. Zwłaszcza, że po sukcesie „Doktora No” podwojono budżet. A jednak nieźle się namęczyli, szukając odpowiedniej dziewczyny do roli Rosjanki, Tatiany Romanovej. Tym razem miała to być idealna słowiańska uroda, zdolna zwabić agenta 007 w śmiertelną pułapkę, ale i zachwycić widzów. Wytypowano 200 aktorek, jednak żadna nie wydawała się odpowiednia. Poszukiwania przeniosły się więc na łamy gazet. W odpowiedzi na anonse zgłaszały się tysiące kobiet. W końcu producenci natrafili na ideał. Ucieleśniała go włoska modelka Daniela Bianchi. Kolejnym nieoczekiwanym problemem okazała się lokalizacja. Zdjęcia w Stambule panowie Saltzman i Broccoli wspominają jako koszmar. Najpierw rozbił się helikopter z reżyserem na pokładzie i ranny Terence Young trafił do szpitala. Pewnego ranka samochód wiozący Danielę Bianchi na plan filmowy wypadł z drogi. Aktorka nie ucierpiała poważnie w wypadku, ale miała posiniaczoną twarz. Problemów dostarczał także scenariusz, który podczas pracy nad filmem był wielokrotnie zmieniany. W końcu scenarzyści postawili na akcję i gadżety. W filmie Q, grany przez Desmonda Llewelyna, po raz pierwszy wyposaża Bonda na misję, prezentując z wojskową dokładnością zawartość czarnej walizeczki. Agent określa ją jako „paskudny prezent gwiazdkowy”. Od tej walizeczki zaczyna się cała bondowska gadżetomania. W „Pozdrowieniach z Moskwy” pojawia się jeszcze „morderczy zegarek”, noszony przez Granta, który zamierza zabić Bonda, but Rosy Klebb, z którego wysuwa się zatrute ostrze i peryskop pod ambasadą rosyjską w Stambule.
Prace na planie rozpoczęto 1 kwietnia 1963 roku. Ekipa rozpoczęła kręcenie zdjęć w Istambule. Płynność pracy skutecznie zakłócały tłumy gapiów, chcących podejrzeć jak powstaje film. Utrudnienie stanowiła też nieuleczalna choroba nowotworowa Pedra Armandireza, dla którego zmieniono cały harmonogram zdjęć. Z Turcji ekipa udała się do Szkocji. W szkockich górach nakręcono, nawiązującą do jednej ze scen z filmu Hitchcocka, scenę pościgu helikoptera za Bondem. W filmie „Północ, północny zachód” Gary Cooper uciekał przed dwupłatowcem w podobny sposób. Na planie podczas kręcenia tych zdjęć doszło do groźnego wypadku. Helikopter z ekipą m.in. reżyserem na pokładzie runął do wody natychmiast tonąc. Nikt nie zginął. Również Daniela Bianchi uległa poważnemu wypadkowi samochodowemu – z wraku wyciągnął ją osobiście Sean Connery. W związku z tymi wszystkimi zdarzeniami nie zdołano nakręcić całego zaplanowanego materiału na czas, przekroczono też budżet filmu. Tylko dzięki trikom montażysty Petera Hunta udało się z nakręconego materiału zmontować cały film. Sceny wybuchów często wmontowywano (za zgodą), z innych filmów. Zdjęcia kręcono też w Pinewood Studios w Londynie. Premiera filmu odbyła się 10 października 1963 roku.  

</doc>
<doc id="402071" url="https://pl.wikipedia.org/wiki?curid=402071" title="Książę świata">
Książę świata

Książę świata (w Wulgacie (łac.) "Princeps huius mundi") lub, według Biblii Tysiąclecia, Pan tego świata jest to jedno z określeń szatana użyte przez Chrystusa w Ewangelii Jana, (12,31 i 14,30).
W sztuce średniowiecznej szatan jako książę świata przedstawiany był zwłaszcza w górnoreńskiej rzeźbie katedralnej końca XIII w. Wyobrażany jest jako mężczyzna w królewskim stroju, wykonujący uwodzicielskie gesty. Jego ubiór z tyłu jest rozcięty i po nagim ciele pełzają żaby, węże, jaszczurki i tym podobne gady lub płazy. Widoczne też bywają płomienie ognia piekielnego. Na południowym portalu katedry w Strasburgu oraz na portalu głównym katedry bazylejskiej książę świata jest ukazany jako uwodziciel panien głupich. W przedsionku katedry we Fryburgu Bryzgowijskim towarzyszą mu personifikacje występków — Rozpusty (łac."Luxuria") i Pożądliwości (łac. "Voluptas").
Bibliografia.
H.Sachs, E. Badstübner, H. Neumann, "Christliche Ikonographie in Stichworten", 2., verb. Aufl., Leipzig 1980

</doc>
<doc id="402078" url="https://pl.wikipedia.org/wiki?curid=402078" title="Czatkowice">
Czatkowice

1 miejscowość w Polsce: 
1 osiedle w Polsce:

</doc>
<doc id="402080" url="https://pl.wikipedia.org/wiki?curid=402080" title="Tawerna RPG">
Tawerna RPG

Tawerna RPG () – jeden z największych i najstarszych polskich zinów internetowych (ukazuje się nieprzerwanie od kwietnia 2000 roku) poświęconych fantastyce i grom fabularnym. Tawerna ukazuje się jako miesięcznik na Cover DVD czasopisma „CD-Action”. Jednocześnie jest ona dostępna, wraz z pełnym archiwum numerów, na oficjalnej stronie zinu.
Działy tematyczne:
Strona internetowa Tawerny RPG została w roku 2004 przekształcona w wortal poświęcony tej samej tematyce, co oryginalny magazyn. W tej chwili, prócz tematyki związanej bezpośrednio z zinem (archiwum wydań, indeks artykułów, forum czytelników), serwuje ona również nowości i recenzje ze świata fantastyki i gier. W skład witryny wchodzą wyróżnione działy (poszerzone tematycznie w stosunku do działów zinu): Biblioteki Światów, Kącika Gier Fabularnych, Kącika Gier Towarzyskich i Gier Komputerowych.
Tawerna RPG była współorganizatorem konwentu CoolKon.

</doc>
<doc id="402081" url="https://pl.wikipedia.org/wiki?curid=402081" title="Mniejszość Niemiecka">
Mniejszość Niemiecka



</doc>
<doc id="402093" url="https://pl.wikipedia.org/wiki?curid=402093" title="Meds">
Meds

Meds – piąta płyta brytyjskiego zespołu Placebo, wydana w większości krajów 13 marca 2006 (oprócz Australii i Nowej Zelandii, gdzie płyta ukazała się 3 dni wcześniej).
Na płycie znajdują się 2 duety – utwór "Meds" z Alison Mosshart z grupy The Kills oraz utwór "Broken Promise" z Michaelem Stipem (R.E.M.).
Wydano także specjalne edycje płyty, różniące się zawartością i poligrafią. Ukazały się one 13 marca we wszystkich wspomnianych krajach, oprócz Nowej Zelandii.
Strona B singla "Meds".
Na tak zwanej stronie B singla "Meds", znajdują się następujące, niepublikowane dotąd utwory:

</doc>
<doc id="402095" url="https://pl.wikipedia.org/wiki?curid=402095" title="Namiestnicy Niderlandów Habsburskich">
Namiestnicy Niderlandów Habsburskich

Namiestnicy Niderlandów Habsburskich.
Niderlandy Hiszpańskie.
Po podziale dziedzictwa cesarza i króla Hiszpanii, Karola V Habsburga, Niderlandy przypadły jego synowi, królowi Hiszpanii Filipowi II.
W 1581 r. Republika Zjednoczonych Prowincji ogłosiła niezależność od Hiszpanii. Pod władzą Habsburgów pozostała tylko południowa część Niderlandów.
Niderlandy Południowe.
W latach 1706-1714 pomiędzy Wielką Brytanią, Holandią, Austrią, Prusami a Francją, Hiszpanią, Bawarią i Kolonią była prowadzona wojna o sukcesję hiszpańską. Po jej zakończeniu, na mocy postanowień Układu z Rastatt z 1714 roku Niderlandy przeszły pod władzę austriackiej linii Habsburgów.

</doc>
<doc id="402096" url="https://pl.wikipedia.org/wiki?curid=402096" title="Kumamoto">
Kumamoto

 – miasto w Japonii, ośrodek administracyjny prefektury Kumamoto, w zachodniej części wyspy Kiusiu.
Znajduje się tutaj XV-wieczny zamek Kumamoto.
W Kumamoto urodziła się Miyabi Onitsuka, snowboardzistka, mistrzyni świata w slopestyle'u oraz Eiichirō Oda, autor mangi "One Piece".
Gospodarka.
W mieście rozwinął się przemysł maszynowy, elektroniczny, samochodowy, spożywczy, włókienniczy, chemiczny oraz lotniczy.

</doc>
<doc id="402098" url="https://pl.wikipedia.org/wiki?curid=402098" title="Kagoshima">
Kagoshima

 – miasto w Japonii, ośrodek administracyjny prefektury Kagoshima, w południowej części wyspy Kiusiu, nad zatoką Kagoshima (Morze Wschodniochińskie). 
Historia.
1 kwietnia 1889 roku, wraz z wprowadzeniem nowego podziału administracyjnego, powstało miasto Kagoshima. Teren miasta był powiększany kilkukrotnie:
Klimat.
Według statystyk AMeDAS średnia roczna suma opadów wynosi 2265,7mm, średnia roczna temperatura wynosi 18,6 °C, a nasłonecznienie wynosi średnio 1935,6 godzin w roku (1981~2010).
Populacja.
Zmiany w populacji Kagoshimy w latach 1960–2015:
Gospodarka.
W mieście rozwinął się przemysł włókienniczy, spożywczy, chemiczny, porcelanowy oraz stoczniowy.

</doc>
<doc id="402101" url="https://pl.wikipedia.org/wiki?curid=402101" title="Krajowa Rada Sądownictwa">
Krajowa Rada Sądownictwa

Krajowa Rada Sądownictwa (KRS) – organ konstytucyjny zobowiązany do stania na straży niezależności sądów i niezawisłości sędziów, istniejący od 1989 roku. Nie jest to organ władzy sądowniczej. Zgodnie z konstytucją w skład Rady mają wchodzić osoby powołane przez organy władz ustawodawczej, wykonawczej oraz sądowniczej; w większości są to sędziowie.
Organy o podobnych kompetencjach i porównywalnym, mieszanym składzie, funkcjonują także w innych państwach europejskich. Istnienie takich organów uzasadnia się m.in. tym, że potrzeba instytucji, które pomagają budować relacje władzy sądowniczej z ustawodawczą i wykonawczą.
Krajowa Rada Sądownictwa ukonstytuowana w kwietniu 2018 jest postrzegana przez wielu przedstawicieli środowisk prawniczych w Polsce i na świecie jako gremium powołane niezgodnie z Konstytucją Rzeczypospolitej Polskiej. W związku z niewłaściwym obsadzeniem jej składu 28 października 2021 została ona wykluczona z Europejskiej Sieci Rad Sądownictwa, trzy lata po zawieszeniu w członkostwie.
Pozycja ustrojowa.
Władza sądownicza nie tylko stosuje przepisy, ale także kształtuje obszary życia publicznego, w których działają władze ustawodawcza i wykonawcza. Sędziowie badają zgodność przepisów ustaw z konstytucją i w ten sposób mają wpływ na działalność parlamentu. Ponadto wydając wyroki, wypowiadają się w sprawach publicznych. Czasami nawet występują publicznie poza sądami. Dlatego instytucje takie jak KRS mają ograniczyć wpływ innych władz na sądownictwo.
W II połowie XX w. wiele państw europejskich utworzyło organy, które chronią niezależności sądów i niezawisłości sędziów. Są one powiązane z władzą sądowniczą, jednak na ich skład mają wpływ także organy władz ustawodawczej i wykonawczej. Takie instytucje istnieją m.in. we Francji (gdzie Najwyższa Rada Sądownictwa jest organem konstytucyjnym), we Włoszech i w Portugalii. W innych państwach europejskich, które także są państwami prawa, organy podobne do KRS nie występują. Do tych państw należą m.in. Niemcy, Austria i Luksemburg. Tam w procesie wyboru sędziów uczestniczą ministrowie sprawiedliwości lub organy kolegialne innego typu.
W polskiej Konstytucji z 1997 Radę opisano w rozdziale VIII, „Sądy i trybunały”. Jednak pojawiły się wątpliwości co do teoretycznego sklasyfikowania KRS. Część prawników twierdzi, że nie można jej przyporządkować ani do władzy ustawodawczej, ani wykonawczej, ani do sądowniczej: od organów dwóch pierwszych władz znacznie się różni, a co do władzy sądowniczej, to Konstytucja wyraźnie stwierdza, że władzę tę sprawują tylko sądy i trybunały. Mimo to Radę opisuje się jako niewydający wyroków („pozajudykacyjny”) organ władzy sądowniczej. Poza tym bywa ona opisywana jako organ administracji państwowej i porównywana do organów kontroli państwowej i ochrony prawa. Przyporządkowanie KRS do konkretnej władzy (albo stwierdzenie, że nie należy ona do żadnej z nich) ma wpływ na interpretację kompetencji Rady.
Historia.
Początki funkcjonowania.
Krajowa Rada Sądownictwa powstała w 1989 w wyniku postanowień podjętych podczas obrad Okrągłego Stołu. Miała zabezpieczyć niezależność sądów i niezawisłość sędziów, czego nie przestrzegano w Polskiej Rzeczypospolitej Ludowej. Radę wpisano do noweli kwietniowej (1989), czyli ustawy o zmianie Konstytucji PRL.
KRS została utworzona na podstawie ustawy z 20 grudnia 1989. Ta ustawa miała wady. Niektórzy prawnicy wyrażali obawy, że tak ukształtowany organ będzie się kierował zawodową solidarnością. Jeszcze w procesie legislacyjnym nie skonsultowano projektu ustawy z sędziami. Rada rozpoczęła działalność i 20 kwietnia 1990 prezydent Wojciech Jaruzelski wręczył na jej wniosek nominacje pierwszym 79 sędziom sądów wojewódzkich, rejonowych i wojskowych.
Konstytucja RP z 1997 i ustawa z 2001.
W Konstytucji RP z 1997 funkcjonowanie Rady zostało opisane w artykułach 186 i 187 oraz artykule 191 ust. 1 pkt 2. 27 lipca 2001 uchwalono nową ustawę o KRS, co uzasadniono koniecznością dostosowania przepisów do postanowień Konstytucji.
Projekt tej ustawy wniosła sejmowa Komisja Sprawiedliwości i Praw Człowieka w kwietniu 1999. Po ponad dwóch latach prac ustalono ostateczny kształt zmian. Zmieniono przepisy o kompetencjach Rady. Według autorów projektu najważniejszą zmianą dotyczącą kompetencji było przyznanie prawa udziału KRS w kształtowaniu wynagrodzeń sędziów. Była to realizacja konstytucyjnej zasady niezależności budżetowej sądownictwa. Oprócz tego m.in. wprowadzono organ Rady – Prezydium, usunięto przepis o kadencyjności KRS i w jego miejsce wprowadzono przepis o kadencji członków KRS. Zmieniono tryb zaskarżania uchwał Rady w sprawach indywidualnych sędziów – zamiast wnoszenia skargi do Naczelnego Sądu Administracyjnego, wprowadzono skargę do Sądu Najwyższego.
Wyrok Trybunału Konstytucyjnego z 19 listopada 2009 r. w sprawie K 62/07 i ustawa z 2011.
W 2007 KRS wystąpiła z wnioskiem do Trybunału Konstytucyjnego o zbadanie z Konstytucją przepisu, na podstawie którego Prezydent RP mógł określać rozporządzeniem szczegółowy tryb działania Rady i postępowania przed KRS. Zdaniem Rady taki akt nie wykonywał (konkretyzował) przepisów ustawowych, tylko je uzupełniał. Według KRS była to sprawa, która zgodnie z Konstytucją powinna być regulowana ustawą. Po dwóch latach, w listopadzie 2009, Trybunał Konstytucyjny orzekł o niekonstytucyjności fragmentu przepisu „i postępowania przed Radą”.
W sierpniu 2010 do Sejmu wpłynął senacki projekt nowej ustawy o KRS, który miał na celu uporządkowanie kwestii związanych z działaniem KRS i dostosowanie przepisów ustawy do postanowień Konstytucji. Według Senatu poprawianie ustawy z 2001 sprawiłoby, że ta ustawa stałaby się dwa razy obszerniejsza niż pierwotnie, a wiele istniejących przepisów trzeba by zmieniać. Dlatego zaproponowano uchwalenie nowej ustawy.
Uchwalono ją 12 maja 2011. Ustawa po raz kolejny zmieniła kompetencje Rady. Zawierała także wiele przepisów regulujących funkcjonowanie KRS, które do tej pory znajdowały się w regulaminie KRS. W regulaminie miały pozostać jedynie przepisy o sprawach mniej istotnych.
Zmiany w ustawie z 2017.
Wyrokiem z 20 czerwca 2017 Trybunał Konstytucyjny stwierdził, że przepisy ówczesnej ustawy o KRS rozumiane w ten sposób, że kadencja sędziowskich członków KRS ma charakter indywidualny, jest niezgodna z Konstytucją. 12 lipca 2017 Sejm uchwalił ustawę wygaszającą kadencje wszystkich członków KRS i dzielącą ją na dwa zgromadzenia. Uchwalenie tej ustawy, a także ustaw: o ustroju sądów powszechnych oraz Sądzie Najwyższym, uznawanych przez niektórych jako naruszających zasadę trójpodziału władz, wywołało protesty i demonstracje w całym kraju. Prezydent Andrzej Duda zawetował ustawę 31 lipca 2017.
We wrześniu do Sejmu wpłynął prezydencki projekt kolejnej nowelizacji. Zaproponowano m.in. zmiany sposobu wyboru członków Rady oraz obowiązek transmisji obrad KRS przez Internet. Prawo zgłaszania kandydatów do Rady miałyby grupy co najmniej 2000 obywateli oraz grupy co najmniej 25 sędziów. Sejm wybierałby członków KRS kwalifikowaną większością 3/5 głosów, a w przypadku konieczności przeprowadzenia drugiej tury – w głosowaniu imiennym.
W listopadzie przeciwnicy zmian, poparci przez Radę, zorganizowali kolejne protesty.
8 grudnia Sejm uchwalił nowelizację a Komisja Wenecka wydała opinię o tej ustawie. Według Komisji w państwie prawa znacząca część lub większość członków rad sądowniczych powinna być wybrana przez sędziów, a według ustawy Sejm może wybrać kandydatów, którzy mają minimalne poparcie wśród sędziów. Wymóg wyboru większością 3/5 głosów zachęca do wyboru osób bardziej neutralnych, ale mechanizm ten jest nieefektywny, jeśli w drugiej turze głosowania partia rządząca może wybrać kandydatów zwykłą większością, co upolityczni radę. Pogłębione to będzie wskutek wspólnej dla wszystkich członków kadencji. W Europie powszechne są kadencje niesynchroniczne, kiedy pracują razem członkowie wybrani przez parlamenty różnych kadencji. Zwiększa to szansę, że członkowie będą posiadali różne poglądy polityczne, co zwiększa niezależność. Natomiast wybór wszystkich członków może prowadzić do jednolitej politycznie Rady. Według Komisji Weneckiej ustawa ta razem z innymi reformami osłabia niezależność wymiaru sprawiedliwości.
Ustawa weszła w życie 17 stycznia 2018 z wyjątkiem kilku przepisów, które weszły w życie 3 stycznia. Na jej podstawie w lutym 2018 – pomimo wezwań do bojkotu wyborów głoszonych przez dotychczasowy skład Rady i organizacje reprezentujące sędziów – zgłoszono kandydatów, co spotkało się z krytyką. Krytycy argumentowali, że na 10 000 sędziów zgłoszono jedynie 18 kandydatur, głównie ludzi związanych z ministrem sprawiedliwości i prokuratorem generalnym Zbigniewem Ziobrą. Negatywnie oceniono również nieujawnienie informacji dotyczących sędziów zgłaszających kandydatów. 29 sierpnia 2018 Wojewódzki Sąd Administracyjny w Warszawie uchylił decyzję szefa Kancelarii Sejmu Agnieszki Kaczmarskiej utajniającą listy poparcia dla kandydatów do Rady. W czerwcu 2019 Naczelny Sąd Administracyjny prawomocnie oddalił jej skargę w tej sprawie uznając, że informacja zawarta w załącznikach obejmujących wykazy sędziów popierających kandydatury członków do KRS jest informacją publiczną i podlega udostępnieniu.
Ze względu na udział Krajowej Rady Sądownictwa w procesie nominacyjnym sędziów Sądu Najwyższego, sprawy Rady stały się elementem trwającego w Polsce od 2017 kryzysu wokół Sądu Najwyższego. W opinii wielu przedstawicieli środowisk sędziowskich i innych prawniczych, KRS ukonstytuowana w kwietniu 2018 ze względu na wyłonienie jej niezgodnie z konstytucją nie ma znamion organu konstytucyjnego.
We wrześniu 2018 roku Europejska Sieć Rad Sądownictwa (ENCJ) zawiesiła członkostwo KRS ze względu na "niespełnianie warunku niezależności od władzy wykonawczej", a 28 października 2021 ostatecznie wykluczyła KRS z organizacji.
Wyrok Trybunału Konstytucyjnego z dnia 25 marca 2019 r. w sprawie K 12/18.
25 marca 2019 roku na wniosek ówczesnego składu Krajowej Rady Sądownictwa i grupy senatorów PiS został wydany wyrok przez Trybunał Konstytucyjny, w którym orzekł, że przepis dotyczący wyboru 15 sędziów-członów Rady przez Sejm jest zgodny Konstytucją RP. Jednocześnie Trybunał Konstytucyjny uznał za niezgodny z art. 184 Konstytucji RP przepis pozwalający na odwołanie się do Naczelnego Sądu Administracyjnego od uchwał Krajowej Rady Sądownictwa zawierających wnioski o powołanie sędziów Sądu Najwyższego.
W piśmie do TK RPO wskazał na niedopuszczalność wydania wyroku w sprawie, co skutkuje zawsze umorzeniem postępowania na podstawie art. 59 ust. 1 pkt 2 ustawy o TK. Uzasadnił to nadużyciem praw procesowych ze strony wnioskodawców, którzy zmierzali w postępowaniu do potwierdzenia przez Trybunał statusu KRS, nie zaś do jego ochrony przed naruszeniem (art. 3 KPC w zw. z art. 36 ustawy o organizacji i trybie postępowania przed TK, art. 83 KC odpowiednio).
Jeśli chodzi o przeniesienie ze zgromadzeń sędziów na Sejm kompetencji do wyboru 15 członków KRS (art. 9a, art. 11a-11e ustawy o KRS) RPO wnioskował o uznanie tych regulacji za niekonstytucyjne ze względu na to, że, po pierwsze, sama konstytucja pozostawia, w ocenie RPO, w art. 187 ust. 1 pkt 2 kompetencję do wyboru 15 członków KRS sędziom, ograniczając prawo parlamentu do wyboru sześciu członków Rady w art. 187 ust. 1 pkt 3 (czterech wybieranych przez Sejm spośród posłów, dwóch – przez Senat spośród senatorów). Po drugie, transfer tej kompetencji do Sejmu oznacza, że “KRS, jako organ stojący na straży relatywnie najsłabszego segmentu władzy, podlegać może i podlega naciskom władzy politycznej, stając się przez to organem niezdolnym do efektywnego stania na straży niezależności sądów i niezawisłości sędziów.”.
Politycy części opozycji (PO), Rzecznik Praw Obywatelskich Adam Bodnar i niektórzy przedstawiciele środowisk prawniczych zarzucili, że orzeczenie Trybunału w tej sprawie będzie nieważne, ponieważ w składzie orzekającym zasiadał sędzia Justyn Piskorski, który został wybrany w 2017 roku przez Sejm VIII kadencji na sędziego Trybunału Konstytucyjnego na miejsce obsadzone już przez Krzysztofa Ślebzaka oraz datę ogłoszenia wyroku wyznaczono przed upływem ustawowego terminu na zgłoszenie udziału i stanowiska przez RPO, a także krytycy zarzucają „upolitycznienie Trybunału” i „pogłębienie chaosu prawnego”.
Wyrok Trybunału Konstytucyjnego z 25 marca 2019 roku został opublikowany 1 kwietnia 2019 roku w Dzienniku Ustaw.
Wyrok Trybunału Sprawiedliwości UE z 19 listopada 2019 r. w sprawach połączonych C-585/18, C-624/18iC-625/18A.K..
19 listopada 2019 Trybunał wydał wyrok w sprawach połączonych C-585/18, C-624/18iC-625/18A.K. dotyczących Krajowej Rady Sądownictwa oraz CPiDO dotycząca Sądu Najwyższego stwierdzając, że to Sąd Najwyższy w Polsce ma badać niezależność nowej Izby Dyscyplinarnej Sądu Najwyższego by ustalić czy może ona rozpoznawać spory dotyczące sędziów oraz zaznaczył, że Krajowa Rada Sądownictwa, która składa wnioski z rekomendacją do prezydenta o powołanie na stanowisko sędziego, może robić to w sposób obiektywny, jednak tylko pod warunkiem, że będzie wystarczająco niezależna od władzy ustawodawczej i wykonawczej oraz od samego prezydenta wykazując w tym kontekście, że należy mieć na uwadze okoliczności wybrania członków Rady oraz sposób w jaki KRS konkretnie wypełnia wyznaczone jej zadanie stania na straży niezależności sądów i niezawisłości sędziów.
Wyrok Sądu Najwyższego z 5 grudnia 2019 r. w sprawie III PO 7/18 i uchwała składu połączonych Izb: Cywilnej, Karnej oraz Pracy i Ubezpieczeń Społecznych Sądu Najwyższego z 23 stycznia 2020 r. w sprawie BSA I-4110-1/20.
5 grudnia 2019 Izba Pracy i Ubezpieczeń Społecznych Sądu Najwyższego uznała, że Krajowa Rada Sądownictwa nie spełnia wymogów niezależności, a powołana przez nią Izba Dyscyplinarna SN nie jest sądem. Sąd Najwyższy podkreślił, że każdy sąd, każdy organ państwowy ma obowiązek badać niezależność KRS zgodnie z wytycznymi z wyroku TSUE. 15 stycznia 2020 Izba Pracy i Ubezpieczeń Społecznych Sądu Najwyższego w dwóch składach sędziowskich ponownie uznała, że Izba Dyscyplinarna nie stanowi niezawisłego i bezstronnego sądu z uwagi na okoliczności jej utworzenia, zakres kompetencji, skład oraz udział obecnej KRS w jej ukonstytuowaniu". Na 23 stycznia 2020 roku zaplanowane zostało rozpoznanie pytań prawnych zadanych przez pierwszą prezes Sądu Najwyższego profesor Małgorzatę Gersdorf, które odnoszą się do tego czy sędziowie powołani przez nową KRS są nieuprawnieni do orzekania i czy postępowanie cywilne z udziałem takiego sędziego jest sprzeczne z przepisami prawa. Pytanie zostanie rozpoznane w składzie trzech izb – Izby Karnej, Izby Cywilnej oraz Izby Pracy i Ubezpieczeń Społecznych. Z uwagi na przedstawiony skład, uchwała z, chwilą podjęcia będzie miała moc zasady prawnej.
23 stycznia 2020 Sąd Najwyższy w składzie 59 sędziów z Izby Karnej, Pracy i Ubezpieczeń Społecznych oraz Cywilnej, zdecydował, że sędziowie wskazani przez nową Krajową Radę Sądownictwa są nieuprawnieni do orzekania, przy czym uchwała ta nie ma zastosowania do wyroków wydanych przez sądy przed datą jej ogłoszenia. Takiego ograniczenia nie zastosowano wobec Izby Dyscyplinarnej Sądu Najwyższego, uznając tym samym, że bez względu na datę, orzeczenia Izby Dyscyplinarnej są nieważne, a sędziowie tych Izb nie mogą orzekać od dnia podjęcia uchwały.
Wyroki Europejskiego Trybunału Praw Człowieka w sprawach: "Reczkowicz przeciwko Polsce", "Dolińska-Ficek i Ozimek przeciwko Polsce", "Advance Pharma przeciwko Polsce" oraz "Grzęda przeciwko Polsce".
W sprawie "Reczkowicz przeciwko Polsce" ETPC stwierdził liczne nieprawidłowości w wyborze sędziów do Izby Dyscyplinarnej, które spowodowały, że nie jest ona sądem ustanowionym zgodnie z prawem w rozumieniu art. 6 ust. 1 EKPC. W szczególności prezydent Duda powołał do niej ludzi wskazanych wyłącznie przez KRS, do której z kolei rzekomych przedstawicieli sądownictwa wybrał Sejm. ETPC orzekł, że obecna KRS nie daje gwarancji niezależności od władzy ustawodawczej i wykonawczej.
W sprawie "Dolińska-Ficek i Ozimek przeciwko Polsce" ETPC uznał, że Izba Kontroli Nadzwyczajnej i Spraw Publicznych nie jest niezawisłym i bezstronnym sądem ustanowionym ustawą w rozumieniu art. 6 ust. 1 EKPC, gdyż prezydent Duda powołał do niej ludzi wskazanych wyłącznie przez KRS, do której z kolei rzekomych przedstawicieli sądownictwa wybrał Sejm. ETPC orzekł, że obecna KRS nie daje gwarancji niezależności od polityków. Obsadzenie jej przez Sejm, bez udziału środowiska sędziowskiego, nazwał "zasadniczą nieprawidłowością". "Negatywnie wpłynęła ona na proces powołania sędziów i podważyła legitymację izby" – stwierdził.
Ponadto ETPC uznał, że polskie prawo rażąco i w sposób oczywisty naruszył prezydent Duda, który powołał sędziów do IKNiSP, chociaż NSA w 2018 wstrzymał wykonanie rekomendacji nowej KRS. Bez tej rekomendacji nie można powołać sędziego, ale Duda zignorował orzeczenie NSA.
Podobnie w sprawie "Advance Pharma przeciwko Polsce" ETPC uznał, że Izba Cywilna nie jest niezawisłym i bezstronnym sądem ustanowionym ustawą w rozumieniu art. 6 ust. 1 EKPC, gdyż prezydent Duda powołał do niej ludzi wskazanych wyłącznie przez KRS, do której z kolei rzekomych przedstawicieli sądownictwa wybrał Sejm. ETPC orzekł, że na procedurę powoływania sędziów do Izby Cywilnej nadmiernie wpłynęły władza ustawodawcza i wykonawcza. "Stanowiło to fundamentalną nieprawidłowość, która negatywnie wpłynęła na cały proces i podważyła legitymację Izby Cywilnej" – stwierdził. 
Dodatkowo ETPC uznał, że polskie prawo rażąco i w sposób oczywisty naruszył prezydent Duda, który powołał sędziów do Izby Cywilnej, chociaż NSA w 2018 r. wstrzymał wykonanie rekomendacji nowej KRS. Bez tej rekomendacji nie można powołać sędziego, ale Duda zignorował orzeczenie NSA.
W sprawie "Grzęda przeciwko Polsce" ETPC stwierdził naruszenie przez Polskę prawa do sądu (art. 6 ust. 1 EKPC) sędziego NSA, którego – przewidziana konstytucją RP w art. 187 ust. 3 – 4-letnia kadencja jako członka KRS została arbitralnie przerwana podjętym przez Sejm 6 marca 2018 na podstawie nowelizacji ustawy o KRS z grudnia 2017 r. wyborem 15 nowych członków Rady i który nie mógł się w związku z tym odwołać do sądu.
Wyrok TSUE z 16 lutego 2022 w sprawie C-157/21.
16 lutego 2022 TSUE oddalił skargę Polski na rozporządzenie Parlamentu Europejskiego i Rady 2020/2092 (UE, Euratom) z dnia 16 grudnia 2020 r., którym wprowadzono mechanizm uzależnienia wypłaty środków europejskich na rzecz państw członkowskich od przestrzegania przez te państwa zasad państwa prawnego.
Uprawnienia i działalność.
Kompetencje i zadania.
Kompetencje i zadania KRS realizowane są w formie uchwał podejmowanych na posiedzeniach plenarnych. Niżej przedstawiono spis uprawnień KRS zgodnie ze stanem prawnym na początek 2018.
Kompetencje i zadania dotyczące występowania przed innymi organami (lub wypowiadanie się na wniosek innych organów) w sprawach dotyczących sądownictwa:
Kompetencje i zadania dotyczące powoływania oraz doskonalenia zawodowego sędziów i asesorów:
Kompetencje i zadania dotyczące etyki zawodowej, spraw dyscyplinarnych i stanu kadry sędziowskiej:
Jednym z uprawnień Rady do 5 grudnia 2007 było ustalanie kryteriów oceny kandydatów na stanowiska sędziowskie, przeprowadzanej przez prezesów sądów okręgowych i apelacyjnych. Tego dnia ogłoszono w Dzienniku Ustaw wyrok Trybunału Konstytucyjnego, w którym orzeczono, że art. 2 ust. 2 pkt 2 ustawy o KRS jest niezgodny z art. 60 Konstytucji RP. Z tym dniem Rada utraciła więc prawo ustalania wspomnianych kryteriów. Ostatnie uchwały w przedmiocie kryteriów zostały podjęte 11 stycznia 2007, 19 kwietnia 2007 oraz 19 lipca 2007.
W 2016 Krajowa Rada Sądownictwa rozpatrzyła kandydatury na sędziów 1410 osób, które złożyły łącznie 1588 zgłoszeń. Rada przedstawiła Prezydentowi z wnioskiem o powołanie na stanowiska sędziowskie 415 osób. Średni czas dokonania oceny kandydata do pełnienia urzędu sędziowskiego wyniósł 66 dni. Prezydent nie może powołać na sędziego osoby, której kandydatura nie została mu przedstawiona przez Radę.
Działalność.
Zgodnie z art. 4 ustawy o Krajowej Radzie Sądownictwa, Rada przedstawia Sejmowi, Senatowi i Prezydentowi RP, nie później niż do 31 maja roku następnego, informację z rocznej działalności oraz postulaty dotyczące aktualnych problemów i potrzeb wymiaru sprawiedliwości. Materiał (identyczny dla obu izb), dostępny w formie druków: sejmowego i senackiego, jest podstawowym źródłem o działalności KRS w danym roku.
Rada wydaje kwartalnik „Krajowa Rada Sądownictwa”, który jest kontynuacją Biuletynu KRS. Kwartalnik znajduje się na liście czasopism punktowanych przez MNiSW
W 2014 Krajowa Rada Sądownictwa ustanowiła Medal „Zasłużony dla Wymiaru Sprawiedliwości – Bene Merentibus Iustitiae”, by w 2018 go zlikwidować.
Skład.
Członkowie.
Skład KRS ma zapewnić udział w jej pracach przedstawicieli wszystkich pionów władzy publicznej: ustawodawczej, wykonawczej i sądowniczej. Rada składa się z 25 członków (art. 187 ust. 1 Konstytucji):
Konstytucja nie ustanawia kadencji Rady jako całości. Kadencja wybieranych członków KRS (21) wynosi 4 lata (art. 187 ust. 3 Konstytucji). Pozostałych czterech członków zasiada w Radzie albo w związku ze stanowiskiem i na czas, w którym to stanowisko zajmuje (minister sprawiedliwości, Pierwszy Prezes SN i Prezes NSA), bądź bez określonej kadencji (osoba powołana przez Prezydenta). Pierwszy skład Rady ukonstytuował się na posiedzeniu, które odbyło się 23 lutego 1990.
Według pierwszej wersji ustawy o KRS z 2011 członkowie-sędziowie byli wybierani spośród: sędziów SN (dwóch), sądów administracyjnych (dwóch), sądów apelacyjnych (dwóch), okręgowych (ośmiu) i wojskowych (jeden). Według ustaw z 1989 i 2001 proporcje były nieco inne: w KRS zasiadał jeden sędzia sądu administracyjnego i dziewięciu sędziów sądów okręgowych (wcześniej: dziewięciu sędziów sądów powszechnych wybieranych na poziomie sądów wojewódzkich). Od 2018 kandydatów na członków KRS wybieranych spośród sędziów mogą wskazywać Sejmowi grupy co najmniej 2 tys. pełnoletnich polskich obywateli i grupy 25 sędziów czynnych zawodowo.
Porównanie z Niemcami.
Procedury powoływania sędziów na szczeblu federalnym i w krajach związkowych są uregulowane w bardzo różny sposób; podstawowe modele obecnie praktykowane to: wybór i powoływanie wyłącznie przez właściwego ministra lub podległe mu organy władzy wykonawczej, przez parlament lub komisję parlamentarną, wreszcie wybór przez komisję ds. wyboru sędziów.
Według doktryny niemieckiej nauki prawa o nieprzerwanym łańcuchu legitymacji demokratycznej, która wywodzi się z art. 20 ust. 2 Ustawy Zasadniczej, wszelka władza, również sądownicza, musi pochodzić od demokratycznego wyboru narodu. Sędziów zatem musi wybierać albo sam naród, albo decydent który wywodzi się bezpośrednio lub pośrednio od wyboru narodu, np. parlament wybierany przez naród, premier wybierany przez parlament, minister wybierany przez premiera, osoba wyznaczona przez ministra. Im więcej jest członków łańcucha pomiędzy wyborem narodu a wyborem sędziego, tym słabsza jest legitymacja demokratyczna. Znaczący udział decydentów nieposiadających demokratycznej legitymacji (np. sędziów wybranych przez sędziów) przy wyborze sędziów przerywa łańcuch legitymacji i jest sprzeczny z zasadą demokracji. Udział takich grup poprzez prawa do zgłaszania lub zaopiniowania kandydatów jest tylko w wąskim zakresie dopuszczalny..
Organy i komisje.
Organami KRS są Przewodniczący i Prezydium. Ponadto ze swego składu KRS powołuje: komisję do spraw odpowiedzialności dyscyplinarnej sędziów i asesorów sądowych, komisję budżetową, komisję do spraw wizytacji i lustracji oraz komisję do spraw etyki zawodowej sędziów i asesorów sądowych. Są to komisje stałe. Dodatkowo Rada może powołać komisje problemowe.
Siedziba.
Siedziba Krajowej Rady Sądownictwa znajduje się w dawnym budynku Szkoły Głównej Gospodarstwa Wiejskiego przy ul. Rakowieckiej 26/30.
Budżet, zatrudnienie i wynagrodzenia.
Wydatki i dochody Rady są realizowane w części 52 budżetu państwa. 
W 2017 wydatki KRS wyniosły 12,75 mln zł, a dochody 0,01 mln zł. Przeciętne zatrudnienie w przeliczeniu na pełne etaty wyniosło 60 osób, a średnie miesięczne wynagrodzenie brutto 7144 zł. 
W ustawie budżetowej na 2018 wydatki KRS zaplanowano w wysokości 15,03 mln zł, natomiast nie zaplanowano żadnych dochodów.

</doc>
<doc id="402102" url="https://pl.wikipedia.org/wiki?curid=402102" title="Nobeoka">
Nobeoka

 – miasto w Japonii, w północnej części prefektury Miyazaki, we wschodniej części wyspy Kiusiu, port handlowy nad Oceanem Spokojnym.
Położenie.
Miasto leży na wschodnim wybrzeżu wyspy Kiusiu nad rzeką Kokase. Miasto graniczy z Saiki i kilkoma mniejszymi miasteczkami.
Gospodarka.
W mieście rozwinął się przemysł chemiczny oraz spożywczy.

</doc>
<doc id="402105" url="https://pl.wikipedia.org/wiki?curid=402105" title="Miyazaki">
Miyazaki

 – miasto i port w Japonii, ośrodek administracyjny prefektury Miyazaki, na wschodnim wybrzeżu wyspy Kiusiu, nad Oceanem Spokojnym.
Położenie.
Miasto leży na wschodnim wybrzeżu wyspy Kiusiu nad rzeką Ōyodo. Najwyżej położonym miejscem jest góra Boroishi. Miyazaki graniczy z miastami:

</doc>
<doc id="402108" url="https://pl.wikipedia.org/wiki?curid=402108" title="Kirow">
Kirow

Kirow (ros. Киров) – miasto w europejskiej części Rosji nad rzeką Wiatką, do 1934 Wiatka, przemianowane po śmierci Siergieja Kirowa, w 1993 roku mieszkańcy zdecydowali w referendum o zachowaniu sowieckiej nazwy. W latach 1457–1781 Chłynow.
Miasto jest stolicą obwodu kirowskiego. W 2020 liczyło 518,3 tys. mieszkańców. Współrzędne geograficzne: .
Zesłańcy.
Miejsce zesłania po powstaniach w Polsce w XIX wieku, później - miejsce zesłania więźniów politycznych (łagry).

</doc>
<doc id="402110" url="https://pl.wikipedia.org/wiki?curid=402110" title="Eugene">
Eugene

Eugene – miasto w Stanach Zjednoczonych, drugie co do wielkości miasto stanu Oregon oraz siedziba administracyjna hrabstwa Lane nad rzeką Willamette, około 50 kilometrów od wybrzeży Oceanu Spokojnego. Według spisu powszechnego z 2010 roku miasto liczyło 156 185 mieszkańców, podczas gdy cały obszar aglomeracyjny, 351 715 mieszkańców.
Miasto założył w 1846 amerykański osiedleniec, Eugene Skinner.
W Eugene siedzibę ma University of Oregon. Miasto znane jest ze swoich walorów przyrodniczych, działalności artystycznej i politycznej. Slogan miasta można przetłumaczyć jako „Wspaniałe miasto dla sztuki i rekreacji” (ang. "A Great City for the Arts and Outdoors."). Często mówi się o nim jako o „Szmaragdowym mieście” (ang. „Emerald City”). W Eugene swoją działalność rozpoczynała korporacja Nike.
W mieście rozwinął się przemysł drzewny oraz spożywczy. W mieście funkcjonuje port lotniczy Eugene.

</doc>
<doc id="402111" url="https://pl.wikipedia.org/wiki?curid=402111" title="Port Sudan">
Port Sudan

Port Sudan (arab. بور سودان) – miasto w Sudanie, nad Morzem Czerwonym, stolica wilajetu Prowincja Morza Czerwonego. Około 300 tys. mieszkańców.
Historia.
Port Sudan został założony przez Brytyjczyków w 1909 jako końcowa stacja linii kolejowej łączącej Morze Czerwone z rzeką Nil. Znajduje się tu port, który przejął funkcje portu w Suakinie. Linia kolejowa przebiegająca przez miasto była używana do transportu przeznaczonych na eksport bawełny, sezamu i sorgo uprawianych nad Nilem.
Klimat.
Port Sudan leży w strefie ciepłej klimatu pustyń (Bwh) – według klasyfikacji klimatów Köppena – z ekstremalnie gorącym sezonem letnim oraz umiarkowanie gorącymi zimami. Funkcjonowanie miasta w takich warunkach wymaga ciągłego dostarczania świeżej wody z Wadi Arba’at (wzgórza niedaleko miasta) i miejscowych salin. Temperatury łatwo przekraczają 30 °C w zimie i 45 °C latem. 90% rocznych opadów przypada na okres październik–styczeń, głównie listopad, w którym został zanotowany rekord opadów (182 mm) w 1947. Jednakże najobfitsze opady roczne zanotowano od lipca 1923 do lipca 1924, kiedy spadło 231 mm deszczu. Średnia roczna suma opadów wynosi 76 mm. W ciągu całej historii pomiarów od stycznia 1983 do czerwca 1984 nie zanotowano żadnych opadów deszczu. Średnia roczna temperatura wynosi 28,4 °C.
Demografia i gospodarka.
Jako że miasto jest głównym portem handlowym i rybackim Sudanu, jego populacja zwiększyła się znacznie w XX wieku. Port Sudan jest ośrodkiem przemysłu rafineryjnego, spożywczego (warzelnie soli, zakłady przetwórstwa mięsnego) i tekstylnego (oczyszczalnie bawełny).
Transport.
Miasto jest stacją węzłową kolei sudańskich. Zbiegają się w nim trasy Atbara–Port Sudan (ruch towarowy i osobowy) i Kassala–Port Sudan (nieużywana).

</doc>
<doc id="402114" url="https://pl.wikipedia.org/wiki?curid=402114" title="Obwód kirowski">
Obwód kirowski

Obwód kirowski (ros. "Кировская область", "Kirowskaja obłast´") – jednostka administracyjna Federacji Rosyjskiej. Wchodzi w skład Nadwołżańskiego Okręgu Federalnego, a także Wołżańsko-Wiackiego regionu ekonomicznego.
Powierzchnia obwodu wynosi 120 374 km², a zamieszkuje go 1 251 182 osób (2021), z czego w miastach zamieszkuje 78,46% populacji obwodu (2020). Centrum administracyjnym obwodu jest Kirow, odległy od Moskwy o 896 km. Inne duże miasta obwodu to: Kirowo-Czepieck, Słobodskoj, Wiatskije Polany, Kotielnicz. W skład obwodu kirowskiego wchodzi: 39 rejonów municypalnych, 5 wydzielonych okręgów miejskich i jedno miasto zamknięte Pierwomajskij.
Obwód kirowski graniczy od wschodu z Krajem Permskim i Republiką Udmurcką, od północy z Republiką Komi i obwodem archangielskim, od zachodu z obwodami: wołogodzkim, kostromskim i niżnonowogrodzkim, a od południa z republikami: Mari El i Tatarstanu.
Obwód kirowski powstał w 1936 r. z połączenia obszaru wydzieleniu z Udmurckiej ASRR i Kraju Kirowskiego (powstał w 1934 r. z części terytorium guberni wiackiej włączonej w 1929 r. do Obwodu niżnonowogrodzkiego). Obwód kirowski graniczy z większą liczbą regionów niż jakikolwiek inny
w Rosji.
Geografia.
Obwód położony jest w północno-zachodniej części Niziny Wschodnioeruopejskiej, w środkowo-wschodniej części Rosji europejskiej.
Rzeźba terenu.
Obszar obwodu kirowskiego jest pagórkowaty. Teren obniża się z północnego wschodu na południowy zachód. Różnica wysokości wynosi 285 m (od 86 do 337 m). W środkowej części obwodu znajdują się Uwał Wiacki, na północnym wschodzie Wyżyna Wierchniekamskaja (z najwyższym punktem obwodu – górą Krasnojar), a na północy Uwały Północne.
Hydrologia.
W obwodzie znajdują się 19 753 rzeki, o łącznej długości 66 650 km. Uwały Północne rozdzielają dorzecza dwóch rzek Dwiny i Wołgi. Znaczny obszar obwodu zajmuje dorzecze rzeki Wiatki, będącej prawym dopływem Kamy, należącej do zlewni Wołgi. Ujście Wiatki do Kamy znajduje się już na terytorium ościennego Tatarstanu. Z kolei Kama w swoim górnym biegu, również przepływa przez obwód kirowski. Poza Wiatką i Kamą inne duże rzeki w obwodzie kirowskim to: Mołoma, Piżma, Łuza, Kobra i Czepca.
W regionie tym znajduje się również 4500 jezior. Do największych należą: Akszubeń (pow. 85 ha), Orłowskoje (63 ha), Muserskoje (32 ha). Najgłębszym jeziorem jest Leżninskoje – 36,6 m.
Cechą charakterystyczną północnej części obwodu jest duża ilość występujących tu bagien. W rejonie Wierchnokamskim zajmują około 40% powierzchni. Największe bagna to: Wołmienskoje – pow. 13 514 ha, Sałamatjewskoje – 10 556 ha i Kajsinskoje – 10 517 ha.
Klimat.
Obwód kirowski znajduje się w strefie klimatu umiarkowanego kontynentalnego. Bliskość Oceanu Arktycznego wpływa na częsty napływ chłodnego powietrza nad ten region. Stąd zimą występują silne mrozy, a w letnich miesiącach zdarzają się przymrozki i nagłe ochłodzenia.
Średnia wieloletnia temperatura stycznia wynosi –13,5 °C – –15 °C a lipca +17 °C – +19 °C. Temperatury maksymalne osiągają +38 °C – +40 °C a minimalne –45 °C – –50 °C. Przeciętne roczne opady mieszczą się w przedziale 500–680 mm, na północy 590–680 mm, a na południu 500–550 mm.
Historia.
W 1920 r. na części Sarapułskiego ujezdu w guberni wiackiej utworzono Wotiacki Obwód Autonomiczny wchodzący w składy Rosyjskiej FSRR, a dwie wołosti włączono w skład Tatarskiej ASRR. Natomiast pozostałą część Sarapułskiego ujezdu włączono w skład guberni permskiej. W latach 1923–1929 w RFSRR przeprowadzono reformy mające na celu zlikwidowanie dawnego podziału terytorialno-administracyjnego i powstanie nowych większych regionów. 14 stycznia 1929 r. dekretem prezydium WCIK z terytorium guberni niżnonowogrodzkiej i wiackiej oraz z niewielkiej części guberni włodzimierskiej i kostoromskiej utworzono Obwód niżnonowogrodzki. 15 lipca 1929 r. utworzono Kraj Niżnonowogrodzki (od 1932 r. Gorkowski) w skład, którego weszły: obwód niżnonowogrodzki, Maryjski Obwód Autonomiczny i Czuwaska ASRR. Terytorium obwodu niżnonowogrodzkiego zostało podzielone na 4 okręgi: wiacki, kotielniczecki, niżnonowogrodzki i nolinski. W 1930 r. zniesiono podział na okręgi, a ich obszar przeszedł pod bezpośrednią władzę regionalną.
7 grudnia 1934 r. zmieniono nazwę miasta Wiatka na Kirow i jednocześnie z Kraju Gorkowskiego wydzielono Kraj Kirowski, w którego skład weszło 37 rejonów Kraju Gorkowskiego, Udmurcka ASRR oraz wotkiński i sarapułski rejon z obwodu swierdłowskiego. W 1936 r. w oczekiwaniu na przyjęcie nowej konstytucji RFSRR zlikwidowano podział na Kraje. Z Kraju Kirowskiego wydzielono Udmurcką ASRR, a nazwę zmieniono na obwód kirowski. 22 października 1937 r. dekretem WCIK z obwodu kirowskiego wyłączono i przyłączono do Udmurckiej ASRR rejony: wotkiński, sarapułski, karakulinski i kijasowski. W 1941 r. do obwodu kirowskiego przyłączono z obwodu archangielskiego rejony: oparinski, łalski i podosinowski.
Władze.
Na czele obwodu stoi gubernator. Od 14 stycznia 2014 do czasu przeprowadzenia wyborów obowiązki gubernatora pełni Nikita Biełych. Władzę ustawodawczą w obwodzie sprawuje lokalna Kirowska duma obwodowa złożona z 54 deputowanych. Władzę wykonawczą sprawuje regionalny rząd.
Tablice rejestracyjne.
Tablice pojazdów zarejestrowanych w obwodzie kirowskim mają oznaczenie 43 w prawym górnym rogu nad flagą Rosji i literami RUS.

</doc>
<doc id="402115" url="https://pl.wikipedia.org/wiki?curid=402115" title="Wad Madani">
Wad Madani

Wad Madani (arab. ود مدني) – miasto w Sudanie, na lewym brzegu Nilu Błękitnego, stolica stanu Al-Dżazira; na wysokości 410 metrów. Około 211 tys. mieszkańców. Ośrodek sztucznie nawadnianego regionu rolniczego Al-Dżazira; przemysł spożywczy, włókienniczy, chemiczny, metalowy; węzeł drogowy, port lotniczy; uniwersytet; Instytut Rolniczy (założony 1904).

</doc>
<doc id="402117" url="https://pl.wikipedia.org/wiki?curid=402117" title="Rozbiór logiczny">
Rozbiór logiczny

Rozbiór logiczny, rozbiór składniowy zdania (analiza składniowa zdania) dotyczy zdań pojedynczych, zawierających jedno orzeczenie. Rozbiór polega na wyznaczeniu za pomocą algorytmu części składowych zdania (podmiot, orzeczenie, okolicznik, dopełnienie, przydawka). Aby dokonać rozbioru logicznego wypowiedzenia złożonego, należy podzielić je na zdania składowe i każde z tych zdań oddzielnie przeanalizować składniowo.

</doc>
