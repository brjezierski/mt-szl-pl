<doc id="404405" url="https://pl.wikipedia.org/wiki?curid=404405" title="Johannes Bobrowski">
Johannes Bobrowski

Johannes Bobrowski (ur. 9 kwietnia 1917 w Tylży, zm. 2 września 1965 w Berlinie) – niemiecki poeta, prozaik i eseista.
Życiorys.
Urodził się jako Johannes Konrad Bernhard Bobrowski w Tylży w rodzinie kolejarza. W 1925 r. przeniósł się Rastemborka, a w 1928 r. do Królewca, gdzie ukończył gimnazjum o profilu humanistycznym (był uczniem m.in. Ernsta Wiecherta). Wstąpił do NSDAP, co było warunkiem uzyskania świadectwa maturalnego. W 1937 r. zapisał się na historię sztuki w Berlinie. Jako członek Kościoła Wyznającego miał kontakty z opozycją antynazistowskiej w III Rzeszy. W czasie II wojny światowej służył w wojsku w randze kaprala, walcząc przeciwko Polsce, Francji i ZSRR. Wzięty do sowieckiej niewoli do 1949 r. pracował w kopalni węgla. Po wyjściu z niewoli osiadł w Berlinie Wschodnim jako obywatel NRD. Pracował jako redaktor w wydawnictwie literatury dziecięcej. Wydawany w NRD i RFN. W 1962 r. uhonorowany Nagrodą Literacką Grupy 47. Skutkiem popularności jego twórczości w obu państwach niemieckich było m.in. to, że cały czas pozostawał pod obserwacją służby bezpieczeństwa. W 1963 r. został członkiem enerdowskiego Niemieckiego Związku Pisarzy (Deutscher Schriftstellerverband, DSV), czego dotąd unikał. Od 1964 r. członek wschodnioniemieckiego PEN Clubu. W 1965 r. otrzymał Nagrodę Henryka Manna Akademii Sztuki NRD ("Akademie der Künste der DDR" – "Akademie der Künste"). Umarł na zapalenie wyrostka robaczkowego. Pochowany na cmentarzu Christophorus ("Christophorus-Friedhof") w berlińskim Friedrichshagen.
Dzieła.
W swojej twórczości odwoływał się do wspólnoty kulturowej, dziejowej i językowej narodów Europy Wschodniej: Niemców, ludów bałtyckich i słowiańskich.
Poezja.
Wydana w wyborze Eugeniusza Wachowiaka pt. "Wiersze", 1976.

</doc>
<doc id="404410" url="https://pl.wikipedia.org/wiki?curid=404410" title="Regalica">
Regalica

Regalica (do 1945 niem. "Groβe Reglitz", po 1945 "Rgilica") – nazwa wschodniego ramienia Odry obowiązująca poniżej części Szczecina – Klucza do jeziora Dąbie.
Pomiędzy Regalicą a głównym nurtem Odry znajduje się obszar zwany Międzyodrzem. Z Odrą Zachodnią łączą ją: Skośnica, sztuczny Kanał Leśny, Parnica oraz wiele kanałów na Międzyodrzu.
Regalica odbiera część wód z Odry Wschodniej i uchodzi do Dąbia. Dalej wody przechodzą przez kanały Czapina, Babina oraz Iński Nurt do głównego biegu Odry.
Najbardziej zmieniony został odcinek rzeki na wysokości Zdrojów, obecny fragment zwany Martwą Wodą był dawniej częścią wyspy Siedlińska Kępa, a z dawnego nurtu, częściowo zasypanego, pozostała zatoka zw. Starą Martwą Wodą.
Dopływy: Obnica, Parnica, ramiona boczne: Cegielinka, Martwa Woda.
Infrastruktura.
Nad Regalicą położone prawobrzeżne osiedla Szczecina: Klucz, Podjuchy, Zdroje i Dąbie. Rzeka stanowi również naturalną granicę pomiędzy dzielnicami Szczecina Prawobrzeżem i Śródmieściem.
Drogi i mosty nad Regalicą (licząc od południa):
Nazwa.
Od Parnicy do ujścia do jeziora Dąbie, rzeka przybiera nazwę Mienia (niem. "Mönne"). Nazwę Regalica wprowadzono urzędowo w 1949 roku, zastępując poprzednią niemiecką nazwę "Grosse Reglitz".

</doc>
<doc id="404414" url="https://pl.wikipedia.org/wiki?curid=404414" title="Most ruchomy">
Most ruchomy

Most ruchomy – most z ruchomymi częściami. Konstruuje się je wtedy, gdy budowa mostu o prześwicie zapewniającym wystarczającą drożność drogi wodnej byłaby bardzo utrudniona (np. w portach) lub bardzo kosztowna.
Wśród mostów ruchomych możemy wyróżnić:
Do szczególnego rodzaju mostów ruchomych możemy także zaliczyć:

</doc>
<doc id="404415" url="https://pl.wikipedia.org/wiki?curid=404415" title="Most podnoszony">
Most podnoszony

Most podnoszony – rodzaj mostu ruchomego, w którym jedno z przęseł jest podnoszone do góry w celu umożliwienia przepłynięcia statków i innych jednostek pływających. Zaletą budowy takiego mostu jest niższy koszt budowy od mostu zwodzonego. Można między innymi użyć słabszych siłowników, gdyż konstrukcja nie musi przenosić tak dużych obciążeń. Najczęściej stosowany na liniach kolejowych.

</doc>
<doc id="404416" url="https://pl.wikipedia.org/wiki?curid=404416" title="Most obrotowy">
Most obrotowy

Most obrotowy – rodzaj mostu ruchomego, w którym jedno z przęseł jest obracane w celu umożliwienia przepłynięcia statków i innych jednostek pływających.
W Polsce istnieje kilka czynnych mostów obrotowych, m.in. most obrotowy w Giżycku, w Wolinie czy kolejowy most obrotowy w Rybinie. Aktualnie budowany jest most o tym sposobie otwierania w Nowakowie nad kanałem Mierzei .

</doc>
<doc id="404417" url="https://pl.wikipedia.org/wiki?curid=404417" title="Most zwijany">
Most zwijany

Most zwijany – nowatorski rodzaj mostu ruchomego. Został zaprojektowany przez Thomasa Heatherwicka i oddany do użytku we wrześniu 2004 roku. Most składa się z ośmiu trójkątnych przęseł połączonych zawiasami na wysokości chodnika, zaś u góry połączonych dwuczęściowymi złączami, które za pomocą tłoków hydraulicznych mogą być poruszane prowadząc do zwinięcia mostu w sposób umożliwiający przepłynięcie pod nim. 

</doc>
<doc id="404420" url="https://pl.wikipedia.org/wiki?curid=404420" title="Zenithal Hourly Rate">
Zenithal Hourly Rate



</doc>
<doc id="404421" url="https://pl.wikipedia.org/wiki?curid=404421" title="Stanisław Kieżgajło (zm. 1527)">
Stanisław Kieżgajło (zm. 1527)

Stanisław Janowicz Kieżgajło herbu Zadora (zm. 1527) – hetman wielki litewski w latach 1501–1503, kasztelan wileński od 1522 i starosta generalny żmudzki od 1486.
Życiorys.
5 lutego 1494 zawarł w imieniu Wielkiego Księstwa Litewskiego pokój z Księstwem Moskiewskim, a następnego dnia poślubił "per procura" córkę wielkiego księcia Iwana III Helenę dla wielkiego księcia litewskiego Aleksandra Jagiellończyka.
24 lipca 1499 roku podpisał w Wilnie akt odnawiający unię polsko-litewską.
Po dostaniu się hetmana wielkiego litewskiego Konstantego Ostrogskiego do niewoli moskiewskiej po klęsce w bitwie nad Wiedroszą, przejął w 1501 buławę od Semena Jurewicza Holszańskiego. W tym czasie uwolnił od oblężenia twierdze w Smoleńsku i Mścisławiu. W 1503 roku oddał buławę Stanisławowi Kiszce. Popadł w niełaskę u księcia Aleksandra, gdy sprzeciwił się osadzeniu Andrzeja Drożdża na namiestnictwie lidzkim, w związku z czym został usunięty z Rady wielkiego księcia.
Po śmierci króla Aleksandra Jagiellończyka w 1506 roku przybył do Polski aby prosić króla Zygmunta Starego o pomoc Litwie w wojnie z Moskwą (Wojna litewsko-moskiewska (1507–1508)). Wkrótce w 1508 roku aktywnie zwalczał uczestników spisku Michała Glińskiego i jego braci. Od czasu małżeństwa z ostatnią z rodu Rekuciów, używał nazwiska Kieżgajło-Rekuć (był to warunek rodziny Rekuciów).
Będąc starostą Żmudzi, przejawiał dużą samodzielność polityczną wobec reszty Litwy, budując tam potężną domenę rodową, co doprowadziło do jego konfliktu z królem Zygmuntem Starym o biskupstwo wileńskie.

</doc>
<doc id="404423" url="https://pl.wikipedia.org/wiki?curid=404423" title="Autostrada A7 (Francja)">
Autostrada A7 (Francja)

Autostrada A7 (fr. "Autoroute A7") także "Autoroute du Soleil (Autostrada Słońca)" – autostrada we Francji w ciągu tras europejskich E15, E80, E712 oraz E714.
Informacje ogólne.
Autostrada A7 jest jedną z głównych autostrad Francji, łączącą Lyon z Marsylią. Stanowi też część połączenia Lyonu z Hiszpanią, ponadto zapewnia połączenie stolicy Francji z południem kraju, będąc kontynuacją autostrady A6. Na prawie całej długości autostrady istnieją trzy pasy ruchu w każdą stronę. Całkowita długość autostrady wynosi 312 km, długość odcinka płatnego wynosi 258 km. Operatorem odcinka płatnego jest firma ASF.
Punkty poboru opłat (fr. "Gare de péage") znajdują się na każdym z wjazdów/zjazdów oraz na obydwu końcach płatnego odcinka: Vienne na północy, Lançon-Provence na południu.
Przebieg trasy.
Autostrada rozpoczyna się w centrum Lyonu, kiedy to A6 przechodzi w A7. Następnie biegnie na południe wzdłuż doliny Rodanu, w okolicach Awinionu skręca na południowy wschód, by skończyć się w ścisłym centrum Marsylii, około 400 m od przystani promowej.
Informacje dodatkowe.
A7 wspólnie z A1 i A6 stanowi część najbardziej obciążonej transportem osi Lille – Paryż – Lyon – Marsylia. Latem na tej autostradzie tworzą się gigantyczne korki, kiedy to Francuzi licznie udają się na urlopy na Lazurowe Wybrzeże.

</doc>
<doc id="404425" url="https://pl.wikipedia.org/wiki?curid=404425" title="Tadeuszów (województwo mazowieckie)">
Tadeuszów (województwo mazowieckie)

Tadeuszów – wieś w Polsce położona w województwie mazowieckim, w powiecie radomskim, w gminie Pionki.
W latach 1957-1975 miejscowość administracyjnie należała do województwa kieleckiego, następnie W latach 1975–1998 do województwa radomskiego.
Wierni Kościoła rzymskokatolickiego należą do parafii św. Idziego w Suchej.

</doc>
<doc id="404427" url="https://pl.wikipedia.org/wiki?curid=404427" title="Tadeuszów (województwo świętokrzyskie)">
Tadeuszów (województwo świętokrzyskie)

Tadeuszów – wieś w Polsce położona w województwie świętokrzyskim, w powiecie opatowskim, w gminie Tarłów.
W latach 1975–1998 miejscowość położona była w województwie tarnobrzeskim.

</doc>
<doc id="404428" url="https://pl.wikipedia.org/wiki?curid=404428" title="Tadzin (województwo kujawsko-pomorskie)">
Tadzin (województwo kujawsko-pomorskie)

Tadzin – wieś w Polsce położona w województwie kujawsko-pomorskim, w powiecie włocławskim, w gminie Lubanie.
W latach 1975–1998 miejscowość położona była w województwie włocławskim. Według Narodowego Spisu Powszechnego (III 2011 r.) liczyła 172 mieszkańców. Jest jedenastą co do wielkości miejscowością gminy Lubanie. Przez wieś przebiega droga wojewódzka nr 301.

</doc>
<doc id="404429" url="https://pl.wikipedia.org/wiki?curid=404429" title="Tadzin (powiat brzeziński)">
Tadzin (powiat brzeziński)

Tadzin – wieś w Polsce położona w województwie łódzkim, w powiecie brzezińskim, w gminie Brzeziny.
W latach 1975–1998 miejscowość położona była w województwie skierniewickim.
Większość mieszkańców Tadzina stanowią mariawici należący do Kościoła Starokatolickiego Mariawitów – parafii Podwyższenia Krzyża Świętego w Grzmiącej i Kościoła Katolickiego Mariawitów – parafii Przenajświętszego Sakramentu w Grzmiącej. Tadzin leży na terenie Parku Krajobrazowego Wzniesień Łódzkich.
Historia.
Pod koniec XIX wieku Tadzin leżał w powiecie brzezińskim, gminie Lipiny i należał do parafii Brzeziny. Ponadto w materiałach źródłowych w odniesieniu do wspomnianej miejscowości przewijają się jeszcze 2 nazwy: Nowa Wieś oraz Paluchowizna. Ciężko jednoznacznie wyjaśnić powód dla którego pierwsza w/w nazwa zanikła i zastąpiła ją obecna. Natomiast druga wspomniana odnosiła się do osady młyńskiej położonej nad rzeką Mrożycą, składającej się z 1 domu położonego na 40 morgach ziemi, którą zamieszkiwało 8 mieszkańców. We wspomnianym stuleciu we wsi działał także tartak oraz folusz.
W 1827 roku wieś składała się z 15 domów, którą zamieszkiwało 107 mieszkańców
Przez wieś przebiegał trakt łączący Brzeziny ze Strykowem - dziś to gruntowa droga leśna i jej przebieg nie pokrywa się ze współczesnym śladem drogi wojewódzkiej 708.

</doc>
<doc id="404430" url="https://pl.wikipedia.org/wiki?curid=404430" title="Tarczyn (województwo dolnośląskie)">
Tarczyn (województwo dolnośląskie)

Tarczyn (niem. "Kleppelsdorf") – wieś w Polsce położona w województwie dolnośląskim, w powiecie lwóweckim, w gminie Wleń.
Położenie.
Wieś położona na górze Tarczynka (422 m n.p.m.). Obecnie zajmująca powierzchnię około 2,8 km² i licząca kilkanaście gospodarstw wieś leży w granicach Parku Krajobrazowego Doliny Bobru. Przez osadę przebiega również Żółty Szlak - Szlak Wygasłych Wulkanów.
Demografia.
Według Narodowego Spisu Powszechnego (III 2011 r.) liczył 19 mieszkańców.
Historia.
Pierwsze wzmianki na temat osady pojawiły się już we wczesnym średniowieczu, wówczas Tarczyn (Kleppelsdorf) stanowił część dóbr należących do władających dość znacznym wtedy majątkiem właścicieli Pałacu Książęcego.
W latach 1975–1998 miejscowość należała administracyjnie do województwa jeleniogórskiego.

</doc>
<doc id="404431" url="https://pl.wikipedia.org/wiki?curid=404431" title="Targowisko (województwo lubelskie)">
Targowisko (województwo lubelskie)

Targowisko – wieś w Polsce położona w województwie lubelskim, w powiecie lubelskim, w gminie Zakrzew.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość położona była w województwie zamojskim.
Wieś stanowi sołectwo gminy Zakrzew. Według Narodowego Spisu Powszechnego z roku 2011 wieś liczyła 158 mieszkańców.
Historia.
Targowisko – wieś w gminie Zakrzew. Dawniej, w wieku XV zwana Targowiska.
Wieś położona w staropolskim powiecie lubelskim, przy ważnym trakcie handlowym na Wołyń. Wzmiankowana była już w II połowie XIII w. W początkach XV wieku do Zbysława Tarnawskiego (Targowickiego), w 1443 r. do Stanisława, w 1485 do Mikołaja wojskiego lubelskiego i podstolego królewskiego oraz jego brata Stanisława, zaś w 1501 do Gotarda, Tarnawskich.
W roku 1501 Jan I Olbracht zwalnia wsie Targowisko, Zakrzów i Lipie od podatków i ceł na lat 4 z powodu zniszczenia przez Tatarów.
Po wymarciu tutejszej linii Tarnawskich (Targowickich), występowały tu już drobne działy szlacheckie. W roku 1564 były części Domańskich, Gruszeckich i Jełowickich, natomiast w 1676 także do tych rodów: do Mateusza (Macieja) Domańskiego, Jełowickiego oraz Franciszka Gruszeckiego.
W 1827 r. Targowisko Poświętne liczyło 5 domów i 46 mieszkańców, zaś Targowisko Szlacheckie – 8 domów z 70 mieszkańcami. Spis z 1921 roku (wówczas w pow. krasnostawskim) nie rozróżniał już obu części i wykazywał 17 domów oraz 86 mieszkańców.
Zabytki.
Pierwszy tutejszy kościół drewniany powstał tu ponoć w 1293 r.; byłby więc najstarszym w tej części Polski. W każdym razie istnienie parafii wzmiankowano w 1334 r. Kościół ów uległ spaleniu w 1740 i na jego miejsce w 1746 powstał obecny drewniany, z fundacji Bonifacego Brodowskiego, proboszcza i jednocześnie dziedzica wsi. Odnawiany w 1858 i 1923/26 roku.

</doc>
<doc id="404432" url="https://pl.wikipedia.org/wiki?curid=404432" title="Targowisko (województwo małopolskie)">
Targowisko (województwo małopolskie)

Targowisko – wieś w Polsce, położona w województwie małopolskim, w powiecie wielickim, w gminie Kłaj.
W latach 1975–1998 wieś administracyjnie należała do województwa krakowskiego.
Do 1954 roku istniała gmina Targowisko.
Położenie.
Targowisko to wieś położona na Podgórzu Bocheńskim w zachodniej części Kotliny Sandomierskiej, po lewej stronie Raby. Zabudowania i pola Targowiska zajmują płaską dolinę potoku Tusznica, przy jego ujściu do Raby. Przez wieś przebiegają droga krajowa nr 94, droga krajowa nr 75 i autostrada A4. W Targowisku znajduje się zjazd z tej autostrady.
Zarys historii.
Pierwsze wzmianki o wsi Targowisko pochodzą z roku 1198. Jest to przywilej konfirmacyjny Monachusa, patriarchy jerozolimskiego potwierdzający stan posiadania ziem należących do bożogrobców.
W Targowisku do roku 2013 istniał samodzielny zbór Świadków Jehowy z Salą Królestwa, połączony następnie ze zborami w Bochni.
Wydarzenia.
7 lutego 2007 r. miał miejsce tragiczny wypadek ukraińskiego autobusu. 3 osoby poniosły śmierć, a 13 zostało rannych.

</doc>
<doc id="404433" url="https://pl.wikipedia.org/wiki?curid=404433" title="Targowisko (województwo wielkopolskie)">
Targowisko (województwo wielkopolskie)

Targowisko – wieś w Polsce położona w województwie wielkopolskim, w powiecie leszczyńskim, w gminie Lipno.
Wieś duchowna, własność opata benedyktynów w Lubiniu pod koniec XVI wieku leżała w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość wzmiankowana jako Targowisko należała do wsi większych w ówczesnym pruskim powiecie Kosten rejencji poznańskiej. Targowisko należało do okręgu śmigielskiego tego powiatu i stanowiło część majątku Górka Duchowna, który należał wówczas do Bojna. Według spisu urzędowego z 1837 roku Targowisko liczyło 175 mieszkańców, którzy zamieszkiwali 21 dymów (domostw).
W latach 1975–1998 miejscowość położona była w województwie leszczyńskim.
Zobacz też: Targowisko, Targowisko Dolne, Targowisko Górne, Targowisko-Kolonia

</doc>
<doc id="404434" url="https://pl.wikipedia.org/wiki?curid=404434" title="Targówka (województwo mazowieckie)">
Targówka (województwo mazowieckie)

Targówka – wieś w Polsce położona w województwie mazowieckim, w powiecie mińskim, w gminie Mińsk Mazowiecki. Leży we wschodniej części gminy. W latach 1975–1998 miejscowość położona była w województwie siedleckim.
Miejscowość bezpośrednio sąsiaduje z Mińskiem Mazowieckim, leży ona po obu stronach drogi biegnącej z Mińska Mazowieckiego do miasta Mrozy.
Wieś duchowna położona była w drugiej połowie XVI wieku w powiecie garwolińskim ziemi czerskiej województwa mazowieckiego.
Targówkę można podzielić na trzy dzielnice: tzw. "Cegielnia", gdzie w dawniejszych latach wydobywano glinę i wypalano z niej cegłę (obecnie okolice ul. Kwiatowej, Grzybowej, Lipowej, Granicznej), "Poduchowa" – na północ od ul. Mazowieckiej od granic miasta, aż po granice wsi Osiny, ul. Wspólna, Krótka, Kasztanowa, Osiedlowa. Targówka "Zatorze" na południe od ul. Mazowieckiej i okolice traktu kolejowego Warszawa – Terespol (przy stacji kolejowej Mińsk Mazowiecki Anielina). Można także wyróżnić centrum, które rozciąga się bezpośrednio przy głównej ulicy wsi, ul. Mazowieckiej.
Targówka to stara wieś już w 1422 wymieniana pod nazwą Targówko. Nazwa miejscowości wzięła się od targowiska, które było w bezpośredniej miejscowości od miasta na terenach obecnej wsi.
Po wybudowaniu w Mińsku kościoła należała do majątku kościelnego.
Targówka należała także:
Targówka zajmuje powierzchnię 170,50 ha, z czego grunty orne to ok. 30,6 ha, łąki i pastwiska 50,3 ha, inne grunty 90,6 ha. Klasa ziemi: III 17,5 ha, IV, a i b 76 ha, V i VI 54,3 ha.

</doc>
<doc id="404435" url="https://pl.wikipedia.org/wiki?curid=404435" title="Targówka (województwo wielkopolskie)">
Targówka (województwo wielkopolskie)

Targówka – wieś w Polsce położona w województwie wielkopolskim, w powiecie tureckim, w gminie Malanów.
W latach 1975–1998 miejscowość położona była w województwie konińskim.

</doc>
<doc id="404436" url="https://pl.wikipedia.org/wiki?curid=404436" title="Tarnawa Dolna (województwo małopolskie)">
Tarnawa Dolna (województwo małopolskie)

Tarnawa Dolna – wieś w Polsce nad rzeczką Tarnawką, położona w województwie małopolskim, w powiecie suskim, w gminie Zembrzyce.
Historia.
Tarnawa Dolna powstała w XIV w. podczas akcji kolonizacyjnej Mikołaja z Benkowic. W XVI w. jej posiadaczem był Jan Przypkowski. Na początku XVII w. Tarnawa drogą kupna przeszła w ręce Komorowskich i należała do każdorazowych posiadaczy ziem suskich. W latach 1772–1918 Tarnawa Dolna była wioską w Galicji austriackiej w obwodzie wadowickim. W 1867 r., po podziale obwodów na powiaty, Tarnawa Dolna została przyłączona do powiatu żywieckiego, a od 1891 r. należała do powiatu wadowickiego. W 1880 r. wieś liczyła 281 domów i 1862 mieszkańców. W 1890 r. 292 domy i 2104 mieszkańców: 1007 mężczyzn i 1097 kobiet. Tarnawa stanowiła ówcześnie własność hr. Branickiego. Wieś miała dwie karczmy, folwark oraz murowany kościół wystawiony w 1880 r. na miejscu wcześniejszej kaplicy drewnianej. Kaplicę tę wybudował w 1845 r. Jan Wielopolski. Osadzono w niej wikarego, który podlegał proboszczowi w Mucharzu. We wsi istniała także szkoła. Na przełomie XIX i XX w. nastąpiła emigracja części mieszkańców wsi do Ameryki. W 1939 r. Tarnawa Dolna została włączona do powiatu bielskiego w Rzeszy (granica z Generalnym Gubernatorstwem biegła wzdłuż pobliskiej rzeki Skawy). Nazwę wsi okupanci zmienili na "Nieder Tarnau". W lipcu 1943 r. Niemcy dokonali deportacji mieszkańców wsi do obozów pracy przymusowej w Rzeszy, a na ich miejsce sprowadzono osadników niemieckich. Od zakończenia wojny w 1945 r. do 1975 r. Tarnawa Dolna znajdowała się w województwie krakowskim. W latach 1975–1998 miejscowość położona była w województwie bielskim. 22 lutego 1959 r. w Tarnawie Dolnej przebywał biskup Karol Wojtyła, późniejszy papież, który poświęcił polichromię i witraże w lokalnym kościele.

</doc>
<doc id="404437" url="https://pl.wikipedia.org/wiki?curid=404437" title="Tarnawa Dolna (województwo podkarpackie)">
Tarnawa Dolna (województwo podkarpackie)

Tarnawa Dolna – wieś w Polsce położona w województwie podkarpackim, w powiecie sanockim, w gminie Zagórz. Leży nad rzeką Osławą. 
Wieś leży przy drodze wojewódzkiej nr 892 łączącej Zagórz z Komańczą w odległości 4 km od Zagórza. Przez wieś przechodzi także linia kolejowa nr 107 z Nowego Zagórza do Łupkowa z przystankiem kolejowym Tarnawa Dolna.
Wieś wspomniana 17 czerwca 1424 z okazji sprzedaży wsi Czaszyn. Szlachetny Iwanko z Czaszyna sprzedaje swoją ojcowiznę za 500 marek Mikołajowi i Steczkowi – braciom z Tarnawy. W roku 1449 Jan Steczkowicz z Tarnawy zapisał część ze swych dóbr w wysokości 300 grzywien swojej żonie Zofii we wsiach Czaszyn, Tarnawa, Poraż, Zagórz, Wielopole, Łukowe i Serednie (obecnie Średnie Wielkie).
W połowie XIX wieku właścicielami posiadłości tabularnej Tarnawa Dolna i Tarnawa Górna byli Piotr i Magdalena Romer.
5 lipca 1940 w ramach Akcji AB na wzgórzu Gruszka pod Tarnawą Dolną hitlerowcy rozstrzelali 112 polskich więźniów, przywiezionych z więzienia w Sanoku.
W latach 1975–1998 miejscowość położona była w województwie krośnieńskim.

</doc>
<doc id="404438" url="https://pl.wikipedia.org/wiki?curid=404438" title="Tarnawa Górna (województwo podkarpackie)">
Tarnawa Górna (województwo podkarpackie)

Tarnawa Górna – wieś w Polsce położona w województwie podkarpackim, w powiecie sanockim, w gminie Zagórz. Leży nad rzeką Kalniczką.
W latach 1973–1977 miejscowość była siedzibą gminy Tarnawa Górna. W latach 1975–1998 miejscowość położona była w województwie krośnieńskim.
Zarys historyczny.
Pierwsza wzmianka o miejscowości pochodzi z 1412 roku jako własność Mikołaja z Tarnawy. Niemieckie Osadnicze prawo lokalizacji uzyskała w 1446. Ziemia Tarnawska była bardzo bogata w pokłady soli, co stało się podstawą dużej fortuny Tarnawskich. Drugi właściciel wsi to Jan Tarnawski. Był on synem brata Mikołaja. W XV wieku na skutek licznych sprzedaży, zastawów, działów itp. majątku szlacheckiego dokonał się rozwój osadnictwa na tym terenie. Przybysze przywędrowali tu głównie z południowych stoków Karpat, zwano ich Wołochami. W 1437 na terenie Tarnawy Górnej istniała karczma i młyn. W 1474, 1482, 1498, 1500, 1624 i 1672 roku na Tarnawę Górną i sąsiednie wsie najeżdżali Węgrzy i Tatarzy. Dokonali ogromnych zniszczeń. Tarnawa Górna nie dysponowała już tak dużym potencjałem ludzkim i materialnym. Dodatkowo choroby i zarazy jeszcze bardziej zmniejszyły liczbę ludności wsi. W 1483 roku, po śmierci Jana Tarnawskiego, właścicielem wsi został jego syn – Józef Tarnawski. W 1536 roku wieś liczyła 10 łanów, a w 1552 roku znajdowało się w niej 26 gospodarstw, 2 karczmy i młyn. 18 sierpnia 1558 roku kolejny właściciel wsi, Stanisław Tarnawski, wydał przywilej erekcyjny dla cerkwi w Tarnawie Górnej. W XVII wieku właścicielem wsi byli Stadniccy z Leska. W 1772 roku Tarnawa Górna stała się własnością Austrii. Na terenie wsi działała warzelnia soli, zlikwidowana przez Austriaków w 1801. Na przełomie XVIII i XIX wieku wydobywano i wypalano tu Wapień. W połowie XIX wieku właścicielami posiadłości tabularnej Tarnawa Dolna i Tarnawa Górna byli Piotr i Magdalena Romer. Pod koniec XIX wieku wieś nawiedziły liczne choroby (m.in.: cholera), zarazy i głód. Tarnawa Górna liczyła wtedy 73 domy. W 1909 roku powstała pierwsza szkoła, której miejsce zajęła w późniejszych latach szkoła w Tarnawie Dolnej. Ostatnim właścicielem Tarnawy był Władysław Podwapiński. Po II wojnie światowej doszło do parcelacji gruntów.
Parafia.
Parafia pod wezwaniem św. Wojciecha w Tarnawie Górnej została wyodrębniona 1 lipca 1908 roku z Parafii Matki Boskiej Gromnicznej w Porażu. Początkowo miała status filii, a samodzielną parafią stała się w 1928 roku. Obecnie liczy 2099 wiernych i należy do dekanatu Rzepedź. Należy do niej kościół parafialny pod wezwaniem św. Wojciecha i kościół filialny w Olchowie pod wezwaniem NPM Matki Kościoła. Proboszczem parafii jest Ks. Krzysztof Sobiecki, parafia aktualnie nie posiada księdza wikariusza.

</doc>
<doc id="404439" url="https://pl.wikipedia.org/wiki?curid=404439" title="Tarnawa (województwo dolnośląskie)">
Tarnawa (województwo dolnośląskie)

Tarnawa – wieś w Polsce położona w województwie dolnośląskim, w powiecie świdnickim, w gminie Żarów.
Podział administracyjny.
W latach 1975–1998 miejscowość położona była w województwie wałbrzyskim.
Demografia.
Według Narodowego Spisu Powszechnego (III 2011 r.) liczyła 28 mieszkańców. Jest najmniejszą miejscowością gminy Żarów.

</doc>
<doc id="404440" url="https://pl.wikipedia.org/wiki?curid=404440" title="Tarnawa (województwo lubuskie)">
Tarnawa (województwo lubuskie)

Tarnawa – wieś w Polsce położona w województwie lubuskim, w powiecie zielonogórskim, w gminie Zabór.
W latach 1975–1998 miejscowość położona była w województwie zielonogórskim.

</doc>
<doc id="404441" url="https://pl.wikipedia.org/wiki?curid=404441" title="Tarnawa (powiat bocheński)">
Tarnawa (powiat bocheński)

Tarnawa – wieś w Polsce, położona w województwie małopolskim, w powiecie bocheńskim, w gminie Łapanów.
W latach 1975–1998 wieś położona była w województwie tarnowskim.
Nazwa wsi.
Według Władysława Lubasia nazwa wsi wywodzi się od tarniny, ciernistego krzewu z rodziny śliw, rosnącego na brzegach lasów, mającego cierpkie okrągłe owoce. Roślina ta praw­dopodobnie dawniej w dużej ilości występowała na tych terenach. Po raz pierwszy w źródłach owa miejscowość występuje w rejestrze świętopietrza z lat 1325–1327 i jest zapisana jako Tarnova.
Położenie.
Wieś Tarnawa jest położona w dolinach i na wzgórzach Pogórza Wiśnickiego, między którymi kilka wieków temu kupcy prowadzili swoje wozy do odległego Krakowa. Najwyższe z tych wzgórz to Tarnawska Góra (454 m) i Grodziec (435 m). Pośród malowniczych wzgórz porośniętych głównie lasami mieszanymi wiją się dwie rzeki. Jedna płynąca od strony Zbydniowa to Przeginia zwana też Pluskawką, a druga, bardziej rwąca i niebezpieczna w czasie roztopów wiosennych, czy opadów letnich, płynąca od strony Słupi i mająca swe źródła aż w Wilkowisku to Tarnawka. Obie rzeki łącząc się, zasilają rzekę Stradomkę, wpadającą do Raby.
Historia.
W najstarszych dokumentach wieś Tarnawa wymieniano w powiecie szczyrzyckim.
W latach 1470–1480, w czasach Jana Długosza, dziedziczyli ją Mikołaj Skarbek i Czyemyesz herbu Drużyna. W średniowieczu Tarnawa była jednocześnie parafią jednowioskową.
We wsi tej z czterech łanów kmiecych, dwóch karczem i dwóch zagród z rolą pobierała dziesięcinę wartości 5 grzywien prebenda bsutowska przy katedrze krakowskiej. Obszar szlachecki oddawał dziesięcinę proboszczowi w Tarnawie.
Dawnymi czasy właścicielami tych ziem byli Lubomirscy. Jednym z nich był jedyny syn Jakuba Lubomirskiego Joachim. Jako zaufany dworzanin Zygmunta Starego pełnił misje dyplomatyczne, później na dworze litewskim Zygmunta Augusta był stronnikiem monarchy w czasie jego konfliktu z matką, królową Boną, w sprawie uznania małżeństwa z Barbarą Radziwiłłówną. Za lojalność otrzymał w nagrodę starostwo jasielskie oraz stały dochód z żup krakowskich.
Joachim Lubomirski w 1560 zamienił kościół w Tarnawie na zbór kalwiński. Kościół ten oddał teologom i kaznodziejom kalwińskim: Markowi Wiktorowi, a potem Stanisławowi Farnowskiemu.
W roku 1581 właścicielem wsi był Mikołaj Lubomirski. Wieś posiadała ogromną, porównując sąsiednie osady, liczbę łanów kmiecych – 7%. Oprócz kmieci żyło tam również 7 zagrodników z rolą, 18 zagrodników bez roli, dwóch komorników z bydłem, czterech bez bydła. Do tego należy dodać 3 rzemieślników, co daje nam obraz wsi bogatej. Pół wieku później właścicielem wsi był Krzysztof Lubomirski. Wieś musiała mieć dużo łanów kmiecych i innej ziemi uprawnej, ponieważ płaciła wysoki pobór. Za czasów króla Jana III Sobieskiego wieś należała do klucza wiśnickiego, którego właścicielem był Stanisław Herakliusz Lubomirski. Przez okres jednego wojennego wieku wieś nieco zbiedniała, ponieważ posiadała 4% łana kmiecego, oprócz tego zamieszkiwało ją 7 zagrodników z rolą, 18 bez roli, trzech komorników z bydłem, czterech bez bydła oraz młyn. Mimo spadku liczby łanów kmiecych, Tarnawa ciągle była najbogatszą wsią na tych terenach.
Zabytki.
Obiekt wpisany do rejestru zabytków nieruchomych województwa małopolskiego.

</doc>
<doc id="404442" url="https://pl.wikipedia.org/wiki?curid=404442" title="Tarnawa (województwo świętokrzyskie)">
Tarnawa (województwo świętokrzyskie)

Tarnawa – wieś w Polsce położona w województwie świętokrzyskim, w powiecie jędrzejowskim, w gminie Sędziszów.
W latach 1975–1998 miejscowość położona była w województwie kieleckim.
Zabytki.
Kościół parafialny pw. św. Marcina z 1856 r., wpisany do rejestru zabytków nieruchomych (nr rej.: A.141 z 15.01.1957).

</doc>
<doc id="404443" url="https://pl.wikipedia.org/wiki?curid=404443" title="Tarnogóra (województwo podkarpackie)">
Tarnogóra (województwo podkarpackie)

Tarnogóra – wieś w Polsce położona w województwie podkarpackim, w powiecie leżajskim, w gminie Nowa Sarzyna}.
Miejscowość jest siedzibą rzymskokatolickiej parafii św. Stanisława Biskupa należącej do dekanatu Leżajsk II w archidiecezji przemyskiej.
W latach 1975–1998 miejscowość położona była w województwie rzeszowskim.
Historia.
Pierwsza wzmianka w źródłach o Tarnogórze pochodzi z 1472 roku, w dokumencie zatwierdzenia parafii w Kopkach. Była to niewielka osada leżąca w woj. sandomierskim i granicząca od południa z województwem lwowskim, granica biegła wzdłuż rzeki Kłysz. Mieszkańcy należeli do parafii w Rudniku.
W 1772 roku w wyniku pierwszego rozbioru Polski, okoliczne ziemie znalazły się w zaborze austriackim i cyrkule (obwodzie) rzeszowskim. W 1786 roku przeprowadzono zmianę diecezji, w wyniku której parafia Rudnik przyłączona została do diecezji przemyskiej. W 1830 r. w zaborze rosyjskim wybuchło Powstanie Listopadowe. W najbliższej okolicy schronienie znalazło ok. 20 tys. rozbitków generała Ramoriny.
W 1863 r. w zaborze rosyjskim ponownie wybucha powstanie narodowe. W okolicach Rudnika utworzono dwa obozy powstańcze: - pierwszy pod Tarnogóra (Kobyla Góra) - drugi w Dolinach koło Rudnika. W obozach tych leczono rannych i chorych, zbierano po okolicy rozproszonych ludzi, organizowano nowe oddziały. Gromadzono także broń i żywność dla walczących powstańców. Po upadku powstania, jeden z oddziałów powstańczych wycofując się do Galicji, w okolicach Tarnogóry na wzgórzach zwanych Altaną, dokonał demobilizacji, ukrywając tam część swego ekwipunku wojskowego, dokumentację i kasę powstańczą. Wielokrotne poszukiwania miejsca ukrycia nie przyniosły rezultatu.
W 1887r. powstała Szkoła Podstawowa w Tarnogórze. Pierwszym nauczycielem był Józef Sroka. Drogę Rudnik - Tarnogóra oddano do użytku także w 1887 roku. W 1907 w Tarnogórze założono Ochotniczą Straż Pożarną, której prezesem został nauczyciel miejscowej szkoły Antoni Rudziński. W późniejszych latach wybudowano drewniany budynek straży pożarnej na terenie należącym do hrabiego Tarnawskiego.
W czasie I wojny światowej Tarnogóra została prawie doszczętnie zniszczona. Spalono 123 zagrody, prawdopodobnie później przesunięto lokalizację wsi odsuwając wioskę ok. 50 m w kierunku na północ od rzeki.
W 1933 roku w Tarnogórze powstało koło ZMW "Wici", które założyli Walenty Kida oraz Grzegorz Gumieniak. Później założono Stanowisko Ludowe. W 1936 roku, koło ufundowało sztandar, który wykonały zakonnice z Bielin.

</doc>
<doc id="404444" url="https://pl.wikipedia.org/wiki?curid=404444" title="Tarnowa (województwo łódzkie)">
Tarnowa (województwo łódzkie)

Tarnowa – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość położona była w województwie sieradzkim.

</doc>
<doc id="404445" url="https://pl.wikipedia.org/wiki?curid=404445" title="Tarnawa (powiat olkuski)">
Tarnawa (powiat olkuski)

Tarnawa – wieś w Polsce położona w województwie małopolskim, w powiecie olkuskim, w gminie Trzyciąż.
W latach 1975–1998 miejscowość położona była w województwie krakowskim.
Zabytki.
Obiekty wpisane do rejestru zabytków nieruchomych województwa małopolskiego:

</doc>
<doc id="404446" url="https://pl.wikipedia.org/wiki?curid=404446" title="Tarnowiec (województwo dolnośląskie)">
Tarnowiec (województwo dolnośląskie)

Tarnowiec – wieś w Polsce, położona w województwie dolnośląskim, w powiecie trzebnickim, w gminie Zawonia.
W latach 1975–1998 wieś położona była w województwie wrocławskim.

</doc>
<doc id="404447" url="https://pl.wikipedia.org/wiki?curid=404447" title="Tarnowiec (województwo małopolskie)">
Tarnowiec (województwo małopolskie)

Tarnowiec – wieś w Polsce, położona w województwie małopolskim, w powiecie tarnowskim, w gminie Tarnów. 
Toponimia.
Pierwotna nazwa Tarnów, następnie Tarnów Mały. Pieczęć wiejska z lat 1909–1910 przedstawia krzak (drzewko) o rozłożystej koronie, prawdopodobnie tarninę. Napis w otoku: GMINA TARNOWIEC. Nazwa pochodzi od krzewów tarniny używanych jako kolczaste wykończenie obwałowań wokół miejscowego grodziska, a później fos zamku Leliwitów. 
Historia.
Najstarszy ze znanych zapisków, prawdopodobnie z 1124 r., wymienia miejscowość Tarnów Mały wśród dóbr klasztoru tynieckiego. Źródła historyczne wyszczególniają, że właśnie Tarnów Mały był na przełomie XIII i XIV w. najważniejszym punktem osadniczym w regionie. Argumentem przemawiającym za tym ma być fakt, że właśnie w Tarnowie Małym najwcześniej funkcjonowała parafia.
W 1536 we wsi znajdował się folwark zamkowy, karczma, obfite łąki i sadzawki. W tym czasie osadę zamieszkiwało 8 zagrodników (z rodzinami). W latach 1547–1939 wieś należała do tzw. Hrabstwa Tarnowskiego.
W 1863 Marceli Kuźniarski (administrator Sanguszków na dobrach w Tarnowcu) miał pełnić rolę kwatermistrza, pomagał przerzucać oddziały oraz kwaterował ochotników do walk w powstaniu styczniowym.
4 czerwca 1866, podczas upału i przy silnym wietrze od wschodu pożar zniszczył w Tarnowcu "13 domów włościan, tyleż stodół i kilka małych zabudowań gospodarskich" oraz gumna dworskie. W ogniu zginęła babcia z wnukiem. Tylko jeden dom był ubezpieczony.
Uchwałą Sejmu Krajowego zatwierdzoną przez cesarza dnia 12 lipca 1870 Rada Powiatowa w Tarnowie "ma prawo pobierać myto od drogi powiatowej z Tarnowa na Tuchów do Gromnika i do mostu na Białej pod Tuchowem. Pobór odbywać się będzie w Tarnowcu, Tuchowie i Siedliskach".
28 sierpnia 1876 po uderzeniu pioruna spłonęła miejscowa karczma dworska a w niej zapasy zboża i 12 sztuk bydła.
W 1880 wieś liczyła 463 rzymskich katolików oraz 25 izraelitów. Miała gminną kasę pożyczkową, karczmę, tartak "Rudy", cegielnię "Konstancja" i folwark należący do księcia Eustachego Sanguszki. Księgi parafialne katedry tarnowskiej wymieniają na przełomie XIX w. i XX w. m.in. następujące rodziny tarnowieckie: Broniec, Czosnyka, Jachym, Jasiak, Kasprzyk, Kicia, Kościółek, Kozioł, Lach, Laska, Mazur, Mitera, Najdała, Nowak, Pyzdek, Skorupa, Sowiźrał, Stępek, Trybulec, Wątek, Wojciechowski, Wojtarowicz, Wzorek, Zgłobiś.
W końcu XIX w. do Tarnowca przynależały trzy przysiółki: Budy, Stawy i Wólka Tarnowiecka. Integralne części wsi w XX w.: Dębczak, Łąki, Młyny, Najdałówka, Przyczki, Rudy, Słupy, Stara Wieś, Wólka, Zimna Woda.
W 1909 roku nad Tarnowcem przeszło gradobicie co Rada Gminna w Tarnowcu w oficjalnym piśmie do starostwa poczytała jako karę za dzieciobójstwo przez jedną z mieszkanek wsi.
Towarzystwo Szkoły Ludowej otwarło w 1909 roku w Tarnowcu czytelnię wiejską.
W 1910 tarnowiecką karczmę dzierżawił Żyd Leon Gintel.
I wojna światowa.
11 listopada 1914 roku do wsi wkroczyły pierwsze patrole kozackie, potem dotarły inne wojska. Według relacji chłopów na wieś podczas walk w 1915 roku spadły 23 pociski artyleryjskie. Spalono karczmę. W Tarnowcu stacjonowali żołnierze 33 dywizji i Czerwony Krzyż. We dworze księcia Sanguszki znajdowały się dwa szpitale: międzynarodowy i 33 dywizji. Odwrót Rosjan nastąpił 2 maja 1915 roku. Dziennikarz "Czasu" tak opisywał pozostałe po bitwie groby":" 
"przy drodze dworskiej gromadka krzyżów. Jest ich 15, stoją na grobach, kryjących zwłoki żołnierzy rosyjskich. W jednym tylko grobie spoczywa więcej ciał, w innych pojedynczo, jak świadczą umieszczone na krzyżach napisy. Wśród Rosjan pochowano też kapitana wojsk austriackich Karola Ercela, który zmarł od ran 16 grudnia z. r.""." 
Okres międzywojenny.
W 1919 roku zorganizowano szkołę w jednej izbie wynajętej początkowo w domu rodziny Kuciembów, a następnie Słowików. W 1930 na terenie podarowanym przez Romana Sanguszkę postawiono budynek szkolny. W 1934 w wyniku reformy samorządu wieś włączono do Gminy Gumniska.
W latach 1937–1939 wybudowano tzw. Dom Katolicki, który pełnił później funkcję kaplicy. Sanguszko ofiarował plac i drewno na budowę. Kamień węgielny wmurował w 1938 biskup Franciszek Lisowski. W uroczystościach brali udział m.in. starostwa tarnowski Syska oraz Zarząd Dóbr Księcia Sanguszki.
Podczas przepędzania bydła przez bród na rzece Biała 18 lipca 1938 utonął porwany przez nurt Andrzej Brożek, parobek Józefa Jasiaka.
II wojna światowa.
W grudniu 1939 Niemcy wybrali i wywieźli w nieznanym kierunku piętnastu Żydów z Tuchowa. Kilka miesięcy później, w rejonie wsi Tarnowiec przypadkowy rolnik odkrył w lesie zwłoki. Były to ciała zaginionych. Po zapłaceniu okupantowi łapówki, Żydzi mogli zidentyfikować i przewieźć ofiary na cmentarz w Tuchowie.
W czasie drugiej wojny światowej dowódcą miejscowego plutonu ZWZ-AK był p.Pyrek. W Domu Katolickim stacjonowało niemieckie wojsko. Pod koniec wojny okoliczna ludność pracowała przy budowie umocnień tzw. panzergrabów.
Współcześnie.
W styczniu 1953 przeniesiono z Rzędzina do Tarnowca Państwowy Ośrodek Maszynowy w skrócie POM. Świadczył on m.in. usługi remontowe ciągników dla terenu całego powiatu tarnowskiego. 9 grudnia 1980 erygowano w Tarnowcu parafię. W latach 1983–1990 wybudowano kościół parafialny. W latach 1975–1998 miejscowość położona była w województwie tarnowskim. Przez wieś przepływa potok Dębina. We wsi znajduje się zabytkowy cmentarz wojenny nr 180 z okresu I wojny światowej.

</doc>
<doc id="404448" url="https://pl.wikipedia.org/wiki?curid=404448" title="Tarnowiec (województwo opolskie)">
Tarnowiec (województwo opolskie)

Tarnowiec – wieś w Polsce położona w województwie opolskim, w powiecie brzeskim, w gminie Lubsza.
W latach 1975–1998 miejscowość położona była w województwie opolskim.

</doc>
<doc id="404449" url="https://pl.wikipedia.org/wiki?curid=404449" title="Tarnowiec (województwo podkarpackie)">
Tarnowiec (województwo podkarpackie)

Tarnowiec – wieś w Polsce położona w województwie podkarpackim, w powiecie jasielskim, siedziba gminy Tarnowiec. Wieś leży na wzniesieniu 268 m n.p.m. w dorzeczu Jasiołki, przy linii kolejowej 108 (Jasło 9 km – Jedlicze 6 km).
W latach 1975–1998 miejscowość położona była w województwie krośnieńskim.
Początki miejscowości.
W latach 1328–1333 miejscowość należała do rycerza Pełki, (w l. 1340–1350) – kasztelana sądeckiego, a od 1355 roku chorążego krakowskiego, który zapisał Tarnowiec córce Cudce, co potwierdził król w 1332 roku. Cudka była żoną Niemierzy z Gołczy. W roku 1536 dzierżawcą wsi był szlachcic Baltazar Dąbrowski z Siepietnicy. Jakub i Władysław Galowscy, poprzedni właściciele, opuścili wieś w 1591 roku z powodu zadłużenia. Po Baltazarze Dąbrowskim, wieś przeszła na jego córki: Annę Herburt i Zofię Stadnicką. Stadniccy herbu Szreniawa, zagorzali zwolennicy reformacji, założyli tu zbór kalwiński. Zadłużone dobra Herburtów i Stadnicich sukcesywnie od roku 1575 wykupywał chorąży halicki — Paweł Skotnicki herbu Bogoryia. W roku 1581 w rejestrze poborowym, Paweł Skotnicki był wymieniony jako właściciel.
W 1665 roku miejscowość stała się w połowie własnością Kuropatnickich, a w połowie Skotnickich. Właścicielami był też ród Pilińskich herbu Bełty. Ostatni z Kuropatnickich, Józef Ksawery, nie ożenił się i zmarł bezpotomnie. W 1833 roku majątkiem rządził Aleksander Piliński, po jego śmierci Stanisław – jego syn.
Sanktuarium Matki Bożej Zawierzenia w Tarnowcu.
Parafia Tarnowiec powstała na przełomie XIV i XV wieku. Przez pierwsze wieki nosiła ona wezwanie Trójcy Przenajświętszej. Jednak po wybudowaniu kolejnego kościoła w Tarnowcu, od 1600 roku parafia tytułuje się wezwaniem: Narodzenia Najświętszej Maryi Panny. W roku 1998 założono w Tarnowcu Kalwarię Nienarodzonych, poświęcił ją ks. bp Edward Białogłowski. Centrum sanktuarium stanowi kościół z Cudowną Figurą MB Zawierzenia, obok znajduje się Mała Kalwaria ze stacjami różańcowymi i Drogi krzyżowej, Źródełko Matki Bożej, Kalwaria Nienarodzonych oraz ogrody.
Cudowna Figura.
W Tarnowcu znajduje się cudowna figura Tarnowieckiej Matki Bożej Zawierzenia. Została ona wyrzeźbiona przez nieznanego artystę, na początku XV wieku. Jej szczególny kult rozpoczął się w Jaśle. Po pożarze w Jaśle zaborcy chcieli zlikwidować kult Matki Bożej i figurę oddać na przechowanie do zakrystii w Dukli. Ks. Walenty Karwowski, dziekan jasielski i proboszcz w Tarnowcu, nie wykonał polecenia władz austriackich, ukrywając figurę w Tarnowcu. Pod wpływem tego kapłana, w 1789 r. hrabina Katarzyna Kuropatnicka z Łętowskich, po śmierci męża Ewarysta Andrzeja Kurapatnickiego, właścicielka Tarnowca wniosła do Gubernium Lwowskiego przez konsystorz biskupi tarnowski podanie, w którym powołując się na zasługi swego ojca Stanisława Łętowskiego, dla dworu cesarskiego, prosiła by statua została sprzedana kościołowi w Tarnowcu. Po jej piśmie figurę wyceniono i wykupiono dla Tarnowca.
Jest to gotycka figura o wysokości 153 cm, rzeźbiona w drewnie lipowym przedstawia Maryję w pozycji stojącej, trzymającą w lewej ręce Dzieciątko Jezus, w prawej zaś berło. Dzieciątko trzyma również w prawej rączce berło, a w lewej jabłko. Postać Maryi okrywa płaszcz pozłacany z niebieskim podbiciem. U stóp Madonny trzej aniołowie zdają się unosić Ją w górę.
Koronowana została 8 września 1925 roku przez biskupa Karola Fischera.
Dwór Kuropatnickich.
Ewaryst Andrzej Kuropatnicki kasztelan buski, bełski, osobowość oświecenia: geograf i heraldyk, po ojcu odziedziczył dobra tarnowieckie i miał tu dwór, który był ważnym ośrodkiem oświeceniowym i życia kulturalnego w Galicji, gdzie wystawiano sztuki teatralne, słuchano występów kapel i bywali na nim znakomici artyści. Tu przechowywał zbiory biblioteki, którą wykupił od Jezuitów w Krośnie w ramach ratowania przed rosyjskim rabunkiem i spaleniem.
Dziedzic Tarnowca, Ewaryst Andrzej Kuropatnicki, był zwolennikiem konfederacji barskiej. Sprzyjali konfederacji dziedzice Jedlicza: Karniccy, Mniszchowie i okoliczna szlachta. Główną bazą zaopatrzeniową oddziałów konfederackich był Tarnowiec, gdzie gromadzono dostawy żywności, paszy, mundury i konie dla konfederatów. Oficerem zaopatrzeniowym był Józef Miączyński (1743–1793), przebywający często we dworach w Tarnowcu. Gościł również Tarnowiec i okoliczne dwory innych przywódców konfederacji: Bierzyńskiego, Drozda, Kazimierza Pułaskiego.
Kiedy najmłodszy syn, właściciela dworu Józef Ksawery Kuropatnicki, wyjeżdżał z Tarnowca do szkół, ojciec przekazał mu instrukcję wychowawczą, pt. "Krótkie napomnienie od kochającego ojca dane ukochanemu synowi... przy odjeździe na nauki do konwiktu rzeszowskiego Scholarum Piarum anno 1776". Wydał ją F. Majchrowicz w "Przyjacielu Szkoły" 1923, nr 19–20.
Ewaryst Andrzej Kuropatnicki zmarł 21 lutego 1788 roku w Tarnowcu i tu został pochowany w kościele parafialnym.
Gościła w dworze tym elita kultury okresu Młodej Polski. W dworze znajdują się malowidła ścienne autorstwa Witkacego. Pomimo upływu trzech lat od rozpoczęcia badań, nie zostały całkowicie odkryte.

</doc>
<doc id="404451" url="https://pl.wikipedia.org/wiki?curid=404451" title="Tarnowo (województwo kujawsko-pomorskie)">
Tarnowo (województwo kujawsko-pomorskie)

Tarnowo – wieś w Polsce, położona w województwie kujawsko-pomorskim, w powiecie inowrocławskim, w gminie Kruszwica.
Podział administracyjny.
W latach 1975–1998 miejscowość położona była w województwie bydgoskim.
Demografia.
Według Narodowego Spisu Powszechnego (III 2011 r.) wieś liczyła 140 mieszkańców. Jest 32. co do wielkości miejscowością gminy Kruszwica.

</doc>
<doc id="404452" url="https://pl.wikipedia.org/wiki?curid=404452" title="Tarnowo (województwo podlaskie)">
Tarnowo (województwo podlaskie)

Tarnowo – wieś w Polsce, położona w województwie podlaskim, w powiecie łomżyńskim, w gminie Miastkowo.
Wierni kościoła rzymskokatolickiego należą do parafii Matki Bożej Różańcowej w Miastkowie.
Historia.
Wieś szlachecka położona była w drugiej połowie XVI wieku w powiecie łomżyńskim ziemi łomżyńskiej. W latach 1921 – 1939 wieś i folwark leżał w województwie białostockim, w powiecie łomżyńskim, w gminie Miastkowo.
Według Powszechnego Spisu Ludności z 1921 roku zamieszkiwało:
Miejscowości należały do parafii rzymskokatolickiej w Miastkowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Miastkowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="404453" url="https://pl.wikipedia.org/wiki?curid=404453" title="Tarnowska Wola (województwo łódzkie)">
Tarnowska Wola (województwo łódzkie)

Tarnowska Wola – wieś w Polsce położona w województwie łódzkim, w powiecie tomaszowskim, w gminie Lubochnia.
W latach 1975–1998 miejscowość położona była w województwie piotrkowskim. Do 17 lipca 1986 w gminie Żelechlinek.
"Dzielnice".
Miejscowość oprócz swojej głównej części zawiera także dzielnice, które niegdyś zwyczajowo a także i urzędowo były postrzegane jako samodzielne miejscowości.

</doc>
<doc id="404454" url="https://pl.wikipedia.org/wiki?curid=404454" title="Tarnowska Wola (województwo podkarpackie)">
Tarnowska Wola (województwo podkarpackie)

Tarnowska Wola – wieś w Polsce położona w województwie podkarpackim, w powiecie tarnobrzeskim, w gminie Nowa Dęba.
Miejscowość położona przy drodze krajowej nr 9 łączącej Warszawę, Radom, Rzeszów i przejście graniczne w Medyce. Do Warszawy jest ok. 240 km, do Rzeszowa 60 km, do Krakowa 160 km. Od strony Rzeszowa wieś graniczy z miastem Nowa Dęba, od wschodu ze wsią Alfredówka, od zachodu ze wsią Rozalin, a od północy rozciąga się las Jedlicze, następną miejscowością przy drodze na Tarnobrzeg jest wieś Jadachy. Od strony pół. wsch. za kanałem melioracyjnym i rzeczką rozciąga się teren poligonu wojskowego.
Miejscowość jest siedzibą rzymskokatolickiej parafii Najświętszego Serca Pana Jezusa należącej do dekanatu Nowa Dęba w diecezji sandomierskiej.
W latach 1975–1998 miejscowość położona była w województwie tarnobrzeskim.
W olbrzymich kompleksach leśnych ok. 6 km od wsi znajduje się osada Buda Stalowska i rozległy obszar śródleśnych stawów (ok. 700 ha), mokradeł i podmokłych łąk pociętych wieloma rowami i kanałami, odprowadzającymi nadmiar wód do rzeki Dąbrówka, specjalnie w tym celu wykopanej. Na początku XX w. Tarnowscy zbudowali tutaj letnią siedzibę myśliwską, stylowy drewniany pałacyk zbudowany przez braci Konefałów, cieśli z Alfredówki. Założyli stawy, z których najstarszy zwany Starym Stawem powstał w 1908. Tereny te stanowią siedlisko 177 gatunków ptaków, w tym 85 gatunków ptaków wodnych i bagiennych. Do rzadkich okazów występujących na tym terenie należy bocian czarny, orlik krzykliwy, bielik. Projektuje się utworzenie rezerwatu ornitologicznego.
We wsi działa Szkoła Podstawowa im. Hrabiego Stanisława Tarnowskiego, jednostka ochotniczej straży pożarnej oraz Ludowy Zespół Sportowy.
Historia.
W "Przewodniku po Małopolsce" Stanisława Kłosa pod hasłem "Tarnowska Wola" czytamy:
"Wieś - pierwotna nazwa Ługi, powstała w 1782, ponownie lokowana przez Tarnowskich w 1802 otrzymała obecną nazwę. Kościół parafialny zbudowany w latach 1922- 28". Wieś powstała na obrzeżach lasu "Jedlicze", o którym Jan Długosz pisał, że w tym lesie znajdowały się barcie pszczół i łąki. Las, pozostałość Puszczy Sandomierskiej, wchodził w skład dóbr parafii miechocińskiej.
Pierwotna nazwa Ługi prawdopodobnie wywodzi się od potocznego słowa ług, czyli bagno, wieś powstała na terenie bagnistym, którego ślady przetrwały do dnia dzisiejszego od strony Nowej Dęby teren jest podmokły.
W historii powstania wsi występują dwie daty 1782 r. oraz ponowne lokowanie w 1802 r. Prawdopodobnie w 1782 r. hr. Tarnowski lokował osadę Ługi, w latach następnych wieś podupadła i w 1802 r. hr. Jan Jacek Tarnowski dokonał lokacji wsi ponownie zasiedlając ją osadnikami polskimi z innych puszczańskich wiosek. Wsi nadano obecną nazwę Tarnowska Wola. Podłożem ponownej lokacji były też naciski władz austriackich, które w celu utrwalenia swego panowania próbowały kolonizować te tereny ludnością niemiecką. Napływ kolonistów niemieckich zaczął się do Galicji w 1782 i ustał po śmierci Józefa II. Sprowadzani osadnicy nie zawsze byli rolnikami, dla niektórych brakło zabudowań, dlatego wielu przeniosło się w inne rejony. Jak podaje Rawski "w tarnobrzeskim i kolbuszowskim koloniści w 75% należeli do narodowości polskiej, reszta zaś rekrutowała się z Niemców i to katolików, którzy już w trzecim pokoleniu zapominali o swych korzeniach". Hr. Jan Jacek Tarnowski pomimo trudności kolonizował swe dobra ludnością polską ze wsi sąsiednich. Kłos w swym przewodniku wspomina o ponownej lokacji w 1802 r. Tarnowskiej Woli (Ługi), Rozalina (Biele) i Alfredówki (Ciosy).
W okresie międzywojennym wieś wchodziła w skład powiatu tarnobrzeskiego, który należał do województwa lwowskiego. Na przestrzeni dziejów wieś administracyjnie należała do województw: lwowskiego, rzeszowskiego, tarnobrzeskiego, podkarpackiego (1998).
Najbardziej okazałym budynkiem jest zbudowany w latach 20. XX wieku kościół parafialny pw. Najświętszego Serca Pana Jezusa. Jego architektura nawiązuje do różnych stylów, stąd eklektyczny charakter świątyni. Dzwony kościelne ufundowali mieszkańcy wsi, a budowę ołtarza głównego i ambonę sfinansowała jednostka wojskowa z Dęby.
Na pół. wsch. od wsi rozciągają się lasy zwane "Gęś". W 1927 r. powstał tu poligon wojskowy. Podczas okupacji niemieckiej służył armii "Południe" oraz oddziałom Afrika Korps gen. Erwina Rommla oraz 6 Armii gen. Fridricha Paulusa, poligon nosił nazwę "Lager Dęba". Po wycofaniu się Niemców poligon służył Armii Radzieckiej, a potem przejęło go Wojsko Polskie.

</doc>
<doc id="404455" url="https://pl.wikipedia.org/wiki?curid=404455" title="Tarnówek (województwo dolnośląskie)">
Tarnówek (województwo dolnośląskie)

Tarnówek – wieś w Polsce położona w województwie dolnośląskim, w powiecie polkowickim, w gminie Polkowice.
Podział administracyjny.
W latach 1975–1998 miejscowość położona była w województwie legnickim.
Środowisko naturalne.
Wieś znajduje się w obrębie mikroregionu Wzgórza Polkowickie, wchodzącego w skład mezoregionu Wzgórza Dalkowskie.
Zabytki.
Do wojewódzkiego rejestru zabytków wpisany jest:

</doc>
<doc id="404456" url="https://pl.wikipedia.org/wiki?curid=404456" title="Tarnówek (województwo mazowieckie)">
Tarnówek (województwo mazowieckie)

Tarnówek – wieś w Polsce położona w województwie mazowieckim, w powiecie lipskim, w gminie Sienno.
W latach 1975–1998 miejscowość położona była w województwie radomskim.
Wierni Kościoła rzymskokatolickiego należą do parafii św. Zygmunta w Siennie.

</doc>
<doc id="404457" url="https://pl.wikipedia.org/wiki?curid=404457" title="Tarnówka (województwo kujawsko-pomorskie)">
Tarnówka (województwo kujawsko-pomorskie)

Tarnówka – wieś w Polsce, położona w województwie kujawsko-pomorskim, w powiecie radziejowskim, w gminie Radziejów.
Podział administracyjny.
W latach 1975–1998 miejscowość położona była w województwie włocławskim.
Demografia.
Według Narodowego Spisu Powszechnego (III 2011 r.) liczyła 104 mieszkańców. Jest szesnastą co do wielkości miejscowością gminy Radziejów.

</doc>
<doc id="404458" url="https://pl.wikipedia.org/wiki?curid=404458" title="Tarnówka (województwo łódzkie)">
Tarnówka (województwo łódzkie)

Tarnówka – wieś w Polsce położona w województwie łódzkim, w powiecie zduńskowolskim, w gminie Szadek.
W latach 1975–1998 miejscowość położona była w województwie sieradzkim.
Zobacz też: Tarnówka

</doc>
<doc id="404459" url="https://pl.wikipedia.org/wiki?curid=404459" title="Tarnówko (województwo kujawsko-pomorskie)">
Tarnówko (województwo kujawsko-pomorskie)

Tarnówko – wieś w Polsce, położona w województwie kujawsko-pomorskim, w powiecie inowrocławskim, w gminie Kruszwica.
Podział administracyjny.
W latach 1975–1998 miejscowość położona była w województwie bydgoskim.
Demografia.
Według Narodowego Spisu Powszechnego (III 2011 r.) wieś liczyła 252 mieszkańców. Jest, wespół ze wsią Chełmiczki (252 mieszkańców), czternastą co do wielkości miejscowością gminy Kruszwica.

</doc>
<doc id="404460" url="https://pl.wikipedia.org/wiki?curid=404460" title="Tarnówko (województwo wielkopolskie)">
Tarnówko (województwo wielkopolskie)

Tarnówko – wieś w Polsce położona w województwie wielkopolskim, w powiecie czarnkowsko-trzcianeckim, w gminie Połajewo na wschodnim skraju Puszczy Noteckiej.
W latach 1975–1998 miejscowość położona była w województwie pilskim.
Pierwsza wzmianka o miejscowości pochodzi z 1448. Była wtedy częścią dóbr czarnkowskich. W wieku XIX wieś została odkupiona od Bolesława Wolskiego przez państwo pruskie i była zasiedlana niemieckimi kolonizatorami. Pamiątką tego jest znajdujący się na północno-wschodnim krańcu wsi kościół pw. Matki Bożej Szkaplerznej zbudowany w stylu neogotyckim w latach 1907–1909.

</doc>
<doc id="404461" url="https://pl.wikipedia.org/wiki?curid=404461" title="Tarnów (województwo dolnośląskie)">
Tarnów (województwo dolnośląskie)

Tarnów (niem. "Tarnau") – wieś w Polsce położona w województwie dolnośląskim, w powiecie ząbkowickim, w gminie Ząbkowice Śląskie.
Podział administracyjny.
W latach 1975–1998 miejscowość położona była w województwie wałbrzyskim.
Demografia.
Według Narodowego Spisu Powszechnego liczył (III 2011 r.) 642 mieszkańców. Jest czwartą co do wielkości miejscowością gminy Ząbkowice Śląskie.
Nazwa.
Pierwsze zapisy historyczne o wsi pochodzą już z wieku XIII. Wzmiankowana jest po raz pierwszy w łacińskim dokumencie z 1250 roku wydanym przez papieża Innocentego IV w Lyonie gdzie zanotowana została w zlatynizowanej, staropolskiej formie "„Tarnava”".
Zabytki.
Do wojewódzkiego rejestru zabytków wpisane są:

</doc>
<doc id="404462" url="https://pl.wikipedia.org/wiki?curid=404462" title="Tarnów (województwo lubelskie)">
Tarnów (województwo lubelskie)

Tarnów – wieś w Polsce położona w województwie lubelskim, w powiecie chełmskim, w gminie Wierzbica.
Wierni Kościoła rzymskokatolickiego należą do parafii św. Stanisława w Wereszczynie.
W latach 1975–1998 miejscowość położona była w województwie chełmskim. Integralną częścią Tarnowa jest "Stawek". Według Narodowego Spisu Powszechnego (III 2011 r.) liczyła 95 mieszkańców i była piętnastą co do wielkości miejscowością gminy Wierzbica.
Historia.
Cerkiew parafialną erygował tu Maksymilian Andrzej Fredro, kasztelan lwowski, dziedzic Tarnowa. W roku 1646 według Słownika została oblatowana. 
W połowie XIX w. właścicielami dworu w Tarnowie był Aleksander Hempel i Maria z Bogdanowiczów. Pod koniec lat 1860., w dworze rodziny Hemplów gościł Oskar Kolberg.
Tarnów II połowy XIX został opisany jako wieś, folwark i dobra tej nazwy w powiecie chełmskim (1867–1975), gminie Olchowiec, parafii Wereszczyn. Wieś położona 21 wiorst na północ od Chełma oraz 7 wiorst na wschód od Wereszczyna, na wzgórzach otaczających błotnistą dolinę, stanowiącą dno opadłego niedawno jeziora, którego pozostałości (jak opisuje Słownik) jeszcze w wieku XIX istnieją. Wody odchodzą z doliny do rzeki Uherki. Naprzeciw Tarnowa od południowy zachód leży Tarnowska Wola. Wieś Tarnów posiadała w 1892 roku 48 osad także cerkiew parafialną drewnianą. Do folwarku Tarnów należy wówczas młyn wodny, cegielnia, piec wapienny. Według spisu miast, wsi, osad Królestwa Polskiego w 1827 roku było tu 46 domów i 343 mieszkańców. 
Dobra Tarnów w roku 1871 składały się z folwarków: Tarnów i Wólka Tarnowska, rozległe wówczas na 3637 mórg. Wskutek częściowych odprzedaży, w r. 1875 fol. Tarnów miał tylko mórg 1067. Wieś Tarnów w tym okresie posiadała osad 43, z gruntem mórg 1151, natomiast Wola alias Wólka Tarnowska osad 64, z gruntem mórg 1619, wieś Hatyska osady 2 z gruntem mórg 46. Na rozparcelowanym obszarze majątku powstał folwark Aleksandrówka z gruntem 265 mórg i kolonie, mające od 25 do 45 mórg obszaru. 
Po licytacji dóbr tarnowskich w 1875 r., zostały one przejęte przez Towarzystwo Kredytowe Ziemskie w Lublinie, a następnie w 1878 odsprzedane Walerianowi Surawskiemu.
W maju 1942 Niemcy spacyfikowali wieś. Za pomoc partyzantom i ukrywającym się Żydom, zamordowali 40 osób.

</doc>
<doc id="404463" url="https://pl.wikipedia.org/wiki?curid=404463" title="Tarnów (województwo mazowieckie)">
Tarnów (województwo mazowieckie)

Tarnów – wieś w Polsce położona w województwie mazowieckim, w powiecie garwolińskim, w gminie Wilga.
Historia.
Wzmiankowana w XIV w., od XV w. siedziba mazowieckiej rodziny szlacheckiej Tarnowskich, w drugiej połowie XVI wieku znajdowała się w granicach powiatu garwolińskigo ziemi czerskiej województwa mazowieckiego. Od 9 do 11 sierpnia 1944 wieś była miejscem przeprawy przez Wisłę na przyczółek warecko-magnuszewski żołnierzy 1 polskiej brygady pancernej im. Bohaterów Westerplatte. W latach 1975–1998 miejscowość położona była w województwie siedleckim.
Wierni Kościoła rzymskokatolickiego należą do parafii św. Jadwigi Śląskiej w Samogoszczy.
"Votum Aleksa".
Na terenie wsi znajduje się "Votum Aleksa", drewniany budynek w formie kaplicy z dzwonnicą, zaprojektowany przez architektów Martę i Lecha Rowińskich. Budynek posiada drewnianą konstrukcję posadowioną na płycie żelbetowej. Dwuspadową, bezokienną bryłę pokrywają nieregularne, poziome linie kolejnych warstw wióra osikowego, a jedna ze ścian jest w całości przeszklona.
Wbrew obiegowej opinii budynek nie jest konsekrowany, więc z punktu widzenia kościołów chrześcijańskich nie może być uznany za kościół czy kaplicę, co swoim stanowisku z kwietnia 2020 r. potwierdził biskup siedlecki Kazimierz Gurda.
Z uwagi na swoje walory architektoniczne, budynek nominownany był do następujących nagród:
W grudniu 2022 mazowiecki wojewódzki konserwator zabytków zapowiedział wpisanie budynku do rejestru zabytków, co uczyniłoby go najmłodszym zabytkiem w Polsce.
Zobacz też.
Tarnów

</doc>
<doc id="404464" url="https://pl.wikipedia.org/wiki?curid=404464" title="Tartak (Studzianki-Kolonia)">
Tartak (Studzianki-Kolonia)

Tartak – część kolonii Studzianki-Kolonia, w Polsce, w województwie lubelskim, w powiecie kraśnickim, w gminie Zakrzówek.
W latach 1975–1998 miejscowość położona była w województwie lubelskim.

</doc>
<doc id="404465" url="https://pl.wikipedia.org/wiki?curid=404465" title="Tartak (powiat suwalski)">
Tartak (powiat suwalski)

Tartak – wieś w Polsce położona w województwie podlaskim, w powiecie suwalskim, w gminie Suwałki.
Do 1954 roku miejscowość była siedzibą gminy Huta. W latach 1975–1998 miejscowość położona była w województwie suwalskim.
Wierni kościoła rzymskokatolickiego należą do parafii Niepokalanego Poczęcia Najświętszej Maryi Panny w Wigrach.

</doc>
<doc id="404466" url="https://pl.wikipedia.org/wiki?curid=404466" title="Tatary (województwo mazowieckie)">
Tatary (województwo mazowieckie)

Tatary – wieś w Polsce położona w województwie mazowieckim, w powiecie ostrołęckim, w gminie Kadzidło. Leży nad Rozogą dopływem Narwi.
Wierni kościoła rzymskokatolickiego należą do parafii Parafia pw. Ducha Świętego w Kadzidle.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Nasiadki (od 1931 w gminie Kadzidło).
Według Powszechnego Spisu Ludności z 1921 roku wieś zamieszkiwało 256 osób, 247 było wyznania rzymskokatolickiego a 9 mariawickiego. Jednocześnie wszyscy mieszkańcy zadeklarowali polską przynależność narodową. Były tu 44 budynki mieszkalne. Miejscowość należała do parafii rzymskokatolickiej w Kadzidle. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w Kadzidle.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="404467" url="https://pl.wikipedia.org/wiki?curid=404467" title="Tatary (województwo podlaskie)">
Tatary (województwo podlaskie)

Tatary – wieś w Polsce położona w województwie podlaskim, w powiecie białostockim, w gminie Tykocin.
W latach 1975–1998 miejscowość położona była w województwie białostockim.
Wierni kościoła rzymskokatolickiego należą do parafii Narodzenia Najświętszej Maryi Panny w Krypnie.

</doc>
<doc id="404468" url="https://pl.wikipedia.org/wiki?curid=404468" title="Tatary (powiat nidzicki)">
Tatary (powiat nidzicki)

Tatary (do 1945 r. niem. "Berghof") – wieś w Polsce położona w województwie warmińsko-mazurskim, w powiecie nidzickim, w gminie Nidzica. W latach 1975–1998 miejscowość położona była w województwie olsztyńskim.
Na terenie wsi znajduje się głaz narzutowy "Tatarski Kamień", mający 6,5 m długości, 4 m szerokości i 2,1 m wysokości w części nadziemnej. Jest on pomnikiem przyrody nieożywionej.
Historia.
W 1871 r. było to wybudowanie (osada, kolonia) Nidzicy, znajdowały się tu dwa budynki mieszkalne z 29 mieszkańcami. W 1974 r. była to wieś sołecka, należąca do gminy Nidzica. Do sołectwa należała wieś Tatary oraz kolonia Podgórzyn.
Zobacz też: Tatary

</doc>
<doc id="404469" url="https://pl.wikipedia.org/wiki?curid=404469" title="Tatary (województwo wielkopolskie)">
Tatary (województwo wielkopolskie)

Tatary – wieś w Polsce położona w województwie wielkopolskim, w powiecie krotoszyńskim, w gminie Koźmin Wielkopolski.
W latach 1975–1998 miejscowość położona była w województwie kaliskim.
Zobacz też: Tatary 

</doc>
<doc id="404470" url="https://pl.wikipedia.org/wiki?curid=404470" title="Tchórzew (województwo lubelskie)">
Tchórzew (województwo lubelskie)

Tchórzew – wieś w Polsce położona w województwie lubelskim, w powiecie radzyńskim, w gminie Borki nad rzeką Tyśmienicą.
W latach 1975–1998 miejscowość położona była w województwie lubelskim.
Wieś stanowi sołectwo gminy Borki.
Część wiernych Kościoła rzymskokatolickiego należy do parafii Najświętszej Maryi Panny Wspomożycielki Wiernych w Borkach a pozostali należą do parafii Wniebowzięcia Najświętszej Maryi Panny w Kocku.
Historia.
Wieś szlachecka z początków XV wieku, notowana w roku 1409 jako Thchorzow. Działy ziemskie należały w owym czasie do rozlicznej drobnej szlachty i tak w latach 1409–1417 był tu Paweł z Tchórzewa, w 1415-6 Adam z Tchórzewa, w 1416 Stanisław z Tchórzewa. Z kolei w latach 1416–1426 Wojas-Wojsław z Tchórzewa a 1420 Piotr z Tchórzewa i inni. W początkach wieku XVI mieszka tu szlachta bez kmieci, co potwierdza rejestr poborowy z lat 1531–1533.
Wieś wraz z folwarkiem wchodziła w skład klucza kockiego księżnej Anny Jabłonowskiej. 

</doc>
<doc id="404471" url="https://pl.wikipedia.org/wiki?curid=404471" title="Tchórzew (województwo mazowieckie)">
Tchórzew (województwo mazowieckie)

Tchórzew – wieś w Polsce położona w województwie mazowieckim, w powiecie siedleckim, w gminie Zbuczyn.
W latach 1975–1998 miejscowość położona była w województwie siedleckim.
Wierni Kościoła rzymskokatolickiego należą do parafii św. Stanisława i Aniołów Stróżów w Zbuczynie.

</doc>
<doc id="404472" url="https://pl.wikipedia.org/wiki?curid=404472" title="Teklinów (województwo łódzkie)">
Teklinów (województwo łódzkie)

Teklinów – wieś w Polsce położona w województwie łódzkim, w powiecie wieruszowskim, w gminie Wieruszów.
W latach 1975–1998 miejscowość położona była w województwie kaliskim.

</doc>
<doc id="404473" url="https://pl.wikipedia.org/wiki?curid=404473" title="Teklinów (województwo śląskie)">
Teklinów (województwo śląskie)

Teklinów – wieś w Polsce, położona w województwie śląskim, w powiecie częstochowskim, w gminie Kruszyna.
W latach 1975–1998 wieś położona była w województwie częstochowskim.
Od 2007 r. działa w Teklinowie Stowarzyszenie Wspólne Działanie Miejscowości Teklinów i Pieńki Szczepockie.

</doc>
<doc id="404474" url="https://pl.wikipedia.org/wiki?curid=404474" title="Teklin (województwo lubelskie)">
Teklin (województwo lubelskie)

Teklin – wieś w Polsce położona w województwie lubelskim, w powiecie lubelskim, w gminie Krzczonów.
W latach 1975–1998 miejscowość położona była w województwie lubelskim.
Wieś stanowi sołectwo gminy Krzczonów. Według Narodowego Spisu Powszechnego z roku 2011 wieś liczyła 94 mieszkańców.

</doc>
<doc id="404476" url="https://pl.wikipedia.org/wiki?curid=404476" title="Teodorówka (województwo mazowieckie)">
Teodorówka (województwo mazowieckie)

Teodorówka – wieś w Polsce położona w województwie mazowieckim, w powiecie grójeckim, w gminie Pniewy. Leży w dolinie rzeki Jeziorki.
W latach 1975–1998 miejscowość położona była w województwie radomskim.

</doc>
<doc id="404477" url="https://pl.wikipedia.org/wiki?curid=404477" title="Teodorówka (województwo podkarpackie)">
Teodorówka (województwo podkarpackie)

Teodorówka – wieś w Polsce w województwie podkarpackim, w powiecie krośnieńskim, w gminie Dukla. Leży przy bocznej drodze z Dukli do Nowego Żmigrodu i Gorlic.
W latach 1975–1998 miejscowość położona była w województwie krośnieńskim.
Historia.
Po raz pierwszy wieś wymieniana jest w dokumencie wydanym w dniu 17 sierpnia 1366 roku przez Kazimierza Wielkiego. Wystawiony we Włodzimierzu dokument zatwierdzał podział majątku kanclerza Janusza (Suchywilka) i darowanie części majątku swym bratankom. Dobrami Kanclerza podzielili się Janusz, Piotr i Mikołaj - synowie Jakuba Cztana z Kobylan.
Prawdopodobnie pierwotnie zwała się "Przedmieście Wyżne". Pod tą nazwą przeszła pod koniec XVI w. w ręce Bolikowskiego i dzierżawił ją Jakub Warszycki a potem władał nią Jan Męciński i tak przeszła na własność rodziny Męcińskich, do których należała wówczas Dukla. Obecna nazwa miejscowości pochodzi od imienia córki Jana Męcińskiego - Teodory.
W 1944 r., w czasie operacji dukielsko-preszowskiej, Teodorówka znalazła się na odcinku najkrwawszych zmagań wojennych. W dniu 23 września 1944 r. Armia Radziecka nacierając, wkroczyła do Teodorówki.
Turystyka.
We wsi, na zboczach Wzgórza Franków (534 m n.p.m.), działa chatka studencka prowadzona przez SKPB Warszawa. Z domu rozciąga się malowniczy widok na Cergową (716 m n.p.m.). Latem chatka jest otwarta dla turystów w lipcu i sierpniu, w pozostałych terminach po uzgodnieniu. Zimą w pobliżu domu można korzystać w wyciągów narciarskich na stokach Chyrowej.
Do Teodorówki można zejść ze szlaku żółtego wiodącego grzbietem Chyrowej.
Przez wieś przebiega też czerwony szlak rowerowy długości 37 km rozpoczynający i kończący się w Dukli:
 Dukla – Iwla – Chyrowa – Mszana – Trzciana – Lipowica – Dukla

</doc>
<doc id="404478" url="https://pl.wikipedia.org/wiki?curid=404478" title="Teodorów (powiat oławski)">
Teodorów (powiat oławski)

Teodorów – osada w Polsce położona w województwie dolnośląskim, w powiecie oławskim, w gminie Domaniów.
Podział administracyjny.
W latach 1975–1998 miejscowość położona była w województwie wrocławskim.

</doc>
<doc id="404479" url="https://pl.wikipedia.org/wiki?curid=404479" title="Teodorów (województwo lubelskie)">
Teodorów (województwo lubelskie)

Teodorów – wieś w Polsce położona w województwie lubelskim, w powiecie łukowskim, w gminie Krzywda.
W latach 1975–1998 miejscowość położona była w województwie siedleckim.
Wierni Kościoła rzymskokatolickiego należą do parafii św. Antoniego Padewskiego w Wandowie.

</doc>
<doc id="404480" url="https://pl.wikipedia.org/wiki?curid=404480" title="Teodorów (województwo świętokrzyskie)">
Teodorów (województwo świętokrzyskie)

Teodorów – wieś w Polsce, położona w województwie świętokrzyskim, w powiecie pińczowskim, w gminie Działoszyce.
W latach 1975–1998 miejscowość położona była w województwie kieleckim.

</doc>
<doc id="404481" url="https://pl.wikipedia.org/wiki?curid=404481" title="Teodorów (województwo wielkopolskie)">
Teodorów (województwo wielkopolskie)

Teodorów – wieś w Polsce położona w województwie wielkopolskim, w powiecie kaliskim, w gminie Mycielin.
W latach 1975–1998 miejscowość położona była w województwie kaliskim.
Zobacz też: Teodorów

</doc>
<doc id="404482" url="https://pl.wikipedia.org/wiki?curid=404482" title="Teofilów (gmina Drużbice)">
Teofilów (gmina Drużbice)

Teofilów – wieś w Polsce położona w województwie łódzkim, w powiecie bełchatowskim, w gminie Drużbice.
Powstał w XIX wieku jako kolonia. W drugiej połowie XIX wieku składał się z 17 domostw. Mieszkało tam wówczas 149 osób.
W latach 1975–1998 miejscowość położona była w województwie piotrkowskim.
Zobacz też: Teofilów, Teofilówka

</doc>
<doc id="404483" url="https://pl.wikipedia.org/wiki?curid=404483" title="Teofilów (województwo świętokrzyskie)">
Teofilów (województwo świętokrzyskie)

Teofilów – wieś w Polsce położona w województwie świętokrzyskim, w powiecie opatowskim, w gminie Tarłów.
W latach 1975–1998 miejscowość położona była w województwie tarnobrzeskim.
Historia.
Na początku XIX wieku w miejscu obecnej wsi znajdował się folwark należący do dóbr ziemskich Brzozowa. W 1893 roku w Teofilowie były 3 domy i 18 mieszkańców. Obszar folwarku wynosił 220 mórg. W 1903 r. folwark został rozparcelowany przez Zuzannę z Nowakowskich Witkowską, dziedziczkę Brzozowej. Po rozparcelowaniu powstała osada Teofilów kolonia.
W 1921 roku wieś należała do gminy Julianów. Według spisu powszechnego z roku 1921 w Teofilowie były 42 budynki mieszkalne i 252 mieszkańców, w tym 130 mężczyzn i 122 kobiety. Wszyscy mieszkańcy byli wyznania rzymskokatolickiego.
1 kwietnia 1944 r. do Teofilowa dotarł oddział Narodowych Sił Zbrojnych pod dowództwem por. Kazimierza Załęskiego ps. Bończa. W odwecie za przejście całego oddziału tej formacji w Teofilowie do Armii Ludowej, żołnierze NSZ przystąpili do aresztowań mężczyzn. Zaatakowani przez oddziały AL żołnierze NSZ wycofali ze wsi, pozostawiając zatrzymanych chłopów.
Na początku czerwca 1944 r. w lasach pomiędzy wsiami Teofilów, Duranów a leśnictwem Skałecznica samoloty alianckie dokonały zrzutów broni. Do oddziałów partyzanckich trafiło około 4 karabinów maszynowych, 36 pistoletów maszynowych, 5 granatników Piat, 40 pistoletów rewolwerowych, 50 granatów obronnych, 50 granatów gamon oraz radiostacja.
5 marca 1902 r. dekretem władzy duchownej, połowa wsi Teofilów została odłączona od rzymskokatolickiej parafii pw. św. Wojciecha Biskupa i Męczennika w Glinianach i przyłączona do parafii pw. Zaślubin Najświętszej Maryi Panny w Rudzie Kościelnej. W 2006 r. ukończono budowę pięciokilometrowej betonowej drogi łączącej Teofilów z Glinianami.
W Teofilowie znajduje się murowany dom z ok. 1935 r. wymieniony w rejestrze zabytków województwa tarnobrzeskiego.
W okresie PRL-u funkcjonował w Teofilowie punkt biblioteczny Gminnej Biblioteki Publicznej w Tarłowie.
W centrum wsi, tuż przy drodze, rośnie liczący około 400 lat dąb – pomnik przyrody.
9 września 2011 zarejestrowano Stowarzyszenie Rozwoju Wsi Duranów, Teofilów.

</doc>
<doc id="404484" url="https://pl.wikipedia.org/wiki?curid=404484" title="Teresin (województwo małopolskie)">
Teresin (województwo małopolskie)

Teresin – wieś w Polsce położona w województwie małopolskim, w powiecie proszowickim, w gminie Proszowice.
Historia.
W latach 1975–1998 miejscowość położona była w województwie krakowskim.
Geneza nazwy.
Według legendy nazwa Teresin pochodzi od imienia służącej miejscowego szlachcica, Teresy. Szlachcic ten przegrał w karty połowę swojej wsi i ową służącą. Nowa wieś została nazwana Teresinem.

</doc>
<doc id="404485" url="https://pl.wikipedia.org/wiki?curid=404485" title="Teresin (wieś w województwie wielkopolskim)">
Teresin (wieś w województwie wielkopolskim)

Teresin (niem. "Theresia") – wieś w Polsce położona w województwie wielkopolskim, w powiecie czarnkowsko-trzcianeckim, w gminie Trzcianka.
Wieś, otoczona lasami, polami oraz rzeczkami, jest położona około 4 km na południowy wschód od Trzcianki, 2 km od drogi wojewódzkiej nr 178.
Według legendy pewien hrabia miał trzy córki: Radolinę, Szarlottę i Teresę. Gdy wszystkie dorosły, otrzymały od ojca po majątku. Radolinie przypadła ziemia nadnotecka, na której powstał Radolin. Szarlotta stała się właścicielką terenów nad jeziorem Moczytko, gdzie znajduje się Osiniec. Z kolei Teresa dostała ziemię, na której powstał Teresin.
W 1772 roku wieś przypadła Prusom. W latach 1807-1815 należała do Księstwa Warszawskiego, a od 1815 do 1945 znów do Królestwa Prus. Po przesiedleniu ludności niemieckiej, zamieszkana przez Polaków z województwa poznańskiego, Kresów oraz przez Łemków.
W latach 1975–1998 miejscowość położona była w województwie pilskim.
W Teresinie nie ma zabytków, lecz do obiektów historycznych można zaliczyć:
Dzwonnica dawniej ostrzegała przed kataklizmami, a po I wojnie światowej stała się obiektem upamiętniającym poległych niemieckich żołnierzy. Poległych w wojnie 1914-1918 żołnierzy niemieckich i polskich z tych terenów upamiętnia również głaz znajdujący się 200 metrów za wsią. W pobliżu głazu rosną stare dęby.
Przez Teresin przebiegają szlaki turystyczne:

</doc>
<doc id="404486" url="https://pl.wikipedia.org/wiki?curid=404486" title="Terespol (województwo wielkopolskie)">
Terespol (województwo wielkopolskie)

Terespol – wieś w Polsce położona w województwie wielkopolskim, w powiecie grodziskim, w gminie Rakoniewice.
W latach 1975–1998 miejscowość położona była w województwie poznańskim.
W okresie Wielkiego Księstwa Poznańskiego (1815-1848) miejscowość wzmiankowana jako kolonia Terespol należała do wsi większych w ówczesnym powiecie babimojskim rejencji poznańskiej. Kolonia Terespol należała do rakoniewickiego okręgu policyjnego tego powiatu i stanowiła część majątku Rakoniewice, który należał wówczas do Czarneckiego. Według spisu urzędowego z 1837 roku kolonia Terespol liczyła 136 mieszkańców, którzy zamieszkiwali 36 dymów (domostw).

</doc>
<doc id="404487" url="https://pl.wikipedia.org/wiki?curid=404487" title="Tobolice (województwo łódzkie)">
Tobolice (województwo łódzkie)

Tobolice – wieś w Polsce położona w województwie łódzkim, w powiecie poddębickim, w gminie Dalików.
W latach 1975–1998 miejscowość położona była w województwie sieradzkim.
W Tobolicach zachował się dwór (Dworek Kurczewskich). Aktualnie jest opuszczony i zrujnowany.

</doc>
<doc id="404488" url="https://pl.wikipedia.org/wiki?curid=404488" title="Tobolice (województwo mazowieckie)">
Tobolice (województwo mazowieckie)

Tobolice – wieś w Polsce położona w województwie mazowieckim, w powiecie ostrołęckim, w gminie Rzekuń.
Dawniej Kaczyny-Tobolice.
Wierni kościoła rzymskokatolickiego należą do parafii Najświętszego Serca Pana Jezusa w Rzekuniu.
Historia.
W latach 1921–1939 wieś leżała w województwie białostockim, w powiecie łomżyńskim, w gminie Rzekuń.
Według Powszechnego Spisu Ludności z 1921 roku wieś zamieszkiwały 164 osoby, 152 było wyznania rzymskokatolickiego, 12 mojżeszowego. Jednocześnie 152 mieszkańców zadeklarowało polską przynależność narodową a 12 żydowską. Było tu 25 budynków mieszkalnych. Miejscowość należała do parafii rzymskokatolickiej w m. Rzekuń. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Rzekuniach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Scharfenwiese "Regierungsbezirk Zichenau ("rejencji ciechanowskiej) III Rzeszy. W latach 1975–1998 miejscowość administracyjnie należała do województwa ostrołęckiego.

</doc>
<doc id="404489" url="https://pl.wikipedia.org/wiki?curid=404489" title="Tokary (województwo dolnośląskie)">
Tokary (województwo dolnośląskie)

Tokary – wieś w Polsce położona w województwie dolnośląskim, w powiecie wrocławskim, w gminie Długołęka.
Podział administracyjny.
W latach 1975–1998 miejscowość położona była w województwie wrocławskim.
Nazwa.
Według niemieckiego językoznawcy Heinricha Adamy’ego nazwa pochodzi od polskiej nazwy na czynność "toczenia" jaką wykonuje tokarz. W swoim dziele o nazwach miejscowych na Śląsku wydanym w 1888 roku we Wrocławiu wymienia jako najwcześniej zanotowaną nazwę miejscowości "Tokarz" podając jej znaczenie "Drechslerdorf" czyli po polsku "Wieś tokarzy". Pierwotna nazwa została później przez Niemców zgermanizowana na "Dockern" i utraciła swoje znaczenie.
Polską nazwę "Tokary" oraz zgermanizowaną "Dockern" wymienia w 1896 roku śląski pisarz Konstanty Damrot w książce o nazewnictwie miejscowym na Śląsku. Damrot w swojej książce wymienia również zapisy w historycznych dokumentach z 1288 roku "Tokar" oraz z 1292 roku "Tockar".

</doc>
<doc id="404490" url="https://pl.wikipedia.org/wiki?curid=404490" title="Tokary (województwo lubelskie)">
Tokary (województwo lubelskie)

Tokary – wieś w Polsce położona w województwie lubelskim, w powiecie biłgorajskim, w gminie Turobin.
W latach 1975–1998 miejscowość położona była w województwie zamojskim.
Wieś stanowi sołectwo gminy Turobin.

</doc>
<doc id="404491" url="https://pl.wikipedia.org/wiki?curid=404491" title="Tokary (województwo mazowieckie)">
Tokary (województwo mazowieckie)

Tokary – wieś w Polsce położona w województwie mazowieckim, w powiecie siedleckim, w gminie Korczew nad Toczną.
16 lutego 1906 w Tokarach urodził się kpt. Władysław Łukasiuk ps. „Młot”.
W latach 1975–1998 miejscowość położona była w województwie siedleckim.
W miejscowości działa jednostka ochotniczej straży pożarnej założona w 1916 roku.
11 czerwca 2021 odsłonięto tablicę upamiętniającą Władysława Łukasiuka. Inicjatorem było Stowarzyszenie Historyczne im. 11 Grupy Operacyjnej NSZ z Płocka.

</doc>
<doc id="404492" url="https://pl.wikipedia.org/wiki?curid=404492" title="Tokary (województwo opolskie)">
Tokary (województwo opolskie)

Tokary – wieś w Polsce położony w województwie opolskim, w powiecie oleskim, w gminie Praszka. Miejscowość wchodzi w skład sołectwa Strojec.
W latach 1975–1998 miejscowość położona była w województwie częstochowskim.

</doc>
<doc id="404493" url="https://pl.wikipedia.org/wiki?curid=404493" title="Tokary (województwo podlaskie)">
Tokary (województwo podlaskie)

Tokary – wieś w Polsce położona w województwie podlaskim, w powiecie siemiatyckim, w gminie Mielnik.
Tokary stanowi zachodnią część przedwojennej wsi Tokary, przedzieloną granicą państwową po II wojnie światowej. Wschodnią część stanowi wieś Tokary.
W Tokarach znajdują się rzymskokatolicka parafia Podwyższenia Krzyża Świętego w Tokarach (dekanat Siemiatycze) oraz dawny budynek szkoły podstawowej (obecnie świetlica). Miejscowość jest również siedzibą prawosławnej parafii Ikony Matki Bożej „Wszystkich Strapionych Radość” (cerkiew parafialna znajduje się w pobliskiej Koterce).
Historia.
Wieś królewska położona była w końcu XVIII wieku w powiecie brzeskolitewskim województwa brzeskolitewskiego. 
W okresie międzywojennym wieś należała do gminy Wysokie Litewskie w województwie poleskim.
Po II wojnie światowej wieś została przedzielona granicą państwową na część polską i białoruską.
W latach 1975–1998 miejscowość położona była w województwie białostockim. 
W Tokarach stacjonowała strażnica WOP.
Urodzeni w Tokarach.
Usiewaład Ihnatouski (1881–1931) – białoruski działacz narodowy, pierwszy przewodniczący Akademii Nauk Białoruskiej SRR
Inne.
Wieś graniczy z Białorusią. 
Sąsiadujące miejscowości to: Wilanowo, Klukowicze oraz Koterka.

</doc>
<doc id="404494" url="https://pl.wikipedia.org/wiki?curid=404494" title="Tokary (województwo pomorskie)">
Tokary (województwo pomorskie)

Tokary (dodatkowa nazwa w j. kaszub. Tokarë) – wieś kaszubska w Polsce, położona w województwie pomorskim, w powiecie kartuskim, w gminie Przodkowo, 1,8 km na zachód od drogi krajowej nr 20 ze Stargardu do Gdyni. We wsi znajduje się jednostka Ochotniczej Straży Pożarnej założona w 1932 roku przez Franciszka Rzepkę, Jana Brylowskiego i Jana Zabłońskiego.
Prywatna wieś szlachecka położona była w drugiej połowie XVI wieku w powiecie gdańskim województwa pomorskiego. W latach 1975–1998 miejscowość położona była w województwie gdańskim.

</doc>
<doc id="404495" url="https://pl.wikipedia.org/wiki?curid=404495" title="Konstal NGd99">
Konstal NGd99



</doc>
<doc id="404496" url="https://pl.wikipedia.org/wiki?curid=404496" title="Tokary (województwo zachodniopomorskie)">
Tokary (województwo zachodniopomorskie)

Tokary (niem.: "Deutschrode") - wieś w Polsce położona w województwie zachodniopomorskim, w powiecie sławieńskim, w gminie Sławno.
Według danych z 1 stycznia 2011 roku wieś liczyła 69 mieszkańców. 
W latach 1975–1998 miejscowość położona była w województwie słupskim.

</doc>
<doc id="404497" url="https://pl.wikipedia.org/wiki?curid=404497" title="Toki (powiat siedlecki)">
Toki (powiat siedlecki)

Toki – wieś w Polsce położona w województwie mazowieckim, w powiecie siedleckim, w gminie Wodynie.
Wierni Kościoła rzymskokatolickiego należą do parafii Świętych Apostołów Piotra i Pawła w Wodyniach.
W latach 1975–1998 miejscowość położona była w województwie siedleckim.

</doc>
<doc id="404498" url="https://pl.wikipedia.org/wiki?curid=404498" title="Toki (województwo podkarpackie)">
Toki (województwo podkarpackie)

Toki – wieś w Polsce położona w województwie podkarpackim, w powiecie jasielskim, w gminie Nowy Żmigród.
W latach 1975–1998 miejscowość położona była w województwie krośnieńskim.
Przez Toki przepływają dwie rzeki – Wisłoka oraz wpadająca do niej Iwielka. Zdecydowana większość mieszkańców pracuje w pobliskim Nowym Żmigrodzie i w powiatowym Jaśle oraz Krośnie.
Toki ściśle związane są z Nowym Żmigrodem, gdzie do szkoły podstawowej uczęszczają dzieci, a miejscowość jest częścią parafii Nowy Żmigród.
W miejscowości znajduje się stary młyn - miejsce silnie związane z Ruchem Oporu okresu II wojny światowej. Zabudowania młyńskie w Tokach były najważniejszą placówką AK na Ziemi Żmigrodzkiej w latach 1939-1944, której założycielem i dowódcą został ówczesny właściciel młyński - Jan Fryderyk Suski (ps. Ryś) wraz z rodziną.
W celu uczczenia walecznych członków Armii Krajowej z Toków imię Bohaterów Armii Krajowej z plutonu „Ryś” nosi Gimnazjum w Łężynach (gmina Nowy Żmigród)
25-26 sierpnia 1944, 150 żołnierzy Wehrmachtu i SS spacyfikowało wieś. W wyniku akcji śmierć poniosło 19 osób.

</doc>
<doc id="404499" url="https://pl.wikipedia.org/wiki?curid=404499" title="Tomaszewo (województwo mazowieckie)">
Tomaszewo (województwo mazowieckie)

Tomaszewo – wieś w Polsce położona w województwie mazowieckim, w powiecie płońskim, w gminie Nowe Miasto. Leży nad Turką dopływem Wkry.
W latach 1975–1998 miejscowość położona była w województwie ciechanowskim.

</doc>
<doc id="404500" url="https://pl.wikipedia.org/wiki?curid=404500" title="Tomaszewo (powiat starogardzki)">
Tomaszewo (powiat starogardzki)

Tomaszewo – wieś kociewska w Polsce położona w województwie pomorskim, w powiecie starogardzkim, w gminie Zblewo.
W latach 1975–1998 miejscowość położona była w województwie gdańskim.

</doc>
<doc id="404501" url="https://pl.wikipedia.org/wiki?curid=404501" title="Tomaszewo (województwo warmińsko-mazurskie)">
Tomaszewo (województwo warmińsko-mazurskie)

Tomaszewo (niem. "Thomasdorf") – wieś w Polsce położona w województwie warmińsko-mazurskim, w powiecie nowomiejskim, w gminie Kurzętnik. W latach 1975–1998 miejscowość należała do województwa toruńskiego.
Wieś sołecka (sołectwo obejmuje 527,47 ha i 42 gospodarstwa z 221 mieszkańcami). Do najstarszych rodzin, zamieszkałych w Tomaszewie, należą Mówińscy, Romanowscy, Jastrzębowscy i Kremscy.
Historia.
Wieś lokowana prawdopodobnie w XIV w. W XIX w. do wsi należało 404 ha ziemi, w tym 320 ziemi ornej i 39 ha łąk. W tym czasie we wsi mieszkało 205 osób (110 katolików i 95 ewangelików). Po odzyskaniu niepodległości przez Polskę w 1920 r. we wsi zostały tylko dwie rodziny niemieckie, reszta przeniosła się za granice, do Niemiec (Prus Wschodnich). W 1928 r. w tutejszej szkole powszechnej uczyło się 50 dzieci. W tym czasie kierownikiem szkoły był Bronisław Dmowski a we wsi mieszkało 274 osoby. Od 1973 r. jest to wieś sołecka. 

</doc>
<doc id="404502" url="https://pl.wikipedia.org/wiki?curid=404502" title="Tomaszew (województwo mazowieckie)">
Tomaszew (województwo mazowieckie)

Tomaszew – wieś w Polsce położona w województwie mazowieckim, w powiecie żyrardowskim, w gminie Wiskitki.
W latach 1975–1998 miejscowość położona była w województwie skierniewickim.

</doc>
<doc id="404503" url="https://pl.wikipedia.org/wiki?curid=404503" title="Tomaszew (powiat kolski)">
Tomaszew (powiat kolski)

Tomaszew – wieś w Polsce położona w województwie wielkopolskim, w powiecie kolskim, w gminie Olszówka.
W latach 1975–1998 miejscowość położona była w województwie konińskim.
Informacje ogólne.
Wieś położona jest 10 km na południe od Kłodawy, przy drodze wojewódzkiej nr 263 ze Słupcy do Dąbia. Po południowej stronie trasy stoi wiatrak koźlak z przełomu XVIII i XIX wieku wpisany do rejestru zabytków.
Zobacz też.
Tomaszew

</doc>
<doc id="404504" url="https://pl.wikipedia.org/wiki?curid=404504" title="Tomaszowice (województwo lubelskie)">
Tomaszowice (województwo lubelskie)

Tomaszowice – wieś w Polsce położona w województwie lubelskim, w powiecie lubelskim, w gminie Jastków.
Za czasów Królestwa Polskiego istniała gmina Tomaszowice. 
W latach 1975–1998 miejscowość położona była w województwie lubelskim.
Wieś stanowi sołectwo gminy Jastków. Według Narodowego Spisu Powszechnego z roku 2011 wieś liczyła 477 mieszkańców.
Historia.
Wieś występuje w dokumentach źródłowych w roku 1381 jako "Thomaszenicze". Nazwa wsi zmieniała się kilkakrotnie aż do współczesnych Tomaszowic. Zmieniali się też kolejni właściciele. W XVII wieku Tomaszowice należały do Stanisława Borowskiego, w 1739 roku ich właścicielką była Anna z Opolskich Kurdwanowska, pod koniec XVIII wieku posiadłość przeszła do rąk rodziny Dłuskich herbu Nałęcz. Ostatnia właścicielka z rodu Dłuskich – Anna Dłuska w roku 1863 wybudowała w miejscu starego szlacheckiego dworu nowy murowany pałac o cechach neoklasycystycznych. Fotografie i opis pałacu, którego fronton zdobiły attykowe murki, neobarokowe wazony i balkon o dwóch kolumnach, zamieściła w roku 1912 "Wieś Ilustrowana". W roku 1880 posiadłość przejęła rodzina Grabowskich, potem Pieniążków i Lewińskich
. Od roku 1905 należała do rodu Ostromęckich, aż do 1945, kiedy to nowe władze wypędziły z pałacu ostatnią właścicielkę – Jadwigę Ostromęcką-Modzelewską, zasłużoną nauczycielkę szkoły w Tomaszowicach i w Sieprawicach
Komunikacja.
Od 1 września 2015 roku do miejscowości kursuje linia autobusowa nr 33
Sport.
W 1967 roku w Tomaszowicach utworzono klub piłkarski Legion Tomaszowice. Po sezonie 2004/05 został on rozwiązany, a następnie reaktywowany w 2006 roku. W sezonie 2021/22 drużyna gra w Keeza klasie B, grupie Lublin II.

</doc>
<doc id="404505" url="https://pl.wikipedia.org/wiki?curid=404505" title="Tomaszowice (województwo małopolskie)">
Tomaszowice (województwo małopolskie)

Tomaszowice – wieś w Polsce położona w województwie małopolskim, w powiecie krakowskim, w gminie Wielka Wieś.
W latach 1975–1998 miejscowość położona była w województwie krakowskim.
Historia.
Wieś powstała prawdopodobnie w I poł. XIII w. Właścicielami byli m.in.: od roku 1444 Minoccy (przez pięć pokoleń), Kucharscy (przez pięć pokoleń), rajca krakowski Franciszek Toryani. W II poł. XVIII wieku Tomaszowicami władali starostowie wolbromscy Dębińscy. Ponoć starościna wolbromska wystawiła wielopokojowy, bogato urządzony dwór drewniany, w nim „odrzwia orzechowe, piece z kafli turkusowych”, i gościła w nim szlachtę i magnaterię krakowską, urządzała bale i przyjęcia. Następnie wieś nabył Franciszek Piekarski autor książek ekonomicznych. W roku 1830 Tadeusz Konopka kupił Tomaszowice dla swego syna Romana, wznosząc nowy dwór i zabudowania istniejące do dziś. Ostatnim właścicielem był Bogusz. Po wojnie zespół dworski przejął skarb państwa i urządził w zabytkowym miejscu chlewnię dewastując znacznie budynki i ogród. Zlokalizowaną w dworze tuczarnią kierował m.in. Bogdan Pęk. Obecnie dwór znajduje się w rękach prywatnych.
Wieś posiada bogatą tradycję, kultywowaną przez mieszkańców. Zachowały się piękne podania wyjaśniające m.in. nazwy dzielnic: Fijakrówka, Pod Dziewką oraz Skotnica. Legendy mówią też o karczmie, co się zapadła pod ziemię, czy o mnichu pokutującym pod skałą za sprzedaż dzwonów modlnickiego kościoła. Tomaszowice słyną z umiłowania tradycji, pracy społecznej i zaangażowania. Od 1892 roku działa tu drużyna OSP, od 1980 zespół regionalny „Wesołe Kumoszki” noszący obecnie nazwę „Tomaszowianie”. W ramach zespołu regionalnego utrzymuje i odtwarza się tradycje lokalne, np. „Pucheroki z Tomaszowic”, „Herody z Tomaszowic, „Wesele z Tomaszowic”, dożynki, święcenie wiana dożynkowego.
Zabytki.
W Tomaszowicach znajduje się XIX-wieczny zespół dworsko-parkowy. Obejmuje on klasycystyczny dwór i zabudowania folwarczne. Obecnie obiekt został przekształcony na hotel o trzygwiazdkowym standardzie. W ośrodku znajdują się również sale konferencyjne i seminaryjne, restauracja oraz pomieszczenia wystawowe. Zespół obiektów jest miejscem licznych szkoleń, imprez okolicznościowych, konferencji, bankietów i wystaw.
Obiekt został wpisany do rejestru zabytków nieruchomych województwa małopolskiego.

</doc>
<doc id="404506" url="https://pl.wikipedia.org/wiki?curid=404506" title="Tomaszów (województwo lubelskie)">
Tomaszów (województwo lubelskie)

Tomaszów – wieś w Polsce położona w województwie lubelskim, w powiecie puławskim, w gminie Puławy.
W latach 1975–1998 miejscowość położona była w województwie lubelskim.
Wierni Kościoła rzymskokatolickiego należą do parafii św. Wojciecha w Górze Puławskiej.

</doc>
<doc id="404507" url="https://pl.wikipedia.org/wiki?curid=404507" title="Tomaszów (powiat opoczyński)">
Tomaszów (powiat opoczyński)

Tomaszów – wieś w Polsce położona w województwie łódzkim, w powiecie opoczyńskim, w gminie Żarnów.
Wieś wchodzi w skład sołectwa Marcinków.
W latach 1975–1998 miejscowość położona była w województwie piotrkowskim.
Wierni Kościoła rzymskokatolickiego należą do parafii Miłosierdzia Bożego w Chełstach.

</doc>
<doc id="404508" url="https://pl.wikipedia.org/wiki?curid=404508" title="Tomczyce (województwo łódzkie)">
Tomczyce (województwo łódzkie)

Tomczyce – wieś w Polsce położona w województwie łódzkim, w powiecie kutnowskim, w gminie Bedlno.
W latach 1975–1998 miejscowość administracyjnie należała do województwa płockiego.

</doc>
<doc id="404509" url="https://pl.wikipedia.org/wiki?curid=404509" title="Tomczyce (województwo wielkopolskie)">
Tomczyce (województwo wielkopolskie)

Tomczyce – wieś w Polsce położona w województwie wielkopolskim, w powiecie wągrowieckim, w gminie Gołańcz.
W latach 1975–1998 miejscowość położona była w województwie pilskim.
Zobacz też: Tomczyce 

</doc>
<doc id="404510" url="https://pl.wikipedia.org/wiki?curid=404510" title="Tomice (województwo małopolskie)">
Tomice (województwo małopolskie)

Tomice – wieś w Polsce położona w województwie małopolskim, w powiecie wadowickim, w gminie Tomice, której jest siedzibą.
Wieś leży na północ od Wadowic, na obszarze Pogórza Śląskiego. We wsi znajduje się szkoła podstawowa.
Historia.
Najstarsza osada na terenie wsi powstała na przełomie XII i XIII wieku na wzgórzu "Patrya" (od czeskiego "patrita" – obserwować?). Pierwsza wzmianka o ["Vyczone de"] "Thomic" pochodzi z 1438. Nazwa patronimiczna pochodzi od imienia "Toma" (imię wzmiankowane np. w 1429 jako "Thoma Schober"). W akcie sprzedaży księstwa oświęcimskiego widniał Jan Ugecz z Tomic, którego potomkowie rozwijali gospodarkę stawową. Od 1522 wieś należała do Brandysów herbu Radwan, a następnie właśność ta rozdrobniła się a wieś stała się zlepkiem tzw. zaścianków.
W latach 1975–1998 miejscowość położona była w województwie bielskim.

</doc>
<doc id="404511" url="https://pl.wikipedia.org/wiki?curid=404511" title="Tomice (województwo mazowieckie)">
Tomice (województwo mazowieckie)

Tomice – wieś w Polsce położona w województwie mazowieckim, w powiecie piaseczyńskim, w gminie Góra Kalwaria. Leży przy drodze krajowej nr 79.
W latach 1975–1998 miejscowość położona była w województwie warszawskim.
Ciekawe osoby i wydarzenia.
W II połowie XIX w. dziedzicem tej wsi oraz sąsiedniej Wólka Załęska był Zdzisław Jan Tomicki (ur. 6.04.1841) syn generała Jana Tomickiego - żołnierza Księstwa Warszawskiego, powstańca listopadowego i Tekli ze Straszewiczów.

</doc>
<doc id="404512" url="https://pl.wikipedia.org/wiki?curid=404512" title="Tomice (województwo opolskie)">
Tomice (województwo opolskie)

Tomice () – wieś w Polsce położona w województwie opolskim, w powiecie prudnickim, w gminie Głogówek. Historycznie leży na Górnym Śląsku, na ziemi prudnickiej. Położona jest na terenie Płaskowyżu Głubczyckiego, będącego częścią Niziny Śląskiej.
W latach 1975–1998 miejscowość należała administracyjnie do ówczesnego województwa opolskiego.
Według danych na 2011 wieś była zamieszkana przez 103 osoby.
Patronem wsi jest św. Jan.
Geografia.
Położenie.
Wieś jest położona w południowo-zachodniej Polsce, w województwie opolskim, około 7 km od granicy z Czechami, w zachodniej części Płaskowyżu Głubczyckiego. Należy do Euroregionu Pradziad. Leży na terenie Nadleśnictwa Prudnik (obręb Prudnik).
Środowisko naturalne.
W Tomicach panuje klimat umiarkowany ciepły. Średnia temperatura roczna wynosi +8,3 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Tomic wynoszą 630 mm. Dominują wiatry zachodnie.
Historia.
Wieś po raz pierwszy wzmiankowana była pod nazwą "Thomicz" w XIII wieku. Do 1810 była własnością Zakonu Cysterskiego. W 1813 jej właścicielem została rodzina von Prittwitz. Prittwitzowie w 1842 sprzedali Tomice głównemu sędziemu dóbr świeckich Rellerowi. Do 1894 miejscowe dzieci uczęszczały do szkoły w Kazimierzu, a później do Szonowa.
Według spisu ludności z 1 grudnia 1910, na 163 mieszkańców Tomic 152 posługiwało się językiem niemieckim, a 11 językiem polskim.
Zabytki.
Zgodnie z gminną ewidencją zabytków w Tomicach chronione są:
Transport.
Przez Tomice przebiega droga wojewódzka

</doc>
<doc id="404513" url="https://pl.wikipedia.org/wiki?curid=404513" title="Tomisławice (województwo łódzkie)">
Tomisławice (województwo łódzkie)

Tomisławice – wieś w Polsce położona w województwie łódzkim, w powiecie sieradzkim, w gminie Warta nad zachodnim brzegiem zbiornika Jeziorsko, przy drodze z Sieradza do Turku (DK83).
W latach 1975–1998 miejscowość położona była w województwie sieradzkim.
Historia.
Pierwsza pisana wzmianka z 1176 r. dotyczy nadania dziesięciny z tej wsi cystersom z Sulejowa, a wzmianka z 1178 r. dotyczy jej zamiany z klasztorem sulejowskim na Straszów. W XV w. wieś była własnością Świnków, a w 2 poł. XVIII w. – Wolskich. Po nich wieś należała do Rembowskich, J. Modlibowskiego, Orłowskich, E. Repphana. W 1847 r. Tomisławice nabył J. Jabłkowski, właściciel pobliskich Cielc, jednakże dobra te wkrótce stracił na skutek bankructwa Domu Handlowego w Kaliszu.

</doc>
<doc id="404514" url="https://pl.wikipedia.org/wiki?curid=404514" title="Tomisławice (województwo wielkopolskie)">
Tomisławice (województwo wielkopolskie)

Tomisławice – wieś w Polsce położona w województwie wielkopolskim, w powiecie konińskim, w gminie Wierzbinek. Miejscowość jest siedzibą sołectwa Tomisławice.
Historia.
W latach 1975–1998 miejscowość położona była w województwie konińskim. W roku 2009 Tomisławice wraz z miejscowościami Paradowo i Stanisławowo liczyły 212 mieszkańców, w tym 109 kobiet i 103 mężczyzn.
We wsi znajduje się dwór z okresu nowożytnego oraz szkoła podstawowa.
Gospodarka.
W miejscowości znajdują się złoża węgla brunatnego kategorii B i C1 szacowane na 53,6 mln ton oraz kruszywa naturalne. W roku 2008 Kopalnia Węgla Brunatnego Konin rozpoczęła budowę odkrywki. Inwestycja ta została skrytykowana przez naukowców, którzy wskazali negatywny wpływ odkrywki "Tomisławice" na znajdujące się w pobliżu obszary Natura 2000, w tym objęte ochroną Jezioro Gopło. Otwarciu odkrywki towarzyszyły protesty społeczności lokalnej, samorządów terytorialnych oraz organizacji ekologicznych. Planowano eksploatację odkrywki do roku 2030 na obszarze ponad 1200 ha, przy której zatrudniono by ok. 150 osób.
W Tomisławicach występują gleby należące do kompleksu żytniego bardzo dobrego.

</doc>
<doc id="404515" url="https://pl.wikipedia.org/wiki?curid=404515" title="Topola (województwo dolnośląskie)">
Topola (województwo dolnośląskie)

Topola (niem. "Reichenau", dawniej pol. "Rychnów") – wieś w Polsce położona w województwie dolnośląskim, w powiecie ząbkowickim, w gminie Kamieniec Ząbkowicki.
Podział administracyjny.
W latach 1975–1998 miejscowość położona była w województwie wałbrzyskim.
Zabytki.
Do wojewódzkiego rejestru zabytków wpisany jest:
Bartniki.
W obszarze miejscowości jest mała osada Bartniki. Jest położona przy trasie Kamieniec Ząbkowicki-Paczków. Składa się zaledwie z 3 domostw, w jednym z nich znajduje się lecznica dla zwierząt. Prawdopodobnie był to niegdyś majątek ziemski. W pobliżu znajduje się kilka stawów, pozostałość po eksploatacji żwirów czwartorzędowych. Przy stawach znajduje się pole namiotowe i kemping.

</doc>
<doc id="404516" url="https://pl.wikipedia.org/wiki?curid=404516" title="Topola (województwo kujawsko-pomorskie)">
Topola (województwo kujawsko-pomorskie)

Topola – wieś w Polsce położona w województwie kujawsko-pomorskim, w powiecie inowrocławskim, w gminie Rojewo.
Podział administracyjny.
W latach 1975–1998 miejscowość położona była w województwie bydgoskim.
Demografia.
Według Narodowego Spisu Powszechnego (III 2011 r.) wieś liczyła 268 mieszkańców. Jest szóstą co do wielkości miejscowością gminy Rojewo.

</doc>
<doc id="404517" url="https://pl.wikipedia.org/wiki?curid=404517" title="Topola (województwo lubelskie)">
Topola (województwo lubelskie)

Topola – wieś w Polsce położona w województwie lubelskim, w powiecie krasnostawskim, w gminie Izbica.
W latach 1975–1998 miejscowość znajdowała się w obrębie województwa zamojskiego.
Wieś stanowi sołectwo gminy Izbica. Według Narodowego Spisu Powszechnego (III 2011 r.) wieś liczyła 137 mieszkańców.
Położenie.
Topola jest położona nad rzeką Wolica, na terenie bioregionu Działów Grabowieckich oraz Skierbieszowskiego Parku Krajobrazowego. Przez miejscowość przebiega także niebieski szlak turystyczny im. Tadeusza Kościuszki, a okolicę przepełniają atrakcyjne szlaki rowerowe.
Odległości do najbliższych miast:
Miejscowość znajduje się nieopodal drogi krajowej nr 17, która jest częścią międzynarodowej drogi E372, a także przystanku kolejowego Wólka Orłowska.
Historia.
Początkowo Topola wchodziła w skład dóbr Orłów. W 1827 r. wieś liczyła 12 domostw i 85 mieszkańców, a w 1892 r. 38 domostw i 319 mieszkańców, w tym kilku pochodzenia żydowskiego. W tamtym czasie, miejscowość zajmowała obszar 243 morgów (według innych danych 270 mr.) i podlegała pod parafię Krasnystaw.
Szlaki turystyczne.
 Szlak Tadeusza Kościuszki
OSP.
We wsi znajduje się jednostka Ochotniczej Straży Pożarnej, która w 2018 roku obchodziła 90. jubileusz powstania. Budynek strażnicy został oddany do użytku w 1960 roku.

</doc>
<doc id="404518" url="https://pl.wikipedia.org/wiki?curid=404518" title="Topolice (województwo dolnośląskie)">
Topolice (województwo dolnośląskie)

Topolice (niem. "Aspenau") – wieś w Polsce położona w województwie dolnośląskim, w powiecie kłodzkim, w gminie Bystrzyca Kłodzka.
Położenie.
Topolice to mała wieś leżąca w Rowie Górnej Nysy, na granicy Wysoczyzny Łomnicy i Obniżenia Bystrzycy Kłodzkiej, na wysokości około 345-355 m n.p.m. 
Podział administracyjny.
W latach 1975–1998 miejscowość należała administracyjnie do województwa wałbrzyskiego.
Nazwa.
12 lutego 1948 ustalono urzędową polską nazwę miejscowości – Topolice, określając drugi przypadek jako Topolic, a przymiotnik – topolicki.

</doc>
<doc id="404519" url="https://pl.wikipedia.org/wiki?curid=404519" title="Topolice (województwo łódzkie)">
Topolice (województwo łódzkie)

Topolice – wieś w Polsce położona w województwie łódzkim, w powiecie opoczyńskim, w gminie Żarnów.
Prywatna wieś szlachecka, położona była w drugiej połowie XVI wieku w powiecie opoczyńskim województwa sandomierskiego. Do 1954 roku istniała gmina Topolice. W latach 1975–1998 miejscowość położona była w województwie piotrkowskim.
Wierni Kościoła rzymskokatolickiego należą do parafii św. Mikołaja w Żarnowie.

</doc>
<doc id="404520" url="https://pl.wikipedia.org/wiki?curid=404520" title="Topolinek (województwo kujawsko-pomorskie)">
Topolinek (województwo kujawsko-pomorskie)

Topolinek – wieś w Polsce położona w województwie kujawsko-pomorskim, w powiecie świeckim, w gminie Świecie. Według Narodowego Spisu Powszechnego (III 2011 r.) liczyła 154 mieszkańców. Jest piętnastą co do wielkości miejscowością gminy Świecie.
Położenie.
Wieś położona jest w dolinie Wisły. Ponadto miejscowość znajduje się na terenie Nadwiślańskiego Parku Krajobrazowego. Z etnograficznego punktu widzenia Topolinek leży na południowym krańcu Kociewia.
W latach 1975–1998 miejscowość położona była w województwie bydgoskim.
Obiekty zabytkowe.
W Topolinku znajduje się drewniana chata zbudowana około 1820 roku. Znajduje się ona na liście Kujawsko-Pomorskiego Konserwatora Zabytków pod numerem rejestrowym 340. Na terenie wsi zlokalizowane są dwa nieczynne cmentarze ewangelickie. W Topolinku w 2018 roku członkowie Bydgoskiego Stowarzyszenia Miłośników Historii "Łuczniczka" w trakcie prowadzonych badań archeologicznych w ramach społecznego projektu pod nazwą "Ocalić przeszłość Topolna" dokonali odkrycia wczesnośredniowiecznego skarbu monet. Depozyt kruszcowy składał się z całych i pofragmentowanych (tzw. siekańców) monet orientalnych (dirhemów), takiż monet zachodnioeuropejskich i złomu srebrnego (biżuterii). Moment zdeponowania skarbu określono na koniec X wieku

</doc>
<doc id="404521" url="https://pl.wikipedia.org/wiki?curid=404521" title="Topolinek (województwo zachodniopomorskie)">
Topolinek (województwo zachodniopomorskie)

Topolinek – osada w Polsce położona w województwie zachodniopomorskim, w powiecie pyrzyckim, w gminie Przelewice.
W latach 1975–1998 miejscowość położona była w województwie szczecińskim.
Zobacz też: Topolinek 

</doc>
<doc id="404522" url="https://pl.wikipedia.org/wiki?curid=404522" title="Toporów (województwo lubuskie)">
Toporów (województwo lubuskie)

Toporów ("Toporów Wielkopolski", niem. "Topper") – wieś sołecka w Polsce, położona w województwie lubuskim, w powiecie świebodzińskim, w gminie Łagów.
W latach 1945–1954 siedziba gminy Toporów.
W latach 1975–1998 miejscowość położona była w województwie zielonogórskim.
Informacje podstawowe.
Położenie geograficzne.
Toporów jest jedną z miejscowości Ziemi Lubuskiej na Pojezierzu Lubuskim. Leży na zachodnim krańcu Puszczy Rzepińskiej pomiędzy Łagowsko-Sulęcińskim Parkiem Krajobrazowym na północy, a Gryżyńskim Parkiem Krajobrazowym na południu. Miejscowość leży 8 km na południe od Łagowa oraz 24 km na zachód od Świebodzina.
– można dojechać drogą DK92, skręcając na południe na skrzyżowaniu w miejscowości Poźrzadło.
– miejscowość znajduje się przy linii kolejowej nr 3:
Warszawa Zachodnia – Poznań Główny – Zbąszynek (stacja kolejowa) – Toporów (stacja kolejowa) – Rzepin (stacja kolejowa) – Słubice (przystanek kolejowy) – Berlin Hauptbahnhof
– Toporów jest końcową stacją węzłową na nieczynnej linii kolejowej nr 375:
Toporów (stacja kolejowa) – Międzyrzecz (stacja kolejowa)
Demografia.
Według niemieckich źródeł przed II wojną światową, kiedy Toporów leżał na terenie Niemiec, liczba mieszkańców wynosiła odpowiednio:
Demografia Toporowa w 2008 roku na podstawie załącznika do uchwały nr XX/113/08 z dnia 18 września 2008 r.
Historia.
Toporów to miejscowość otoczona szachownicą lasów i pól. Znajdując się niegdyś w głębi Puszczy Rzepińskiej odgrywał znaczącą rolę w tej okolicy.
Za czasów „niemieckich” Topper był starą osadą Ziemi Lubuskiej, znajdującą się na głównym szlaku handlowym, łączącym kraje zachodnie z krajami wschodu.
Średniowiecze.
Pierwsze dane w zapisach kronikarskich o Toporowie pochodzą z roku 1350, w którym to zamek łagowski wraz z okolicą przeszedł w posiadanie zakonu joannitów. Następna wzmianka dotycząca Toporowa podaje, że w 1467 roku został zbudowany drewniany kościół.
Historia nowożytna.
W latach 1660-1668 właścicielem Toporowa był komtur łagowski zakonu joannitów – wolny pan Johan Franz Löben. W późniejszym okresie panami Toporowa byli Cobeltinowie. Przez pewien okres miejscowość ta była też własnością rodu Rissmanów, a od roku 1874 przeszła we władanie hrabiego rodu Manteuffel.
Według źródeł historycznych już w drugiej połowie XVIII wieku zaznaczył się wyraźny rozwój miejscowości: znalazło tu zatrudnienie wielu rzemieślników m.in.: szewcy, ślusarze, kowale, tokarze.
Znaczący rozwój nastąpił w latach 1870-1880, kiedy to przez Toporów przeprowadzono linię kolejową: powstały nowe domy, wzrosła liczba zatrudnionych, poszerzyło się rzemiosło i sieć handlowa. W tym też okresie wybudowano murowany kościół (istniejący do dziś). Murowana kaplica obok pochodzi z okresu wcześniejszego – jest to grobowiec rodziny Rissmanów, w którego podziemiach pochowano właścicieli Pałacu w Toporowie.
Przed II wojną światową znajdowało się tu wiele zakładów rzemieślniczych i sklepów, np. w zakładzie betoniarskim wyrabiano dachówki, cegły, słupy betonowe, pustaki. Był też zakład bednarski, kilka warsztatów szewskich, warsztat stolarski, malarski oraz 2 kuźnie. Wśród sklepów różnej branży były 4 spożywcze, 2 mięsne, rzeźnia, 2 piekarnie, punkt skupu płodów leśnych. Wspaniale prosperowały też: gorzelnia, hotel, gospoda, zakład przemysłowy przy majątku oraz browar prowadzony przez Roberta Knispela ("Märkische Wirtenbrauerei – Robert Knispel"). Dawniej znajdowała się tu także huta szkła. Otaczające pola stanowiły bogate zaplecze dla ogrodnictwa.
Po 1945 r..
Po zakończeniu działań wojennych w Pałacu stacjonowali żołnierze radzieccy. Panowała tu zemsta, anarchia i przemoc. Pałac został rozgrabiony i zdewastowany.
W wyniku ofensywnych działań wojennych Toporów wraz z okolicami został zajęty pod koniec stycznia 1945 roku przez wojska frontu białoruskiego pod dowództwem marszałka Żukowa. Na mocy rozkazu Naczelnego Dowództwa Wojska Polskiego z czerwca 1945 roku Toporów i jego okolice zostały zajęte przez osadnictwo Wojska Polskiego. Techniczną stroną akcji zajmował się „Państwowy Urząd Repatriacyjny” (PUR). Placówka PUR-u udzielała dla przybywających osadników wszelkich informacji o warunkach osiedlania się oraz przydzielała środki transportu do nowego miejsca zamieszkania. Gdy zachodziła taka potrzeba, przydzielano też czasowe kwatery w Pałacu.
Zabytki.
Do wojewódzkiego rejestru zabytków wpisany jest:
inne zabytki:
Instytucje i organizacje społeczne.
Dom Pomocy Społecznej.
Dom Pomocy Społecznej w Toporowie, razem z otaczającym go parkiem, zajmuje ponad 2 ha powierzchni, przeznaczony jest dla dzieci, młodzieży i dorosłych, kierowanych tu przez Centrum Pomocy Rodzinie. Obecnie (2008) przebywa w nim 77 osób z upośledzeniem umysłowym i problemami krążeniowymi, narządu ruchu i wzroku. Dom jest jednostką stałego lub okresowego pobytu przeznaczoną dla osób, dzieci i młodzieży niepełnosprawnych intelektualnie. W miarę potrzeb i możliwości może świadczyć usługi pielęgnacyjne na rzecz społeczności lokalnej, w szczególności dla osób oczekujących na miejsce.
W latach 1987–1993 Pałac Myśliwski w Toporowie przeszedł gruntowny remont. Majątek wraz z parkiem przeznaczono na Dom Pomocy Społecznej ("DPS Toporów") dla dzieci z upośledzeniem umysłowym. Zaistniała więc konieczność dostosowania pomieszczeń do wymogów i potrzeb przyszłych pensjonariuszy.
W skład Domu wchodzą dwa budynki główne tj. XIX-wieczny Pałac Myśliwski, w którym znajdują się pokoje mieszkalne dla 38 osób, pomieszczenia biurowe, sale rewalidacyjne, świetlica, stołówka i cały dział żywieniowy, magazyny, pomieszczenia socjalne i sanitarne.
Drugi budynek główny to Pawilony przeznaczone dla 38 mieszkańców, są to budynki nowe wybudowane w latach 1993–1996. Oprócz pokoi mieszkalnych znajdują się pomieszczenia terapii zajęciowej, kawiarnia, kaplica, sala gimnastyczna, magazyny, rehabilitacja, gabinet zabiegowy, kuchnia oraz pomieszczenia socjalne i sanitarne. W skład kompleksu budynków DPS wchodzi także budynek techniczny, w którym znajduje się mieszkanie usamodzielnień, pralnia, kotłownia, pomieszczenia terapii i zespołu terapeutyczno–wychowawczego, magazyny, warsztat. Ponadto DPS dysponuje hydrofornią, dwoma garażami, budynkiem gospodarczym.
DPS w Toporowie jako odrębna jednostka organizacyjna działa od 1 kwietnia 1991 r. i powołany został "Zarządzeniem nr 60 Wojewody Zielonogórskiego z dnia 20 marca 1991 roku". Obecnie jest samodzielną jednostką organizacyjną prowadzoną przez Radę Powiatu Świebodzińskiego, działającą w oparciu o Statut Domu Pomocy Społecznej nadany "Uchwałą Nr XXXVI/275/06 Rady Powiatu Świebodzińskiego z dnia 29 sierpnia 2006 roku".
Pięcioosobowa kadra instruktorska prowadzi zajęcia pod nazwą "„Szkoła życia”" z osobami o lekkim i umiarkowanym upośledzeniu, intensywną rehabilitację ruchową i terapię zajęciową. DPS w Toporowie ściśle współpracuje z nauczycielami ze Specjalnego Ośrodka Szkolno-Wychowawczego w Świebodzinie.
Szereg przeprowadzonych modernizacji i odbudowy fragmentów budynku spowodował, że Pałac stał się niejako wizytówką Toporowa. Zamek stojąc przy głównej drodze Toporowa, w zabytkowym parku wśród sędziwych drzew, wspaniale komponuje się z otaczającym go krajobrazem.
Klub Sportowy "Błękitni Toporów".
Toporów ma drużynę piłkarską "„Błękitni Toporów”" założoną w 1961 r. – w bieżącym sezonie 2009/2010 – IV liga lubuska. Trenerem drużyny od 2004 r. był Marian Fiodorowicz (były wieloletni selekcjoner III-ligowej "„Pogoni Świebodzin”").
Tutejszą sekcję piłki nożnej reaktywowano w 1993 roku, głównie za sprawą nieżyjącego już wielkiego miłośnika tej najpopularniejszej w Polsce dyscypliny sportu – Andrzeja Graczyka. Dzięki jego inicjatywie i wielkiemu zaangażowaniu, w Toporowie po wielu latach, doszło do wznowienia rozgrywek. Drużyna w 1993 roku zaczęła z najniższego pułapu – C klasy i już po pierwszym sezonie zmagań awansowała o szczebel wyżej. Po kolejnych dwóch latach, Błękitni dostali się do grona drużyn rywalizujących w klasie A – tam piłkarze z Toporowa grali przez kolejne 4 lata. W roku 2001, dzięki wspaniałej postawie zawodników, udało się „wskoczyć” jeszcze wyżej do ligi okręgowej, gdzie piłkarze z Toporowa prowadzili zacięte rozgrywki przez następne 3 sezony, a w 2005 roku uzyskali historyczny awans do IV ligi, gdzie utrzymali się przez kolejnych 5 sezonów. W roku 2010 zespołowi „Błękitni Toporów” zabrakło 1 punktu, w rezultacie czego spadli do ligi okręgowej.
Mecze ligowe rozgrywane są na boisku obok Szkoły Podstawowej im. Janusza Korczaka przy ul. Szkolnej 11.
Szkoła Podstawowa im. J. Korczaka.
W Toporowie przy ul. Szkolnej 11 mieści się publiczna Samorządowa Szkoła Podstawowa i Oddział Przedszkolny im. Janusza Korczaka. W szkole zatrudnionych jest 12 nauczycieli, którzy kształcą ok. 100 uczniów w klasach „0"-"VIII”.

</doc>
<doc id="404523" url="https://pl.wikipedia.org/wiki?curid=404523" title="Toporów (województwo mazowieckie)">
Toporów (województwo mazowieckie)

Toporów – wieś w Polsce położona w województwie mazowieckim, w powiecie łosickim, w gminie Łosice.
Mieszkańcy wsi należą do rzymskokatolickiej parafii św. Zygmunta w Łosicach lub Macierzyństwa NMP w Łuzkach.
W latach 1975–1998 miejscowość położona była w województwie bialskopodlaskim.
Historia.
W XVI w. właścicielem tej miejscowości był Jan Zabrzeziński: marszałek dworu i starosta połocki, wojewoda trocki i marszałek wielki litewski; jego majątek obejmował m.in. Międzyrzec i Białą Podlaską; Potem należał do Iliniczów, i rodu Kiszków:
Około 1750 r., Józef Ossoliński zburzył stary, fundowany przez Kiszków dwór i wybudował w tym miejscu nowy. Od swojego herbu "Topór" nazwał swoją siedzibę Toporowem i tak też nazwał wioskę powstałą przy dworze (pierwotnie nosząca nazwę "Nowa wieś"). Toporów od tego momentu stał się główną siedzibą tej linii rodu Ossolińskich. Józef Ossoliński rezydował również w należących do niego Pobikrach. Po śmierci Józefa Ossolińskiego w 1756 r. majątek w spadku przeszedł na Kazimierza Ossolińskiego (1738–1794).
W Toporowie urodziła się 29 sierpnia 1731 r. Rozalia Marianna Ossolińska z Balic h. Topór (zm. około 1795 r.). W 1816 w Toporowie urodził się pisarz i podróżnik Władysław Wężyk.
W latach 1944-1945 w piwnicach dworu żołnierze z 64 Zbiorczej Dywizji Wojsk Wewnętrznych NKWD mordowali członków AK, NSZ oraz inne osoby, które nie zgadzały się na wprowadzanie "na bagnetach" komunizmu w Polsce.

</doc>
<doc id="404524" url="https://pl.wikipedia.org/wiki?curid=404524" title="Toporów (województwo podkarpackie)">
Toporów (województwo podkarpackie)

Toporów – wieś w Polsce położona w województwie podkarpackim, w powiecie kolbuszowskim, w gminie Cmolas.
W latach 1975–1998 miejscowość położona była w województwie rzeszowskim. Wieś znajdowała się w XVII i XVIII wieku w granicach majątku Mielec należącego do rodziny Ossolińskich.
Przez miejscowość przepływa niewielka rzeka Babulówka, dopływ Wisły.
Według spisu ludności z 30 września 1921 roku w Toporowie mieszkało 219 osób w 38 domach, 6 osób było wyznania mojżeszowego, a pozostałe 213 wyznania rzymskokatolickiego. Niemal wszyscy mieszkańcy zdeklarowali polską przynależność narodową.

</doc>
<doc id="404525" url="https://pl.wikipedia.org/wiki?curid=404525" title="Toporów (województwo świętokrzyskie)">
Toporów (województwo świętokrzyskie)

Toporów – wieś w Polsce położona w województwie świętokrzyskim, w powiecie opatowskim, w gminie Iwaniska.
W latach 1975–1998 miejscowość położona była w województwie tarnobrzeskim.
Przez wieś przechodzi niebieski szlak rowerowy do Opatowa.
Miejscowość przecina rzeka Koprzywianka.

</doc>
<doc id="404526" url="https://pl.wikipedia.org/wiki?curid=404526" title="Toporów (województwo wielkopolskie)">
Toporów (województwo wielkopolskie)

Toporów – wieś w Polsce położona w województwie wielkopolskim, w powiecie pleszewskim, w gminie Gizałki.
W latach 1975–1998 miejscowość położona była w województwie kaliskim.
Zobacz też: Toporów

</doc>
<doc id="404527" url="https://pl.wikipedia.org/wiki?curid=404527" title="Toporzysko (województwo kujawsko-pomorskie)">
Toporzysko (województwo kujawsko-pomorskie)

Toporzysko (niem. "Amthal", "Amtal") – wieś w Polsce położona w województwie kujawsko-pomorskim, w powiecie toruńskim, w gminie Zławieś Wielka.
W latach 1975–1998 miejscowość położona była w województwie toruńskim. Według Narodowego Spisu Powszechnego (III 2011 r.) liczyła 688 mieszkańców. Jest dziesiątą co do wielkości miejscowością gminy Zławieś Wielka. Na terenie wsi zlokalizowany jest nieczynny cmentarz ewangelicki.

</doc>
<doc id="404528" url="https://pl.wikipedia.org/wiki?curid=404528" title="Toporzysko (województwo małopolskie)">
Toporzysko (województwo małopolskie)

Toporzysko – wieś w Polsce, położona w województwie małopolskim, w powiecie suskim, w gminie Jordanów.
W latach 1975–1998 wieś położona była w województwie nowosądeckim.
Położenie.
Pod względem geograficznym wieś znajduje się w Beskidzie Orawsko Podhalańskim, w dolinie Dzialskiego Potoku (dopływ Skawy). Zabudowania i pola miejscowości Toporzysko zajmują dno doliny tego potoku, oraz zbocza dwóch wznoszących się po obu stronach potoku grzbietów przebiegających z południowego zachodu na północny wschód. Orograficznie lewy grzbiet oddziela Toporzysko od miejscowości Bystra Podhalańska, prawy od miejscowości Spytkowice. Od południowo-zachodniej strony Toporzysko sąsiaduje z miejscowością Sidzina, od północno-wschodniej z Jordanowem. Przez Toporzysko przebiega droga łącząca te miejscowości

</doc>
<doc id="404529" url="https://pl.wikipedia.org/wiki?curid=404529" title="Toruń (województwo lubelskie)">
Toruń (województwo lubelskie)

Toruń – wieś w Polsce, położona w województwie lubelskim, w powiecie chełmskim, w gminie Rejowiec Fabryczny.
W latach 1975–1998 wieś położona była w województwie chełmskim. 
Według Narodowego Spisu Powszechnego (III 2011 r.) liczyła 180 mieszkańców i była dziesiątą co do wielkości miejscowością gminy Rejowiec Fabryczny.

</doc>
<doc id="404530" url="https://pl.wikipedia.org/wiki?curid=404530" title="Trawniki (województwo lubelskie)">
Trawniki (województwo lubelskie)

Trawniki – wieś w Polsce położona w Obniżeniu Dorohuckim, w województwie lubelskim, w powiecie świdnickim, w gminie Trawniki, nad rzeką Wieprz.
Miejscowość jest siedzibą gminy Trawniki. Leży przy drodze wojewódzkiej nr 838.
W Trawnikach mieszczą się zakłady chemiczne NICOLS Poland Sp. z o.o.
W Trawnikach znajduje się także Zespół Placówek Oświatowych im. Marii Skłodowskiej-Curie, Zespół Szkół z internatem oraz stadion. Na terenie działa również klub sportowy LKS Trawena.
W Trawnikach znajduje się Gminny Ośrodek Kultury, prowadzący wiele zajęć m.in. taneczne, teatralne, a coroczną tradycją jest organizacja "Trawnickiej Zaciery”.
Historia.
Trawniki należą do najstarszych osiedli nad środkowym Wieprzem. Pierwsza historyczna informacja o nich pochodzi z 1437 r. 11 marca tego roku dokonany został podział dóbr należących do Hektora, Macieja, Pełki, Jana i Wawrzyńca – dziedziców wsi Wola na Mazowszu oraz wsi: Siostrzytów, Dorohucza, Czemierniki, Trawniki, Opatkowice na ziemi lubelskiej. Wówczas wieś Trawniki stała się własnością dwóch najmłodszych braci Wawrzyńca i Jana.
W 1889 r. została wybudowana cukrownia, którą nabyli Jankowski i Wścieklica pochodzący z Łodzi. Na miejscu cukrowni rozpoczęto w 1932 r. budowę fabryki włókienniczej. W sierpniu 1939 r. była prawie gotowa, ale po wybuchu II Wojny Światowej jej właściciele wyjechali. 23 września wkroczyli do Trawnik Niemcy, którzy zajęli fabrykę, zdemontowali maszyny i wywieźli je.
Podczas wojny mieścił się tu obóz pracy dla Żydów, zlikwidowany w 1943 w ramach akcji „Erntefest” (żydowscy więźniowie zostali wymordowani), a także obóz szkoleniowy SS, w którym m.in. usiłowano stworzyć Goralischer Waffen SS Legion.
W latach 1975–1998 miejscowość położona była w województwie lubelskim.
W miejscowości kręcony był film dokumentalny pt. Czekając na sobotę w reżyserii Ireny Morawskiej i Jerzego Morawskiego.

</doc>
<doc id="404531" url="https://pl.wikipedia.org/wiki?curid=404531" title="Trawniki (województwo małopolskie)">
Trawniki (województwo małopolskie)

Trawniki – wieś w Polsce położona w województwie małopolskim, w powiecie bocheńskim, w gminie Drwinia.
W latach 1975–1998 miejscowość położona była w województwie krakowskim. W roku 2011 liczba mieszkańców wsi Trawniki wynosiła 85.

</doc>
<doc id="404532" url="https://pl.wikipedia.org/wiki?curid=404532" title="Trawniki (województwo opolskie)">
Trawniki (województwo opolskie)

Trawniki (dodatkowa nazwa w j. niem. Trawnig) – wieś w Polsce położona w województwie opolskim, w powiecie kędzierzyńsko-kozielskim, w gminie Pawłowiczki. 
W latach 1975–1998 miejscowość położona była w województwie opolskim. Zgodnie z Narodowym Spisem Powszechnym Ludności i Mieszkań z 2011 roku liczba ludności we wsi Trawniki to 329.
Nazwa.
Nazwa pochodzi od polskiego określenia oznaczającego - "trawnik". Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu wymienia najstarszą nazwę miejscowości w polskiej formie "Trawnik" tłumacząc jej znaczenie "Wiesenthal. Grasplatz" czyli po polsku "Łąka, trawnik".
Wieś wzmiankowana po raz pierwszy w łacińskim dokumencie z 1224 roku wydanym przez Wawrzyńca biskupa wrocławskiego gdzie zanotowana została w zlatynizowanej, staropolskiej formie "„Trawnizc”". Nazwa została zgermanizowana przez Niemców na "Trawnig". W 1936 roku ze względu na polskie pochodzenie naziści zmienili nazwę na całkowicie niemiecką "Grünweide".
Historia.
W 1538 roku właścicielem dóbr rycerskich Trawniki został Henryk Larisch von Nimsdorf, na zlecenie którego zbudowano niewielki pałac. 
W 1772 roku majątek przeszedł w ręce Claudiusa Sylvnis von Goldfu, a następnie w 1800 r. Henryk von Sack. W 1839 roku wieś zakupił Eugeniusz Halveti. 
Ostatecznie od 1852 roku dobra przejmuje Franz von Wallhofen i w rękach tej rodziny pozostaje aż do 1945 roku. 
W 1859 roku Franz von Wallhofen nakazał rozebranie starego dworu i w jego miejsce rozpoczyna budowę nowego pałacu, wokół którego urządzono park w stylu krajobrazowym. W 1912 roku rezydencja spłonęła i w jej miejscu zbudowano nowy skromniejszy pałac.
W latach 50. XX w obiekcie urządzono ośrodek opieki dla osób niewidzących oraz niedowidzących, którym zarządzały siostry pallotynki. 
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="404533" url="https://pl.wikipedia.org/wiki?curid=404533" title="Trawniki (województwo świętokrzyskie)">
Trawniki (województwo świętokrzyskie)

Trawniki – wieś w Polsce położona w województwie świętokrzyskim, w powiecie koneckim, w gminie Smyków.
W latach 1975–1998 miejscowość położona była w województwie kieleckim.
Wierni Kościoła rzymskokatolickiego należą do parafii św. Jana Chrzciciela w Zaborowicach.

</doc>
<doc id="404534" url="https://pl.wikipedia.org/wiki?curid=404534" title="Trąbki (powiat garwoliński)">
Trąbki (powiat garwoliński)

Trąbki – wieś w Polsce, położona w województwie mazowieckim, w powiecie garwolińskim, w gminie Pilawa.
W latach 1975–1998 miejscowość położona była w województwie siedleckim.
Wieś szlachecka położona była w drugiej połowie XVI wieku w powiecie garwolińskim ziemi czerskiej województwa mazowieckiego.
Istnieje tutaj jedna z pierwszych w Polsce hut szkła, założona przez Czecha z pochodzenia Ignacego Hordliczkę w pierwszej połowie XIX wieku. Mieści się tutaj m.in. rzymskokatolicka parafia pw. św. Józefa, szkoła podstawowa imienia Juliana Tuwima, ośrodek zdrowia, dom kultury oraz filia Miejsko-Gminnej Biblioteki Publicznej w Pilawie. Miejscowy klub sportowy „Hutnik” Huta Czechy został założony w 1946 roku. W sezonie 2022/2023 gra w Lidze Okręgowej Komnet, w grupie Siedlce.
Komunikacja.
Przez Trąbki przebiega droga wojewódzka nr 805, a w odległości 1,5 km droga krajowa nr 17 Warszawa – Hrebenne.
Miejscowy przystanek kolejowy Huta Czechy leży na linii kolejowej nr 12 Skierniewice – Łuków. Od 2004 wskutek wstrzymania ruchu osobowego stacja jest nieczynna.

</doc>
<doc id="404535" url="https://pl.wikipedia.org/wiki?curid=404535" title="Trąbki (województwo zachodniopomorskie)">
Trąbki (województwo zachodniopomorskie)

Trąbki – wieś w Polsce położona w województwie zachodniopomorskim, w powiecie stargardzkim, w gminie Marianowo, przy linii kolejowej 202 Gdańsk-Stargard Szczeciński, ze stacją Trąbki, 2,5 km na północny zachód od Marianowa (siedziby gminy) i 15,5 km na północny wschód od Stargardu (siedziby powiatu).
W latach 1975–1998 miejscowość położona była w województwie szczecińskim.
Przed 2023 r. miejscowość była typu osada

</doc>
<doc id="404536" url="https://pl.wikipedia.org/wiki?curid=404536" title="Trębaczów (województwo lubelskie)">
Trębaczów (województwo lubelskie)

Trębaczów – wieś w Polsce położona w województwie lubelskim, w powiecie łęczyńskim, w gminie Łęczna.
W latach 1975–1998 miejscowość położona była w województwie lubelskim.
Wieś stanowi sołectwo gminy Łęczna.
Historia.
Wieś położona historycznie w powiecie lubelskim parafii Łęczna Długosz L.B. t.II s.549.
Trębaczów wzmiankowany jest już od 1400 r. W dokumentach źródłowych nazywany: 1400-Trambaczow, 1409-Tranbaczow, 1414-Trobacow. W roku 1448 graniczył z Łuszczowem, Osierdowem i Ciechankami. Wieś była własnością szlachecką zamożnej rodziny Śmietanków. W roku 1400 dziedzicem był Jakusz Śmietanka. Od początku lat 70. XV wieku Tęczyńscy zaczęli skupować działy dziedziców Trębaczowa i w 1471 r. mieli już w swym ręku część tej wsi. W 1495 r. Mikołaj Tęczyński odkupił dział należący do Piotra Śmietanki ¼ wsi należy wówczas do klucza Łęczna.
Według aktów podskarbińskich z roku 1531 wieś Trębaczów posiadała 3 ½ łana. Strażnik litewski Stanisław Potocki sprzedał w 1725 roku Trębaczów hetmanowi polnemu koronnemu i wojewodzie podlaskiemu Stanisławowi Mateuszowi Rzewuskiemu. W roku 1775 wieś liczyła 14 dymów wchodząc w skład dóbr Łęczna, dziedzictwa Hetmana wielkiego księcia Franciszka Ksawerego Branickiego, a w posesji zastawnej księżnej Sapieżyny, wojewodziny mścisławskiej (Akta podskarbińskie, Nr. 25). W roku 1879 nabył ją od L. Grabowskiego ziemianin Jan Bloch.

</doc>
<doc id="404537" url="https://pl.wikipedia.org/wiki?curid=404537" title="Trębaczów (województwo świętokrzyskie)">
Trębaczów (województwo świętokrzyskie)

Trębaczów – wieś w Polsce położona w województwie świętokrzyskim, w powiecie kazimierskim, w gminie Opatowiec.
W latach 1975–1998 miejscowość położona była w województwie kieleckim.

</doc>
<doc id="404538" url="https://pl.wikipedia.org/wiki?curid=404538" title="Trębaczów (województwo wielkopolskie)">
Trębaczów (województwo wielkopolskie)

Trębaczów – wieś w Polsce położona w województwie wielkopolskim, w powiecie kępińskim, w gminie Perzów.
W latach 1975–1998 miejscowość położona była w województwie kaliskim.
Istnieje Towarzystwo Sympatyków Trębaczowa.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Trambaczow".

</doc>
<doc id="404539" url="https://pl.wikipedia.org/wiki?curid=404539" title="Trojanowice (województwo łódzkie)">
Trojanowice (województwo łódzkie)

Trojanowice – wieś w Polsce położona w województwie łódzkim, w powiecie opoczyńskim, w gminie Żarnów.
Do 1870 istniała gmina Trojanowice.
W latach 1975–1998 miejscowość położona była w województwie piotrkowskim.
Wierni Kościoła rzymskokatolickiego należą do parafii św. Mikołaja w Żarnowie.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="404540" url="https://pl.wikipedia.org/wiki?curid=404540" title="Trojanowice (województwo małopolskie)">
Trojanowice (województwo małopolskie)

Trojanowice – wieś w Polsce położona w województwie małopolskim, w powiecie krakowskim, w gminie Zielonki.
W Trojanowicach działa Jednostka Ochotniczej Straży Pożarnej.
Położenie.
Trojanowice położone są w dolinie przepływającej wzdłuż zachodniej granicy miejscowości rzeki Prądnik (Białucha), lewego dopływu Wisły, częściowo w otulinie Ojcowskiego Parku Narodowego, a po części na terenie Parku Krajobrazowego Dolinki Krakowskie. Obszar ten według regionalizacji fizycznogeograficznej znajduje się w południowo-wschodniej części Wyżyny Olkuskiej (341.32), należącej do makroregionu Wyżyna Krakowsko-Częstochowska (341.3), w podprowincji Wyżyna Śląsko-Krakowska (341).
Po zachodniej stronie wsi przebiega droga wojewódzka nr 794 (Kraków – Skała).
Pod względem administracyjnym Trojanowice zlokalizowane są w województwie małopolskim, w powiecie krakowskim, w zachodniej części gminy Zielonki, około 9 km w linii prostej na północ od centrum Krakowa. Graniczą z następującymi miejscowościami:
Biorąc pod uwagę powierzchnię wynoszącą 211,27 ha Trojanowice są średnią co do wielkości miejscowością w gminie Zielonki obejmującą 4,35% powierzchni gminy.
Najwyżej położony obszar wsi znajduje się na jej północnych krańcach, przy granicy z Januszowicami (ul. Miechowska), na wysokości około 328 m n.p.m., a położony najniżej na krańcu zachodnim, w korycie Białuchy (na styku granic Trojanowic, Pękowic i Zielonek), na wysokości około 244 m n.p.m.
Pod względem historycznym w drugiej połowie XVI wieku wieś położona była w powiecie proszowickim województwa krakowskiego i należała do wielkorządów krakowskich. W latach 1975–1998 miejscowość należała administracyjnie do województwa krakowskiego.
Toponimia.
Nazwa miejscowości należy do licznej w Małopolsce grupy nazw dzierżawczych, utworzonych od imienia posiadacza lub założyciela osady lub patronimicznych, oznaczających mieszkańców wsi, stanowiących potomstwo lub poddanych założyciela (Trojana). Według badaczy miejscowości o tego typu nazwach, były zakładane od połowy XIII wieku.
Historia.
W okresie rozbiorów Trojanowice należały do zaboru austriackiego. Wielu mieszkańców wsi służyło w CK armii. W czasie I wojny światowej walczyli po przeciwnej stronie, niż ich krewni z pobliskich wsi należących do zaboru rosyjskiego.
W 1926 roku wielu mieszkańców wsi podpisało się pod Polską Deklaracją o Podziwie i Przyjaźni dla USA. W okresie II wojny światowej wielu mieszkańców wsi służyło w szeregach Armii Krajowej.
Demografia.
Liczba mieszkańców Trojanowic w okresie ostatnich dwudziestustu lat zwiększała się o ok. 33%, osiągając poziom ponad 930 osób w roku 2022.
Tradycje.
W Trojanowicach nadal żywa tradycja to Pucheroki. Nazwa Pucheroki pochodzi od łacińskiego słowa puer (chłopiec). Żacy pobierający nauki na Akademii Krakowskiej często żyli w surowych warunkach. Problemem były nieogrzewane bursy, surowi nauczyciele oraz wysokie koszty nauki. Ubodzy studenci ledwo wiązali koniec z końcem. Część żaków zmuszona była żebrać. Zakaz żebrania nie dotyczył studentów. W 1780 r. zakazano oficjalnie chodzenia na puchery. Zwyczaj ten przeniósł się do podkrakowskich wsi: Zielonki, Bibice, Bodzów, Pychowice, Kostrze, Modlnica, Trojanowice. W XIX wieku w związku osłabioną działalnością Akademii Krakowskiej oraz prowadzonymi wojnami brakło chodzących po wsiach studentów. Zastąpili ich miejscowi chłopcy. Wykształcił się też wtedy strój Pucheroka: wysoka słomiana czapka, barani kożuszek, pasek ze słomianych warkoczy, koszyk na datki i laska, a wszystko to ozdobione bibułkami.
Turystyka.
Przez Trojanowice przebiega Szlak Rowerowy Wokół Zielonek o długości 34,6 km. Trasa tego szlaku rozpoczyna się w Zielonki (Urząd Gminy) i biegnie przez Witkowice, Bibice, Wolę Zachariaszowską, Owczary, Grębynice, Korzkiew i Trojanowice, i wraca do miejsca startu w Zielonkach.
Transport.
Do Trojanowic można dojechać liniami obsługiwanymi przez MPK Kraków: "207, 337, 267".

</doc>
<doc id="404541" url="https://pl.wikipedia.org/wiki?curid=404541" title="Trojanowo (województwo podlaskie)">
Trojanowo (województwo podlaskie)

Trojanowo – wieś w Polsce położona w województwie podlaskim, w powiecie wysokomazowieckim, w gminie Klukowo.
W latach 1975–1998 miejscowość położona była w województwie łomżyńskim.
Wierni kościoła rzymskokatolickiego należą do parafii Zmartwychwstania Pańskiego w Kuczynie.
Historia.
Podczas wymierzania gruntów w 1547 roku orzeczono: "Łukasza z braćmi i synowcami, którzy mieli 100 łanów w Kuczynie Wielkim, Trojanowie, Klukowie, Sobolewie, Malinowie, Kapłani, i mają stawić 10 koni na wojnę".
W I Rzeczypospolitej w ziemi drohickiej w województwie podlaskim.
Znani właściciele wsi (często częściowi):
Do końca XVII w. wieś drobnoszlachecka. Na początku wieku XVIII Trojanowo stało się częścią majątku Klukowo. Wioskę zamieszkali chłopi.
W roku 1827 wieś liczyła 22 domy i 157 mieszkańców. Po uwłaszczeniu ziemi dworskiej w 1864 powstało 22 gospodarstwa chłopskie na 639 morgach ziemi.
Pod koniec wieku XIX wieś należała do "mazowieckiego", gmina Klukowo, parafia Kuczyn. Wchodziło w skład dóbr Klukowo należących do hr. Starzeńskiego. 9 osad i 263 morgów ziemi.
W 1921 naliczono 32 domy i 250 mieszkańców, w tym 1 prawosławny.
W roku 1922 zorganizowano we wsi szkołę powszechną jednoklasową. W latach dwudziestych uczyło się corocznie około 50-60 uczniów. Nauczycielem był Adam Pułbrat. W 1929 szkołę zlikwidowano.
Współcześnie.
Wieś typowo rolnicza. Produkcja roślinna podporządkowana hodowli krów mlecznych.

</doc>
<doc id="404542" url="https://pl.wikipedia.org/wiki?curid=404542" title="Trojanowo (województwo wielkopolskie)">
Trojanowo (województwo wielkopolskie)

Trojanowo – wieś w Polsce położona w województwie wielkopolskim, w powiecie poznańskim, w gminie Murowana Goślina.
Historia.
Według legendy nazwa wsi pochodzi od imienia jednego z rycerzy Bolesława Chrobrego, Trojana, a powstała ona prawdopodobnie w 1255. Wieś duchowna Troianowo, własność kapituły katedralnej poznańskiej, położona była w 1580 w powiecie poznańskim województwa poznańskiego. W 1580 podatki pobierano tu m.in. od ośmiu półłanów, dwóch zagrodników i jednego osadnika. W 1619 istniał tu młyn wodny (jednokołowy), a w 1662 stało we wsi dziewięć domostw. W 1780 istniało w miejscowości trzynaście domów (dymów), a w 1788 było ich 21. W 1789 wieś należała do Gurowskiego z Murowanej Gośliny, który był kantorem kapituły katedralnej w Poznaniu. Z wsią był wówczas powiązany Młyn Trojanowski. W XIX wieku właścicielem majątku był Gorzyński z Przebędowa. W 1909 w Trojanowo odwiedził cesarz Wilhelm II. Od 1919 istniała tu szkoła polska. W czasie II wojny światowej Niemcy zamordowali piętnastu mieszkańców Trojanowa, co upamiętnia obelisk z orłem, który stoi przy wjeździe do wsi od strony Murowanej Gośliny. Po II wojnie światowej utworzono we wsi Rolniczą Spółdzielnię Produkcyjną "Pionier". W latach 1975–1998 miejscowość położona była w województwie poznańskim.

</doc>
<doc id="404543" url="https://pl.wikipedia.org/wiki?curid=404543" title="Trojanów (województwo lubelskie)">
Trojanów (województwo lubelskie)

Trojanów – wieś w Polsce położona w województwie lubelskim, w powiecie bialskim, w gminie Piszczac.
Za czasów Królestwa Kongresowego miejscowość należała do gminy Połoski.
"W 1877 r. folwark z pięcioma domami, parafia Połoski".
W latach 1975–1998 miejscowość położona była w województwie bialskopodlaskim.
Wierni Kościoła rzymskokatolickiego należą do parafii Ścięcia św. Jana Chrzciciela w Choroszczynce.
We wsi stoi murowana kapliczka z wizerunkiem Matki Bożej Częstochowskiej wybudowana przez miejscowych wiernych na pamiątkę roku maryjnego w 1954 roku.

</doc>
<doc id="404544" url="https://pl.wikipedia.org/wiki?curid=404544" title="Trojanów (województwo łódzkie)">
Trojanów (województwo łódzkie)

Trojanów – wieś w Polsce położona w województwie łódzkim, w powiecie opoczyńskim, w gminie Sławno.
W latach 1975–1998 miejscowość położona była w województwie piotrkowskim.
Przez miejscowość przepływa rzeczka Słomianka, prawobrzeżny dopływ Pilicy.
Wierni Kościoła rzymskokatolickiego należą do parafii św. Wawrzyńca w Kunicach.
Historia.
Grunty wsi Trojanów należały do Dworu Kuniczki, które od poprzednich zmieniających się często właścicieli kupił w dniu 15 czerwca 1839 r. Trojan Teodor Sariusz – Skorkowski właściciel dworu Modrzew. Na porębie leśnej założył wieś, która wzięła nazwę od jego pierwszego imienia. Pierwsze domostwa powstały na wzgórkach blisko wsi Szadkowice w obniżeniu rzeki Słomianki. Obowiązującą w tych czasach pańszczyznę włościanie odrabiali we dworze w Modrzewiu. Kojarzył małżeństwa według własnego upodobania i osiedlał ich na ziemi. Tych, którzy się sprzeciwiali wysyłał w "sołdaty rosyjskie na 25 lat służby". Ustna wieść niesie, że właściciel Dworu Modrzew przegrał w karty, ale pozostał we dworze na łaskawym chlebie jako rezydent.

</doc>
<doc id="404545" url="https://pl.wikipedia.org/wiki?curid=404545" title="Trojanów (województwo wielkopolskie)">
Trojanów (województwo wielkopolskie)

Trojanów – wieś w Polsce położona w województwie wielkopolskim, w powiecie kaliskim, w gminie Opatówek.
Wieś duchowna "Trojanowo", własność arcybiskupstwa gnieźnieńskiego, pod koniec XVI wieku leżała w powiecie kaliskim województwa kaliskiego. W latach 1975–1998 miejscowość położona była w województwie kaliskim.

</doc>
<doc id="404547" url="https://pl.wikipedia.org/wiki?curid=404547" title="Trojany (województwo łódzkie)">
Trojany (województwo łódzkie)

Trojany – wieś w Polsce położona w województwie łódzkim, w powiecie zgierskim, w gminie Parzęczew.
W latach 1975–1998 miejscowość położona była w ówczesnym województwie łódzkim.
W 1798 roku w Trojanach, w majątku rodowym rodziny Dąbrowskich herbu Jastrzębiec, urodził się Florian Dąbrowski, syn Kazimierza.

</doc>
<doc id="404548" url="https://pl.wikipedia.org/wiki?curid=404548" title="Trojany (województwo mazowieckie)">
Trojany (województwo mazowieckie)

Trojany – wieś w Polsce położona w województwie mazowieckim, w powiecie wołomińskim, w gminie Dąbrówka.
Prywatna wieś szlachecka "Laskowo-Trojany" położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość położona była w województwie ostrołęckim.
Przez Trojany przebiega droga ekspresowa S-8 wraz z węzłem komunikacyjnym.
Wierni kościoła rzymskokatolickiego należą do parafii Podwyższenia Krzyża Świętego w Dąbrówce.

</doc>
<doc id="404549" url="https://pl.wikipedia.org/wiki?curid=404549" title="Tropie (województwo małopolskie)">
Tropie (województwo małopolskie)

Tropie – wieś w Polsce położona w województwie małopolskim, w powiecie nowosądeckim, w gminie Gródek nad Dunajcem. Od południa wieś graniczy przez Dunajec z Witowicami Dolnymi, a od zachodu z Wytrzyszczką.
Historyczne nazwy wsi: "de Tropstin" (1231), "de Tropstyn" albo "Tropie" (1240). Co najmniej od VIII wieku miejscowość (jako miejsce przeprawy przez Dunajec) stanowiła część szlaku łączącego drogi biegnące z Bizancjum z Bałtykiem. Była to tzw. "Brama sądecka".
Tradycja ludowa przechowała wzmiankę, że obecny kościół śś. Świerada i Benedykta (jedna z najstarszych budowli sakralnych w Polsce, której budowa przypada na XI w.) oraz pustelnię św. Świerada zlokalizowano w miejscu świętego gaju i świątyni Słowian.
Po przeciwnej stronie Dunajca znajduje się odbudowany w XX w. zamek Tropsztyn.
W Tropiu urodził się Władysław Bobowski, polski duchowny katolicki, biskup tarnowski.
Historia.
W 1158 roku Gejza II obdarzył dotacjami kościół pw. św. Emmerama w Tropiu. W dokumentach sprzedaży dóbr Tropsztyna z 1535, kościół wzmiankowany jest jako pw. św. Geralda, a od 1556 do 1603 służy protestantom jako zbór kalwiński. Na początku XVII w. kościół został przejęty na zbór braci polskich.
W pobliżu zamku Tropsztyn osiedlił się pustelnik, zapewne jeden z pierwszych szerzycieli chrześcijaństwa na tych ziemiach – "Świrad". Koło jego pustelni wytworzyła się następnie osada, która w dokumencie z 1282 roku (Kod. Dyp. Małopolski III.343) nosi nazwę Swirad ("Swiradz"). Jeszcze w XVI w. nazwa osady "Swiradz" utrzymywała się, ale tylko jako nazwa parafii. Prawdopodobnie pierwotna nazwa wsi Tropie obejmowała rozległy obszar leśny, na którym z czasem powstały niwy, a następnie wsie takie jak Swiradz, Wytrzeszczka, Parkoszówka, Wiatrowice, Witowice i inne.
Pierwszymi osadnikami byli poszukiwacze złota oraz innych kruszców i minerałów przybywający z obszarów niemieckich, zaproszeni przez królów Gejzę II, a następnie Belę IV oraz Wacława I po 1241. Wznosili obronne zamki, mające chronić północną granicę królestwa Węgier, podobnie jak zamki spiskie, a których okoliczne nazwy świadczą o pochodzeniu właścicieli: pobliski zamek w Melsztynie czy zamek w Rytrze. Prawdopodobnie nazwa wsi nawiązuje do niemieckiej nazwy miasta Opawy (, staropol. "Tropawa"), skąd mogli przybyć pierwsi osadnicy.
W 1241 wieś i parafie spustoszyli Mongołowie. Dopiero w 1347 Piotr Brandis odbudował świątynię i uposażył parafię.
Pierwsza pisemna wzmianka o murowanym zamku w Tropiu/Tropsztynie (="Trop" + stein "kamień") pochodzi z 1382. Z zapisów wynika, że zamek był własnością rycerskiego rodu Gierałtów-Ośmiorogów (z niem. Geraldów).
W Rożnowie, 5 km na południe od Tropia, znajdują się ruiny zamku, którego właścicielem przez był m.in. Zawisza Czarny. Natomiast 6 km na północ od wsi znajdują się ruiny średniowiecznego zamku w Czchowie.
Na początku XX wieku do wsi przyłączono miejscowości Wiatrowice oraz Habalina. W latach 1975–1998 miejscowość położona była w województwie nowosądeckim.
Zabytki i atrakcje turystyczne.
W Tropiu znajduje się Tropikalna Skała, na której uprawiana jest wspinaczka skalna i dwie niewielkie jaskinie: Schronisko w Tropiu Pierwsze i Schronisko w Tropiu Drugie.

</doc>
<doc id="404550" url="https://pl.wikipedia.org/wiki?curid=404550" title="Tropie (województwo podkarpackie)">
Tropie (województwo podkarpackie)

Tropie – wieś w Polsce położona w województwie podkarpackim, w powiecie strzyżowskim, w gminie Strzyżów.
Wieś istniała przed 1419, pod taką datą wzmiankowany jest Sebastian de Troppe (z Tropi). Położona na północny wschód od Strzyżowa, na terenie Strzyżowsko-Sędziszowskiego Obszaru Chronionego Krajobrazu, na pagórkowatym terenie (najwyższe wzniesienie 381 m n.p.m.).
W latach 1975–1998 miejscowość położona była w województwie rzeszowskim.

</doc>
<doc id="404551" url="https://pl.wikipedia.org/wiki?curid=404551" title="Troszyn (województwo mazowieckie)">
Troszyn (województwo mazowieckie)

Troszyn – wieś w Polsce położona w województwie mazowieckim, w powiecie ostrołęckim, w gminie Troszyn.
W latach 1975–1998 miejscowość położona była w województwie ostrołęckim.
Miejscowość jest siedzibą gminy Troszyn.
Troszyn leży w dawnej ziemi łomżyńskiej na Mazowszu. W miejscowości znajduje się kościół, który jest siedzibą parafii św. Bartłomieja Apostoła.
Historia.
Parafia pw. św. Bartłomieja Apostoła została w Troszynie erygowana w 1443. Fundatorem był Jan z Opinogóry i Troszyna, sędzia łomżyński, a poświęcenia dokonał . W 1444 Troszyn należał do rodziny Targońskich. Wieś szlachecka "Troszyno" położona była w drugiej połowie XVI wieku w powiecie ostrołęckim ziemi łomżyńskiej. XVI wiek to okres rozkwitu miejscowości – proboszczami parafii zostaje dwóch księży wywodzących się z okolicznej szlachty: Jakub Chrostowski i Bartłomiej Troszyński. Miejscowość należy do rodu Troszyńskich. Zniszczona w czasie potopu szwedzkiego, w 1705 wzniesiono tu nowy drewniany kościół fundacji właściciela Troszyna, chorążego wyszogrodzkiego, Piotra Stumirowskiego.
Po rozbiorach pod zaborem pruskim, później w Księstwie Warszawskim, w 1815 w Królestwie Polskim. W czasie powstania listopadowego miejscowość znalazła się kilkakrotnie na trasie przemarszów wojsk polskich i rosyjskich, w maju 1831 kwaterował tu gen. Jan Skrzynecki przed bitwą pod Ostrołęką. W czasie powstania styczniowego w okolicy działały oddziały powstańcze, m.in. Zygmunta Padlewskiego.
W 1884 wzniesiono tu nowy drewniany kościół konsekrowany w 1887 przez biskupa Kossowskiego. Okres I wojny światowej to kolejne zniszczenia – w 1915 w rejonie Troszyna i Rabęd toczyły się walki rosyjsko-niemieckie. 
W latach 1921–1939 wieś leżała w województwie białostockim, w powiecie ostrołęckim, w gminie Troszyn.
Według Powszechnego Spisu Ludności z 1921 roku wieś zamieszkiwały 663 osoby, 625 było wyznania rzymskokatolickiego, a 38 mojżeszowego. Jednocześnie wszyscy mieszkańcy zadeklarowali polską przynależność narodową. Było tu 101 budynków mieszkalnych. Miejscowość należała do miejscowej parafii rzymskokatolickiej. Podlegała pod Sąd Grodzki w Ostrołęce i Okręgowy w Łomży; mieścił się tu urząd pocztowy, który obsługiwał znaczną część terenu gminy.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład Landkreis Scharfenwiese, Regierungsbezirk Zichenau III Rzeszy.
W czasie II wojny światowej kościół został zamieniony przez Niemców na magazyn, a w 1944 na szpital dla żołnierzy niemieckich. 24 sierpnia 1944 w święto patrona parafii kościół został spalony przez wycofujących się Niemców.
Po wojnie msze święte w Troszynie odbywały się w domu parafialnym, a nowy kościół projektu Barbary Brukalskiej zbudowany został w latach 1956–1975, z częściowym wsparciem finansowym Polonii Amerykańskiej, konsekrowany 29 czerwca 1975 przez biskupa łomżyńskiego Mikołaja Sasinowskiego.
W latach 1975–1998 miejscowość administracyjnie należała do województwa ostrołęckiego.

</doc>
<doc id="404552" url="https://pl.wikipedia.org/wiki?curid=404552" title="Truskolasy (województwo świętokrzyskie)">
Truskolasy (województwo świętokrzyskie)

Truskolasy – wieś sołecka w Polsce położona w województwie świętokrzyskim, w powiecie opatowskim, w gminie Sadowie
W latach 1975–1998 miejscowość położona była w województwie tarnobrzeskim.
W roku 1328 wymieniona jako posiadłość biskupów lubuskich w potwierdzeniu dóbr przez Łokietka.
Wieś w połowie XV w. była wraz ze Szczegłem (obecnie jedna wieś) podzielona między biskupów lubuskich i krakowskich i miała 4 łany kmiece. Kmiecie płacili z łanów po 8 skojców czynszu, a młyn - pół grzywny. Wg Długosza ilekroć do Opatowa przyjeżdżał król na stację królewską, każdy kmieć dawał po 6 groszy, 3 korce owsa, 10 jaj, 2 sery i 2 kury. Dziesięcinę snopową wartości 4 grzywien płacono biskupowi lubuskiemu. Dawano również po 4 pęki konopi.
Wg Słownika geograficznego Królestwa Polskiego Truskolasy były folwarkiem w powiecie opatowskim, w gminie Modliborzyce, w parafii Momina. Pod koniec XIX wieku było tam 8 domów i 96 mieszkańców; w roku 1827 - 10 domów i 46 mieszkańców. Wg Słownika dobra truskolaskie zostały odłączone od dóbr opatowskich w 1873 roku.
W 1885 roku składały się z folwarku Truskolasy i Worowice o łącznej powierzchni 1598 mórg. Na folwark Truskolasy składały się wówczas: grunty orne i ogrody (384 morgi), łąki (52 morgi), pastwiska (12 mórg), lasy (796 mórg) i nieużytki (182 morgi). Stały 2 budynki murowane i 14 drewnianych. W folwarku Worowice było 167 mórg gruntów ornych i ogrodów, 4 morgi łąk i 1 morga nieużytków oraz 1 budynek murowany i 1 drewniany, las nieurządzony i pokłady kamienia.

</doc>
<doc id="404553" url="https://pl.wikipedia.org/wiki?curid=404553" title="Trutnowo (województwo kujawsko-pomorskie)">
Trutnowo (województwo kujawsko-pomorskie)

Trutnowo – wieś w Polsce położona w województwie kujawsko-pomorskim, w powiecie tucholskim, w gminie Lubiewo.
W latach 1975–1998 miejscowość położona była w województwie bydgoskim. Według Narodowego Spisu Powszechnego (III 2011 r.) liczyła 198 mieszkańców. Jest dziewiątą co do wielkości miejscowością gminy Lubiewo.

</doc>
<doc id="404554" url="https://pl.wikipedia.org/wiki?curid=404554" title="Trutnowo (województwo warmińsko-mazurskie)">
Trutnowo (województwo warmińsko-mazurskie)

Trutnowo (niem. "Trautenau") – wieś w Polsce położona w województwie warmińsko-mazurskim, w powiecie bartoszyckim, w gminie Bartoszyce. W latach 1975–1998 miejscowość położona była w województwie olsztyńskim. Wieś znajduje się w historycznym regionie Warmia.
Historia.
Wieś lokowana w 1362 r. na prawie chełmińskim, podległa biskupom warmińskim. Po pierwszym rozbiorze Polski (1772 r.) stała się wsią królewską. Na początku XIX w nastąpiły reformy uwłaszczeniowe. W XIX i XX w. w Trutnowie były trzy niewielkie (poniżej 100 ha) majątki ziemskie, siedziby dwóch były ulokowane poza wsią (na kolonii). Najstarszy majątek miał siedzibę we wsi.
W 1935 r. w tutejsze szkole, zatrudniającej jednego nauczyciela, uczyło się 44 dzieci. W 1939 r. we wsi było 235 mieszkańców. Ostatnim właścicielem dworku na kolonii był Schwark. Szkoła funkcjonowała do 1974 roku (mieściła się w dawnym eklektycznym dworku na kolonii). W 1978 r. we wsi było 36 indywidualnych gospodarstw rolnych, uprawiających łącznie 398 ha ziemi. W tym czasie w Trutnowie działała świetlica i punkt biblioteczny, ulice miały elektryczne oświetlenie. W 1983 r. we wsi było 38 domów i 163 mieszkańców.
Zabytki.
Zobacz też: Trutnowo 

</doc>
<doc id="404555" url="https://pl.wikipedia.org/wiki?curid=404555" title="Trzaski (województwo kujawsko-pomorskie)">
Trzaski (województwo kujawsko-pomorskie)

Trzaski – wieś w Polsce, położona w województwie kujawsko-pomorskim, w powiecie inowrocławskim, w gminie Inowrocław.
Podział administracyjny.
W latach 1975–1998 miejscowość położona była w województwie bydgoskim.
Demografia.
Według Narodowego Spisu Powszechnego (III 2011 r.) wieś liczyła 185 mieszkańców. Jest 21. co do wielkości miejscowością gminy Inowrocław.
Obiekty zabytkowe.
W miejscowości znajduje się dwór z przełomu XIX i XX wieku. W jego skład wchodzą także:

</doc>
<doc id="404556" url="https://pl.wikipedia.org/wiki?curid=404556" title="Trzciana (województwo małopolskie)">
Trzciana (województwo małopolskie)

Trzciana – wieś w Polsce położona w województwie małopolskim, w powiecie bocheńskim, w gminie Trzciana. Miejscowość jest siedzibą gminy Trzciana.
W latach 1975–1998 miejscowość administracyjnie należała do województwa tarnowskiego.
Etymologia nazwy.
Ta popularna nazwa miejscowa, ale i występująca w hydronimii, jak i podobne; Trzcianka, Trzcianne, Trzcinica czy słowacka Trstená pochodzi od prasłowiańskiego "*trъstъ" oznaczającego trzcinę, sitowie, które dało później początek staropolskiemu wyrazowi, który wyszedł już z użycia, "trzcie (trście)" oznaczającego trzcinę i przymiotnikowi "trzciany", a więc trzcinowaty, stąd często tak topograficznie określano tereny moczarowate, nadrzeczne i nadjeziorne.
Położenie.
Miejscowość leży na terenie Pogórza Wiśnickiego, które jest częścią Pogórza Zachodniobeskidzkiego, a to z kolei Pogórza Karpackiego. Na południowym horyzoncie widać odległe o ok. 5 km ostatnie wzniesienia Beskidu Wyspowego; Kamionna 801 m, Pasierbiecka Góra 764 m. Wieś Trzciana leży w kotlinie rzeki Sanki, zwanej też Potokiem Saneckim, oraz na wzgórzach wznoszących się po obu stronach rzeki. Sanka wpada w sąsiedniej miejscowości Ubrzeż do Stradomki, będącej prawobrzeżnym dopływem Raby. Koryto rzeki w tym miejscu leży na wysokości 223 m. Najwyższe wzgórza, na których leży Trzciana wznoszą się na wysokość 364 m. Tak więc maksymalne różnice wysokości nie przekraczają 137 m. Krajobraz jest typowy dla Pogórza – łagodne stoki poprzecinane licznymi potokami spływającymi z obu stron do rzeki. Potoki te często tworzą strome jary, zwykle zadrzewione na całej długości.
Odległość wsi od najbliższych miast: do Krakowa – 37 km, do Bochni – 22 km, do Limanowej – 22 km, do Nowego Wiśnicza – 14 km.
Zabytki.
Obiekty wpisane do rejestru zabytków nieruchomych województwa małopolskiego.
Kościół w Trzcianie.
Pierwszy powstał w XIII w. po utworzeniu parafii przez Bolesława Wstydliwego. Prawdopodobnie był drewniany, nie wiadomo jednak jak wyglądał, nie zachowały się żadne jego opisy. Jan Długosz w XV w. wzmiankuje o kościele w Trzcianie, był to jednak prawdopodobnie już drugi drewniany kościółek. Z akt wizytacyjnych z XVI w. dowiadujemy się, że w Trzcianie istniał już murowany kościół i szkoła parafialna. Spalony podczas potopu szwedzkiego kościół odbudowano i poświęcono w 1657, jednak w owych trudnych dla Rzeczypospolitej czasach aż do XIX w. nie odzyskał dawnej świetności, pomimo remontu w 1857 roku. W 1816 przeszedł pod zarząd diecezji katolickiej.
W latach 1905–1907 dokonano pierwszej rozbudowy kościoła pod wezwaniem św. Małgorzaty w Trzcianie. Projektant Jan Karol Sas Zubrzycki planował rozbudowę kościoła od strony wschodniej, południowej i północnej, jednak nie udało się zrealizować tych planów, dobudowano jedynie południową nawę boczną. W latach 1953–1956 dobudowano część zachodnią zaprojektowaną przez mgr inż. Stefana Świszczowskiego, zaprojektowanej przez niego wieży nie udało się już wybudować, gdyż prowadzoną bez zezwolenia ówczesnych komunistycznych władz budowę wstrzymano. Przez długi czas nie pozwolono nawet przykryć dachem rozpoczętej budowy, wskutek czego podczas deszczu do kościoła wlewała się woda. W końcu jednak zezwolono na przykrycie konstrukcji kopułą, jej styl nie pasuje do całości budowli.
W okresie, gdy proboszczem parafii był ks. Władysław Ryś wykonano nowe ozdobne ławki i konfesjonały i wybudowano nową plebanię. Zasadniczą rozbudowę rozpoczął nowo przybyły proboszcz Władysław Jemioła. Wybudowano dwie duże wieże od strony zachodniej i umieszczono w nich dzwony. Stara dzwonnica i część murów otaczających kościół została rozebrana i wykonano przed kościołem duży plac parkingowy. Po nim kontynuuje prace remontowe i upiększanie kościoła proboszcz Władysław Midura. Za jego kadencji wykonano m.in. bardzo kosztowne odnowienie ołtarzy, rzeźb, organów, a także wymianę żyrandoli i innych elementów dekoracyjnych, osuszanie kościoła, parkingi, nowe nagłośnienie i wiele innych. Wyprofilowano cały teren wokół kościoła, obsadzono roślinami skarpy po południowej i zachodniej stronie oraz wybudowano nową plebanię.
Wielokrotnie rozbudowywany kościół w Trzcianie jest mieszaniną różnych stylów. Najstarszym zabytkiem jest wykonana z piaskowca gotycka chrzcielnica z 1497, ostatnio odnowiona. Są na niej herby rodów, którzy byli jej fundatorami i godło Polski. Ołtarz główny pochodzący z XVII w. jest w stylu barokowym. Jest w nim naturalnej wielkości krucyfiks z ukrzyżowanym Chrystusem i malowidło stojącej pod krzyżem Matki Boskiej i św. Jana. Ponad krzyżem umieszczono obraz św. Małgorzaty. Boczne ołtarze w barokowo-klasycystycznym stylu pochodzą z przełomu XVIII i XIX w. W prawym bocznym jest figura Matki Boskiej, w lewym figura Serca Pana Jezusa. W północnej bocznej nawie znajduje się obraz Przemienienia Pańskiego.

</doc>
<doc id="404557" url="https://pl.wikipedia.org/wiki?curid=404557" title="Trzcianka-Kolonia (województwo mazowieckie)">
Trzcianka-Kolonia (województwo mazowieckie)

Trzcianka-Kolonia – wieś w Polsce położona w województwie mazowieckim, w powiecie mławskim, w gminie Szydłowo.
W latach 1975–1998 miejscowość położona była w województwie ciechanowskim.

</doc>
<doc id="404558" url="https://pl.wikipedia.org/wiki?curid=404558" title="Trzcianka-Kolonia (województwo świętokrzyskie)">
Trzcianka-Kolonia (województwo świętokrzyskie)

Trzcianka-Kolonia (do 31 grudnia 2001 roku Kolonia Trzcianka) – kolonia w Polsce położona w województwie świętokrzyskim, w powiecie staszowskim, w gminie Osiek.
W latach 1975–1998 miejscowość położona była w województwie tarnobrzeskim.
W sąsiedztwie wsi przebiega szerokotorowa linia kolejowa nr 65 (tzw. LHS), natomiast bezpośrednio przez wieś przebiega droga gminna nr 4233017 i 4233018 do Sworonia, nr 4233020 do Turska Wielkiego, nr 4233021 do Ossali i nr 4233022 do Trzcianki.
Historia.
Trzcianka-Kolonia utworzona została z części ówczesnych dóbr Ossala przed rokiem 1827. Był to wówczas folwark Trzcianna (nazywany też Trzcianką Folwarczną). W roku 1827 jego rozległość ogólna to 643 morgi w tym: 315 mórg gruntów ornych i ogrodów, 138 mórg łąk, 16 mórg pastwisk, 7 mórg wody, 150 mórg lasu, 17 mórg nieużytków; jak i 15 budynków drewnianych; stosuje się płodozmian 7–polowy, posiada las nieurządzony oraz młyn. Drogą sprzedaży oddzielono po 1874 z obszaru folwarku 86 mórg.
W 1886 roku ówczesna parafia Niekrasów należała do ówczesnego dekanatu sandomierskiego (ale dawniej jeszcze do dekanatu staszowskiego) i liczyła wówczas 2 230 dusz.
Nie jest też wymieniana jako samodzielna wioska wchodząca w skład gminy Tursko w 1892, z urzędem gminy w Strużkach. Wówczas to sądem okręgowym dla gminy był IV Sąd Okręgowy w Staszowie (tam też była stacja pocztowa). Stanowiła wówczas część posiadłości dworskich. Gmina miała 8 781 mórg rozległości ogółem (w tym 5 083 mórg włościańskich) i 4 613 mieszkańców (w tym 14 proc. pochodzenia żydowskiego, tj. 63 żydów).
W okresie 20. międzywojennego od obecnego sioła Bargielka, aż za Dom Ludowy do zakrętu ulokowana była osobna wieś Trzcianka Las, która ze względu II wojny światowej i drewnianej zabudowy zanikła, a po części jej dawne włości włączono w skład obecnej Trzcianki-Kolonii i Trzcianki wsi.
W czasie II wojny światowej 9 stycznia 1943 r. w zasadzce zorganizowanej przez Niemców w Trzciance zginął Władysław Jasiński „Jędruś”, legendarny dowódca partyzancki.
Demografia.
Współczesna struktura demograficzna kolonii Trzcianka-Kolonia na podstawie danych z lat 1995-2009 według roczników GUS, z prezentacją danych z 2002 roku:
Rysunek 1.1 Piramida populacji – struktura płci i wieku wioski
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Trzcianki Folwarcznej – obecnie to kolonia Trzcianka-Kolonia, zawarty w tabeli 1.

</doc>
<doc id="404559" url="https://pl.wikipedia.org/wiki?curid=404559" title="Trzcianka (powiat lipnowski)">
Trzcianka (powiat lipnowski)

Trzcianka – wieś w Polsce położona w województwie kujawsko-pomorskim, w powiecie lipnowskim, w gminie Tłuchowo.
Podział administracyjny.
W latach 1975–1998 miejscowość położona była w województwie włocławskim.
Demografia.
Według Narodowego Spisu Powszechnego (III 2011 r.) liczyła 280 mieszkańców. Jest piątą co do wielkości miejscowością gminy Tłuchowo.

</doc>
<doc id="404560" url="https://pl.wikipedia.org/wiki?curid=404560" title="Trzcianka (województwo łódzkie)">
Trzcianka (województwo łódzkie)

Trzcianka – wieś w Polsce położona w województwie łódzkim, w powiecie łowickim, w gminie Łyszkowice.
Wieś szlachecka położona była w drugiej połowie XVI wieku w powiecie rawskim ziemi rawskiej województwa rawskiego. W latach 1975–1998 miejscowość położona była w województwie skierniewickim.

</doc>
<doc id="404561" url="https://pl.wikipedia.org/wiki?curid=404561" title="Trzcianki (województwo wielkopolskie)">
Trzcianki (województwo wielkopolskie)

Trzcianki – wieś w Polsce położona w województwie wielkopolskim, w powiecie wrzesińskim, w gminie Pyzdry.
W latach 1975–1998 miejscowość położona była w województwie konińskim.

</doc>
<doc id="404562" url="https://pl.wikipedia.org/wiki?curid=404562" title="Kościół św. Piotra w Głogowie">
Kościół św. Piotra w Głogowie

Kościół św. Piotra – romańska bazylika, która znajdowała się w Głogowie. Rozebrana pod koniec XIX wieku, zachowane fundamenty znajdują się w odległości około 200 m na południe od Zamku Książąt Głogowskich. W miejscu, w którym stał kościół utworzono w 2006 roku lapidarium.
Historia.
Kościół powstał w końcu XII wieku jako romańska bazylika. Pełnił on rolę kościoła parafialnego lewobrzeżnej części Głogowa – osady targowej, aż do budowy kościoła św. Mikołaja. W związku z przeniesieniem parafii do innego kościoła biskup Tomasz I osadził w opustoszałym kościele św. Piotra dominikanów, jednocześnie fundując im klasztor.
Kościół służył dominikanom do sekularyzacji w 1810 r. Budynek kościoła i klasztoru w 1789 r. uległ pożarowi. Następnie uczyniono z niego zbrojownię i koszary saperów. Pod koniec XIX wieku budynek kościelny rozebrano.
W latach 1963–1965 odkryto pozostałości kościoła podczas prac architektoniczno-archeologicznych, kierowanych przez prof. Tadeusza Kozaczewskiego. Zostały one wyeksponowane wśród zieleni. Były to fundamenty trzech absyd, pochodzących z pierwotnego założenia oraz zamkniętego prosto prezbiterium, po zrealizowanej przez dominikanów przebudowie (XIII w.). W kościele św. Wawrzyńca w Brzostowie zachowała się również część wyposażenia kościoła św. Piotra - ołtarz główny oraz obraz znajdujący się w zakrystii. 
Lapidarium.
11 listopada 2006 roku odsłonięto nowe lapidarium kościoła św. Piotra, będące równolegle pomnikiem Jana Pawła II „Biblioteka Świętego Pielgrzyma”. Dzieło to powstało według koncepcji rektora PWSZ w Głogowie, prof. Eugeniusza Józefowskiego, przy współpracy dr Adama Olejniczaka oraz grupy studentów PWSZ. Eksponuje dominikańskie, proste prezbiterium oraz dwie boczne absydy, pochodzące z fazy XII–wiecznej. Kształt i położenie wcześniejszej absydy prezbiterium zostało zaznaczone odmienną kolorystyką cegły klinkierowej, stanowiącej posadzkę obecnego pomnika. 

</doc>
<doc id="404563" url="https://pl.wikipedia.org/wiki?curid=404563" title="Trzciano (województwo kujawsko-pomorskie)">
Trzciano (województwo kujawsko-pomorskie)

Trzciano – wieś w Polsce położona w województwie kujawsko-pomorskim, w powiecie wąbrzeskim, w gminie Ryńsk. Siedziba sołectwa.
Według podziału administracyjnego Polski obowiązującego w latach 1975–1998, miejscowość należała do województwa toruńskiego. Według Narodowego Spisu Powszechnego (III 2011 r.) liczyła 215 mieszkańców. Jest siedemnastą co do wielkości miejscowością gminy Ryńsk.
W okolicy Trzciana odkryto narzędzia krzemienne pozostałe po ludziach zamieszkujących tę okolicę 10 tysięcy lat temu.

</doc>
<doc id="404564" url="https://pl.wikipedia.org/wiki?curid=404564" title="Trzciano (województwo pomorskie)">
Trzciano (województwo pomorskie)

Trzciano (niem. "Honigfelde" lub "Königfelde") to wieś położona na skraju Pojezierza Iławskiego w Polsce, w województwie pomorskim, w powiecie kwidzyńskim, we wschodniej części gminy Ryjewo. Miejsce rozegrania się bitwy polsko-szwedzkiej w 1629. 
Trzciano znajduje się na trasie drogi powiatowej Kwidzyn-Straszewo. Wieś zachowuje typowo rolniczy charakter oraz rozproszoną zabudowę. Łączna długość dróg publicznych znajdujących się na jej obszarze wynosi 16,38 km.
W Trzcianie działa świetlica wiejska, Ochotnicza Straż Pożarna oraz klub piłkarski Rodło Trzciano, biorący udział w rozgrywkach lokalnej A-klasy. Sołtysem wsi jest Julita Pielarska. 
Liczba mieszkańców wsi sukcesywnie maleje – w 1877 wynosiła 1040, w latach 30. XX wieku ok. 700, w 2005 licząc ok. 440.
Historia wsi.
XIII-XVI wiek.
Wieś powstała w pierwszej połowie XIII wieku na terenach państwa krzyżackiego, w ramach prowadzonej wówczas akcji osadniczej – pierwsze wzmianki o Trzcianie pochodzą z roku 1242. Inne źródła wskazują na okres pomiędzy 1327 a 1366.
Wieś królewska Trzcianna położona była w II połowie XVI wieku w województwie malborskim. 
Pierwotna nazwa wsi, nawiązująca do wyrabianego w niej miodu, brzmiała prawdopodobnie "Medicz"/"Miedicz". Pokrewne znaczenie przejęła również jej niemiecka nazwa – Honigfelde (niem. "miodowe pole") która w późniejszych latach, zapewne wskutek pomyłki przyjmowała również formę Königfelde (niem. "królewskie pole"). Pod obiema tymi nazwami Trzciano występuje na mapach Pomorza z XVII wieku.
Po zakończeniu wojny trzynastoletniej wieś leżała w granicach Prus Królewskich, na początku XVI wieku stając się własnością pruskiej rodziny Brandtów.
Wojny szwedzkie.
Podczas wojny polsko-szwedzkiej toczonej w latach 1626-1629 Trzciano stało się świadkiem ważnych działań wojennych - 27 czerwca 1629 nastąpiło tu starcie wojsk króla szwedzkiego Gustawa Adolfa i hetmana polnego Stanisława Koniecpolskiego, zakończone zwycięstwem sił polskich i mające istotny wpływ na doprowadzenie do późniejszego rozejmu. Bitwę upamiętniała drewniana kapliczka, w 1882 zastąpiona kapliczką murowaną. Obecnie we wsi znajduje się również kamień pamiątkowy oraz udostępniony do użytku w 2021 kiosk multimedialny, będący częścią lokalnej ścieżki edukacyjnej.
Bitwa znana jest w historiografii jako bitwa pod Trzcianą, wskazując na funkcjonowanie w tym czasie zmienionej już polskiej nazwy, nawiązującej do trzcin – "Trzciana", "Trzciany" lub "Trzcianka", z której wyewoluowała nazwa obecna. 
Z bitwą związana jest miejscowa legenda, według której podczas starcia król Gustaw Adolf upuścił do jednego z miejscowych jezior swą buławę, która pozostaje nieodnaleziona do dziś. Zgubienie buławy jako znaku władzy wojskowej symbolizowało klęskę szwedzką.
Do XVII wieku we wsi znajdował się kościół katolicki, zniszczony w czasie wojen szwedzkich.
XX wiek.
W czasie dwudziestolecia międzywojennego Trzciano leżało na terenie Prus Wschodnich, zamieszkiwane przez ludność polsko- oraz niemieckojęzyczną. W ramach przeprowadzonego w 1920, przegranego przez Polskę plebiscytu na Warmii i Mazurach mieszkańcy wsi opowiedzieli się w 64,36% za przynależnością do Polski. Trzciano stanowiło również ośrodek lokalnych działaczy propolskich – należeli do nich Antoni Pacer, Teofil Sadowski oraz Antoni Lewicki, który przewodniczył lokalnej filii organizacji Sokół oraz założył w swoim domu polską szkołę. Wszyscy trzej zginęli w obozach koncentracyjnych (Stutthof oraz Mauthausen-Gusen) wskutek zaostrzenia represji hilterowskich od 1939. Działaczy upamiętnia tabliczka odsłonięta w 1966.
W latach 1945-1975 Trzciano należało administracyjnie do województwa gdańskiego, w 1975-1998 do województwa elbląskiego, od 1999 należy do powiatu kwidzyńskiego w województwie pomorskim.

</doc>
<doc id="404565" url="https://pl.wikipedia.org/wiki?curid=404565" title="Trzciany (województwo kujawsko-pomorskie)">
Trzciany (województwo kujawsko-pomorskie)

Trzciany (niem. "Zahn") – wieś w Polsce położona w województwie kujawsko-pomorskim, w powiecie sępoleńskim, w gminie Sępólno Krajeńskie.
W latach 1975–1998 miejscowość położona była w województwie bydgoskim. Według Narodowego Spisu Powszechnego (III 2011 r.) liczyła 253 mieszkańców. Jest trzynastą co do wielkości miejscowością gminy Sępólno Krajeńskie.
Zabytki.
Według rejestru zabytków NID na listę zabytków wpisany jest zespół dworski z 1. połowy XIX w., XX w., nr rej.: A/31/1-2 z 28.12.2000:

</doc>
<doc id="404566" url="https://pl.wikipedia.org/wiki?curid=404566" title="Trzciany (województwo mazowieckie)">
Trzciany (województwo mazowieckie)

Trzciany – wieś w Polsce położona w województwie mazowieckim, w powiecie legionowskim, w gminie Jabłonna.
Prywatna wieś szlachecka, położona w Księstwie Mazowieckim, w 1739 roku należała do klucza Nowy Dwór Lubomirskich. W latach 1975–1998 miejscowość położona była w województwie warszawskim.
Na terenie wsi, w lesie znajdują się fortyfikacje carskie – Dzieło D-10 Twierdzy Modlin.
W czasie II wojny światowej w Trzcianach znajdowała się granica między Generalnym Gubernatorstwem a III Rzeszą (biegła od zachodu od Skierd i dalej na wschód przez Krubin, Topolinę, a następnie wzdłuż rzeki Narwi).
Na przełomie lat 1939/1940 Niemcy zamordowali w uroczysku Kadzielnia na terenie wsi (w lesie, w północno-zachodniej części wsi, tuż przy granicy z Janówkiem Drugim) grupę mieszkańców Nowego Dworu Mazowieckiego i okolic, o czym świadczy krzyż stojący na skraju lasu uroczyska.

</doc>
<doc id="404567" url="https://pl.wikipedia.org/wiki?curid=404567" title="Trzciniec (gmina Białe Błota)">
Trzciniec (gmina Białe Błota)

Trzciniec ("Trziniec" – 1789, niem. "Rohrbruch" – 1860) – wieś w Polsce, położona w województwie kujawsko-pomorskim, w powiecie bydgoskim, w gminie Białe Błota.
Podział administracyjny.
W latach 1950–1998 miejscowość położona była w województwie bydgoskim.
Nazwa.
Nazwa miejscowości określa położenie jej nad moczarami, bagnami, względnie wodami. Ma to uzasadnienie co do tego, że lokowany w XVIII wieku "Trzciniec Stary" leżał na zabagnionym terenie, który znajduje się obecnie w północnej części wsi.
Położenie.
Trzciniec znajduje się około 1 km na południowy zachód od granic Bydgoszczy. Pod względem fizycznogeograficznym osiedle leży w obrębie makroregionu Pradolina Toruńsko-Eberswaldzka, w mezoregionie Kotlina Toruńska i mikroregionie Wydmy Puszczy Bydgoskiej (70–71 m n.p.m.). Okoliczne tereny są płaskie, a wydmy śródlądowe w okolicy Trzcińca są stosunkowo niewielkie.
Miejscowość położona jest na południe od Lotniska bydgoskiego na polanie zlokalizowanej w Puszczy Bydgoskiej. Poprzez las od zachodu graniczy z Białymi Błotami, a od południa z Zielonką.
Charakterystyka.
Trzciniec jest wsią sołecką usytuowaną na przy południowo-zachodniej granicy Bydgoszczy, w gminie Białe Błota. Jest to obok Białych Błót miejscowość najbliżej położona do centrum Bydgoszczy, nie włączona jednak w granice administracyjne miasta. Miejscowość ma charakter typowo mieszkaniowy dla osób pracujących w Bydgoszczy lub w miejscowym zakładzie materiałów budowlanych „Silka”. Z uwagi na otoczenie lasem, linią kolejową i lotniskiem nie posiada już rezerw terenowych pod zabudowę.
W Trzcińcu znajduje się stacja kolejowa linii kolejowej nr 131 (Chorzów Batory – Tczew). W północnej części wsi znajduje się staw. Miejscowość jest skomunikowana z ulicą Szubińską.
W Trzcińcu eksploatowane jest udokumentowane złoże piasków kwarcowych „Zielonka-Trzciniec” o powierzchni 3,658 ha i zasobach około 826 tys. m³. Wydobywa się tu surowiec do produkcji cegły wapienno-piaskowej. Ważność koncesji sięga do 2020 roku.
Na terenie wsi zlokalizowany jest nieczynny cmentarz ewangelicki.
Rekreacja.
Zapleczem rekreacyjnym jest Puszcza Bydgoska otaczająca miejscowość ze wszystkich stron. W kierunku wschodnim, w lesie ukryte są obiekty wojskowe. Z Trzcińca na wschód prowadzi poprzez las nasyp dawnej kolei, którą transportowano uzbrojenie lotnicze do magazynów bomb (bomboskładów).
Przez Trzciniec przebiega szlak turystyczny Powstania Kościuszkowskiego, wiodący do Łabiszyna trasą przemarszu wojsk powstańczych gen. Henryka Dąbrowskiego w 1794 r.
Ochrona przyrody.
Na posesji przy ul. Sarniej 20 rośnie uznany za pomnik przyrody dąb szypułkowy o obwodzie 325 cm o nazwie „Leśnik”.
Historia.
Dzieje Trzcińca wiążą się ściśle z historią miasta Bydgoszczy. W okresie istnienia I Rzeczypospolitej było osadą należącą do miasta, podobnie jak Biedaszkowo, Bocianowo, Białe Błota, Czajcze Błota, Ciele, Miedzyń, Okole, Nowy Dwór, Szwederowo, Goryczkowo, Wilczak Wielki i Mały, Murowaniec, Rupienica, Wilcze, Koziłaszka oraz Wilcze Gardło.
W 1764 r. bydgoska Rada Miejska wydzierżawiła na okres 40 lat grunt koło błota "Trzeceniec" osadnikom olęderskim Mariannie i Hertmanowi Dreyftom. Osada ta położona była na północ od obecnej wsi, na wschodnim krańcu Białych Błót i zwana Trzcińcem Starym ("Alt Trziniec" – 1789, "Rohrbruch Alt" – 1860). W 1772 r. rada miejska wydzierżawiła kolejny grunt na prawie olęderskim Katarzynie i Jędrzejowi Ryjzom. Osada ta zwana Trzcińcem Nowym ("Trziniec" – 1789, "Rohrbruch Neu" – 1860) położona była w obrębie obecnej wsi, na południowym jej krańcu. Pośrodku, między oboma gospodarstwami znajdował się zabagniony obszar (obecnie łąka ze stawem).
Spis miejscowości rejencji bydgoskiej z 1833 r. podaje, że w Trzcińcu Starym mieszkało 18 osób (wszyscy ewangelicy) w 2 domach. Natomiast w Trzcińcu Nowym mieszkały 22 osoby (wszyscy ewangelicy) w 3 domach. Według opisu Jana Nepomucena Bobrowicza z 1846 r. posiadłości Trzciniec Stary i Nowy należały do majątku Białebłoto należącego do miasta Bydgoszczy. Kolejny spis z 1860 r. podaje, że w Trzcińcu Starym mieszkało 38 osób (37 ewangelików, 1 katolik) w 3 domach, a w Trzcińcu Nowym – 24 ewangelików w 4 domach. Dzieci z Trzcińca Starego uczęszczały do szkoły w Cielu, a z Trzcińca Nowego – do szkoły w Zielonce. Miejscowość należała do parafii katolickiej i ewangelickiej w Bydgoszczy.
Do końca XIX wieku Trzciniec Stary opustoszał (zachowane pozostałości cmentarza w lesie), a pozostał Trzciniec Nowy nazywany Trzcińcem, obok którego w 1872 r. wybudowano stację kolejową na linii wiodącej do Inowrocławia. W 1885 r. miejscowość zamieszkiwana była przez 41 osób w 6 domach. W 1921 r. występują: leśnictwo i stacja kolejowa Trzciniec, liczące w sumie 12 budynków i 61 mieszkańców.
Do II wojny światowej Trzciniec połączony był drogą z folwarkiem Biedaszkowo i dalej w kierunku północnym z centrum miasta. Z drugiej strony droga ta wiodła przez las do Ciela i Zielonki. Po 1945 r. wskutek rozwoju lotniska i związanej z tym budowy pasów startowych, drogę w kierunku Bydgoszczy odcięto.
W latach 60. zbudowano w Trzcińcu zakład materiałów budowlanych należący do Cegielni Bydgoskich. Komunikacyjnie obsługiwała go magistrala kolejowa Bydgoszcz – Inowrocław. W latach 70. planowano budowę bocznicy od tej magistrali do Przyłęk, gdzie planowane były nowe obiekty składowo-przemysłowe.
Po II wojnie światowej rozważano włączenie Trzcińca wraz z Białymi Błotami do Bydgoszczy. W planie ogólnym zagospodarowania przestrzennego Bydgoszczy, uchwalonym w 1964 r., w którym podzielono miasto na nowe jednostki urbanistyczne i wskazano zasady rozwoju miasta na następne 20 lat – w sferze zainteresowań znalazła się także jednostka urbanistyczna Białe Błota o obszarze 380 ha o zaludnieniu 1,1 tys. osób, przewidywana do zespolenia z Bydgoszczą. W planie przeznaczono ją do zabudowy jednorodzinnej. W kolejnych latach za priorytetowe uznano jednak wschodnie i północne rejony miasta.
Mimo że Trzcińca nie włączono do terytorium administracyjnego miasta, rozwijało się tu intensywnie budownictwo jednorodzinne, zwłaszcza w latach 60. i 70. W okresie 1970-1997 ludność Trzcińca niewiele się zmieniła: z 401 do 419 osób, gdyż teren był już mocno zabudowany. Po 2000 roku na terenie Trzcińca wyczerpane zostały wolne tereny pod zabudowę.
Statystyka.
Poniżej podano wybrane informacje statystyczne dotyczące wsi Trzciniec na podstawie Banku Danych Lokalnych GUS.
Narodowy Spis Powszechny 2002 wykazał, że we wsi Trzciniec mieszkało 457 osób w 173 gospodarstwach domowych. 15% populacji posiadało wykształcenie wyższe, a 33% – średnie. We wsi znajdowało się 99 budynków ze 140 mieszkaniami. 16% mieszkań pochodziło sprzed 1945 roku, zaś 13% wzniesiono w latach 1989-2002. Najwięcej mieszkań w Trzcińcu wzniesiono w latach PRL. Z tego w okresie 1945-1970 wzniesiono 64 mieszkań, a w 1970-1988 dalsze 41 domów.
Narodowy Spis Powszechny 2011 odnotował 483 mieszkańców Trzcińca. W 2013 r. działalność gospodarczą prowadziło 91 podmiotów, w tym 73 osób fizycznych, 18 osób prawnych, 5 spółek handlowych (w tym 2 z udziałem kapitału zagranicznego). Dominowały małe przedsiębiorstwa (0-9 osób). Tylko 2 przedsiębiorstwa zatrudniały powyżej 10 osób.
W latach 2008-2013 oddano do użytku 9 mieszkań – wszystkie w budownictwie indywidualnym. Stanowiło to zaledwie 0,6% nowych mieszkań wzniesionych w tym czasie w całej gminie.

</doc>
<doc id="404568" url="https://pl.wikipedia.org/wiki?curid=404568" title="Trzciniec (województwo śląskie)">
Trzciniec (województwo śląskie)

Trzciniec – wieś w Polsce położona w województwie śląskim, w powiecie zawierciańskim, w gminie Kroczyce.
W latach 1975–1998 miejscowość położona była w województwie częstochowskim.
Wieś malowniczo położona pośród sosnowych lasów i pól. Obecnie miejscowość z rolniczej, staje się turystyczno-letniskową. 

</doc>
<doc id="404569" url="https://pl.wikipedia.org/wiki?curid=404569" title="Trzciniec (województwo świętokrzyskie)">
Trzciniec (województwo świętokrzyskie)

Trzciniec – wieś w Polsce położona w województwie świętokrzyskim, w powiecie jędrzejowskim, w gminie Nagłowice. Leży na południe od Wzgórza Świętego Floriana.
W latach 1975–1998 miejscowość położona była w województwie kieleckim.
Zabytki.
Park dworski z przełomu XIX/XX w., wpisany do rejestru zabytków nieruchomych (nr rej.: A-126 z 5.12.1957 i z 7.07.1977).

</doc>
<doc id="404570" url="https://pl.wikipedia.org/wiki?curid=404570" title="Trzciniec (powiat drawski)">
Trzciniec (powiat drawski)

Trzciniec (niem. "Wassergrund") – wieś sołecka w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 157 mieszkańców.
Geografia.
Wieś leży ok. 7,5 km na południowy wschód od Czaplinka, ok. 1,5 km na południowy zachód od drogi wojewódzkiej nr 163.
Zabytki.
Do wojewódzkiego rejestru zabytków wpisany jest:

</doc>
<doc id="404571" url="https://pl.wikipedia.org/wiki?curid=404571" title="Trzcinka (województwo łódzkie)">
Trzcinka (województwo łódzkie)

Trzcinka – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość położona była w województwie sieradzkim.

</doc>
<doc id="404572" url="https://pl.wikipedia.org/wiki?curid=404572" title="Trzcinka (województwo mazowieckie)">
Trzcinka (województwo mazowieckie)

Trzcinka – wieś w Polsce położona w województwie mazowieckim, w powiecie wołomińskim, w gminie Poświętne.
W latach 1975–1998 miejscowość położona była w województwie siedleckim.

</doc>
<doc id="404573" url="https://pl.wikipedia.org/wiki?curid=404573" title="Trzebień (województwo dolnośląskie)">
Trzebień (województwo dolnośląskie)

Trzebień (dawniej niem. "Kittlitztreben", ros. "Тшебень") – wieś w Polsce położona w województwie dolnośląskim, w powiecie bolesławieckim, w gminie Bolesławiec.
Położenie.
Wieś leży w Borach Dolnośląskich – w obrębie leśnym Wierzbowa, nad Bobrem przy drodze wojewódzkiej nr 297.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Treben Calvi", "Treben Kathmanin" oraz "Treben Martini".
Historia.
Znaleziono tutaj ślady osady i cmentarzyska z epoki brązu. Wymieniona w dokumencie z 1305 jako "Treben Calvi", początkowo własność von Kittlitzów, którzy w 1468 sprzedali wieś von Bibranom. Bibranowie w latach 1601–1603 wznieśli renesansowy pałac, a następnie w 1604 sprzedali wieś, aby w 1679 nabyć ją ponownie. Pałac spłonął w 1642 i został odbudowany dopiero w 1671. W 1722 Bibranowie ponownie sprzedali wieś, od 1727 była własnością Hochbergów, którzy zniszczyli oryginalny wystrój pałacu. Nakazali wykucie oryginalnych detali architektonicznych, aby wykorzystać je przy budowie tzw. Starego Zamku w Książu. Pałac został zniszczony w 1945, a w późniejszym czasie rozebrany. W latach 1945–1954 siedziba gminy Trzebień. W latach 1975–1998 miejscowość położona była w województwie jeleniogórskim. W okresie PRL duża baza wojsk radzieckich.
Filia Groß-Rosen.
W miejscowości znajdowała się filia obozu koncentracyjnego Groß-Rosen.
Zabytki.
Na listę zabytków Narodowego Instytutu Dziedzictwa wpisany jest park pałacowy z XVIII–XIX wieku.

</doc>
<doc id="404574" url="https://pl.wikipedia.org/wiki?curid=404574" title="Trzebień (województwo kujawsko-pomorskie)">
Trzebień (województwo kujawsko-pomorskie)

Trzebień – wieś w Polsce, położona w województwie kujawsko-pomorskim, w powiecie bydgoskim, w gminie Dobrcz.
Podział administracyjny.
W latach 1975–1998 miejscowość położona była w województwie bydgoskim.
Demografia.
Pod względem liczby ludności jest to jedna z mniejszych miejscowości gminy Dobrcz. 31 grudnia 2008 mieszkało we wsi 289 osób. Według danych Urzędu Gminy Dobrcz (XII 2020 r.) miejscowość liczyła 272 mieszkańców.
Historia.
W przeszłości nazywała się "Trzebin, Trzebeyn, Hohenhausen". W XVI wieku należała do rodziny Trzebińskich (stąd nazwa wsi). Od roku 1860 właścicielem był dr Richlitz. W 1880 r. Trzebień liczył 198 mieszkańców, w tym: 142 katolików i 56 protestantów. Do majątku należało 474 ha gruntów ornych i 37 ha łąk. W 1883 r. zbudowano tu szkołę. W 1990 r. została ona zamknięta, a w jej budynku urządzono świetlicę wiejską. Majątki Trzebień i Kotomierz w XIX wieku należały do rodziny von Klahrów. Ich siedzibą był pałac w Trzebieniu. W roku 1937 majątek został rozparcelowany, natomiast pałac z przylegającym parkiem pozostał w rękach Hansa Georga von Klahra. W roku 1946 majątek stał się własnością państwa. Część zabudowań folwarcznych rozebrano, a pałac podzielono na 17 mieszkań komunalnych.
Za torami kolejowymi znajduje się wybudowanie, zwane Krakowskie. Nazwa pochodzi od rolników, którzy przed wojną, po parcelacji majątku, sprowadzili się do Trzebienia z Małopolski. Pierwotnie mieszkali oni w drewnianych domach, tzw. poniatówkach, których nazwa pochodziła od nazwiska ówczesnego ministra rolnictwa i reform rolnych Juliusza Poniatowskiego.
Zabytki.
Według rejestru zabytków NID na listę zabytków wpisany jest zespół pałacowy z 2 poł. XIX w., nr rej.: A/402/1-2 z 17.03.1994: pałac (dec. dwór) oraz park.

</doc>
<doc id="404575" url="https://pl.wikipedia.org/wiki?curid=404575" title="Trzebień (wieś w województwie mazowieckim)">
Trzebień (wieś w województwie mazowieckim)

Trzebień – wieś w Polsce położona w województwie mazowieckim, w powiecie kozienickim, w gminie Magnuszew.
Wieś szlachecka Trzebin położona była w drugiej połowie XVI wieku w powiecie wareckim ziemi czerskiej województwa mazowieckiego. Do 1954 roku istniała gmina Trzebień. W latach 1975–1998 miejscowość położona była w województwie radomskim.
Wierni kościoła rzymskokatolickiego należą do parafii św. Jana Chrzciciela w Magnuszewie.
Historia.
Gniazdo rodowe Trzebińskich herbu Ogończyk, rodziny założonej przez potomków Mikołaja Powały z Taczowa.
Wieś i folwark były własnością Zamoyskich od XVIII w. Tu znajdowała się siedziba Zarządu Dóbr Trzebień. Od ok. roku 1880 w Trzebieniu była zorganizowana gmina, a wieś należała do parafii w Magnuszewie. W połowie XIX wieku zbudowano tu pałac w stylu neogotyckim z czterokondygnacyjną wieżą, właścicielem był hrabia ppor. Stanisław Zamoyski, który zginął w 1939 lądując samolotem na łąkach przypałacowych.
Pałac Zamojskich w latach 1972-1975 odbudowywała Elektrownia Kozienice, remont przerwano na polecenie władz. Obecnie park i pałac jest w rękach p. A. Zielińskiego i stopniowo przywracany wraz z parkiem do życia.
Zabytki.
Oficyna (dworek) znajdująca się we wsi Trzebień została wybudowana około roku 1900, do 1950 roku mieszkał w niej syn Państwa Zamoyskich wraz z żoną. Dworek w tej chwili jest własnością Państwa Narojczyków, którzy mieszkają tam i odnawiają zabytkowy budynek od 1990 roku.

</doc>
<doc id="404576" url="https://pl.wikipedia.org/wiki?curid=404576" title="Trzebień (powiat stargardzki)">
Trzebień (powiat stargardzki)

Trzebień (niem. "Lupoldsruh") – osada w Polsce położona w województwie zachodniopomorskim, w powiecie stargardzkim, w gminie Dolice, położona 4,5 km na północ od Dolic (siedziby gminy) i 15 km na południowy wschód od Stargardu (siedziby powiatu).
W latach 1975–1998 miejscowość położona była w województwie szczecińskim.
W odległości 2,5 km od osady w stronę Krępcewa znajduje się grób megalityczny z III tys. p.n.e. o trójkątnym zarysie, długości ok. 20 metrów.
Zobacz też: Trzebień, Trzebień Mały, Trzebieńczyce

</doc>
<doc id="404577" url="https://pl.wikipedia.org/wiki?curid=404577" title="Trzebina (województwo łódzkie)">
Trzebina (województwo łódzkie)

Trzebina – wieś w Polsce położona w województwie łódzkim, w powiecie opoczyńskim, w gminie Drzewica.
W latach 1975–1998 miejscowość położona była w województwie radomskim.
Wierni kościoła rzymskokatolickiego należą do parafii św. Barbary w Sołku.

</doc>
<doc id="404578" url="https://pl.wikipedia.org/wiki?curid=404578" title="Trzebina (województwo opolskie)">
Trzebina (województwo opolskie)

Trzebina (, ) – wieś (dawniej miasto) w Polsce położona w województwie opolskim, w powiecie prudnickim, w gminie Lubrza. Historycznie leży na Górnym Śląsku, na ziemi prudnickiej. Położona jest na pograniczu Gór Opawskich i Przedgórza Głuchołasko-Prudnickiego.
Częścią wsi jest Skrobacz.
We wsi ma swoją siedzibę leśnictwo Trzebina, które należy do nadleśnictwa Prudnik (obręb Prudnik).
Geografia.
Wieś leży na wysokości 260 m n.p.m., na ziemi prudnickiej, w dolinie Trzebinieckiego Potoku, który po czeskiej stronie granicy nosi nazwę "Hraniční potok". Dolina ta oddziela dwie części Gór Opawskich – masywu Długoty i masywu Lipowca. Do 26 lutego 1959 terytorium Czech wrzynało się w terytorium polskie na wschód od należącego do drugiego masywu szczytu Gajnej (Wężowej). Wieś leży nieopodal Prudnika. Wieś jest łańcuchówką nie leży jednak przy drodze krajowej, lecz na równoległej do niej lokalnej drodze położonej na wschód.
Nazwa.
Do 1945 miejscowość nosiła niemiecką nazwę "Kunzendorf". W "Spisie miejscowości województwa śląsko-dąbrowskiego łącznie z obszarem ziem odzyskanych Śląska Opolskiego" wydanym w Katowicach w 1946 wieś wymieniona jest pod polską nazwą "Kończyce". 12 listopada 1946 nadano miejscowości nazwę "Trzebina".
Historia.
Wieś została założona w drugiej połowie XIII wieku. Pierwsza wzmianka o Trzebinie pochodzi z 1362. Wieś była położona na szlaku handlowym biegnącym z Wrocławia przez Brzeg i Grodków do Nysy, a później do Prudnika i przez Trzebinę do Opawy, a dalej przez Bramę Morawską na Morawy. W XV wieku należała do rodu Elsterberg, który posiadał liczne majątki w okolicach Prudnika. W dokumentach księcia głogówecko-prudnickiego Bolka V z 1448 pojawia się Kunze Elsterberg z Trzebiny.
W XVI wieku wieś należała do rodu Kottulinskich. Ich panowanie było okresem szybkiego rozwoju miejscowości. W 1542 Trzebina otrzymała od króla Ferdynanda Habsburga lokację miejską. W 1559 baron Adom Kottulinski wydał córkę Katarzynę za Krzysztofa von Wachtel, który następnie otrzymał Trzebinę. W 1631 został jej odebrany status miasta. Miejscowość należała do Wachtlów do 1670, kiedy to Helena Polixena Schmeskal, wdowa po Janie Krzysztofie Wachtlu, zapisała go zakonowi bożogrobców z Nysy.
Do niedawna sądzono, że miejscowy zamek został wzniesiony w XVI wieku przez rodzinę Wachtlów. Nowe światło na początki założenia dały badania architektoniczne Andrzeja Legendziewicza z 2006, które datują powstanie dworu na XV wiek.
30 lipca 1761, podczas wojny siedmioletniej, pod Trzebiną doszło do bitwy pomiędzy wojskami austriackimi i pruskimi. Prusacy, dowodzeni przez generała Zietena, podeszli od strony Niemysłowic i zaatakowali Trzebinę ostrzałem armatnim. Druga część wojsk pruskich ruszyła w kierunku Trzebiny z Chocimia. Austriacy, pod dowództwem generała Draskowitza, wycofali się w kierunku Karniowa.
W 1809 na terenie parku krajobrazowego przy rezydencji w Trzebinie odkryto źródła wód mineralnych i utworzono w niej uzdrowisko z zakładem kąpielowym. Wieś była własnością zakonną do 1810, kiedy to doszło do sekularyzacji majątków klasztornych na terytorium ówczesnego Królestwa Pruskiego. Dwa lata później, w 1812, król Fryderyk Wilhelm III Pruski przekazał Trzebinę marszałkowi Gebhardowi Leberechtowi von Blücher. W listopadzie tego samego roku, Blücher wydzierżawił Trzebinę, Miłowice, Wierzbiec i Włóczno Jerzemu Hübnerowi. Swoje posiadłości, wraz z Trzebiną, sprzedał w 1817 Franzowi Hübnerowi. W Trzebinie, oprócz Blüchera, przebywała również jego małżonka Katarzyna Amelia z domu Colomb, córka Fryderyka i bratanica von Gaudi.
Według spisu ludności z 1 grudnia 1910, na 1463 mieszkańców Trzebiny 1440 posługiwało się językiem niemieckim, 20 językiem polskim, 1 innym językiem, a 2 było dwujęzycznych. W 1921 w zasięgu plebiscytu na Górnym Śląsku znalazła się tylko część powiatu prudnickiego. Trzebina znalazła się po stronie zachodniej, poza terenem plebiscytowym.
7 października 1938 przez przejście graniczne w Trzebinie przejeżdżali m.in. Adolf Hitler i feldmarszałek Hermann Göring w ramach wizytacji Kraju Sudetów po układzie monachijskim. Podczas II wojny światowej w sanatorium w Trzebinie zakwaterowano oddział Wehrmachtu. W budynkach wypoczynkowych przebywali uchodźcy z Berlina podczas bombardowań miasta. 17 lutego 1945 mieszkańcy Trzebiny zostali ewakuowani przed nadchodzącym frontem w kierunku Czechosłowacji. Po zakończeniu wojny wieś została przejęta przez administrację polską. Osiedlono w niej wówczas część polskich repatriantów z Kresów Wschodnich – z Grabiczy koło Stanisławowa na terenie obecnej Ukrainy. Pozostali niemieccy mieszkańcy, którzy zdecydowali się zostać w Trzebinie, zostali wysiedleni w maju 1946.
W latach 1945–1950 Trzebina należała do województwa śląskiego, a od 1950 do województwa opolskiego. W latach 1945–1954 wieś należała do gminy Lubrza, a w latach 1954–1972 była siedzibą gromady Trzebina.
W latach 1945–1976 i 1989–1991 stacjonowała tu strażnica Wojsk Ochrony Pogranicza. 16 maja 1991 roku włączona została w struktury Straży Granicznej i funkcjonowała do 1 stycznia 2003 roku, kiedy to została rozformowana.
Podczas powodzi w lipcu 1997 wylała rzeka Prudnik między Prudnikiem i Trzebiną. Droga do Czech została częściowo zalana, uniemożliwiając dojazd do Trzebiny. Po reformie administracyjnej w 1999 mieszkańcy Trzebiny zaczęli starać się o odłączenie wsi od gminy Lubrza i przyłączenie do gminy Prudnik, jako powody podając „względy geograficzne, funkcjonalne i gospodarcze”. W maju 2001 Rada Miejska w Prudniku poprzez uchwałę zaakceptowała starania mieszkańców Pokrzywnej, Jarnołtówka i Trzebiny, a Rada Powiatu Prudnickiego przegłosowała uchwałę o niezajmowaniu stanowiska w tej sprawie. W czerwcu 2001 odbyły się w tej sprawie konsultacje społeczne, polegające na głosowaniu mieszkańców całej gminy Lubrza. W głosowaniu wzięło udział 1139 mieszkańców gminy, z czego za odłączeniem Trzebiny opowiedziało się 385 (33,80%), a przeciwko 708 (62,16%) osób. Sami mieszkańcy Trzebiny oddali 361 głosów, z czego 294 było za, 43 przeciw, 12 wstrzymało się, a 12 oddało nieważne głosy.
6 lipca 2010 w wyremontowanym dawnym budynku bramnym zamku w Trzebinie otworzono Wielokulturową Izbę Regionalną. W sierpniu 2015 rozebrano resztki ruin dawnego budynku sanatoryjnego.
Zabytki.
Do wojewódzkiego rejestru zabytków wpisane są:
Zgodnie z gminną ewidencją zabytków w Trzebinie chronione są ponadto:
Transport.
Transport drogowy.
Przez Trzebinę przebiega droga krajowa
Przejście graniczne.
Do 21 grudnia 2007 roku funkcjonowało przejście graniczne Trzebina-Bartultovice, które to na mocy układu z Schengen zostało zlikwidowane.
Turystyka.
Szlaki turystyczne.
Przez Trzebinę prowadzą szlaki turystyczne:
Szlaki rowerowe.
Przez Trzebinę prowadzi szlak rowerowy:

</doc>
<doc id="404579" url="https://pl.wikipedia.org/wiki?curid=404579" title="Trzebinia (województwo śląskie)">
Trzebinia (województwo śląskie)

Trzebinia – wieś w Polsce położona w województwie śląskim, w powiecie żywieckim, w gminie Świnna. 
Wedle Andrzeja Komonieckiego, autora „Dziejopisu Żywieckiego”, miejscowość swą nazwę zawdzięcza „"trzem braciom Bieniom, którzy na tym miejscu osiedli i którzy ustawicznie się o te grunta bili”". Inne etymologie dotyczące nazwy wsi mówią, że powstała ona w miejscu wytrzebionego lasu lub, że rosły tam kiedyś krzewy zwane trzebiami.
W Trzebini działają organizacje społeczne. Najstarszą z nich jest Ochotnicza Straż Pożarna, której historia sięga 1922 roku. Są tutaj też: Koło Gospodyń Wiejskich oraz powstały w 1999 roku Ludowy Klub Sportowy „Grapa”.
W Trzebini funkcjonuje Zespół Szkolno-Przedszkolny (powstały na skutek połączenia Szkoły Podstawowej oraz Przedszkola Publicznego), który w 2007 roku przyjął imię Janusza Korczaka. W 2011 roku na terenie wsi powstało również gimnazjum, dla którego wybudowano oddzielny budynek, w którym mieści się sala gimnastyczna oraz sale lekcyjne. Gimnazjum wygaszono w ramach reformy systemu oświaty.
Na terenie wsi działalność duszpasterską prowadzi Kościół rzymskokatolicki (parafia Matki Bożej Różańcowej).
W 1595 roku wieś położona w powiecie śląskim województwa krakowskiego była własnością kasztelana sądeckiego Krzysztofa Komorowskiego. W latach 1975–1998 miejscowość położona była w województwie bielskim.

</doc>
<doc id="404580" url="https://pl.wikipedia.org/wiki?curid=404580" title="Trzebin (województwo wielkopolskie)">
Trzebin (województwo wielkopolskie)

Trzebin – wieś w Polsce położona w województwie wielkopolskim, w powiecie pleszewskim, w gminie Dobrzyca.
W latach 1975–1998 miejscowość położona była w województwie kaliskim. W tej wsi znajduje się zabytkowy dworek z 1892 roku w trakcie renowacji. Użytkowany jest jako sala wiejska.

</doc>
<doc id="404581" url="https://pl.wikipedia.org/wiki?curid=404581" title="Trzebiszyn (województwo zachodniopomorskie)">
Trzebiszyn (województwo zachodniopomorskie)

Trzebiszyn (niem. "Johannsberg") – wieś sołecka w północno-zachodniej Polsce, położona w województwie zachodniopomorskim, w powiecie białogardzkim, w gminie Tychowo. W latach 1975–1998 wieś należała do woj. koszalińskiego. Według danych UM, na dzień 31 grudnia 2014 roku wieś miała 121 mieszkańców. W skład sołectwa wchodzi osada Dobrochy.
Wieś leży w odległości ok. 1,5 km na północ od Tychowa, przy drodze wojewódzkiej nr 167, między Tychowem a Retowem. We wsi znajduje się warsztat samochodowy. W miejscowości znajduje się przystanek komunikacji autobusowej.
Historia.
Miejscowość założona w 1772 r. przez ród von Kleist (Kleszczów) jako część składowa majątku Tychowo.

</doc>
<doc id="404582" url="https://pl.wikipedia.org/wiki?curid=404582" title="Trzebuń (województwo mazowieckie)">
Trzebuń (województwo mazowieckie)

Trzebuń – wieś w Polsce położona w województwie mazowieckim, w powiecie płockim, w gminie Stara Biała.
Wieś duchowna położona była w drugiej połowie XVI wieku w powiecie płockim województwa płockiego. W latach 1975–1998 miejscowość administracyjnie należała do województwa płockiego.
W czerwcu 1824 roku w Trzebuniu znaleziono stare monety.

</doc>
<doc id="404583" url="https://pl.wikipedia.org/wiki?curid=404583" title="Trzebuń (województwo pomorskie)">
Trzebuń (województwo pomorskie)

Trzebuń (dodatkowa nazwa w j. kaszub. Trzebùń; niem. "Trzebuhn", dawniej "Trzebon", "Trziebon", "Trzembonia") – wieś kaszubska w Polsce położona w województwie pomorskim, w powiecie kościerskim, w gminie Dziemiany
pomiędzy Wdzydzkim Parkiem Krajobrazowym a Zaborskim Parkiem Krajobrazowym w kompleksie leśnym Borów Tucholskich. W skład sołectwa Trzebuń wchodzą następujące miejscowości: Białe Błota, Dywan, Borsztal, Lampkowo, Mutkowo, Pełk, Rozwalewo, Turzonka, Wilczewo, Zajączkowo, Zatrzebionka, Zimny Dwór i Żabowo.
Wieś królewska w starostwie mirachowskim w województwie pomorskim w II połowie XVI wieku. W latach 1975–1998 miejscowość położona była w województwie gdańskim.
Pochodzenie nazwy.
Toponim Trzebuń jest nazwą dzierżawczą, utworzona od nazwy osobowej – imienia "Trzebon" ≤ "Trzebomysł", "Trzebosław", za pomocą formantu "–jь". Obecność tego właśnie formantu tłumaczyłaby obecna postać wygłosowego –ń. Nazwa po raz pierwszy odnotowana w 1398 roku – "Trsebon". Jeszcze w wieku XIX notowane były dwie postacie tej nazwy: "Trzebuń" albo "Trzeboń".
Historia.
Wieś, a w zasadzie jej część, zaliczana była do kasztelanii gdańskiej, aczkolwiek w przywileju księcia Mściwoja II z roku 1284 jej nazwa nie została wymieniona. Poświadczenie źródłowe pochodzi dopiero z czasów krzyżackich, kiedy to Trzebuń należał do komornictwa mirachowskiego. Zakon Szpitala Najświętszej Marii Panny nadał wówczas wsi prawo chełmińskie (niemieckie) w miejsce prawa polskiego, utrzymanego w niektórych wsiach. Po pokoju toruńskim z roku 1466 Trzebuń ponownie znalazł się w granicach Polski i znajdował się w obrębie starostwa parchowskiego. Wieś nigdy nie była ani własnością szlachecką, ani kościelną, lecz królewską. W 1920 Trzebuń znalazł się w granicach II Rzeczypospolitej. W czasie okupacji hitlerowskiej należał do Reichsgau Danzig-Westpreussen. Miejscowa ludność została wysiedlona, by powrócić po wycofaniu się hitlerowców. W 1936 została założona działająca do dziś jednostka Ochotniczej Straży Pożarnej.
11/12 sierpnia 2017 przechodząca przez Pomorze nawałnica spowodowała liczne uszkodzenia domów i budynków gospodarczych oraz zniszczyła 90% areału okolicznych lasów.

</doc>
<doc id="404584" url="https://pl.wikipedia.org/wiki?curid=404584" title="Trzepowo (województwo mazowieckie)">
Trzepowo (województwo mazowieckie)

Trzepowo – wieś w Polsce położona w województwie mazowieckim, w powiecie pułtuskim, w gminie Pokrzywnica.
Wieś duchowna położona była w drugiej połowie XVI wieku w powiecie serockim ziemi zakroczymskiej województwa mazowieckiego. W 1785 roku wchodziła w skład klucza trzepowskiego biskupstwa płockiego. W latach 1975–1998 miejscowość położona była w województwie ciechanowskim.
Demografia.
Dane za rok 2009:

</doc>
<doc id="404585" url="https://pl.wikipedia.org/wiki?curid=404585" title="Trzepowo (województwo pomorskie)">
Trzepowo (województwo pomorskie)

Trzepowo (niem. "Strippau", kaszb. "Trzépòwò") – wieś w Polsce położona w województwie pomorskim, w powiecie gdańskim, w gminie Przywidz nad Wietcisą przy skrzyżowaniu drogi wojewódzkiej nr 221 i nr 233.
W miejscowości zachowały się pozostałości cmentarza ewangelickiego, odnowione w 2008 oraz fragment mostu kolejowego wybudowany w czasie wojny przez Niemców (postawiony w złym miejscu, nie tam, gdzie płynie rzeka).

</doc>
<doc id="404586" url="https://pl.wikipedia.org/wiki?curid=404586" title="Trześniów (województwo lubuskie)">
Trześniów (województwo lubuskie)

Trześniów – wieś w Polsce położona w województwie lubuskim, w powiecie słubickim, w gminie Ośno Lubuskie.
W latach 1975–1998 miejscowość położona była w województwie gorzowskim.
Miejscowość położona jest przy drodze lokalnej Radachów – Smogóry.

</doc>
<doc id="404587" url="https://pl.wikipedia.org/wiki?curid=404587" title="Trześniów (województwo podkarpackie)">
Trześniów (województwo podkarpackie)

Trześniów – wieś w Polsce położona w województwie podkarpackim, w powiecie brzozowskim, w gminie Haczów, w dolinie Wisłoka, przy DW887.
Miejscowość siedzibą parafii rzymskokatolickiej św. Stanisława Biskupa, należącej do dekanatu Jaćmierz w archidiecezji przemyskiej.
W latach 1975–1998 miejscowość położona była w województwie krośnieńskim.
Historia.
Wieś została założona pod koniec XIV wieku. W II poł. XVI wieku właściciele dóbr, w których skład wchodziła wieś Trześniów – Błońscy, zamienili kościół katolicki w Jasionowie na zbór kalwiński. W 1592 wybudowano drugi kościół dla katolików. W 1644 wyrokiem trybunału lubelskiego protestanci zmuszeni byli oddać kościół katolikom.
Do 1772 wieś należała do rodziny Grabińskich-Tarłów, następnie do hr. Ignacego Cetnera, oraz do rodziny Sikorskich. Na mocy testamentu Józefa Kalasantego Sikorskiego z 3 sierpnia 1848 i Marianny z Kołłątajów Sikorskiej z 21 marca 1853 ich majątki ziemskie w Trześniowe i Bukowie zostały zapisane na „Zakład Ciemnych i Głuchoniemych” we Lwowie i sieroty z klasztoru Sacré-Cœur.
W 1869 Trześniów i okolice opisał m.in. Wincenty Pol; „Na obszarze Wisłoki uderza nas fakt inny; całą tę okolicę, którą obszar Wisłoki, Ropy, Jasły, Jasełki i średniego Wisłoka zajmuje, osiedli tak zwani Głuchoniemcy od dołów Sanockich począwszy, to jest od okolicy Komborni, Haczowa, Trześniowa aż po Grybowski dział: Gorlice, Szymbark i Ropę od wschodu na zachód, ku północy aż po ziemię Pilźniańską, która jest już ziemią województwa Sandomierskiego. Cała okolica Głuchoniemców jest nowo-siedlinami Sasów; jakoż strój przechowali ten sam co węgierscy i siedmiogrodzcy Sasi. Niektóre okolice są osiadłe przez Szwedów, ale cały ten lud mówi dzisiaj na Głuchoniemcach najczystszą mową polską dijalektu małopolskiego, i lubo z postaci odmienny i aż dotąd Głuchoniemcami zwany, nie zachował ani w mowie ani w obyczajach śladów pierwotnego swego pochodzenia, tylko że rolnictwo stoi tu na wyższym stopniu, a tkactwo jest powołaniem i głównie domowem zajęciem tego rodu”.
W 1880 wieś liczyła 1268 mieszkańców, w tym 1232 Polaków.

</doc>
<doc id="404588" url="https://pl.wikipedia.org/wiki?curid=404588" title="Trzęsacz (województwo kujawsko-pomorskie)">
Trzęsacz (województwo kujawsko-pomorskie)

Trzęsacz – wieś sołecka w Polsce, położona w województwie kujawsko-pomorskim, w powiecie bydgoskim, w gminie Dobrcz.
Podział administracyjny.
W latach 1975–1998 miejscowość położona była w województwie bydgoskim.
Demografia.
Według danych Urzędu Gminy Dobrcz (XII 2020 r.) miejscowość liczyła 279 mieszkańców.
Historia.
Wieś jest wzmiankowana w 1257 roku jako uposażenie opactwa cystersów Byszewie.
Zabytki.
Według rejestru zabytków NID na listę zabytków wpisany jest zespół dworski, nr rej.: A/288/1-5 z 29.10.1991:
Dawne cmentarze.
Na terenie wsi zlokalizowany jest nieczynny cmentarz ewangelicki.
Pomniki przyrody.
W parku dworskim znajdują się 4 pomniki przyrody:
Zobacz też.
Trzęsacz

</doc>
<doc id="404589" url="https://pl.wikipedia.org/wiki?curid=404589" title="Tuchlin (województwo mazowieckie)">
Tuchlin (województwo mazowieckie)

Tuchlin – wieś w Polsce położona w województwie mazowieckim, w powiecie wyszkowskim, w gminie Brańszczyk.
Leży przy ujściu Tuchełki (strumyka wypływającego z bagien pod Nagoszewem) do Bugu.
Na dzień 31 grudnia 2013 roku sołectwo liczyło 229 mieszkańców zameldowanych na pobyt stały.
Wierni kościoła rzymskokatolickiego należą do parafii św. Barbary w Porębie-Kocębach.
Historia.
Nazwa wsi wywodzi się od słowa „tuchl” – zgniły, stęchły, gdyż Tuchlin położony jest na terenie bagnistym i podmokłym.
Tuchlin jest jedną z najstarszych osad ludzkich na Mazowszu. Był jedną z największych, osadą wczesnośredniowieczną w widłach Bugu i Narwi. Na wydmie między Bugiem a Tuchełką archeolodzy odkryli w 1959 r. cmentarzysko kultury przeworskiej, okresu wpływów rzymskich (II – III w.n.e.) z epoki żelaza. Odkryto tam tzw. groby jamowe, w których znajdowały się przedmioty codziennego użytku, wisiorki ze złotej blaszki. W grobie popielnicowym znaleziono żelazny grot oszczepu. Odkryto też naczynia wykonane przez garncarzy w VI wieku. 
Tuchlin znajdował się w rejestrze dóbr biskupich z 1203 roku jako Tuchlyno.
Prywatna wieś duchowna "Tuchlino" położona była w drugiej połowie XVI wieku w powiecie kamienieckim ziemi nurskiej województwa mazowieckiego.
W latach 1921–1931 wieś leżała w województwie białostockim, w powiecie ostrołęckim, w gminie Brańszczyk.
Według Powszechnego Spisu Ludności z 1921 roku wieś zamieszkiwały 392 osoby, 368 było wyznania rzymskokatolickiego, a 24 mojżeszowego. Jednocześnie wszyscy mieszkańcy zadeklarowali polską przynależność narodową. Było tu 71 budynków mieszkalnych. Miejscowość należała do parafii rzymskokatolickiej w Brańszczyku. Podlegała pod Sąd Grodzki w Ostrowie i Okręgowy w Łomży; właściwy urząd pocztowy mieścił się w Brańszczyku.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład dystryktu warszawskiego Generalnego Gubernatorstwa.
W latach 1975–1998 miejscowość należała administracyjnie do województwa ostrołęckiego.

</doc>
<doc id="404590" url="https://pl.wikipedia.org/wiki?curid=404590" title="Tuchlin (wieś w województwie warmińsko-mazurskim)">
Tuchlin (wieś w województwie warmińsko-mazurskim)

Tuchlin (niem. "Tuchlinnen") – wieś w Polsce, położona w województwie warmińsko-mazurskim, w powiecie piskim, w gminie Orzysz, nad brzegiem Jeziora Tuchlin.
W latach 1975–1998 wieś położona była w województwie suwalskim.
Historia.
Wieś założono przed rokiem 1477, gdy nastąpiło odnowienie przywileju lokacyjnego dla Piotra Przerowskiego. Tuchlin nosił wtedy nazwę Toclin, następnie Camelosen. W czasie epidemii dżumy w latach 1709-1710 wymarła cała ludność wsi.
W roku 1745 w Tuchlinie założono szkołę, do której w 1935 uczęszczało 64 uczniów (nauczał tam 1 nauczyciel). W 1867 we wsi mieszkały 143 osoby, a do 1939 liczba ta wzrosła do 421. Po wojnie, u schyłku 1945 w Tuchlinie mieszkało zaledwie 70 Niemców i 5 Polaków.
Na posesji dawnej szkoły podstawowej rośnie pomnikowy okaz lipy drobnolistnej.

</doc>
<doc id="404591" url="https://pl.wikipedia.org/wiki?curid=404591" title="Tuchola (województwo wielkopolskie)">
Tuchola (województwo wielkopolskie)

Tuchola – wieś sołecka w zachodniej Polsce położona w województwie wielkopolskim, w powiecie międzychodzkim, w gminie Sieraków, na południowym brzegu Warty.
W wiosce znajduje się OSP, zajmująca wysokie miejsca na gminnych i powiatowych zawodach sportowo-pożarniczych.
Historia.
Miejscowość pierwotnie związana była z Wielkopolską. Ma metrykę średniowieczną i istnieje co najmniej od XIII wieku. Wymieniona po raz pierwszy w dokumencie zapisanym po łacinie w 1389 jako „Tuchole", 1398 „Thucholowo", 1400 „Thuchole", 1438 „Thuchola", 1443 „na Tucholu", 1450 „Thucholye", 1475 „Tuchola", 1512 „Tucholya", 1558 „Tucholia".
Miejscowość wspominały historyczne dokumenty prawne, własnościowe i podatkowe. Wieś była własnością szlachecką i należała początkowo do Włosta z Tucholi, którego w 1389 odnotowano w dokumentach procesowych jako świadka. W 1398 Sędka z Tucholi toczyła proces z Dobiesławem Kwileckim o bydło. W początku XV wieku dokumenty sądowe odnotowały kilka procesów toczonych z sąsiadami przez Blizbora z Kurnatowic o dziedziny w okolicach wsi. W 1400 toczył on proces z Janem z Jabłonowa o rozgraniczenie Jabłonowa i Tucholi, w 1401 toczył proces z Sędką z Nienawiszcza o jej ojcowiznę, a w 1403 proces z Szymką z Niezawiszcza zwaną Tucholską o 20 grzywien, które zapłacił za jej ojca.
W 1438 miejscowość była wsią szlachecką i leżała w powiecie poznańskim Korony Królestwa Polskiego. W 1508 leżała w parafii Sieraków. W 1400 wyznaczono granicę z Jabłonowem. W 1418 dziedzice w Tucholi: Dobrogost z Sierakowa oraz Małgorzata (wdowa po jego bracie Bieniaku) zostali pozwani przez dziedziców Lutomia o spiętrzenie wody na młynie tucholskim ponad ustalone znaki i zalanie przez to łąk lutomskich. W 1424 Małgorzata z Sierakowa, Wierzbięta z Rozbitka oraz Dobrogost z Sierakowa zawierają ugodę dotyczącą podziału dóbr w wyniku czego uzgodniono przebieg granic między dziedzinami: struga Klocza z obu brzegami od źródła aż do rzeki Warty miała od tego momentu należeć do wsi Tuchola pana Dobrogosta z Sierakowa. W 1425 woźny zeznał, że usypał kopce graniczne pomiędzy dziedzinami Tuchola i Chojno. W 1438 właścicielem wsi był Wincenty z Sierakowa, syn Dobrogosta, który zapisał swej żonie Barbarze posag i wiano na przypadającej mu części Sierakowa wraz z wsiami, w tym m.in. z Tucholą. W 1563 po raz kolejny wymieniono we wsi młyn.
Wieś szlachecka Tuchole położona była w 1580 roku w powiecie poznańskim województwa poznańskiego w Rzeczypospolitej Obojga Narodów.
Po rozbiorach Polski miejscowość znalazła się w zaborze pruskim. W okresie Wielkiego Księstwa Poznańskiego (1815-1848) miejscowość wzmiankowana jako "Tuchola Olendry" należała do wsi większych w ówczesnym pruskim powiecie Międzyrzecz w rejencji poznańskiej. Tuchola Olendry należała do okręgu sierakowskiego tego powiatu i stanowiła część majątku Sieraków, którego właścicielem był wówczas rząd pruski w Berlinie. Według spisu urzędowego z 1837 roku wieś liczyła 172 mieszkańców, którzy zamieszkiwali 14 dymów (domostw).
W latach 1975–1998 miejscowość należała administracyjnie do województwa poznańskiego.
Demografia.
Według danych Urzędu Gminy w Sierakowie, 1 października 2010 r. Tucholę zamieszkiwały 62 osoby. Powierzchnia wsi wynosi 6,49 km², co daje średnią gęstość zaludnienia rzędu 9,5 os. na km² w 2010 r. Tuchola należy do trzech najmniejszych sołectw w gminie .
Niepokojący dla struktury wiekowej ludności wsi jest fakt, dość dużego udziału osób w wieku poprodukcyjnym (17,5% czyli 10 osób) oraz malejący udział dzieci i młodzieży (22,8% czyli 13 osób). Mimo wszystko, ludność wioski wzrosła w przeciągu 12 lat o 18 osób , czyli w porównaniu z rokiem 1998, o 29%.
Przedsiębiorczość.
W 2009 roku w Tucholi zarejestrowanych było 8 podmiotów gospodarki narodowej zarejestrowanych w rejestrze REGON. Wszystkie podmioty należały do sektora usług.
Jak na bardzo małą wieś, mieszkańcy Tucholi wykazują się dość dużą przedsiębiorczością, w porównaniu do mieszkańców innych wsi gminy Sieraków. Wskaźnik przedsiębiorczości w 2009 roku wynosił około 7 mieszkańców na 1 podmiot gospodarczy. W dodatku, prowadzone tutaj rodzaje przedsiębiorstw są dość zróżnicowane jak na jednostkę wiejską. Zaskakujący jest spory udział firm związanych z opieką społeczną i zdrowotną (sekcja Q), wynoszący 25%. Przeważającą formą działalności są różne formy działalności handlowej (dział 45, 46 i 47).
We wsi dominują przedsiębiorstwa małe, zatrudniające do 9 pracowników (85,5%). Tylko 1 firma zatrudnia więcej niż 10 pracowników.
Wszystkie podmioty gospodarcze w wiosce należą do sektora prywatnego. 3/4 firm prowadzone jest jako działalność gospodarcza osób fizycznych. Zarejestrowana jest tu także jedna spółka oraz jedno stowarzyszenie.
Leśnictwo.
Wieś jest siedzibą leśnictwa Tuchola, będącego jednostką organizacyjną w strukturze Nadleśnictwa Sieraków.

</doc>
<doc id="404592" url="https://pl.wikipedia.org/wiki?curid=404592" title="Tuczępy (województwo lubelskie)">
Tuczępy (województwo lubelskie)

Tuczępy – wieś w Polsce położona w województwie lubelskim, w powiecie zamojskim, w gminie Grabowiec.
W latach 1975–1998 miejscowość położona była w województwie zamojskim.
W Tuczępach znajduje się drewniany kościół rzymskokatolicki pw. św. Anny zbudowany w latach 1939–1957, na miejscu starszej świątyni. Parafia unicka, a po likwidacji unickiej diecezji chełmskiej prawosławna działała w Tuczępach od XVIII w. W 1877 wzniesiono na jej potrzeby drewnianą cerkiew Trójcy Świętej, w 1920 rekoncyliowaną na kościół i rozebraną po dziesięciu latach z uwagi na zły stan techniczny.
Na obszarze Tuczęp znajdowało się niegdyś miasto Dąbrowa (1759, lokacja chybiona).

</doc>
<doc id="404593" url="https://pl.wikipedia.org/wiki?curid=404593" title="Tuczępy (województwo świętokrzyskie)">
Tuczępy (województwo świętokrzyskie)

Tuczępy – wieś w Polsce, położona w województwie świętokrzyskim, w powiecie buskim, w gminie Tuczępy. Siedziba gminy Tuczępy.
W latach 1975–1998 wieś położona była w województwie kieleckim.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Tucząp zawarty w tabeli 1.
Historia.
Pierwsza wzmianka o miejscowości pochodzi z 1190 r. Wieś została wówczas nadana klasztorowi w Busku przez Dzierzka ("Dirsco"), brata biskupa płockiego Wita. W połowie XV w. znajdował się tu drewniany kościół. Właścicielem wsi był wówczas Chrząstowski herbu Strzegomia. Wieś miała łany kmiece, karczmy, zagrodników oraz folwark rycerski, od których dziesięcinę pobierał miejscowy pleban. Prócz tego pleban z Tuczęp miał własną rolę i łąkę przy folwarku.
Według rejestru poborowego powiatu wiślickiego z 1508 r. właścicielka Tuczęp Katarzyna Chrząstowska płaciła 36 groszy podatku. W 1579 r. Stanisław Dimitrowski płacił od 10 osad, 2½ łana i 4 zagrodników. W końcu XVI wieku istniała tu parafia kalwińska. W 1674 r. ukończono budowę nowego murowanego kościoła, który znajduje się w Tuczępach do dzisiaj.
W 1827 r. wieś miała 41 domów i 310 mieszkańców. W 1885 r. znajdowała się tu siedziba gminy Tuczępy, wchodzącej w skład powiatu stopnickiego. W miejscowości funkcjonowała szkoła początkowa. Znajdowały się tu także dwa młyny oraz cegielnia.

</doc>
<doc id="404594" url="https://pl.wikipedia.org/wiki?curid=404594" title="Tuczępy (województwo wielkopolskie)">
Tuczępy (województwo wielkopolskie)

Tuczępy – wieś sołecka w Polsce położona w województwie wielkopolskim, w powiecie międzychodzkim, w gminie Międzychód.
Historia.
Miejscowość błędnie identyfikowana jest z inną nieznaną obecnie miejscowością o tej samej nazwie, odległą od niej o ok. 60 kilometrów na podstawie dokumentu księcia wielkopolski Władysława Odonica z 1238 roku, który miał ją nadać zakonowi rycerskiemu templariuszy.
Wieś pierwotnie związana była z Wielkopolską. Ma metrykę średniowieczną i istnieje co najmniej od początku XV wieku. Wymieniona po raz pierwszy w dokumencie zapisanym po łacinie z 1404 jako "Tuczamp" oraz "Czamp", a później także w 1418 "Tuczap, Tuczępi", 1418 "Tucząp", 1418 "Tuczamp". W 1419 odnotowano odmiejscowe nazwisko "Thuczapscy", a w 1466 nazwę miejscowości "Thuczapy". W 1467 "Thuczamp", 1483 "Tuczampy", 1510 "Thuczapyn", 1547 "Thucząmp".
W 1408 należała do parafii Kamionna. W 1434 miejscowość leżała w powiecie poznańskim Korony Królestwa Polskiego. Wspominały ją historyczne dokumenty prawne, własnościowe oraz podatkowe. W 1492 odnotowano we wsi młyn, a w 1508 odnotowano, że miał on jedno koło. W latach 1509, 1537, 1544, 1546 oraz 1547 notowano młyn na Tuczępskim Stawie, a w 1556 młyn zwany Tuczępski, obok którego znajdował się graniczny kopiec narożny rozdzielający wsie Tuczępy, Miłostowo oraz Gralewo. W 1563 wspomniany został młyn doroczny o dwóch kołach, a w 1580 o jednym kole. W 1546 wspomniano staw, a w 1520 łąki Masiołkowską i Kaczmarską.
Miejscowość była własnością szlachecką. W latach 1389-1413 właścicielem był kasztelan Mikołaj zwany Drożyńskim z Przetoczna. W latach 1434-66 wieś należała do Stanisława i od 1434 do Dobrogosta Ostrorogów z Tuczępów. W 1449 Stanisław Ostroróg zapisał swojej żonie Beacie z Bystrzycy po 400 grzywien posagu oraz wiano na swoich dobrach, w tym m.in. na całych Tuczępach. W 1466 wieś kupił Sędziwój Grodziski. W 1467 jego synowie Jan, Stanisław, Maciej, Marcin Mniscy oraz dziedzice majątku zapisali matce Barbarze po 400 grzywien posagu i wiana na swojej ojcowiźnie Tuczępy oraz wsi Mnichy. W latach 1510-15 właścicielką wsi stała się Helena Mniska córka Marcina Mniskiego oraz żona Stanisława Krzyszkowskiego na podstawie zapisu króla Polski Zygmunt Starego, który zezwolił dokonać zapisu dla wikariuszy w Koźminie w wysokości 200 grzywien na wsiach królewskich Tuczępy, Gralewo i Miłostowo. Wsie miały stanowić jej tenutę, pod warunkiem, że zapis ten nie przekroczy sumy zapisanej jej na tych dobrach.
W 1508 ze wsi pobierane są wiardunki wojenne od młyna o jednym kole oraz z 13 półłanków. W 1509 odnotowano pobór od młyna w wysokości 6 groszy oraz od 13 półłanków. W 1563 pobór od 6 łanów, karczmy dorocznej i młyna dorocznego o dwóch kołach. W 1564 odnotowano we wsi 12 łanów. W 1577 płatnikami poboru byli właściciele majętności w miejscowości: Wojciech Prusimski i Stanisław Mniski. W 1580 miał miejsce pobór podatku z części Jana Strzeleckiego od 4 półłanków, komornika oraz młyna o jednym kole, a z części Stanisława Prusimskiego od 6 półłanków, 2 zagrodników oraz pasterza, który miał w stadzie 20 owiec.
W 1564 biskup poznański pobierał z miejscowości 3 florenów i 6 groszy. W okresie Rzeczypospolitej Obojga Narodów miejscowość była wsią szlachecką, którą wymieniono w 1580 roku jako "Tuczep" w powiecie poznańskim województwa poznańskiego. W tym czasie w miejscowości majątki posiadali Jan Strzelecki: 4 półłanki i 1 komorę oraz Stanisław Prusimski: 6 półłanków, 2 zagrody. W XVIII wieku dziedzicem wsi posiadającym Małe Mnichy, Tuczępy, Miłostowo oraz Miłostówko był starosta obornicki Wincenty Prusimski.
W wyniku II rozbioru Rzeczypospolitej w 1793, miejscowość przeszła w posiadanie Prus i jak cała Wielkopolska znalazła się w zaborze pruskim. W okresie Wielkiego Księstwa Poznańskiego (1815–1848) miejscowość wzmiankowana jako Tuczempy należała do wsi większych w ówczesnym pruskim powiecie Międzyrzecz w rejencji poznańskiej. Tuczempy należały do okręgu kwileckiego tego powiatu i stanowiły część majątku Mnichy Małe, którego właścicielem był wówczas Unruh. Według spisu urzędowego z 1837 roku wieś liczyła 207 mieszkańców, którzy zamieszkiwali 21 dymów (domostw). Wzmiankowany był wówczas także Tuczemski Młyn (1 dom, 10 mieszk.).
Jako wieś i dwór szlachecki leżące w powiecie międzychodzkim opisał je XIX wieczny Słownik geograficzny Królestwa Polskiego. Wieś wraz z częścią włościańską na Małych Mnichach (liczących 2 domy i 15 mieszkańców) tworzyła okręg wiejski mający w całości 14 domów, w których mieszkało 177 mieszkańców w tym 118 katolików oraz 59 protestantów. Liczyła 252 hektarów powierzchni w tym 208 hektarów roli, 23 łąk oraz 7 lasu. Dwór z folwarkiem w Małych Mnichach liczył 7 domów i 59 mieszkańców, a w Miłostówku 1 dom i 27 mieszkańców. We wsi znajdowała się wówczas gorzelnia z napędem parowym, zakład produkujący nabiał i tuczarnia bydła. Właścicielem miejscowości pod koniec XIX wieku był Hugo von Unruh.
W latach 1975–1998 miejscowość położona była w województwie gorzowskim.
Zobacz też: Tuczępy

</doc>
<doc id="404595" url="https://pl.wikipedia.org/wiki?curid=404595" title="Tuczno (osada w województwie kujawsko-pomorskim)">
Tuczno (osada w województwie kujawsko-pomorskim)

Tuczno – dawna osada w Polsce położona w województwie kujawsko-pomorskim, w powiecie inowrocławskim, w gminie Złotniki Kujawskie.
Wraz z miejscowościami Popowiczki, Helenowo i Podgaj tworzy sołectwo "Tuczno". W tej samej gminie leży także wieś o nazwie Tuczno.
W latach 1975–1998 miejscowość położona była w województwie bydgoskim.
Nazwę zniesiono z 2023 r.
Do 2006 r. w miejscowości funkcjonowała cukrownia.

</doc>
<doc id="404596" url="https://pl.wikipedia.org/wiki?curid=404596" title="Tuczno (województwo lubuskie)">
Tuczno (województwo lubuskie)

Tuczno – wieś w Polsce położona w województwie lubuskim, w powiecie strzelecko-drezdeneckim, w gminie Strzelce Krajeńskie.
Historia.
W marcu 1945 żołnierze 37. Pułku 7. Łużyckiej Dywizji Piechoty odnaleźli na jednym z podwórzy gospodarskich zbiór książek liczący kilka tysięcy woluminów. Były to tomy w językach polskim, łacińskim i niemieckim zrabowane z ziem polskich. Zabezpieczono je i przekazano Głównemu Zarządowi Polityczno-Wychowawczemu LWP.
W latach 1975–1998 miejscowość położona była w województwie gorzowskim.
Zabytki.
Do wojewódzkiego rejestru zabytków wpisane są:

</doc>
<doc id="404597" url="https://pl.wikipedia.org/wiki?curid=404597" title="Tuczno (województwo wielkopolskie)">
Tuczno (województwo wielkopolskie)

Tuczno – wieś w Polsce położona w województwie wielkopolskim, w powiecie poznańskim, w gminie Pobiedziska. Należy do sołectwa Stęszewko.
W latach 1975–1998 miejscowość położona była w województwie poznańskim.
Wieś położona w Parku Krajobrazowym Puszcza Zielonka około 20 km od Poznania, w centrum terenów rekreacyjnych położonych między jeziorem Tuczno, a jeziorem Kołatkowskim.
W Tucznie zaczyna się (lub kończy - w zależności od kierunku spłynięcia) Szlak kajakowy Puszcza Zielonka.

</doc>
<doc id="404598" url="https://pl.wikipedia.org/wiki?curid=404598" title="Tułkowice (województwo podkarpackie)">
Tułkowice (województwo podkarpackie)

Tułkowice – wieś w Polsce położona w województwie podkarpackim, w powiecie strzyżowskim, w gminie Wiśniowa.
W latach 1975–1998 miejscowość położona była w województwie rzeszowskim.

</doc>
<doc id="404599" url="https://pl.wikipedia.org/wiki?curid=404599" title="Tułkowice (województwo świętokrzyskie)">
Tułkowice (województwo świętokrzyskie)

Tułkowice – wieś w Polsce położona w województwie świętokrzyskim, w powiecie sandomierskim, w gminie Wilczyce.
Prywatna wieś szlachecka położona była w drugiej połowie XVI wieku w powiecie sandomierskim województwa sandomierskiego. W latach 1975–1998 miejscowość położona była w województwie tarnobrzeskim.

</doc>
<doc id="404600" url="https://pl.wikipedia.org/wiki?curid=404600" title="Tułowice (województwo mazowieckie)">
Tułowice (województwo mazowieckie)

Tułowice – wieś w Polsce położona w województwie mazowieckim, w powiecie sochaczewskim, w gminie Brochów.
Wieś szlachecka położona była w drugiej połowie XVI wieku w powiecie sochaczewskim ziemi sochaczewskiej województwa rawskiego. W latach 1975–1998 miejscowość położona była w województwie warszawskim. 
W latach 1973–1995 miejscowość była siedzibą gminy Tułowice a w latach 1996–1999 siedzibą gminy Brochów. 
Opis.
Miejscowość wzmiankowana w 1361 roku. W 1800 roku powstał tu dwór klasycystyczny projektu Hilarego Szpilowskiego dla Franciszki Lasockiej. Wielokrotnie zmieniał właścicieli, w XIX wieku istniał tu m.in. młyn wodny na kanale Łasica. W 1939 roku w okolicy rozegrała się bitwa nad Bzurą, gdzie zginęli m.in. żołnierze Armii Pomorze wraz z gen. Stanisławem Grzmot-Skotnickim. Żołnierze pochowani tu po wojnie zostali ekshumowani w 1952 i pochowani na Cmentarzu Wojskowym w Warszawie.
Dwór szlachecki w stylu klasycystycznym z ok. 1800 roku otoczony zabytkowym parkiem o powierzchni 6 ha. Po parcelacji majątku po II wojnie światowej dwór podupadł i mieścił m.in. mieszkania, następnie wiejski dom kultury, sklep i magazyny. Zdewastowany dwór został w 1980 roku przejęty przez obecnego właściciela artystę malarza Andrzeja Novaka-Zemplińskiego i jego żonę Aleksandrę. W 1998 roku dwór w Tułowicach otrzymał nagrodę I stopnia Ministra Kultury i Sztuki za najlepiej odrestaurowany obiekt zabytkowy oraz prestiżową nagrodę Europa Nostra.

</doc>
<doc id="404601" url="https://pl.wikipedia.org/wiki?curid=404601" title="Tułowice">
Tułowice

Tułowice () – miasto w Polsce położone w województwie opolskim, w powiecie opolskim, siedziba gminy miejsko-wiejskiej Tułowice. Historycznie leży na Górnym Śląsku, na Równinie Niemodlińskiej, będącej częścią Niziny Śląskiej. Przepływa przez nie rzeka Ścinawa Niemodlińska.
W latach 1975–1998 miasto administracyjnie należało do województwa opolskiego.
Według danych na 31 grudnia 2019 miasto było zamieszkane przez 4027 osób.
Geografia.
Położenie.
Miasto jest położone w południowo-zachodniej Polsce, w centrum województwa opolskiego, około 28 km od granicy z Czechami. Miejscowość dzieli 6,5 kilometra od Niemodlina, a 28 km od Opola. Przez miasto przebiega droga wojewódzka nr 405 relacji Niemodlin – Korfantów – Prudnik, a wschodnią granicą gminy przebiega autostrada A4. Przez granice administracyjne miasta przepływa rzeka Ścinawa niemodlińska (prawy dopływ Nysy Kłodzkiej).
Środowisko naturalne.
W Tułowicach panuje klimat umiarkowany ciepły. Średnia temperatura roczna wynosi +8,4 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Olesna wynoszą 515 mm. Dominują wiatry zachodnie.
Podział miasta.
Według Krajowego Rejestru Urzędowego Podziału Terytorialnego Kraju częścią Tułowic są:
Historia.
Miejscowość po raz pierwszy wzmiankowana była w 1447 r. (Thylowicz). Istniała tu wówczas parafia pw. św. Rocha. Zdaniem językoznawców nazwa Tułowice (Tillowitz) pochodzi od nazwy osobowej Tylo (niem. Thiele).Polską nazwę miejscowości w formie "Tyłowice" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa
Historia miejscowości łączy się z lokalnym przemysłem. W XIX wieku rozpoczęto wydobycie glinek ceramicznych i produkcję fajansu. Taką działalność rozpoczął w Tułowicach graf Ludwik Praschma, a od 1889 roku produkcją ceramiki zajął się Erhard Schlegelmilch. Wówczas powstała nowoczesna fabryka porcelany produkująca porcelanę stołową, dekorowaną motywami kwiatowymi i plastycznymi. Po II wojnie światowej produkcję wznowiono w 1947 roku, zarzucając jednak produkcję naczyń porcelanowych na rzecz naczyń z porcelitu. Po 1990 roku przedsiębiorstwo państwowe przekształcono w spółkę akcyjną, którą włączono do NFI Magna Polonia; w 2001 roku zarząd spółki ogłosił upadłość. Fabrykę przejęła prywatna firma. Na obszarze byłego Porcelitu powołano podstrefę Starachowickiej Specjalnej Strefy Ekonomicznej. Spowodowało to napływ kapitału zagranicznego i zagospodarowanie upadłego „Porcelitu Tułowice”. W 2023 otwarto Muzeum Ceramiki „Tułowice poKolei”, które mieści się w budynku dawnego dworca kolejowego, gdzie eksponowane są wyroby ceramiczne produkowane w Tułowicach począwszy od XIX wieku.
1 stycznia 2018 Tułowicom nadano status miasta.
Zabytki.
Do wojewódzkiego rejestru zabytków wpisane są:
poza rejestrem:
Transport.
Transport drogowy.
Przez Tułowice przebiega droga wojewódzka:
Transport kolejowy.
W mieście znajduje się przystanek kolejowy Tułowice, leżący na linii kolejowej 287.
Oświata.
Na terenie Tułowic działają: przedszkole, szkoła podstawowa, liceum ogólnokształcące i technikum.
Polityka.
Miasto jest siedzibą gminy miejsko-wiejskiej. Organem wykonawczym jest burmistrz. W wyborach samorządowych w 2018 na urząd został wybrany Andrzej Wesołowski. Siedzibą władz jest Urząd Miejski przy ul. Szkolnej 1.

</doc>
<doc id="404602" url="https://pl.wikipedia.org/wiki?curid=404602" title="Tupadły (województwo mazowieckie)">
Tupadły (województwo mazowieckie)

Tupadły – wieś w Polsce położona w województwie mazowieckim, w powiecie płockim, w gminie Drobin. Miejsce urodzenia Felicyana Kozłowskiego
W latach 1975–1998 miejscowość administracyjnie należała do województwa płockiego.

</doc>
<doc id="404603" url="https://pl.wikipedia.org/wiki?curid=404603" title="Turek (województwo mazowieckie)">
Turek (województwo mazowieckie)

Turek – wieś w Polsce położona w województwie mazowieckim, w powiecie mińskim, w gminie Jakubów.
Wieś królewska położona była w 1580 roku w powiecie warszawskim ziemi warszawskiej województwa mazowieckiego. W latach 1975–1998 miejscowość położona była w województwie siedleckim.
W miejscowości znajduje się kaplica mariawicka, należąca do parafii Trójcy Przenajświętszej w Wiśniewie, natomiast mieszkańcy rzymskokatoliccy należą do parafii Trójcy Świętej w Wiśniewie.

</doc>
<doc id="404604" url="https://pl.wikipedia.org/wiki?curid=404604" title="Turek (województwo podlaskie)">
Turek (województwo podlaskie)

Turek – wieś w Polsce położona w województwie podlaskim, w powiecie białostockim, w gminie Poświętne.
W latach 1975–1998 miejscowość położona była w województwie białostockim.
Wierni kościoła rzymskokatolickiego należą do parafii św. Anny w Pietkowie.

</doc>
<doc id="404605" url="https://pl.wikipedia.org/wiki?curid=404605" title="Turkowice (województwo wielkopolskie)">
Turkowice (województwo wielkopolskie)

Turkowice – wieś w Polsce położona w województwie wielkopolskim, w powiecie tureckim, w gminie Turek. Przez wieś przebiega droga krajowa nr 83.
Wieś arcybiskupstwa gnieźnieńskiego w powiecie sieradzkim województwa sieradzkiego w końcu XVI wieku. W latach 1975–1998 miejscowość położona była w województwie konińskim.

</doc>
<doc id="404606" url="https://pl.wikipedia.org/wiki?curid=404606" title="Turośl (wieś w województwie podlaskim)">
Turośl (wieś w województwie podlaskim)

Turośl – wieś w Polsce położona w województwie podlaskim, w powiecie kolneńskim, siedziba gminy Turośl. Przez miejscowość przebiega droga wojewódzka nr 647. Turośl leży na historycznym Mazowszu, w dawnej ziemi łomżyńskiej.
Historia.
Osady na obrzeżu Puszczy Zielonej zaczęto zakładać około połowy XVII wieku. Wieś Turośl powstała w wieku XVII, będąc pierwotnie osadą leśniczego zlokalizowaną nad rzeką Turoślanką. Przez dłuższy czas tereny dzisiejszej gminy były zastrzeżone do wyłącznej dyspozycji książąt mazowieckich /zagajone/ - stąd pierwotna nazwa tej części puszczy brzmiała "Zagajnica". Mieszkańcy tej miejscowości zajmowali się łowiectwem, pszczelarstwem, wytapianiem smoły, rudy darniowej i obróbką drewna. Z biegiem lat miejscowość przekształciła się w osadę rolniczą. Mieszkańcy masowo brali udział w walkach narodowowyzwoleńczych i dwóch wojnach światowych.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Turośl.
Według Powszechnego Spisu Ludności z 1921 roku wieś zamieszkiwało 77 osób, 75 było wyznania rzymskokatolickiego a 2 mojżeszowego. Jednocześnie wszyscy mieszkańcy zadeklarowali polską przynależność narodową. Było tu 14 budynków mieszkalnych. Podlegała pod Sąd Grodzki w Kolnie i Okręgowy w Łomży. Mieścił się tu urząd pocztowy.
W wyniku agresji Niemiec we wrześniu 1939, miejscowość znalazła się pod okupacją i do stycznia 1945 była przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
W latach 1975–1998 miejscowość położona była w województwie łomżyńskim.
Religia.
W miejscowości znajduje się siedziba parafii św. Jana Chrzciciela. W strukturze kościoła rzymskokatolickiego parafia należy do metropolii białostockiej, diecezji łomżyńskiej, dekanatu Kolno.

</doc>
<doc id="404607" url="https://pl.wikipedia.org/wiki?curid=404607" title="Turośl (województwo warmińsko-mazurskie)">
Turośl (województwo warmińsko-mazurskie)

Turośl (niem. "Turoscheln", 1938–1945 "Mittenheide") – wieś w Polsce położona w województwie warmińsko-mazurskim, w powiecie piskim, w gminie Pisz.
W latach 1975–1998 miejscowość położona była w województwie suwalskim.
Zobacz też: Turośl

</doc>
<doc id="404608" url="https://pl.wikipedia.org/wiki?curid=404608" title="Turowice (województwo świętokrzyskie)">
Turowice (województwo świętokrzyskie)

Turowice – wieś w Polsce położona w województwie świętokrzyskim, w powiecie koneckim, w gminie Fałków.
W latach 1975–1998 miejscowość położona była w województwie piotrkowskim.
W 2011 roku miejscowość liczyła 202 mieszkańców.
Wierni Kościoła rzymskokatolickiego należą do parafii Świętej Trójcy w Fałkowie.

</doc>
<doc id="404609" url="https://pl.wikipedia.org/wiki?curid=404609" title="Turowo (województwo kujawsko-pomorskie)">
Turowo (województwo kujawsko-pomorskie)

Turowo – wieś w Polsce położona w województwie kujawsko-pomorskim, w powiecie włocławskim, w gminie Lubraniec.
W latach 1975–1998 miejscowość położona była w województwie włocławskim. Według Narodowego Spisu Powszechnego (III 2011 r.) liczyła 77 mieszkańców. Jest 37. co do wielkości miejscowością gminy Lubraniec.
Grodzisko w Turowie.
W pobliżu wsi zachowało się grodzisko zbudowane przez Piastów w 2. połowie X wieku. Było to przypuszczalnie pierwsze założenie, które pełniło funkcję centrum osadniczego w regionie, zanim jego rolę przejął gród w Brześciu Kujawskim.

</doc>
<doc id="404610" url="https://pl.wikipedia.org/wiki?curid=404610" title="Turowo (województwo pomorskie)">
Turowo (województwo pomorskie)

Turowo – wieś w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko.
W latach 1975–1998 miejscowość położona była w województwie słupskim.
Wieś stanowi sołectwo gminy Miastko.

</doc>
<doc id="404611" url="https://pl.wikipedia.org/wiki?curid=404611" title="Turowo (województwo wielkopolskie)">
Turowo (województwo wielkopolskie)

Turowo – wieś w Polsce położona w województwie wielkopolskim, w powiecie szamotulskim, w gminie Pniewy.
We wsi sprawnie działa Ochotnicza Straż Pożarna.
Od lat 50. XX w. w Turowie działa Rolnicza Spółdzielnia Produkcyjna.
Wieś szlachecka położona była w 1580 roku w powiecie poznańskim województwa poznańskiego. W latach 1975–1998 wieś administracyjnie należała do województwa poznańskiego.

</doc>
<doc id="404612" url="https://pl.wikipedia.org/wiki?curid=404612" title="Turowo (wieś w województwie zachodniopomorskim)">
Turowo (wieś w województwie zachodniopomorskim)

Turowo (niem.: "Thurow") – wieś w Polsce położona przy drodze krajowej nr 11 w województwie zachodniopomorskim, w powiecie szczecineckim, w gminie Szczecinek. Nazwa Turowo, pochodzi najprawdopodobniej od żyjącego tutaj w odległych czasach zwierzęcia zwanego turem.
Legenda.
W XIV w. okolice te były porośnięte rozległą gęstą puszczą. Były to ulubione tereny łowieckie książąt zachodniopomorskich. Nie brakowało wtedy różnorakiej zwierzyny, a w kniejach tych żyły między innymi i tury. Szczególnie chętnie w tutejszych lasach polował książę Warcisław VII. W roku 1364 miał on szczęście w okolicach dzisiejszej wsi zabić ponoć ostatniego tura na Pomorzu Zachodnim, używając do pomocy oswojonego wilka, który rzucił się na zwierzę, ułatwiając myśliwemu cios oszczepem. Na pamiątkę tego wydarzenia książę polecił zachować i przewieść jego potężny róg do Kamienia Pomorskiego, gdzie pokazywano go przez kilkadziesiąt lat jako pozostałość po ostatnim na tych ziemiach turze. Słowiańskie przetrwanie nazwy wsi związane jest także z jeziorem (dziś już nieistniejącym), które na starych mapach oznaczone jest jako Turjestro.
Historia.
Do roku 1945 Turowo należało do szczecineckiego powiatu ziemskiego, który to od 1938 r. był integralna częścią koszalińskiego obwodu administracyjnego. Miejscowość włączono w poczet 130 innych wiosek ze statutem gminy. Do gminy Turowieckiej należały miejscowości: Münchowshof - Miękowo, Forsthaus, Thurowkrung i Wegnershof - Janowo.
W tamtym czasie w miejscowości znajdowały się dwa urzędy tj. urząd stanu cywilnego i urząd gminy, pod który podlegały wsie Sitno i Łabędź. Sprawy sądowe rozpatrywano w sądzie rejonowym w Szczecinku. Wykazy stanu ludności z okresu 1874-1938 przechowywane są w Urzędzie Stanu Cywilnego w Berlinie, Archiwum Państwowym w Koszalinie, Urzędzie Stanu Cywilnego w Szczecinku.
Liczba ludności: 
Pierwsi osadnicy w Turowie zaczęli się pojawiać już w roku 1543.
W tamtych czasach okolica była bagienna i pokryta rozległymi lasami. Władzom Szczecinka zaczęło zależeć, aby obszary te zostały zagospodarowane.
Pierwszym osadnikiem było Hans Mandeken, który otrzymał akt nadania od grafa Gutzkow i księcia Barnima ze Szczecina. Pod aktem podpisali się Herr von Puttkammer, Jacobus Philippus Denzler jako sponsor i doktor prawa.
Hans Mandeken miał zbudować tam w przeciągu 3 lat dom, stodołę, chlewnię i kuźnię. Drugim warunkiem było to, aby ów rolnik zachęcał i wspierał innych ludzi do pójścia w jego ślady, czyli do zasiedlania i uprawy pól. Wieś więc została założona na dwóch łanach i podzielona między piętnastu chłopów. Na pierwszych nabożeństwach rolnicy spotykali się w Schulzenhof i innych domach, gdzie pastor ze Szczecinka udzielał sakramentów św. i wygłaszał kazania. W końcu zaczęli chodzić do kościoła w Szczecinku.
Ze starych akt szczecineckiej intendentury wiadomo, że do superintendentów Jakoba Fabera i kapitana Nicolausa Putkammera zgłosiło się kilku rolników z prośbą o wybudowanie kaplicy na pobliskim cmentarzu. Byli to sołtys Christoph Mardicke oraz chłopi: Klaus Pannekoke, Paul Kempfen i Claus Bedekow.
Prośba została przedstawiona w imieniu wszystkich mieszkańców wsi 9 września (rok nie został podany). Jednocześnie zobowiązali się oni, oddawać całe podatki na kościół w Szczecinku, oraz na pokrycie budowy i lepsze wykończenie kaplicy, a nadto oddawać 50 kg owsa i żyta dla samego pastora, jak i dla miejscowego nauczyciela. Nie wiadomo kiedy rozpoczęto budowę kaplicy, i ile lat ją budowano. Są wzmianki, że powstała w przedziale lat 1602–1622 lub 1605-1620. Najprawdopodobniej położona była na zachód przy ulicy prowadzącej w kierunku Sitna i stała na cmentarzu. Przetrwała burzliwy szturm wojny trzydziestoletniej, aż w końcu zestarzała się i zrobiła za mała na potrzeby powiększającej się coraz bardziej liczby ludności na wsi.
Kościół.
Turowo było typową starokościelną wsią i pozostało takie do dziś. Ludność zamieszkująca miejscowość była w większości wyznania ewangelickiego. W 1940 roku liczba członków zboru wynosiła 800 i od niepamiętnych czasów był podporządkowany kościołowi Św. Mikołaja w Szczecinku. Kościół w Turowie należał do Kościelnego Powiatu w Szczecinku w północnej części Pomorskiej Metropolii Kościelnej, Kościoła Unii Staropruskiej.
Do roku 1945 w Turowie znajdowały się jeszcze kroniki z imionami i danymi osób które między rokiem 1788 i 1815 zostały ochrzczone, wyświęcone, wzięły ślub bądź zmarły. Aktualnie znajdują się one w Państwowym Archiwum w Koszalinie.
Kościół wybudowany został w 1847 r. z ciosanego kamienia polnego. Dzwony, które zwoływały wiernych na nabożeństwo, wisiały obok na prowizorycznej drewnianej wieży. Dzwoniły one zawsze rano wzywając ludzi do pracy, po południu na modlitwę, a wieczorem na dziękczynienie i oprócz tego zawsze w niedziele przed nabożeństwem, dni świąteczne, pogrzeby najgłośniej natomiast dzwoniły w dni chrztu. W 1906 r. do kościoła na wysokość 27,70 m dobudowana została smukła wieża, którą ukoronowano krzyżem. Koszt budowy wyniósł 6000 marek i został pokryty z ofiary wiernych.
W środku kościoła nad absydą widniał cytat z Biblii: "Kommet her zu mir, alle die ihr muhselig und beladen seid, ich will euch erquicken." (Matthaus 11,28) "Przyjdźcie do Mnie wszyscy, którzy utrudzeni i obciążeni jesteście, a Ja was pokrzepię." (Mt 11,28)
Pastorowie ewangeliccy którzy od reformacji aż do roku 1945 sprawowali swój urząd w Turowie:
Po wojnie Turowo zamieszkana została przez wspólnotę katolicką. 1 lipca 1947 r. świątynia w Turowie została na nowo poświęcona i obrała patronat Św. Józefa Oblubieńca Najświętszej Maryi Panny. Kościół podlegał kościołowi NMP w Szczecinku. Od roku 1980 kościół w Turowie został erygowany do statusu parafii. Została doń przydzielona filia Wilcze Laski, a niedługo później Dziki i Miękowo. Pierwszym proboszczem został ks. Stanisław Wojnar w latach 1979–1985, następnie Bernard Mielcarzewicz w latach 1985–2009, a od roku 2009 funkcję tę sprawował ks. Stefan Maliczewski. Od roku 2013 proboszczem parafii jest ks.Zbigniew Dudojć .
Organiści przed rokiem 1945: Otto Below, Theodor Bayer, Günter Reichow od roku 1932
Organiści po roku 1945: Koprowski, Maciej Turkowski od roku 2009.

</doc>
<doc id="404613" url="https://pl.wikipedia.org/wiki?curid=404613" title="Turów (województwo lubelskie)">
Turów (województwo lubelskie)

Turów – wieś w Polsce, położona w województwie lubelskim, w powiecie radzyńskim, w gminie Kąkolewnica.
W latach 1975–1998 wieś położona była w województwie bialskopodlaskim.
Wieś szlachecka położona była w drugiej połowie XVI wieku w ziemi łukowskiej województwa lubelskiego. 
Wieś jest siedzibą rzymskokatolickiej parafii św. Antoniego Padewskiego.

</doc>
<doc id="404614" url="https://pl.wikipedia.org/wiki?curid=404614" title="Turów (województwo łódzkie)">
Turów (województwo łódzkie)

Turów – wieś w Polsce położona w województwie łódzkim, w powiecie wieluńskim, w gminie Wieluń. 
W latach 1975–1998 miejscowość należała administracyjnie do województwa sieradzkiego.
Typowa ulicówka z rozwidleniem dróg w częściach wschodniej i zachodniej, gdzie stoi neogotycka kapliczka p.w. św. Barbary, wchodząca w skład Parafii p.w. św. Idziego Opata w Chotowie. 
Z Turowa pochodzi Magdalena Stysiak, polska siatkarka, mistrzyni Europy juniorek z 2018 roku.
Historia.
Pierwsza wzmianka o wsi z 1322 r., była wówczas własnością szlachecką. Po sukcesywnym wykupieniu wsi przez mieszczan wieluńskich, od 1465 r. staje się własnością m. Wielunia. Lokowana na prawie niemieckim. W 1323 r. pierwszym sołtysem był Johann. Na pocz. XVI w. wieś dawała dziesięcinę przemiennie plebanowi i kanonikowi kolegiaty wieluńskiej. W 1841 r. włościanie Turowa wykupili swoje gospodarstwa wraz z czynszem dzierżawnym. W okresie międzywojennym duże wpływy miał PSL „Piast”.

</doc>
<doc id="404615" url="https://pl.wikipedia.org/wiki?curid=404615" title="Turów (województwo mazowieckie)">
Turów (województwo mazowieckie)

Turów – wieś w Polsce położona w województwie mazowieckim, w powiecie wołomińskim, w gminie Wołomin. Od 1993 podzielona, jej zachodnia część znajduje się w granicach Kobyłki.
W latach 1867–1928 wieś w gminie Radzymin, a 1928–1954 w gminie Kobyłka w powiecie radzymińskim. 20 października 1933 utworzyła gromadę Turów w granicach gminy Kobyłka, składającą się z samej wsi Turów.
Od 1 lipca 1952 w powiecie wołomińskim. Tego samego dnia włączony do gminy Zielonka.
W związku z reorganizacją administracji wiejskiej jesienią 1954 Turów wszedł w skład gromady Ossów, a po jej zniesieniu w skład gromady Wołomin.
W 1971 roku Turów liczył 825 mieszkańców.
W związku z reaktywowaniem gmin 1 stycznia 1973 Turów wszedł w skład nowo utworzonej gminy Wołomin. 1 czerwca 1975 gmina weszła w skład stołecznego województwa warszawskiego.
1 stycznia 1993, 132,40 ha wsi Turów włączono do Kobyłki, tworząc z niej kobyłeckie osiedle Turów. Osiedle to połączono z kobyłecką częścią przedzielonej na dwie części wsi Kobylak, którą tego samego dnia również wyłączono (w całości) z gminy Wołomin. Drugą (większą) część Kobylaka włączono do Zielonki, gdzie utworzyła dzielnicę Kobylak.

</doc>
<doc id="404616" url="https://pl.wikipedia.org/wiki?curid=404616" title="Turów (województwo śląskie)">
Turów (województwo śląskie)

Turów – wieś w Polsce położona w województwie śląskim, w powiecie częstochowskim, w gminie Olsztyn.
W latach 1975–1998 miejscowość położona była w województwie częstochowskim.
We wsi znajduje się stacja kolejowa Turów.
Historia.
Najstarsza wzmianka o wsi pochodzi z 1294 r. Turów był wtedy własnością biskupa krakowskiego Jana Muskaty (zagorzały przeciwnik Władysława Łokietka z XIII w.), który oddał trzy wsie leżące koło zamku Przemiłowicze (w tym Turów) staroście krakowskiemu. Kolejna informacja pochodzi dopiero z 1459 r. Turów wymieniany jest jako własność królewska podlegająca zamkowi Olsztyn.
Więcej szczegółów dostarcza inwentarz starostwa olsztyńskiego z 1532 r. Turów wchodził w skład terytorium podległego zamkowi jako własność króla. Mieszkało tam wtedy 7 rodzin kmiecych. Wymienieni są tylko mężczyźni Barthnyk, Crotosha, Sbych, Ozog, Piesczka, Dominik, Mikołaj. Sześciu z nich miało po jednym łanie ziemi, a jeden Mikołaj 14 groszy. Oprócz tego wieś płaciła 6 groszy za łan opuszczony. Kmiecie płacili też daninę w naturze. We wsi znajdowały się dwie karczmy.
W 1551 r. w Turowie mieszkało 9 chłopów, z czego czterech miało cały łan – Piesczka Stary, Pasyerb, Krotosscha, Biskup. Karczmy były nadal dwie. Były też dwa stawy i dwie sadzawki.
Przynajmniej od XV. w. Turów wchodził w skład starostwa olsztyńskiego i administracyjnie należał do powiatu lelowskiego i województwa krakowskiego. Tak było aż do II rozbioru Polski w 1793., gdy ziemie te wraz z Turowem, znalazły się w zaborze pruskim. W czasach napoleońskich były w obrębie Księstwa Warszawskiego, a po Kongresie Wiedeńskim była to miejscowość w Królestwie Polskim (zabór rosyjski). Do 1552 r. Turów wraz z Przymiłowicami, Kusiętami i Bukownem należał do parafii Mstów. Później wraz z powstaniem parafii w Olsztynie, wieś weszła w jej skład i tak jest do dziś.
W 1911 r. przez wieś przeprowadzono linię kolejową relacji Częstochowa-Kielce, a rok wcześniej powstał peron. 
Ciekawy jest rozwój szkolnictwa w Turowie. Jednoklasowa Publiczna Szkoła Powszechna została otwarta w 1921 r., a pierwszymi nauczycielkami były Wanda Krauze i Helena Gembalska. Szkołą kierowali kolejno :
Od 2007 r. dyrektorem szkoły podstawowej jest Lidia Śmierciak.
Do wybuchu wojny zajęcia odbywały się w tzw. Domu gromadzkim, po wojnie w budynku „podworskim”. W 1974 r. miejscowa społeczność wybudowała nową szkołę, w której nauka odbywa się do dziś. W celu poprawienia warunków pracy szkoły, rodzice zawiązali Społeczny Komitet Budowy Sali Gimnastycznej. Dzięki staraniom Komitetu, przy wsparciu Rady Gminy i Wspólnoty Gruntowej w Turowie w 1998 r. zbudowano boisko do koszykówki o utwardzonej nawierzchni a 25 maja 2003 r. otwarto salę gimnastyczną. 
Najtragiczniejszym okresem w dziejach miejscowości była II wojna światowa i wyniszczająca okupacja hitlerowska. Oto zaraz po zajęciu wsi, żołnierze Wehrmachtu spalili w piecach umeblowanie szkoły w Turowie. Wkrótce jednak w wiosce osiedliło się małżeństwo Mieczysław i Maria Prażmowscy, które zorganizowało tajne nauczanie gimnazjalne. Uczestniczyła w nim młodzież z Kobyłczyc, Kusiąt, Przymiłowic i Zrębic.
W czasie II wojny światowej jeńców, Włochów – bez względu na wiek i rangę: oficerów, podoficerów i żołnierzy – zmuszano do ciężkiej pracy, najczęściej przy budowie fortyfikacji i umocnień lub w przemyśle zbrojeniowym. Pracowali oni także w Częstochowie i okolicach, m.in. utworzono dla nich obozy pracy w Olsztynie i w Turowie. W Olsztynie osadzono Włochów w tym samym budynku, w którym uprzednio pozostawali jeńcy radzieccy. W Turowie rozlokowano ich w jeszcze bardziej prymitywnych warunkach.
„Jesienią 1943 roku – zeznał później Franciszek Mermer – przywiezieni zostali do Turowa włoscy jeńcy wojenni. Eskortowali ich żołnierze Wehrmachtu. Od nich też dowiedziałem się, że jeńcy ci to Włosi. Przyszli do Turowa w kolumnach wojskowych, pieszo. Jedni byli w mundurach, drudzy w ubraniach cywilnych, niektórzy mieli kapelusze [...] Z postawy niektórych jeńców, ze sposobu ich zachowania się, wywnioskowałem, że są to oficerowie. Odznak wojskowych nie zauważyłem, sądzę, że ich nie mieli. Jeńcy ci zostali rozlokowani w stodołach u poszczególnych gospodarzy. W mojej stodole było ich ponad dwudziestu. Spali na słomie, przykrywali się kocami.”
Strzeżeni przez niemieckich wartowników, wczesnym ranem wyprowadzani byli na roboty, wracali po całym dniu pracy. Budowali bunkry, kopali rowy przeciwczołgowe, wznosili zasieki. Obok zimna, jeńcy cierpieli głód. Nie mogły go zaspokoić szczupłe porcje chleba, liście kapusty i buraki. Zdarzyło się, że pewien jeniec – oficer, usiłował wykopać w Turowie, na prywatnym polu, trochę ziemniaków. Został na miejscu zabity przez niemieckiego wartownika. Niedolę Włochów starała się złagodzić ludność polska. Przede wszystkim dostarczano im żywność, podobnie jak działo się to w czasie, kiedy w Olsztynie istniał obóz radzieckich jeńców wojennych. Niesienie pomocy jeńcom połączone było zawsze z wielkim ryzykiem, niekiedy wywoływało niespodziewane komplikacje. Oto dalszy fragment zeznania Franciszka Mermera : „Kiedy pewnego razu niosłem z Częstochowy chleb dla jeńców, omalże nie zostałem zastrzelony przez Niemców ubranych w żółte mundury. Posądzili mnie, że niosę chleb dla partyzantów. Uratowała mnie okoliczność, że córka moja była zatrudniona w niemieckiej kuchni w Turowie.” 
Ułatwiano również jeńcom ucieczki z obozu, dostarczano im cywilne ubrania. Pewien oficer włoski zdołał zbiec z miejsca przymusowej pracy w Turowie, znalazł schronienie u mieszkańców wsi. Skontaktowano go z dowódcą oddziału partyzanckiego, który „przerzucił” Włocha do partyzantki we włoszczowskiem. Tak to były żołnierz Armiry przerodził się w polskiego partyzanta.
Za przechowywanie Żydów w Turowie została zamordowana przez hitlerowców rodzina Nabiałków.
W Turowie znajduje się kościół filialny parafii Olsztyn pw. bł. Honorata Koźmińskiego. Pierwsza msza święta miała w nim miejsce w niedzielę 17 października 1999 r. Nabożeństwo celebrował wikariusz generalny archidiecezji częstochowskiej ks. Prałat Marian Mikołajczyk. Obecni byli również ks. Jerzy Kuliberda – dyrektor wydawnictwa diecezjalnego, ks. kanonik Ryszard Grzesik – proboszcz parafii Olsztyn, ks. Andrzej Kańka – wicedziekan dekanatu olsztyńskiego, ks. Włodzimierz Białek – proboszcz parafii Zrębice ks. Stanisław Pala z Turowa. 
W miejscowości istniały kluby sportowe m.in. „Energetyk”. We wsi znajduje się remiza Ochotniczej Straży Pożarnej, szkoła, działa Koło Gospodyń Wiejskich i Grupa Odnowy Wsi, a także przedsiębiorstwa: rozdzielnia prądu, zakłady wytwarzające mrożonki i lody „Alexpol” i rozlewnia napojów „Wosana”. Funkcjonuje tu także Dom Opieki Społecznej prowadzony z funduszy powiatu diecezjalnego. 
Turów dzieli się na Turów górny i dolny.

</doc>
<doc id="404617" url="https://pl.wikipedia.org/wiki?curid=404617" title="Tursko (województwo małopolskie)">
Tursko (województwo małopolskie)

Tursko – wieś w Polsce położona w województwie małopolskim, w powiecie tarnowskim, w gminie Ciężkowice. W latach 1975–1998 miejscowość położona była w województwie tarnowskim.
Zabudowania i pola miejscowości Tursko znajdują się na wzgórzach wznoszących się po prawej stronie rzeki Białej, naprzeciwko Bogoniowic i Ciężkowic. We wsi znajdują się dwa cmentarze żołnierzy I wojny światowej :
oraz stanowisko dokumentacyjne kamieniołom Tursko.

</doc>
<doc id="404618" url="https://pl.wikipedia.org/wiki?curid=404618" title="Tursko (województwo pomorskie)">
Tursko (województwo pomorskie)

Tursko (kaszb. "Tërskò" lub "Turczik") – wieś w Polsce położona na Wysoczyźnie Polanowskiej, w województwie pomorskim, w powiecie bytowskim, w gminie Miastko, siedziba sołectwa, nad jeziorem Tursko.
W latach 1975–1998 miejscowość położona była w województwie słupskim.
Wieś powstała w 1560 roku, należała do rodu Zitzewitzów.
Zabytki.
Według rejestru zabytków NID na listę zabytków wpisane są:

</doc>
<doc id="404619" url="https://pl.wikipedia.org/wiki?curid=404619" title="Tursko (województwo wielkopolskie)">
Tursko (województwo wielkopolskie)

Tursko – wieś w Polsce położona w województwie wielkopolskim, w powiecie pleszewskim, w gminie Gołuchów, na wzniesieniu pomiędzy rzekami Giszka i Ciemna.
Historia.
Pierwsza wzmianka o wsi miała miejsce w 1258. W latach 1975–1998 miejscowość położona była w województwie kaliskim.
Obiekty.
We wsi znajdują się następujące obiekty:
Turystyka.
Przez wieś przechodzą szlaki piesze:
a także zielony szlak rowerowy Transwielkopolska Trasa Rowerowa.

</doc>
<doc id="404620" url="https://pl.wikipedia.org/wiki?curid=404620" title="Tursk (województwo lubuskie)">
Tursk (województwo lubuskie)

Tursk – wieś w Polsce położona w województwie lubuskim, w powiecie sulęcińskim, w gminie Sulęcin.
W latach 1975–1998 miejscowość położona była w województwie gorzowskim.
Mieści się tu dom pomocy społecznej. Jego mieszkańcem był Józef Kowalski – najstarszy Polak oraz ostatni żyjący weteran wojny polsko-bolszewickiej.
Zabytki.
Do wojewódzkiego rejestru zabytków wpisany jest:

</doc>
<doc id="404621" url="https://pl.wikipedia.org/wiki?curid=404621" title="Tursk (województwo mazowieckie)">
Tursk (województwo mazowieckie)

Tursk – wieś w Polsce położona w województwie mazowieckim, w powiecie białobrzeskim, w gminie Stara Błotnica. Przez miejscowość przebiega droga wojewódzka nr 732.
W latach 1975–1998 miejscowość położona była w województwie radomskim.
Wierni Kościoła rzymskokatolickiego należą do parafii św. Jana Chrzciciela w Kaszowie. 

</doc>
<doc id="404622" url="https://pl.wikipedia.org/wiki?curid=404622" title="Tur (województwo kujawsko-pomorskie)">
Tur (województwo kujawsko-pomorskie)

Tur (niem.: "Thure, Thur, Thurmühle") – wieś w Polsce, położona w województwie kujawsko-pomorskim, w powiecie nakielskim, w gminie Szubin.
Lokalizacja.
Tur położony jest w województwie kujawsko-pomorskim, w powiecie nakielskim, w gminie Szubin. Usytuowany nad rzeką Noteć, 62 m n.p.m. Miejscowość znajduje się w północno-wschodniej części Pałuk, stanowiących część historycznej Wielkopolski. Tur jest oddalony o 20,5 km na zachód od centrum Bydgoszczy.
Historia.
U schyłku ostatniego zlodowacenia bałtyckiego w miejscu obecnej miejscowości płynęła na zachód ogromna Prawisła. Gdy wody nieco opadły, w dolinie pojawiły się bagna, rozlewiska, jeziora. Jedno z takich jezior sięgało do Turu (Jezioro Turskie). W czasach antycznych przez puszczę przebiegała jedna z nitek słynnego Szlaku Bursztynowego – z terenów Wielkopolski nad Bałtyk. Pierwsza wzmianka historyczna o Turze pochodzi z 1337 roku, kiedy król Kazimierz III Wielki zezwolił na przeprowadzenie przeprawy na rzece Noteć. Datę tę przyjmuje się jako datę powstania wsi. Nazwa miejscowości pochodzi od tura - wymarłego ssaka, żyjącego dawniej w okolicznych lasach.
Tur w okresie wczesnohistorycznym był osadą puszczańską, powstałą wśród bagien i oparzelisk na jednym z pagórków doliny rzeki Noteć, otoczoną lasami Puszczy Bydgoskiej, w pobliżu której znajdowało się nieistniejące dzisiaj Jezioro Turskie (3,5 km długości). Założona w wyniku kolonizacji, 3-krotnie miała przyznawane prawa miejskie. Po raz pierwszy zrobił to w roku 1539 król Zygmunt I Stary, później czynili to Zygmunt August (1549 r.) i Stefan Batory (1590 r.). W latach późniejszych Tur stanowił własność szlachecką. Po roku 1772, tj. znalezieniu się miejscowości w granicach Prus, nastąpił napływ osadników z Niemiec. W roku 1836 funkcjonowała tu kuźnia oraz warsztat mechaniczny. W XIX wieku, gdy Tur rozwijał się szczególnie intensywnie, istniało tu aż sześć mostów, dwa młyny i tyleż spichrzów, huta szkła (od roku 1842), tartak, restauracja, piekarnia, mleczarnia, bank spółdzielczy, wodospad i kąpielisko. Dawni gospodarze Turu spoczywają na starym, zaniedbanym cmentarzu ewangelickim przy ul. Bydgoskiej.
W latach 1812-1827 dobra Turu należały do ministra Księstwa Warszawskiego Stanisława Brezy. W późniejszym okresie majątek przeszedł w niemieckie ręce - w roku 1830 Tur stał się własnością Dawida Radeekiera, Niemca pochodzenia żydowskiego, zaś w latach 1837-1840 ustalił tu swoją rezydencję szczecinianin Friedrich Poll.
Podczas II wojny światowej, w latach 1941-1942 Niemcy urządzili tu obóz dla jeńców brytyjskich, wziętych do niewoli w rejonie Dunkierki w 1940 (podobóz Stalagu XXI B).
1 lipca 1984 została utworzona rzymskokatolicka parafia św. Stanisława Kostki.
Demografia.
W roku 1831 w Turze mieszkało 68 osób: 13 katolików i 55 ewangelików, natomiast w roku 1910 liczba mieszkańców sięgała już 800 osób. Według Narodowego Spisu Powszechnego (III 2011 r.) wieś liczyła 1085 mieszkańców. Jest czwartą co do wielkości miejscowością gminy Szubin.
Zabytki.
Istniejące współcześnie:
Niezachowane:
Podział administracyjny.
W latach 1975–1998 miejscowość położona była w województwie bydgoskim.

</doc>
<doc id="404623" url="https://pl.wikipedia.org/wiki?curid=404623" title="Turza Mała (województwo warmińsko-mazurskie)">
Turza Mała (województwo warmińsko-mazurskie)

Turza Mała (niem. Klein Tauersee) – wieś w Polsce, położona w województwie warmińsko-mazurskim, w powiecie działdowskim, w gminie Płośnica.
W latach 1975–1998 wieś położona była w województwie ciechanowskim.
W miejscowości znajduje się neorenesansowy pałac Oehlrichów z lat 80. XIX w., przypuszczalnie zaprojektowany przez Ottona Marcha.
Zabytki.
Do wojewódzkiego rejestru zabytków wpisane są obiekty:

</doc>
<doc id="404624" url="https://pl.wikipedia.org/wiki?curid=404624" title="Turzany (województwo dolnośląskie)">
Turzany (województwo dolnośląskie)

Turzany (niem. "Exau") – wieś w Polsce położona w województwie dolnośląskim, w powiecie wołowskim, w gminie Wińsko.
Według danych z 2011 roku miejscowość zamieszkiwały 122 osoby.
Podział administracyjny.
W latach 1975–1998 miejscowość położona była w województwie wrocławskim.

</doc>
<doc id="404625" url="https://pl.wikipedia.org/wiki?curid=404625" title="Turzany (województwo kujawsko-pomorskie)">
Turzany (województwo kujawsko-pomorskie)

Turzany – wieś w Polsce, położona w województwie kujawsko-pomorskim, w powiecie inowrocławskim, w gminie Inowrocław.
Podział administracyjny.
W latach 1975–1998 miejscowość położona była w województwie bydgoskim.
Demografia.
Według Narodowego Spisu Powszechnego (III 2011 r.) wieś liczyła 166 mieszkańców. Jest 26. co do wielkości miejscowością gminy Inowrocław.

</doc>
<doc id="404626" url="https://pl.wikipedia.org/wiki?curid=404626" title="Turza Wielka (województwo warmińsko-mazurskie)">
Turza Wielka (województwo warmińsko-mazurskie)

Turza Wielka (, w latach 1939–1945 "Tauersee") – wieś w Polsce położona w województwie warmińsko-mazurskim, w powiecie działdowskim, w gminie Działdowo.
W latach 1975–1998 miejscowość położona była w województwie ciechanowskim.
Historia.
Pierwsze wzmianki o miejscowości pochodzą z 1502 roku. Używano wymiennie określeń Turza oraz Thurza. Nazwa pochodzi od nieistniejącego już jeziora Turskiego, nad którym miejscowość kiedyś leżała. Wieś została założona przez Rycerzy Zakonnych, po zawarciu pokoju z Litwinami w 1379 r. W tym samym okresie wybudowano pierwszy kościół, jednak ciągłe wojny między zakonem a stroną polską spowodowały, że kościół popadł w ruinę i nigdy nie został odbudowany. Nowy kościół został założony dopiero po I wojnie światowej w 1924 roku z inicjatywy właściciela majątku – Aleksandra Kamińskiego. Świątynia powstała w przeciągu zaledwie 4 miesięcy, a 1 lipca 1935 r. została erygowana (stała się parafią) dekretem biskupa chełmińskiego Stanisława Wojciecha Okoniewskiego.
We wsi znajduje się zabytkowy budynek stacji kolejowej z 1909-1910 w bardzo dobrym stanie oraz magazyn, dom dla pracowników kolei i jedna nastawnia. W centrum miejscowości zachował się neobarokowy pałacyk właścicieli majątku z początku XX wieku. Między pałacykiem a stacją kolejową znajduje się dawny folwark z kilkoma budynkami z XIX i początku XX wieku.
Sołectwo Turza Wielka.
Turza Wielka znajduje się zachodniej części gminy Działdowo i jest czwartą, co do liczby ludności miejscowością na terenie gminy. Powierzchnia sołectwa wynosi 1.590,61 ha, co stanowi 5,5% obszaru gminy.
Zobacz też.
Inne miejscowości o tej samej i podobnej nazwie:
Inne artykuły dotyczące tej miejscowości:

</doc>
<doc id="404627" url="https://pl.wikipedia.org/wiki?curid=404627" title="Turza (województwo małopolskie)">
Turza (województwo małopolskie)

Turza – wieś w Polsce, położona w województwie małopolskim w powiecie tarnowskim w gminie Rzepiennik Strzyżewski.
W latach 1975–1998 miejscowość położona była w województwie tarnowskim. Pod względem geograficznym miejscowość znajduje się na Pogórzu Ciężkowickim.
Jest to wieś położona na wysokości 388–400 m n.p.m. z licznymi przysiółkami: Góry, Górka, Dział, Folwark, Brzezie, Pańskie Pola, Młynek, Sołtystwo, Zalesie, Załęże oraz Zapotok. Pierwsze wzmianki o istnieniu Turzy pochodzą z 1288 r. Była osadą leżącą w dobrach klasztoru tynieckiego i jego własnością pozostała do XV w. Parafia powstała prawdopodobnie w drugiej połowie XIV w. Tradycja głosi, że pierwszy drewniany kościół został zbudowany w 1331 r. (lub 1333 r.). Przy kościele istniała szkoła parafialna przed 1595 r.
Za Długosza była ona wsią królewską, w XV/XVI w. Turza należała do dóbr Turskich herbu Warnia. Mieszkańcy trudnili się rolnictwem oraz rzemiosłem. Kowale z Turzy słynęli z wyrobu sierpów. Na początku XX wieku istniało 6 warsztatów tkackich. W Turzy były również warsztaty krawieckie, szewskie, stolarskie oraz kamieniarskie. Najsłynniejszym kamieniarzem był Wojciech Jędrusiak (1860–1907).
Z miejscowości pochodził artysta rzeźbiarz Antoni Kurzawa.
Pod koniec XIX w. wieś zasłynęła z nowocześnie prowadzonych sadów, a chłopi należeli do pionierów w tych okolicach stosując nawożenie sztuczne. Na początku XX w. chłopi założyli kółko rolnicze, kasę spółdzielczą i sklep. Po wojnie Turzanie zasłynęli z produkcji cegły. Wybudowano szkołę, która posiada pełnowymiarową salę gimnastyczną, basen kąpielowy oraz boisko sportowe.

</doc>
<doc id="404628" url="https://pl.wikipedia.org/wiki?curid=404628" title="Turza (województwo opolskie)">
Turza (województwo opolskie)

Turza (dodatkowa nazwa w j. niem. Thursy) – wieś w Polsce położona w województwie opolskim, w powiecie oleskim, w gminie Dobrodzień.
W latach 1975–1998 miejscowość położona była w województwie częstochowskim.
Nazwa.
Nazwa pochodzi od polskiej nazwy "tchórza" lub wymarłego ssaka "tura". Do grupy śląskich miejscowości, których nazwy wywodziły się od tchórza - "von tchorz = Iltis" zaliczył ją Heinrich Adamy. W swoim dziele o nazwach miejscowych na Śląsku wydanym w 1888 roku we Wrocławiu wymienia najwcześniejszą nazwę miejscowości w obecnej polskiej formie "Turza" podając jej znaczenie jako "Iltisort" - "Miejscowość tchórzy". Niemcy początkowo fonetycznie zgermanizowali nazwę miejscowości na "Thursi", a potem na "Thursy" w wyniku czego utraciła ona swoje pierwotne znaczenie.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod obecnie używaną, polską nazwą "Turza" oraz niemiecką nazwą "Thursy". W 1936 roku hitlerowska administracja III Rzeszy, chcąc zatrzeć słowiańskie pochodzenie nazwy wsi, przemianowały ją ze zgermanizowanej na nową, całkowicie niemiecką nazwę "Iltenau".

</doc>
<doc id="404629" url="https://pl.wikipedia.org/wiki?curid=404629" title="Turza (województwo podkarpackie)">
Turza (województwo podkarpackie)

Turza – wieś w Polsce położona w województwie podkarpackim, w powiecie rzeszowskim, w gminie Sokołów Małopolski.
W 1944 r. w lesie w pobliżu Turzy NKWD dokonało mordu na żołnierzach i oficerach Armii Krajowej i Narodowych Sił Zbrojnych z pobliskiego obozu NKWD w Trzebusce. Przez miejscowość przebiega niebieski szlak turystyczny z Głogowa Młp. do Leżajska.
W latach 1975–1998 miejscowość położona była w województwie rzeszowskim.

</doc>
<doc id="404630" url="https://pl.wikipedia.org/wiki?curid=404630" title="Turza (powiat zawierciański)">
Turza (powiat zawierciański)

Turza – wieś w Polsce, położona w województwie śląskim, w powiecie zawierciańskim, w gminie Łazy.
W latach 1975–1998 miejscowość położona była w województwie katowickim. Przez miejscowość przebiega droga wojewódzka nr 796.

</doc>
<doc id="404631" url="https://pl.wikipedia.org/wiki?curid=404631" title="Turza (województwo wielkopolskie)">
Turza (województwo wielkopolskie)

Turza – wieś pałucka w Polsce położona w województwie wielkopolskim, w powiecie wągrowieckim, w gminie Damasławek.
Wieś duchowna, własność opata cystersów w Wągrowcu pod koniec XVI wieku leżała w powiecie kcyńskim województwa kaliskiego. W latach 1975–1998 miejscowość położona była w województwie pilskim.
Historia.
Po raz pierwszy miejscowość wymieniona została w dokumencie z 1154 Zbiluta (z rodu Pałuków) obywatela polskiego (“Poloniae civis”), w którym zanotowana została jako "Thuran".
Bibliografia.
Zobacz też: Turza

</doc>
<doc id="404632" url="https://pl.wikipedia.org/wiki?curid=404632" title="Turze (województwo mazowieckie)">
Turze (województwo mazowieckie)

Turze – wieś w Polsce położona w województwie mazowieckim, w powiecie wołomińskim, w gminie Poświętne.
W latach 1975–1998 miejscowość położona była w województwie siedleckim.

</doc>
<doc id="404633" url="https://pl.wikipedia.org/wiki?curid=404633" title="Turze (województwo pomorskie)">
Turze (województwo pomorskie)

Turze – wieś kociewska w Polsce położona w województwie pomorskim, w powiecie tczewskim, w gminie Tczew nad jeziorem Damaszka. 
Wieś jest siedzibą sołectwa, w którego skład wchodzi również miejscowość Małe Turze. Turze znajduje się na trasie DW224 (Biała-Kartuzy-Nowa Karczma-Skarszewy-Tczew) 12 km od Tczewa.
Historia.
Wieś wzmiankowana w roku 1248 jako dwie wsie o nazwach Małe i Wielkie Turze. Oba majątki znajdowały się w wieku XIII w rękach rycerza Konrada von Bordin. W latach 1913–1918 wybudowano we wsi neogotycki kościół o wystroju neobarokowym, służący ewangelikom, a od roku 1969 parafii katolickiej. W latach 1973–1976 miejscowość była siedzibą gminy Turze. W latach 1975–1998 miejscowość położona była w województwie gdańskim.
Zabytki.
Według rejestru zabytków NID na listę zabytków wpisany jest zespół dworski z kościołem parafialnym, XVIII–XX w., nr rej.: A-1189 z 11.11.1987:

</doc>
<doc id="404634" url="https://pl.wikipedia.org/wiki?curid=404634" title="Turze (województwo śląskie)">
Turze (województwo śląskie)

Turze (niem. "Wellendorf") – wieś w Polsce, położona w województwie śląskim, w powiecie raciborskim, w gminie Kuźnia Raciborska.
Turze leży u ujścia rzeki Rudy do Odry, które znajduje się na zachód od miejscowości.
Nazwa i historia.
W 1911 w miejsce nazwy Thurze wprowadzono nazwę Wellendorf. 12 listopada 1946 nadano miejscowości polską nazwę Turze.
W latach 1975–1998 miejscowość należała administracyjnie do województwa katowickiego i znajdował się tu najniżej położony punkt tego województwa.
Edukacja.
W Turzu znajduje się jedno przedszkole, będące oddziałem zamiejscowym Przedszkola Nr 1 w Kuźni Raciborskiej, do którego aktualnie uczęszcza 26 dzieci.

</doc>
<doc id="404635" url="https://pl.wikipedia.org/wiki?curid=404635" title="Turze (województwo wielkopolskie)">
Turze (województwo wielkopolskie)

Turze – wieś w Polsce położona w województwie wielkopolskim, w powiecie ostrzeszowskim, w gminie Ostrzeszów.
W latach 1975–1998 miejscowość położona była w województwie kaliskim.

</doc>
<doc id="404636" url="https://pl.wikipedia.org/wiki?curid=404636" title="Turze (powiat pyrzycki)">
Turze (powiat pyrzycki)

Turze (niem. "Horst") – wieś w Polsce położona w województwie zachodniopomorskim, w powiecie pyrzyckim, w gminie Pyrzyce, nad Miedwiem. 
W latach 1945-54 istniała gmina Turze. W latach 1975–1998 miejscowość położona była w województwie szczecińskim.

</doc>
<doc id="404637" url="https://pl.wikipedia.org/wiki?curid=404637" title="Turzyn (województwo kujawsko-pomorskie)">
Turzyn (województwo kujawsko-pomorskie)

Turzyn – wieś w Polsce położona w województwie kujawsko-pomorskim, w powiecie nakielskim, w gminie Kcynia.
Podział administracyjny.
W latach 1975–1998 miejscowość położona była w województwie bydgoskim.
Demografia.
Według Narodowego Spisu Powszechnego (III 2011 r.) liczyła 300 mieszkańców. Jest dziewiątą co do wielkości miejscowością gminy Kcynia.

</doc>
<doc id="404638" url="https://pl.wikipedia.org/wiki?curid=404638" title="Turzyn (województwo śląskie)">
Turzyn (województwo śląskie)

Turzyn – wieś w Polsce położona w województwie śląskim, w powiecie częstochowskim, w gminie Lelów.
W latach 1975–1998 miejscowość położona była w województwie częstochowskim.
Przez miejscowość przepływa niewielka rzeka Białka dopływ Pilicy.
Dwór.
Historia.
W XVI wieku Turzyn był własnością rodziny Otwinowskich, a następnie Zwierkowskich. W roku 1852 Adolf Ludwik Schutz, syn Fryderyka Adolfa i Karoliny Wilhelm kupuje majątek Biała Wielka koło Lelowa. Adolf Ludwik po ukończeniu gimnazjum w Warszawie wyuczył się zawodu rolnika i w Białej Wielkiej rozpoczął nowoczesną działalność gospodarską. W 1870 roku Adolf Ludwik Schutz zakupił majątek Turzyn i swoją racjonalnie prowadzoną gospodarką doprowadził do powstania i rozkwitu zespołu dworsko - parkowego, który później, po ślubie Zofii Schutz z A. Kozłowskim stał się, po jej śmierci w 1928 roku własnością rodziny Kozłowskich.
W 1943 r. w Turzynie urodził się Adam Kozłowski, malarz, doktor teologii, zakonnik, opat Benedyktynów w Tyńcu pod Krakowem. W latach 60. XX wieku parterowy dwór został odnowiony i stał się siedzibą szkoły powszechnej. Od 2007 roku dwór znajduje się w rękach prywatnych i został odrestaurowany.
Architektura.
Jest to murowany obiekt, kryty dwuspadzistym dachem. Budynek został usytuowany w najwyższym miejscu w parku. Dwór posiada charakterystyczny ganek z czterema kolumnami. Jest to jedyny dwór w okolicy, w którym wysokość dachu stanowi dwie i pół wysokości całego budynku.

</doc>
<doc id="404639" url="https://pl.wikipedia.org/wiki?curid=404639" title="Tworki (województwo podlaskie)">
Tworki (województwo podlaskie)

Tworki – wieś w Polsce położona w województwie podlaskim, w powiecie bielskim, w gminie Wyszki.
W latach 1975–1998 miejscowość położona była w województwie białostockim.
Wierni kościoła rzymskokatolickiego należą do parafii św. Andrzeja Apostoła w Wyszkach.

</doc>
<doc id="404640" url="https://pl.wikipedia.org/wiki?curid=404640" title="Tworzymirki (wieś w województwie dolnośląskim)">
Tworzymirki (wieś w województwie dolnośląskim)

Tworzymirki – wieś w Polsce położona w województwie dolnośląskim, w powiecie milickim, w gminie Milicz.
Podział administracyjny.
W latach 1975–1998 miejscowość położona była w województwie wrocławskim.

</doc>
<doc id="404641" url="https://pl.wikipedia.org/wiki?curid=404641" title="Tworzymirki (województwo wielkopolskie)">
Tworzymirki (województwo wielkopolskie)

Tworzymirki – wieś w Polsce położona w województwie wielkopolskim, w powiecie gostyńskim, w gminie Gostyń.
Wieś Tworzimirki położona była w 1581 roku w powiecie kościańskim województwa poznańskiego. W latach 1975–1998 miejscowość położona była w województwie leszczyńskim.

</doc>
<doc id="404642" url="https://pl.wikipedia.org/wiki?curid=404642" title="Tyczyn (wieś w województwie łódzkim)">
Tyczyn (wieś w województwie łódzkim)

Tyczyn – wieś w Polsce położona w województwie łódzkim, w powiecie sieradzkim, w gminie Burzenin.
Wieś królewska (tenuta) w powiecie sieradzkim województwa sieradzkiego w końcu XVI wieku. W latach 1975–1998 miejscowość położona była w województwie sieradzkim.
Położenie.
Wieś położona 10 km na północ od Burzenina, zamieszkuje ją 207 osób w 63 gospodarstwach. W skład sołectwa wchodzi jeszcze Redzeń Pierwszy. We wsi sklep i punkt wymiany butli z gazem.
Historia.
Źródła pisane wspominają Tyczyn dopiero w 1349 r., kiedy to Kazimierz Wielki oddał wieś Pomianowi w celu lokowania jej na prawie średzkim, sprzedając temu sołectwo z określeniem uposażenie sołectwa i ciężarów osadników (zob. Słownik geograficzny Królestwa... na http://dir.icm.edu.pl/Slownik_geograficzny/Tom_XII/692). W 1392 r. wspomniany jest Nicolaus de Thiczina.
Zabytki.
Stwierdzono tu istnienie pod koniec XII i na pocz. XIV w. gródka strażniczego u przeprawy przez Wartę. Kopiec o średnicy ok. 20 m został zniszczony podczas II wojny światowej. Badania przeprowadzone przez doc. J. Kamińską z Łodzi odsłoniły resztki spalonej budowli drewnianej i znaczne ilości zabytków metalowych, wśród których były elementy uzbrojenia. Odnaleziono bełty kusz tkwiące w nasypie kopca i w najbliższej jego okolicy. Prawdopodobnie gródek został zniszczony za czasów Władysława Łokietka podczas toczących się wówczas walk na ziemi sieradzkiej.
Szlak handlowy.
Przez Tyczyn przebiegał wariant dawnego szlaku handlowego prowadzącego z Moraw na Kujawy. Wg danych z 1574 r. w Tyczynie był most na Warcie, gdzie pobierano cło mostowe.

</doc>
<doc id="404643" url="https://pl.wikipedia.org/wiki?curid=404643" title="Tylice (województwo dolnośląskie)">
Tylice (województwo dolnośląskie)

Tylice (niem. "Thielitz") – wieś w Polsce położona w województwie dolnośląskim, w powiecie zgorzeleckim, w gminie Zgorzelec.
Położenie.
Tylice to niewielka wieś o długości około 1,5 km, leżąca na Pogórzu Izerskim, na Równinie Zgorzeleckiej, na obu brzegach Czerwonej Wody, na wysokości około 200 m n.p.m.
Podział administracyjny.
W latach 1975–1998 miejscowość położona była w województwie jeleniogórskim.

</doc>
<doc id="404644" url="https://pl.wikipedia.org/wiki?curid=404644" title="Tylice (województwo warmińsko-mazurskie)">
Tylice (województwo warmińsko-mazurskie)

Tylice (dawniej "Tillitz") – wieś w Polsce położona w województwie warmińsko-mazurskim, w powiecie nowomiejskim, w gminie Nowe Miasto Lubawskie.
W latach 1975–1998 miejscowość położona była w województwie toruńskim.

</doc>
<doc id="404645" url="https://pl.wikipedia.org/wiki?curid=404645" title="Tymawa (województwo pomorskie)">
Tymawa (województwo pomorskie)

Tymawa (niem. "Thymau") – wieś kociewska w Polsce położona w województwie pomorskim, w powiecie tczewskim, w gminie Gniew.
Wieś otoczona jest nadwiślańskimi wzgórzami, które oddzielają Tymawę od płynącej w odległości niecałych 2 km na wschód Wisły. Wieś jest siedzibą sołectwa Tymawa w którego skład wchodzą również: "Tymawa Wybudowanie", "Rzym", "Betlejem", "Osiedle Leśne", "Abisynia" i "Księże Włóki". Na południe od miejscowości znajduje się Jezioro Tymawskie. Tymawa była siedzibą hiszpańskich cystersów ("Kalatrawensów").
Wieś królewska w 1664 roku należała do starostwa gniewskiego. W latach 1975–1998 miejscowość położona była w województwie gdańskim.
Historia.
Miejscowość po raz pierwszy pojawia się w historii w dokumencie księcia lubiszewskiego Sambora II z 1224 (raczej 1227) r. jako "Thymaua". W 1230 odnotowano nazwę "Thimow", a następnie "Thymav" (1274), "territorio Timauiensi" (1274), "terra Thimavie" (1276), "Tymow" (1276), "Tymoue" (1282) oraz "Tymowe" (1282-1284), "Timava" (1283), "Tymovia" (1326), "Tymau" (1351 - zapis z dokumentu lokacyjnego wsi), "Tymov" (1352), "Tymow" (1437), "Thymaw" (1444), "Thimava" (1534), "Thimaua", "Timaui" ("Timavi"), "Timawa" (1565) i "Timaw" (1570), "Villa Tymawa" oraz "Thimawa" (1583), "Tymavam" (1584), "Timavam" (1596), "Timawa" (1596), "Timave" (1598), "Tymawa" (1598, 1624, 1660, 1682, 1764). Po dokonaniu I rozbioru Rzeczypospolitej przez Prusy Fryderyka II nazwę zgermanizowano na "Thimau". W 1920 powróciła nazwa "Tymawa", która obowiązuje (z wyjątkiem okupacji hitlerowskiej 1939-1945) do dziś.
W 1227 osiedli tu rycerze zakonni, którzy przyjęli wzorowaną na cystersach regułę z Calatrava. Jak się przypuszcza, do ich zadań należeć mogło strzeżenie lewego brzegu Wisły przed napadami Prusów. W 1230 roku na czele klasztoru stał mistrz z Hiszpanii, Florencjusz. Klasztor upadł przed 1245 rokiem.
Zabytki.
Według rejestru zabytków NID na listę zabytków wpisany jest kościół parafialny pw. św. Michała Archanioła, 1665, nr rej.: A-808 z 17.11.1974. Renesansowy, kryty czterospadowym dachem z szalowaną wieżyczką w części frontowej. Zachowany wystrój z XVII-XVIII wieku.

</doc>
<doc id="404646" url="https://pl.wikipedia.org/wiki?curid=404646" title="Tymawa (województwo warmińsko-mazurskie)">
Tymawa (województwo warmińsko-mazurskie)

Tymawa (niem. "Thymau") – wieś w Polsce położona w województwie warmińsko-mazurskim, w powiecie ostródzkim, w gminie Grunwald. W latach 1975–1998 miejscowość położona była w województwie olsztyńskim.
Wieś położona około 14 km na południe od Olsztyna. Po wschodniej stronie wsi znajduje się Jezioro Tymawskie o powierzchnia 64 ha i maksymalnej głębokość 15 m. We wsi znajduje się siedziba Leśnictwa Tymawa (Nadleśnictwo Olsztynek).
Historia.
Pierwsze wzmianki o Mielnie pochodzą z 1328 roku (założenie wsi z nadania Mikołajowi z Kowalk). W czasach krzyżackich wieś pojawia się w dokumentach w roku 1328, podlegała pod komturię w Olsztynku. Tymawa powstała w 1328 r. jako wieś rycerska na czterdziestu włókach. W dokumentach z lat 1382–1384 wymieniany jest sędzia Albrecht z Tymawy. Straty wsi w czasie wielkiej wojny z lat 1409–1411 oszacowano na sześćset grzywien. W dokumentach z 1482 r. wymieniany jest Pielgrzym z Tymawy, który sprzedał piętnaście włók niejakiemu Jorgemu Schirasowi. W 1590 r. we wsi mieszkało 11 chłopów, trzech zagrodników i karczmarz o nazwisku Waszełowski. Wśród drobnej szlachty z tego okresu i wolnych chłopów w księgach podatkowych pojawiają się nazwiska m.in. Adam i Albrecht Waszełowscy, Mikołaj Libuski, Michał Grotkowski.
W 1783 r. majątek szlachecki obejmował 14 włók. Pod koniec XVIII w. i na początku XIX w. majątek ziemski był w posiadaniu rodu "von Brandtów". W latach 1820–1861 liczba mieszkańców wzrosła z 64 do 150 osób. Według danych z 1880 roku we wsi mieszkało 76 osób, a w majątku szlacheckim 320 osób. W 1895 roku we wsi było 65 mieszkańców, a w majątku – 138. Od końca XIX w. do początków XX majątek ziemski był w posiadaniu rodziny "Wernitz".
W 1925 r. w Tymawie mieszkało łącznie 279 ludzi. W 1939 roku we wsi było 188 mieszkańców. W 1945 r. zniszczone zostały zabudowania gospodarcze majątku ziemskiego, m.in. gorzelnia.

</doc>
<doc id="404647" url="https://pl.wikipedia.org/wiki?curid=404647" title="Tymianka (województwo łódzkie)">
Tymianka (województwo łódzkie)

Tymianka – wieś w Polsce położona w województwie łódzkim, w powiecie zgierskim, w gminie Stryków. Tymiankę (stan na 31.12.2005) zamieszkuje ok. 200 osób.
Położenie.
Sołectwo Tymianka (Tymianka, Tymianka Mała, Krucice, Lipa) położone jest w centralnej części gminy. Od południowego wschodu sąsiaduje z bezpośrednio od z miastem Stryków. W skład sołectwa wchodzą wsie: Tymianka, Krucice (znajdująca się w północnej części) i Lipa (leży na wschód od centrum sołectwa) oraz przysiółek Tymianka Mała, położona w południowo-zachodniej części sołectwa. Przez ten teren przebiegają drogi relacji Stryków – Koźle i Stryków – Osse, a na południowym wschodzie – linia kolejowa z Łodzi do Łowicza.
Rzeźbę obszaru stanowi w większości równina morenowa płaska przechodząca w równinę sandrową, doliny niewielkich cieków są szerokie i słabo zarysowane w morfologii terenu.
Historia.
Podczas prac archeologicznych przeprowadzonych na terenie sołectwa Tymianka odkryto fragmenty ceramiki pochodzącej z epoki brązu należące do kultury łużyckiej oraz liczne dowody wskazujące na istnienie, na obszarze dzisiejszej wsi, osady już w okresie wczesnego średniowiecza. W późnym średniowieczu funkcjonowała tu osada zaliczana do kultury staropolskiej. Nazwa wsi po raz pierwszy w źródłach pisemnych pojawiła się w 1399 r., jako Tymanka. W XVI w. była własnością szlachty leżącą w parafii strykowskiej, w powiecie brzezińskim i województwie łęczyckim. W XVIII w. właścicielem dóbr Tymianka był Antoni Maliński, który, w 1752 r. sprzedał Stryków i Tymiankę Wawrzyńcowi Czarneckiemu. W czasie, gdy majątek należał posiadania do Czarneckich, centrum dóbr stała się Tymianka, a dobra zwano tymiankowskimi. Niecałe 100 lat później, spadkobiercy Wawrzyńca Czarneckiego zadłużyli majątek i, w 1835 r. prawa własności przeszły na wierzycieli – rodzinę Matuszewskich.
W XIX w. w Tymiance znajdowały się: folwark i wieś. W 1921 r. Tymianka składała się z 3 części – wsi właściwej i dwóch kolonii. Znajdowało się tam 40 budynków mieszkalnych (364 osoby, w tym 176 kobiet). Zdecydowana większość, bo 186 osób, deklarowała wyznanie ewangelickie, 113 osób – katolickie. Dominowali osadnicy niemieccy – 186 osób, narodowość polską deklarowało 169 osób, zaś żydowską 9. Domy mieszkalne określały zamożność gospodarza – te, w całości zbudowane z cegły, świadczyły o bogatym właścicielu, natomiast budynki łączące cegłę z drewnem należały do mniej zamożnych. Liczne były domy w całości zbudowane z drewna. Po ludności niemieckiej zostały: dom z końca XIX w. (Tymianka 62/63) i budynek mieszkalny z początku XX w. (Tymianka 11) oraz z 1922 r. (Tymianka 23). 
Po zakończeniu II wojny światowej, w 1945 r., domy Niemców, którzy uciekli przez Sowietami, zajęła, w większości, ludność przesiedlona z kresów wschodnich – głównie z Brześcia nad Bugiem. Po wojnie, we wsi, działało tylko 10 gospodarstw rolnych. W latach pięćdziesiątych założono tu Kółko Rolnicze, które, 2 dekady później, weszło w skład Spółdzielni Kółek Rolniczych Stryków. Funkcjonowała tu Rolnicza Spółdzielnia Produkcyjna zajmująca się hodowlą bydła z przeznaczeniem na mięso, która zajmowała około 300 ha powierzchni. Działalność zakończyła po przemianach ustrojowych, w 1989 r., a dokumentację archiwalną przechowuje Elba w Łodzi przy ul. Zakładowej 147e. W okresie PRL-u była to dość prężnie działająca wieś, o czym świadczy istniejący tam dom kultury, klub sportowy LZS Tymianka i przedszkole.
Zabudowa.
Tymianka, wzdłuż lokalnej drogi wiodącej od strony torów kolejowych w kierunku centrum wsi, układem przestrzennym przypomina ulicówkę. Zabudowa zagrodowa w tej części wsi powstała w różnych latach, przy dużym udziale budynków pochodzących sprzed II wojny światowej. W latach osiemdziesiątych XX w., w centralnej części wsi Tymianka, po prawej stronie drogi, powstało osiedle mieszkaniowe składające się z 23 domów, w większości dwukondygnacyjnych. W zachodniej części Tymianki, przy drodze do Osse, zabudowa zagrodowa występuje niemal wyłącznie po północnej stronie drogi przypominając swym wyglądem rzędówkę. Dominują tam zabudowania sprzed II wojny światowej oraz z lat 1970–1990. 
Inne.
Rzeźbę obszaru stanowi w większości równina morenowa płaska przechodząca w równinę sandrową, doliny niewielkich cieków są szerokie i słabo zarysowane w morfologii terenu.
W Tymiance znajdują się: sklep spożywczo-przemysłowy, przystanek PKS, punkt wymiany butli z gazem, firma produkująca stolarkę okienną z PCV i aluminium, firma importująca stroje karnawałowe i fajerwerki, firma remontowo-budowlana oraz zakład produkujący opakowania z tektury.
Od 1975 r. miejscowość administracyjnie znajduje się w województwie łódzkim.
Od 2020 r. sołtysem wsi jest Michał Kwiatkowski.

</doc>
<doc id="404648" url="https://pl.wikipedia.org/wiki?curid=404648" title="Lista rojów meteorów">
Lista rojów meteorów

Tabela rojów meteorów
Od roku 2007 Międzynarodowa Organizacja Meteorowa (International Meteor Organization) wykreśliła większość rojów ekliptycznych, zastępując je jednym, trwającym prawie przez cały rok, rojem Antyhelion (ANT).

</doc>
<doc id="404649" url="https://pl.wikipedia.org/wiki?curid=404649" title="Tymianka (województwo mazowieckie)">
Tymianka (województwo mazowieckie)

Tymianka – wieś w Polsce położona w województwie mazowieckim, w powiecie siedleckim, w gminie Kotuń.
Wierni Kościoła rzymskokatolickiego należą do parafii Wniebowzięcia NMP w Niwiskach.
W latach 1975–1998 miejscowość położona była w województwie siedleckim.

</doc>
<doc id="404651" url="https://pl.wikipedia.org/wiki?curid=404651" title="Tymianka (województwo podlaskie)">
Tymianka (województwo podlaskie)

Tymianka – wieś w Polsce położona w województwie podlaskim, w powiecie siemiatyckim, w gminie Nurzec-Stacja. 
Wieś jest siedzibą sołectwa "Tymianka", w którego skład wchodzi również miejscowość Piszczatka.
W latach 1975–1998 miejscowość położona była w województwie białostockim.
Prawosławni mieszkańcy wsi należą do parafii Świętych Kosmy i Damiana w Telatyczach, a wierni kościoła rzymskokatolickiego parafii Podwyższenia Krzyża Świętego w Tokarach.

</doc>
<doc id="404652" url="https://pl.wikipedia.org/wiki?curid=404652" title="Tymienice (województwo lubuskie)">
Tymienice (województwo lubuskie)

Tymienice – wieś w Polsce położona w województwie lubuskim, w powiecie żarskim, w gminie Lubsko. Wieś składa się z 3 jednostek osadniczych: Tymienice, Tymienice II, Tymienice III. Wieś miała kiedyś stację kolejową. 
W latach 1975–1998 miejscowość położona była w województwie zielonogórskim.

</doc>
<doc id="404653" url="https://pl.wikipedia.org/wiki?curid=404653" title="Tymienice (województwo łódzkie)">
Tymienice (województwo łódzkie)

Tymienice – wieś w Polsce położona w województwie łódzkim, w powiecie zduńskowolskim, w gminie Zduńska Wola.
W latach 1975–1998 miejscowość położona była w województwie sieradzkim.
Do 1939 r. był to majątek Siemiątkowskich. Jego właścicielem był syn Siemiątkowskich z sąsiednich Wojsławic. Według "Gazety Kaliskiej" (nr 49/1896) pod kierunkiem specjalisty z Francji powstała tu pierwsza w kraju fabryka sabotów (trepów).
Zachował się dwór i budynki gospodarcze. Jest to budynek parterowy, na planie prostokąta, z dwoma poprzecznymi skrzydłami od frontu, nakryty dwuspadowym dachem. Półkolistą przestrzeń między skrzydłami wypełnia taras. Wnętrze trzytraktowe z salonem na osi – w nim kominek. Obok dworu piętrowy spichlerz z łamanym dachem, oszkarpowany. Pozostałością po parku jest staw. Stan zachowania dobry. Całość zeszpecona sąsiedztwem nowych budynków postawionych przez aktualnego użytkownika – zakład przetwórstwa owocowego.
Przy drodze przez wieś zabytkowa figura św. Jana Nepomucena w kapliczce z XVII w.

</doc>
<doc id="404654" url="https://pl.wikipedia.org/wiki?curid=404654" title="Tymień (województwo kujawsko-pomorskie)">
Tymień (województwo kujawsko-pomorskie)

Tymień (niem. "Tymingen") – wieś w Polsce, położona w województwie kujawsko-pomorskim, w powiecie włocławskim, w gminie Izbica Kujawska.
W latach 1975–1998 miejscowość położona była w województwie włocławskim. Według Narodowego Spisu Powszechnego (III 2011 r.) liczyła 61 mieszkańców. Jest 29. co do wielkości miejscowością gminy Izbica Kujawska.
Historia.
Pierwotnie miejscowość nazywała się "Tymin". Wieś wchodziła w skład dóbr Izbica i została założona przez osadników niemieckich w 1771 roku. Około roku 1779 powstał cmentarz ewangelicki i ewangelicki dom modlitwy.

</doc>
<doc id="404655" url="https://pl.wikipedia.org/wiki?curid=404655" title="Tymień (województwo zachodniopomorskie)">
Tymień (województwo zachodniopomorskie)

Tymień (do 1945 niem. "Timmenhagen") – wieś w Polsce, położona w województwie zachodniopomorskim, w powiecie koszalińskim, w gminie Będzino, przy drodze krajowej nr 11 oraz przy jednotorowej linii kolejowej Kołobrzeg - Koszalin (linia kolejowa nr 402)..
W latach 1975–1998 wieś położona była w województwie koszalińskim.
Wieś położona jest Znajdują się tu szkoła podstawowa i gimnazjum samorządowe (Zespół Szkół im. kard. Ignacego Jeża), punkt przedszkolny, dwa przystanki PKS oraz przystanek PKP Tymień. Przeważająca część zabudowań wsi to bloki z lat 70. XX w., położone na wzgórzu po południowej stronie miejscowości.
Do 1945 wieś nosiła nazwę Timmenhagen. W XIX w. Tymień należał do właścicieli Łasina Koszalińskiego, rodzin von Arnim i von Wedel.
Na terenie dawnego PGR-u znajduje się Park Wiatrowy Tymień, jedna z największych w Polsce elektrowni wiatrowych, w której pracuje 25 turbin umieszczonych na kolumnach o wysokości 100 metrów i rozpiętości łopat ponad 60 m. Jej moc może wynieść przy odpowiednim wietrze do 50 MW (wystarczy to dla ok. 20 tys. gospodarstw domowych). Prąd z elektrowni kupuje Zakład Energetyczny Koszalin. Elektrownia została wybudowana przez polsko-amerykańską spółkę EEZ.

</doc>
<doc id="404656" url="https://pl.wikipedia.org/wiki?curid=404656" title="Tymowa (województwo dolnośląskie)">
Tymowa (województwo dolnośląskie)

Tymowa (niem. "Thiemendorf") – wieś w Polsce położona w województwie dolnośląskim, w powiecie lubińskim, w gminie Ścinawa. W latach 1975–1998 miejscowość położona była w województwie legnickim. Według Narodowego Spisu Powszechnego (III 2011 r.) liczyła 833 mieszkańców. Jest największą miejscowością gminy Ścinawa.
Zabytki.
Do wojewódzkiego rejestru zabytków wpisane są:
Inne zabytki:

</doc>
<doc id="404657" url="https://pl.wikipedia.org/wiki?curid=404657" title="Tymowa (województwo małopolskie)">
Tymowa (województwo małopolskie)

Tymowa – wieś w Polsce położona w województwie małopolskim, w powiecie brzeskim, w gminie Czchów.
W latach 1975–1998 miejscowość położona była w województwie tarnowskim. Integralne części miejscowości: Góry, Granice, Nagórze, Zadebrze, Zalesie, Zeliny.
Historia.
Pierwszą wzmiankę o wsi Tymowa spotykamy u Jana Długosza w 1215 roku. Jest to wzmianka o wiosce, a nie parafii, która prawdopodobnie w tym czasie jeszcze nie istniała.
"Wincenty Kadłubek biskup krakowski, chcąc słynny i znakomity kościół krakowski za czasów swego biskupstwa świetniejszym jeszcze uczynić, naznaczył mu na codzienne potrzeby i wieczystym nadaniem odkazał jedenaście dziesięcin snopowych i siedem pieniężnych na wsiach koło miasteczka Czchowa położonych, a do stanu biskupiego należących. Żeby zaś nikt nie czynił wątpliwości, które to wsie do rzeczowych dziesięcin są obowiązane, wymieniam tu ich nazwiska: Gnojnik, Gothprzidowa, Tymowa i (...)".
Tymowa istniała przed 1215 i należała do dóbr biskupa krakowskiego, który w owym roku oddał ją kapitule krakowskiej jako dziesięcinę snopową. Długosz opisuje Tymową jeszcze dwa razy: "Naprzód powiada, że Wola Tymona, lub Tymowa, własność Nanayka Wielogłowskiego, miała 22 łany kmiece, sołtystwo i karczmę z rolą; powtórnie zaś, że było to 20 łanów kmiecych płacących dziesięciny wartości 15 do 20 grzywien kapitule krakowskiej. Sołtys z dwóch łanów dawał dziesięcinę wartości 2 grzywien proboszczowi."
W 1581 r. części wsi należały do: "Jerzego, Kaspra i Wojciecha Wielgłowskich i Jana Jordana. We wszystkich częściach było 11 łanów kmiecych, 12 zagród z rolą, 5 zagród bez roli, 6 komór bez bydła oraz 9 ½ prętów roli".
Zabytki.
Obiekty wpisane do rejestru zabytków nieruchomych województwa małopolskiego.
Parafia powstała przypuszczalnie w 2. poł. XIII w. Pierwsza wzmianka pochodzi dopiero z 1325 roku. W "Słowniku geograficznym Królestwa Polskiego i innych krajów słowiańskich", znajdujemy jednak notę o wcześniejszym istnieniu tu świątyni: "Kościół drewniany, niewiadomej erekcyi, konsekrowany 1277 r. posiada metryki dopiero od r. 1784". Obecny kościół został zbudowany w 1764 r., a następnie w 1913 powiększony przez przedłużenie prezbiterium według projektu architekta Zygmunta Hendla. Jest to kościół barokowy, drewniany, konstrukcji zrębowej, oszalowany. Trójnawowy, z węższym prezbiterium zamkniętym trójbocznie, przy którym przybudowane zostały zakrystia i skarbiec. Przy nawie od południa i zachodu niewielkie kruchty. Prezbiterium i nawa główna nakryte stropami płaskimi, w nawach kolebkowe odcinki wsparte na słupach. Otwór tęczy o łuku spłaszczonym z belką o ozdobnym wykroju. Na zewnątrz wokół ścian nawy otwarte soboty wsparte na profilowanych słupach, pomiędzy którymi nadwieszone dwułucza ze zwisami pośrodku. Dachy nad nawą i prezbiterium dwuspadowe, nad przybudówkami przy prezbiterium i sobotami pulpitowe. Nad nawą wieżyczka na sygnaturkę o barokowym kształcie z latarnią. Na drzwiach stare okucia ozdobne w typie gotyckim. Polichromia figuralna i ornamentalna z 1913. Ołtarz główny z 2. poł. XVIII w. z bramkami po bokach, w nim obrazy: w polu głównym św. Mikołaj, barokowy z XVIII w., w zwieńczeniu Święta Trójca, a w antependium św. Mikołaj ratujący skazańców, malowany na desce, barokowy. Ołtarze boczne z 2. poł. XVIII w. oraz jeden klasycystyczny XIX w., w nich obrazy: św. Anna, barokowy z 1769, św. Antoni, Matka Boska Bolesna, Chrystus Bolesny; wszystkie barokowe z 2. poł. XVIII w. Chrzcielnica kamienna, barokowa z XVIII wieku. Ambona rokokowa z obrazem św. Jana Chrzciciela z 1766 roku. Prospekt organowy rokokowy 2. poł. XVIII w. Kropielnica marmurowa z emblematem karmelitów, barokowa z XVII w., zapewne przeniesiona ze zburzonego kościoła karmelitów w Nowym Wiśniczu. Obraz św. Jana Nepomucena, barokowy z 1768 r. sygnowany: Andrzej Ryflarz. Rzeźbiona Grupa Ukrzyżowania na tęczy, rokokowa z 2. poł. XVIII w. W Muzeum Narodowym w Krakowie znajduje się pochodzący z kościoła w Tymowej obraz wykonany w warsztacie Marcina Czarnego, przedstawiający świętych: Mikołaja, Andrzeja i Katarzynę. Dzwonnica – wolnostojąca, murowana, otynkowana. Wzniesiona na przeł. XIX/XX w. w kształcie arkady na zawieszenie dzwonów. Trzy dzwony odlane w 1926 roku.
Inne zabytki.
Dwór – murowany, parterowy, szerokofrontowy, częściowo podpiwniczony. Obecnie mieści się tu siedziba Leśnictwa Tymowa oraz mieszkanie leśniczego. Zachował się drewniany spichlerz z poł. XIX wieku.

</doc>
<doc id="404659" url="https://pl.wikipedia.org/wiki?curid=404659" title="Trzebin (powiat wałecki)">
Trzebin (powiat wałecki)

Trzebin – wieś w Polsce położona w województwie zachodniopomorskim, w powiecie wałeckim, w gminie Człopa.
W latach 1946–1954 siedziba gminy Trzebin. W latach 1975–1998 miejscowość położona była w województwie pilskim.

</doc>
<doc id="404660" url="https://pl.wikipedia.org/wiki?curid=404660" title="Turzyn (województwo mazowieckie)">
Turzyn (województwo mazowieckie)

Turzyn – wieś w Polsce położona w województwie mazowieckim, w powiecie wyszkowskim, w gminie Brańszczyk. Leży nad rzeką Bug.
Wierni kościoła rzymskokatolickiego należą do parafii św. Jana Chrzciciela w Brańszczyku.
Historia.
Wieś wzmiankowana po raz pierwszy w 1203 w opisie posiadłości biskupstwa płockiego. Prywatna wieś duchowna "Turzynno" położona była w drugiej połowie XVI wieku w powiecie kamienieckim ziemi nurskiej województwa mazowieckiego. Do 1956 należąca do powiatu ostrowskiego, do 1975 do powiatu wyszkowskiego. W latach 1975–1998 miejscowość położona była w województwie ostrołęckim.
Nazwa Turzyn wywodzi się niewątpliwie od turów, zwierząt licznie tu niegdyś żyjących, podobnych do dzisiejszego żubra.
We wsi mieszkali oszczepnicy używani przez władcę do polowania na tury.
W pobliżu Turzyna znajduje się niewielkie jezioro nazywane w miejscowej tradycji Głusza. Związana jest z nim ciekawa legenda.
Otóż jak głosi opowieść stał w tym miejscu murowany kościół, ale jakaś zła siła spowodowała, że zapadł się pod ziemię i zalała go woda. Niektórzy mieszkańcy twierdzą, mówi także o tym legenda, że gdy na Głuszy panuje cisza, to słychać ponure bicie dzwonów. 
W latach 1921–1931 wieś leżała w województwie białostockim, w powiecie ostrołęckim, w gminie Brańszczyk.
Według Powszechnego Spisu Ludności z 1921 roku wieś zamieszkiwało 899 osoby, 896 było wyznania rzymskokatolickiego a 3 mojżeszowego. Jednocześnie wszyscy mieszkańcy zadeklarowali polską przynależność narodową. Były tu 152 budynki mieszkalne. Miejscowość należała do parafii rzymskokatolickiej w Brańszczyku. Podlegała pod Sąd Grodzki w Ostrowie i Okręgowy w Łomży; właściwy urząd pocztowy mieścił się w Brańszczyku.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład dystryktu warszawskiego Generalnego Gubernatorstwa.
W latach 1975–1998 miejscowość należała administracyjnie do województwa ostrołęckiego.
Na dzień 31 grudnia 2013 roku sołectwo liczyło 747 mieszkańców zameldowanych na pobyt stały.

</doc>
<doc id="404676" url="https://pl.wikipedia.org/wiki?curid=404676" title="Gedko">
Gedko

Gedko (ur. 1130, zm. 20 września 1185) – biskup krakowski w latach 1166-1185. 
Pochodzenie Gedki nie jest pewne. Zdaniem Antoniego Małeckiego był przedstawicielem możnego rodu rycerskiego Gryfitów-Świebodziców, mającego swoje dobra w Małopolsce, na Śląsku i Mazowszu. Z kolei Władysław Semkowicz dowodził, że Wojsław, uznany przez Małeckiego za dziada Gedki, był protoplastą rodu Powałów. 
W 1166 został biskupem krakowskim. W 1177 był jednym z przywódców spisku baronów małopolskich, prowadzącym do usunięcia księcia Mieszka III Starego z tronu krakowskiego. Poparł następnie juniora Kazimierza II Sprawiedliwego i stał się jego najbliższym współpracownikiem.
Objął patronat wielu fundacji kościelnych, fundując kolegiatę w Kielcach w 1171, uposażając z dziesięciny biskupiej klasztory w Jędrzejowie, Miechowie, Sulejowie, Busku i Koprzywnicy. W 1184 sprowadził na Wawel relikwie św. Floriana, następnie ufundował kolegiatę pod wezwaniem tego świętego na krakowskim Kleparzu. Kadłubek nazywa go "najświętszym biskupem Krakowian, którego imię złotym winno być ryte rylcem".

</doc>
<doc id="404679" url="https://pl.wikipedia.org/wiki?curid=404679" title="Kościół Łódź Chrystusowa w Głogowie">
Kościół Łódź Chrystusowa w Głogowie

Łódź Chrystusowa – klasycystyczny ewangelicki kościół, który znajdował się w Głogowie. Zniszczony podczas II wojny światowej, rozebrany w 1962, a w jego miejscu utworzono lapidarium.
Historia.
W wielkim pożarze miasta w 1758 roku spłonął znajdujący się poza murami miejskimi ewangelicki Kościół Pokoju. Kilka lat po pożarze, 29 sierpnia 1764 położono kamień węgielny pod budowę nowej świątyni, której projektantem był Carl Gotthard Langhans (1732–1808).
Budowa prowadzona była przy znacznej pomocy finansowej króla Fryderyka II. Kościół poświęcono i oddano do użytku 14 lutego 1773 r. Nadano mu nazwę „Schifflein Christi” (pol. „Łódź Chrystusowa”).
W czasie oblężenia miasta w 1945 r. kościół został zniszczony. Pozostałe ruiny wysadzono w powietrze i rozebrano w 1962 r.
Lapidarium.
W 2003 roku teren, na którym dawniej stała świątynia, przekształcono w lapidarium upamiętniające istnienie kościoła. Projekt lapidarium wykonał architekt Dariusz Wojtowicz.
Zagospodarowany teren spełnia funkcje rekreacyjne. Jest to miejsce publiczne z elementami małej architektury (elementy przestrzenne, np. rzeźby, zieleń). Obszar lapidarium ze względu na ukształtowanie terenu, położony jest poniżej poziomu chodnika (o ok. 84 cm). Lapidarium zbudowano z cegły klinkierowej, tworząc zarys dawnego kościoła. W ten sposób zagospodarowano relikty ścian i filarów fundamentowych. Z powodu przepisów dotyczących szerokości ulicy, lapidarium nie ma właściwych rozmiarów dawnego kościoła. Zostało ono okrojone od strony południa o około jednego metra. Po tej stronie brakuje więc murka będącego zarysem dawnej ściany. Podłoże wewnątrz obiektu wyłożono kostką brukową oraz kamieniami.
W lipcu 2006 roku, wewnątrz lapidarium umieszczono kompozycję przestrzenną pt. „Kondycja Ludzka”, składającą się z trzech rzeźb autorstwa Renaty Banaś. Kompozycja jest repliką pracy dyplomowej artystki.
Architektura.
Był to kościół trójnawowy o wymiarach 25 × 50 m, z emporami w nawach bocznych, kryty czterospadowym dachem z ceramicznej dachówki, był budynkiem murowanym i otynkowanym. Był budowlą orientowaną. Od strony zachodniej do bryły przylegały dwie dwukondygnacyjne wieże, dobudowane w późniejszych latach, pierwotnie zakończone potężnymi kopułami. W latach 1796–1797 zmieniono ich kształt. Nowe hełmy w kształcie obelisków zaprojektowano na wzór wież katedry poznańskiej. Wnętrze kościoła, utrzymane w stylu barokowym, wyposażone było w barokowy ołtarz oraz barokowy prospekt organowy i chór. Elewacja, również barokowa (udekorowana boniowaniem, sztukaterią, pilastrami oraz innymi charakterystycznymi dla tego stylu elementami), mimo ozdób była skromna, pozbawiona przepychu i nie wyróżniała się swą formą architektoniczną.

</doc>
<doc id="404684" url="https://pl.wikipedia.org/wiki?curid=404684" title="Fosa miejska w Głogowie">
Fosa miejska w Głogowie

Fosa miejska w Głogowie – część fortyfikacji w postaci suchego rowu, powstałego w XVII wieku, podczas wojny trzydziestoletniej, kiedy to zapadła decyzja o utworzeniu z Głogowa twierdzy.
Historia.
W XVII wieku miasto otoczone zostało bastionowym narysem fortyfikacji, w skład których wchodziło 11 bastionów, fosa oraz wały ziemne. Do naszych czasów przetrwał odcinek suchej fosy wraz z dwoma bastionami „Sebastian” i „Leopold”. Do jej wnętrza można wejść od ul. Szkolnej oraz od ul. Rzeźniczej (schodki przy targowisku). Fosa dzisiaj ma charakter rekreacyjno-spacerowy. Po rozebraniu fortyfikacji na początku XX wieku pozostawiono istniejący do dziś fragment i urządzono w nim m.in. rozarium, liczące ok. 2000 krzaków róż oraz zrealizowano liczne nasadzenia drzew egzotycznych i ozdobnych (dziś wchodzących w skład przyrodniczej ścieżki dydaktycznej).
Twierdza Głogów była wielokrotnie przebudowywana i modernizowana. Co jakiś czas wzbogacano ją o kolejne dzieła fortyfikacyjne, stąd w samej fosie znajdują się m.in. kazamata, tunele kontrminowe, poterny oraz zachowany odcinek podziemnego bloku koszarowego u wylotu fosy przy ul. Szkolnej.18 grudnia 1963 roku obwarowania miejskie zostały wpisane do rejestru zabytków pod numerem A/2643/668. W 2013 roku zostało zamontowana iluminacja fosy. 2016 roku przeprowadzono odwodnienie fosy. 

</doc>
<doc id="404687" url="https://pl.wikipedia.org/wiki?curid=404687" title="Mury miejskie w Głogowie">
Mury miejskie w Głogowie

Mury miejskie w Głogowie – mury otaczające miasto. Do dzisiaj zachowały się tylko fragmenty. 
Historia.
W 1253 roku książę Konrad I wydał przywilej o lokacji miasta, tym samym Głogów otrzymał nowe prawa, w tym prawo do wzniesienia murów obronnych. Miały one drewniano - ziemne umocnienia. Utrzymały się w nienaruszonej formie, do nieszczęsnego pożaru, który spalił całe miasto w roku 1291. Książę Henryk III przyznał miastu daleko idącą pomoc materialną i środki na budowę muru.
Ceglane mury miejskie w Głogowie powstały najpóźniej w ostatniej ćwierci XIII wieku. Pierwsze pewne wzmianki o budowie murów datuje się na 1323 rok, (początkowo miasto otoczone było palisadą i fosą). Budowa murów trwała długo - przypuszczalnie kilkanaście, bądź nawet kilkadziesiąt lat. Objęły one obszar zbliżony do kwadratu o łącznej powierzchni jednego łanu (około 20 hektarów). Zwieńczone były one blankami o wysokości 1,2 m, a ich grubość wynosiła około 1 m. Na zachowanych do dzisiaj fragmentach murów widać ślady po hurdycjach - drewnianych konstrukcjach umieszczanych na ich szczycie. Na najbardziej zagrożonych odcinkach mury obronne wzmocnione były przez baszty o przekroju prostokątnym, podzielone na kondygnacje za pomocą drewnianych podestów. Pas murów, okalający miasto, liczył 17 baszt otwartych do wewnątrz i 9 wież. Do miasta wjeżdżano od zachodu przez Bramę Brzostowską, od południa Bramą Szpitalną i od wschodu Bramą Polską. Brama Odrzańska znajdująca się naprzeciwko mostu na Odrze była zdobiona trzema figurami świętych i opiekunów miasta. Przy bramach stawiano dodatkowe punkty umocnienia, jak wieża i podwójne przedbramie. W zachowanych do dziś odcinkach murów znajdują się trzy baszty. Dwie z nich zrekonstruowano w latach 70., a trzecią za kościołem Św. Mikołaja wraz z ocalałą bramą miejską, dopiero w ostatnich czasach.
Na początku XV wieku dotychczasowy jeden pas murów i fosa zostały wzmocnione przez drugi mur z bastejami, niższy od poprzedniego, przystosowany do obrony artyleryjskiej. Liczył on 14 bastei - półkolistych, niskich baszt, otwartych do wewnątrz murów. Murami otoczono całe lewobrzeżne miasto, włącznie z siedzibą książęcą. Mury posiadały także kilka furt - czyli wąskich przejść, które na wypadek oblężenia zamurowywano lub barykadowano (min. furta Bożego Ciała, Młyńska, Św. Jana). Przez cały XIV i XV wiek mury były remontowane i uzupełniane o nowe elementy. Jedynie w pobliżu zamku pozostawiono mur pojedynczy, ze względu na potężną wieżę i dodatkowy system umocnień. Obok kościoła Św. Mikołaja wybudowano basteję zwaną "vighaus" przystosowaną do potrzeb artylerii miejskiej. Ciekawostką jest to, że każda grupa społeczna miała swój określony rewir do obrony. I tak też rzeźnicy bronili bramy Szpitalnej, piekarze - bramy Polskiej, szewcy i garbarze bronili furty Młyńskiej, kowale bronili basteję "vighaus", krawcy natomiast odcinka murów w pobliżu Bożego Ciała, tkacze, których było najwięcej - północnej strony obwarowań, a kuśnierze obwarowań w pobliżu dworu biskupa i klasztoru franciszkanów. Przed bramami wykopano barbakany, a szańce ziemne usypane pod koniec XV wieku dodatkowo utrudniały ostrzał artyleryjski miasta. W miarę rozwoju broni palnej mury przestały spełniać swojej należytej funkcji i w konsekwencji wzrastająca liczba ludności zaczęła się osiedlać poza murami, na przedmieściach. Pod koniec XVI wieku na przedmieściach zanotowano więcej ludności, niż w samym otoczonym murami mieście.
Do dnia dzisiejszego zachowało się kilka odcinków murów obronnych, okalających niegdyś średniowieczny Głogów. Pierwszy odcinek biegnie wzdłuż ul. Zamkowej, kolejny wzdłuż ul. Starowałowej, a ostatni wzdłuż kościoła św. Mikołaja do ul. Rzeźniczej. Znaczne fragmenty murów są zrekonstruowane, jednak zachowują ocalałe średniowieczne relikty.
Rejestr zabytków.
18 grudnia 1963 roku obwarowania miejskie zostały wpisane do rejestru zabytków pod numerem A/2643/668.

</doc>
<doc id="404689" url="https://pl.wikipedia.org/wiki?curid=404689" title="Isle-d'Abeau">
Isle-d'Abeau



</doc>
<doc id="404690" url="https://pl.wikipedia.org/wiki?curid=404690" title="Saint Fons">
Saint Fons



</doc>
<doc id="404692" url="https://pl.wikipedia.org/wiki?curid=404692" title="Villeneuve l'Archevêque">
Villeneuve l'Archevêque



</doc>
<doc id="404693" url="https://pl.wikipedia.org/wiki?curid=404693" title="Colombey">
Colombey

Miejscowości we Francji:

</doc>
<doc id="404694" url="https://pl.wikipedia.org/wiki?curid=404694" title="Saint Avold">
Saint Avold



</doc>
<doc id="404695" url="https://pl.wikipedia.org/wiki?curid=404695" title="Aulnay-Sous-Bois">
Aulnay-Sous-Bois



</doc>
<doc id="404698" url="https://pl.wikipedia.org/wiki?curid=404698" title="Thun-l'Eveque">
Thun-l'Eveque



</doc>
<doc id="404699" url="https://pl.wikipedia.org/wiki?curid=404699" title="Douchy les Mines">
Douchy les Mines



</doc>
<doc id="404710" url="https://pl.wikipedia.org/wiki?curid=404710" title="Hans Oldenburg">
Hans Oldenburg



</doc>
<doc id="404713" url="https://pl.wikipedia.org/wiki?curid=404713" title="Konstantyn I (król Grecji)">
Konstantyn I (król Grecji)



</doc>
<doc id="404715" url="https://pl.wikipedia.org/wiki?curid=404715" title="Jerzy II (król Grecji)">
Jerzy II (król Grecji)



</doc>
<doc id="404718" url="https://pl.wikipedia.org/wiki?curid=404718" title="Konstantyn II (król Grecji)">
Konstantyn II (król Grecji)



</doc>
<doc id="404727" url="https://pl.wikipedia.org/wiki?curid=404727" title="Bieżnik (motoryzacja)">
Bieżnik (motoryzacja)

Bieżnik – zewnętrzna część opony bezpośrednio stykająca się z drogą. Jest wykonana jako gruba warstwa przywulkanizowana do osnowy, stanowi ochronę czoła opony przed uszkodzeniem oraz dzięki odpowiedniej rzeźbie zwiększa przyczepność opony do nawierzchni drogi. Rowki w bieżniku mają na celu odprowadzanie wody i przeciwdziałanie poślizgom. Rzeźba bieżnika jest wykonana odpowiednio do warunków, w których opona będzie pracować. Opony do jazd terenowych i po drogach gruntowych mają bieżniki o rzeźbie grubej i wypukłej, do jazdy po drogach o ulepszonych nawierzchniach – o rzeźbie drobnej i płaskiej, a do jazdy w różnych warunkach stosuje się bieżniki o rzeźbie pośredniej.

</doc>
<doc id="404728" url="https://pl.wikipedia.org/wiki?curid=404728" title="Bieżnik (żeglarstwo)">
Bieżnik (żeglarstwo)

Bieżnik – w żeglarstwie urządzenie do podnoszenia ciężarów – lina przeciągnięta przez nieruchomy blok jednokrążkowy. W odróżnieniu od wielokrążkowej talii bieżnik nie zmienia siły, a więc nie ułatwia, a jedynie umożliwia podniesienie ciężaru.

</doc>
<doc id="404729" url="https://pl.wikipedia.org/wiki?curid=404729" title="Bieżnik (obrus)">
Bieżnik (obrus)

Bieżnik – podłużna, prostokątna serweta na stół, często bogato zdobiona, koronkowa lub żakardowa, spotykana w sztuce ludowej.

</doc>
<doc id="404731" url="https://pl.wikipedia.org/wiki?curid=404731" title="Artykuły panieńskie">
Artykuły panieńskie

Artykuły panieńskie, a dokładnie "Artykuły panieńskie na Sejm Walny 1637" – pierwszy znany emancypowany manifest kobiecy w Polsce. 
Kobiety domagały się w nim ograniczenia władzy ojcowskiej oraz opiekunów prawnych, ograniczenia zbyt szerokiej władzy męża oraz prawa do kształcenia i możliwości brania udziału w życiu politycznym. Manifest wzorował się na prawach kobiet włoskich i francuskich. 
Zobacz też:

</doc>
<doc id="404735" url="https://pl.wikipedia.org/wiki?curid=404735" title="Źródliska">
Źródliska



</doc>
<doc id="404736" url="https://pl.wikipedia.org/wiki?curid=404736" title="Reokren">
Reokren



</doc>
<doc id="404737" url="https://pl.wikipedia.org/wiki?curid=404737" title="Radioodbiornik">
Radioodbiornik

Radioodbiornik (odbiornik radiowy, odbiornik radiofoniczny, radioaparat, radio) – urządzenie elektroniczne służące do odbioru audycji radiowych. Audycje wysyłane są przez stacje nadawcze jako fale radiowe zmodulowane sygnałem akustycznym (mowa, muzyka, efekty dźwiękowe). Stosowana bywa modulacja amplitudy (starsze rozwiązanie) lub modulacja częstotliwości. Zadaniem radioodbiornika jest zamiana informacji zawartej w falach radiowych na napięcie elektryczne, a następnie na dźwięk.
Elementy odbiornika radiofonicznego.
W skład klasycznego odbiornika radiofonicznego wchodzą następujące elementy:
Układy elektryczne odbiornika.
W zależności od budowy układu odbiorczego wyróżnia się:
Konstrukcja odbiorników.
Najwcześniejsze odbiorniki radiofoniczne powstały w latach 20. XX wieku. Montowane były w prostopadłościennych, drewnianych skrzynkach. W latach 30. obudowy droższych odbiorników bardziej przypominały meble, niż urządzenia techniczne. Elementami czynnymi stosowanymi przez lata były lampy elektronowe, pierwszy odbiornik tranzystorowy wyprodukowano w USA w 1954 r. Pod koniec XX wieku odbiornik radiowy występował również jako element zestawu (z magnetofonem, odtwarzaczem CD). Miniaturyzacja podzespołów elektronicznych (w szczególności zastosowanie układów scalonych) pozwoliła na wbudowanie odbiornika w niewielkie urządzenia codziennego użytku, np. telefon, zegarek, długopis.
Parametry odbiorników.
Odbiornik radiowy jest opisywany przez, między innymi: zakresy odbieranych częstotliwości, czułość, selektywność, pasmo przenoszonych częstotliwości, moc wyjściową, moc pobieraną ze źródła zasilania.
Inne radiowe urządzenia odbiorcze.
Istnieją również inne typy urządzeń odbierających sygnały przesyłane przy pomocy fal elektromagnetycznych. Są to m.in. telewizory, urządzenia radiokomunikacyjne, telefony komórkowe, radiotelefony, aparatura do zdalnego sterowania.

</doc>
<doc id="404739" url="https://pl.wikipedia.org/wiki?curid=404739" title="Helokren">
Helokren

Helokren – typ źródła charakteryzujący się powolnym wyciekaniem wód podziemnych na powierzchnię. Helokreny określane są też jako: wysięki, wykapy. 
Helokren to typowe źródło nizinne o specyficznych warunkach i specyficznej faunie. Wypływająca woda tworzy cienką warstewkę wody (grubości od 1 do kilku milimetrów), stwarzają unikatowe warunki siedliskowe. Zespół organizmów zasiedlających źródliska (krenon) helokrenowe to w większości gatunki ze specyficznymi przystosowaniami, m.in. licznymi włoskami, rzęskami. Do typowych krenobiontów żyjących w helokrenach można zaliczyć chruściki: "Parachiona picicornis", "Crunoecia irrorata", Beraea pullata, Ernodes vicinus, Ernodes articularis, Potamophylax nigricornis, wiele gatunków widelnic, wypławków, ślimaków, wodopójek, chrząszczy wodnych, muchówek.

</doc>
<doc id="404740" url="https://pl.wikipedia.org/wiki?curid=404740" title="Odbiornik radiofoniczny">
Odbiornik radiofoniczny



</doc>
<doc id="404754" url="https://pl.wikipedia.org/wiki?curid=404754" title="Darwin (teleskop)">
Darwin (teleskop)

Darwin – planowana przez Europejską Agencję Kosmiczną na 2016 rok (lub nieco później) misja, której celem byłoby poszukiwanie planet pozasłonecznych wielkością zbliżonych do Ziemi. Misja została anulowana w 2007 roku. Czułość instrumentu pozwalałaby dodatkowo dokonywać analiz składu atmosfer odkrytych obiektów. Zakładana szczegółowość dostarczanych obrazów byłaby 10 do 100 razy większa od planowanych możliwości Kosmicznego Teleskopu Jamesa Webba.
Według wstępnych założeń w skład instrumentu weszłyby 3 lub 4 teleskopy kosmiczne pracujące w zakresie podczerwieni, o średnicy głównych zwierciadeł 3-4 m (opartych na projekcie lustra, które zostało zastosowane w misji Herschel). Łączność z Ziemią zapewniłby dodatkowy moduł komunikacyjny.
Flotylla urządzeń zostałaby najprawdopodobniej wyniesiona przy pomocy dwóch rakiet Sojuz-Fregat lub za pomocą jednej rakiety Ariane 5 i umieszczona w odległości 1,5 miliona kilometrów od Ziemi (w pobliżu punktu libracyjnego L2).
NASA planowała podobną misję – Terrestrial Planet Finder, oba projekty zostały jednak zarzucone w 2007 roku.

</doc>
<doc id="404755" url="https://pl.wikipedia.org/wiki?curid=404755" title="Półwysep Tamański">
Półwysep Tamański

Półwysep Tamański, Tamań (ros. "Тама́нский полуостров") – półwysep, który oddziela Morze Azowskie od Morza Czarnego. Jest położony na wschód od Krymu, od którego jest oddzielony Cieśniną Kerczeńską (konkretnie od jego odnogi – Półwyspu Kerczeńskiego). Zgodnie z ustaleniami Międzynarodowej Unii Geograficznej przebiega przez niego granica Europa-Azja i jego północna część leży w Europie, południowa zaś w Azji. Półwysep jest przedłużeniem łańcucha gór Wielkiego Kaukazu. Administracyjnie znajduje się w Kraju Krasnodarskim na południu Federacji Rosyjskiej.

</doc>
<doc id="404757" url="https://pl.wikipedia.org/wiki?curid=404757" title="Pembroke (półwysep)">
Pembroke (półwysep)

Pembroke – półwysep w Wielkiej Brytanii, w południowej Walii, pomiędzy Zatoką Cardigan na północy a Kanałem Bristolskim oraz Zatoką Carmarthen na południu.
Na wybrzeżu tego wyżynnego półwyspu o urozmaiconej linii brzegowej znajduje się Park Narodowy Pembrokeshire Coast.
Brytyjska topografia nie wyróżnia Pembroke jako osobnego półwyspu.

</doc>
<doc id="404762" url="https://pl.wikipedia.org/wiki?curid=404762" title="Półwysep Rybacki">
Półwysep Rybacki

Półwysep Rybacki (rus.: "Полуостров Рыбачий", norw.: "Fiskerhalvøya", fin.: "Kalastajasaarento") – półwysep w Rosji, północno-zachodnia odnoga półwyspu Kolskiego.
Półwysep wysunięty jest w Morze Barentsa. Jego powierzchnię stanowi wyżynny płaskowyż, który na północy stromo opada ku oceanowi. Tworzą go łupki metamorficzne, kwarcyty i wapienie. Na półwyspie występuje roślinność tundrowa. Wysokości nie przekraczają 299 m.

</doc>
<doc id="404764" url="https://pl.wikipedia.org/wiki?curid=404764" title="Rybacki">
Rybacki



</doc>
<doc id="404765" url="https://pl.wikipedia.org/wiki?curid=404765" title="Morecambe Bay">
Morecambe Bay

Morecambe Bay – zatoka Morza Irlandzkiego wcinająca się w północno-zachodnią Anglię. Północny wybrzeże zatoki, w tym półwysep Furness, należy do hrabstwa Kumbria, wschodnie i południowe – do Lancashire.
Główne miasta położone nad zatoką to: Barrow-in-Furness, Morecambe oraz Fleetwood.

</doc>
<doc id="404766" url="https://pl.wikipedia.org/wiki?curid=404766" title="Zjazd chorągwi">
Zjazd chorągwi

Zjazd chorągwi – najwyższa władza chorągwi Związku Harcerstwa Polskiego. Zjazd obraduje jako zjazd zwykły lub zjazd nadzwyczajny.
Zjazd zwykły chorągwi:
Zjazd zwykły chorągwi jest zwoływany przez komendę chorągwi co cztery lata. 
Zjazd nadzwyczajny chorągwi może zwołać:
z własnej inicjatywy lub na żądanie 1/3 komend hufców.
Zjazd nadzwyczajny chorągwi obraduje wyłącznie nad sprawami, dla których został zwołany.
W zjeździe chorągwi biorą udział z głosem decydującym delegaci wybrani przez zjazdy hufców, komendanci hufców, członkowie komendy chorągwi. Członkowie pozostałych ustępujących władz chorągwi biorą udział w zjeździe chorągwi z głosem doradczym. Delegaci na zjazd chorągwi, wybrani przez zjazdy hufców, zachowują ważność mandatów do czasu zwołania następnego zjazdu zwykłego, mając prawo udziału z głosem decydującym w zjazdach nadzwyczajnych chorągwi zwoływanych w trakcie kadencji.

</doc>
<doc id="404767" url="https://pl.wikipedia.org/wiki?curid=404767" title="Galloway">
Galloway

Galloway (gael. "Gall-Ghaidhealaibh") – region w południowo-zachodniej Szkocji, między zatoką Solway Firth na południu i zatoką Firth of Clyde na północy. Obejmuje obszary dawnych hrabstw Kirkcudbrightshire i Wigtownshire, stanowiących część jednostki administracyjnej Dumfries and Galloway. Zajmuje powierzchnię ok. 5 tys. km². Najwyżej położonym szczytem regionu jest Merrick, wznoszący się na 843 m n.p.m. W zachodniej części Galloway znajduje się półwysep Rhins of Galloway, którego południowy kraniec, przylądek Mull of Galloway, stanowi najdalej wysunięty na południe punkt Szkocji. Gospodarka regionu oparta jest przede wszystkim na hodowli bydła (bezrogie bydło rasy Galloway).

</doc>
<doc id="404771" url="https://pl.wikipedia.org/wiki?curid=404771" title="Rada chorągwi">
Rada chorągwi

Rada chorągwi – władza uchwałodawcza chorągwi Związku Harcerstwa Polskiego – jednostki terenowej o zasięgu terytorialnym odpowiadającym najczęściej województwu.
Skład.
W skład rady chorągwi wchodzi 7–17 osób, które wybierają ze swojego grona przewodniczącego. Rada chorągwi wybierana jest przez zjazd chorągwi na 4-letnią kadencję.
Kompetencje.
Rada chorągwi:
Do 2013 (XXXVII Zjazd Nadzwyczajny ZHP) rada chorągwi ponadto:
Obecnie kompetencje te należą do komisji rewizyjnej chorągwi.
W przypadku nieudzielenia absolutorium któremukolwiek z członków komendy chorągwi, rada chorągwi może podjąć decyzję o wygaśnięciu jego mandatu.
Rada chorągwi spotyka się co najmniej 3 razy w roku. Zwołuje ją przewodniczący lub osoba przez niego upoważniona. Radę chorągwi może zwołać także komisja rewizyjna chorągwi z inicjatywy własnej lub na wniosek 1/3 członków rady lub 1/3 komend hufców.
W obradach rady chorągwi z głosem doradczym uczestniczą członkowie komendy chorągwi, przedstawiciele komisji rewizyjnej chorągwi oraz sądu harcerskiego chorągwi.

</doc>
<doc id="404776" url="https://pl.wikipedia.org/wiki?curid=404776" title="Komenda chorągwi">
Komenda chorągwi

Komenda chorągwi - władza chorągwi Związku Harcerstwa Polskiego o zasięgu terytorialnym odpowiadającym najczęściej województwu (odpowiednik zarządu).
Skład.
W skład komendy chorągwi wchodzi co najmniej 3 członków komendy, w tym komendant, skarbnik oraz osoba odpowiedzialna za program i pracę z kadrą (w składzie komendy musi być przynajmniej jeden zastępca komendanta). Członków komendy chorągwi wybiera na wniosek komendanta chorągwi zjazd chorągwi na 4-letnią kadencję.
Kompetencje.
Komenda chorągwi:

</doc>
<doc id="404777" url="https://pl.wikipedia.org/wiki?curid=404777" title="Komendant chorągwi">
Komendant chorągwi

Komendant chorągwi - osoba kierująca zarządem chorągwi - jednostki terenowej w ogólnopolskich organizacjach harcerskich, o zasięgu terytorialnym odpowiadającym najczęściej województwu.
Związek Harcerstwa Polskiego.
W ZHP komendant chorągwi:
Związek Harcerstwa Rzeczypospolitej.
W ZHR zgodnie z tradycją sprzed II wojny światowej istnieją odrębne organizacje żeńska i męska: Organizacja Harcerek skupiająca zuchenki, harcerki i instruktorki, a także Organizacja Harcerzy skupiająca zuchów, harcerzy i instruktorów.
Komendantką chorągwi harcerek jest instruktorka harcerska w stopniu harcmistrzyni a w szczególnych przypadkach podharcmistrzyni ("pełni wtedy obowiązki komendantki chorągwi harcerek"), która jest wybierana przez zbiórkę wyborczą wszystkich instruktorek danej chorągwi, mianowana przez Naczelniczkę Harcerek ZHR.
Komendantem chorągwi harcerzy jest instruktor w stopniu harcmistrza lub w szczególnych przypadkach podharcmistrza ("pełni wtedy obowiązki komendanta chorągwi harcerzy"), który jest wybierany przez zbiórkę wyborczą wszystkich instruktorów danej chorągwi, mianowany przez Naczelnika Harcerzy ZHR.
Komendantka chorągwi harcerek ZHR i komendant chorągwi harcerzy ZHR zasiada z urzędu w Zarządzie Okręgu ZHR - terytorialnej jednostki administracyjno-gospodarczej, skupiającej jedną lub więcej chorągwie harcerek, jedną lub więcej chorągwi harcerzy oraz organizację Kół Przyjaciół Harcerstwa.
Komendantka/komendant chorągwi pomaga odpowiednio instruktorkom / instruktorom i jednostkom organizacyjnym Związku w realizacji ich działalności
wychowawczej, a w szczególności:

</doc>
<doc id="404778" url="https://pl.wikipedia.org/wiki?curid=404778" title="Ōkurayama">
Ōkurayama

 – skocznia narciarska w japońskim Sapporo, na Hokkaido, o punkcie K umiejscowionym na 123. metrze (HS137).
Na skoczni odbywają się konkursy Pucharu Świata, Pucharu Kontynentalnego, Letniego Grand Prix oraz Pucharu FIS. Skocznia posiada sztuczne oświetlenie, igelit i gondolę.
Rekordzistą skoczni jest Kamil Stoch, który uzyskał 148,5 m podczas zawodów Pucharu Świata rozegranych 26 stycznia 2019 roku. 
W 1972 roku w Sapporo odbyły się XI Zimowe Igrzyska Olimpijskie. Złotym medalistą został wówczas Wojciech Fortuna, który wyprzedził o 0,1 pkt Szwajcara Waltera Steinera oraz o 0,6 pkt reprezentanta Niemieckiej Republiki Demokratycznej Rainera Schmidta.
W lutym 2007, podczas XXXVI Mistrzostw Świata w Narciarstwie Klasycznym, odbyły się tu dwa konkursy. Indywidualnie zwyciężył Simon Ammann, a drużynowo reprezentacja Austrii w składzie: Wolfgang Loitzl, Gregor Schlierenzauer, Andreas Kofler, Thomas Morgenstern.
Rekordziści skoczni.
Rekordy oficjalne, ustanowione podczas najwyższej rangi zawodów międzynarodowych: igrzysk olimpijskich, mistrzostw świata, Pucharu Świata.

</doc>
<doc id="404779" url="https://pl.wikipedia.org/wiki?curid=404779" title="Komisja rewizyjna chorągwi">
Komisja rewizyjna chorągwi

Komisja rewizyjna chorągwi – organ kontrolny chorągwi Związku Harcerstwa Polskiego – jednostki terenowej o zasięgu terytorialnym odpowiadającym najczęściej województwu, posiadającej osobowość prawną.
Komisja rewizyjna chorągwi:
Komisja rewizyjna chorągwi liczy co najmniej 5 członków, wybieranych przez zjazd chorągwi.

</doc>
<doc id="404781" url="https://pl.wikipedia.org/wiki?curid=404781" title="Agencja Unii Europejskiej ds. Programu Kosmicznego">
Agencja Unii Europejskiej ds. Programu Kosmicznego

Agencja Unii Europejskiej ds. Programu Kosmicznego () jest agencją unijną i jednocześnie agencją kosmiczną z siedzibą w Pradze, pełniącą rolę operatora unijnego programu kosmicznego.
Historia.
Agencja działała początkowo jako "Europejski Organ Nadzoru Globalnego Systemu Nawigacji Satelitarnej", zwany również "Organem Nadzoru GNSS" (ang. "European GNSS Supervisory Authority") powołany do życia na mocy Rozporządzenia Rady (WE) nr 1321/2004 z dnia 12 lipca 2004 r., następnie od 2010 r. jako "Europejska Agencja ds. Globalnego Systemu Nawigacji Satelitarnej" (ang. "European GNSS Agency"). W 2012 r. siedzibą Agencji stała się Praga. Obecną nazwę otrzymała w 2021 r.
Zadania.
Jej głównymi zadaniami jest zarządzanie publicznymi interesami oraz wszystkimi aspektami związanymi z bezpieczeństwem i niezawodnością systemu radionawigacji satelitarnej, który obecnie realizowany jest poprzez programy GALILEO i EGNOS. Agencja przejęła od istniejących wcześniej prywatnych posiadaczy koncesji odpowiedzialność za wdrożenie systemu w życie i zarządzanie jego działaniem. EUSPA pełni także funkcje doradczą w stosunku do Rady w kwestiach związanych z zarządzaniem a w szczególności z zapewnieniem bezpieczeństwa i ochrony systemu Galileo.

</doc>
<doc id="404782" url="https://pl.wikipedia.org/wiki?curid=404782" title="Sąd harcerski chorągwi">
Sąd harcerski chorągwi

Sąd harcerski chorągwi – sąd koleżeński w chorągwi Związku Harcerstwa Polskiego – jednostce terenowej ZHP o zasięgu terytorialnym odpowiadającej najczęściej województwu. Wybór sądu harcerskiego chorągwi jest obligatoryjny (w odróżnieniu od wyboru sądu harcerskiego hufca). Wyboru członków sądu harcerskiego dokonuje zjazd chorągwi, w jego skład wchodzi minimum 9 harcmistrzów. Sąd harcerski na pierwszym posiedzeniu wybiera przewodniczącego sądu, zastępcę lub zastępców przewodniczącego oraz sekretarza.
Właściwość i zakres działania.
Sąd harcerski chorągwi rozpatruje sprawy naruszenia Statutu ZHP, uchwał lub decyzji władz ZHP przez członków ZHP i jest właściwy dla:
oraz:
Składy orzekające.
"Skład 1-osobowy:"
"Skład 3-osobowy:"
"Skład 5-osobowy:"

</doc>
<doc id="404795" url="https://pl.wikipedia.org/wiki?curid=404795" title="Biblioteka Elbląska">
Biblioteka Elbląska

Biblioteka Elbląska – biblioteka wojewódzka nosząca od 1970 roku imię Cypriana Kamila Norwida. W zbiorach posiada książki z biblioteki Gimnazjum Elbląskiego założonej w 1535 roku przez Jana Myliusa, które w latach 1947–2000 były przechowywane w formie depozytu w Bibliotece Uniwersyteckiej w Toruniu. Od 1979 roku siedziba biblioteki znajduje się zabytkowym kompleksie budynków przy ulicy Wigilijnej 5-7 i Zamkowej 1. 
Historia.
Elbląg po dobrowolnym przyłączeniu się do Rzeczypospolitej w 1454 zaczął odgrywać coraz większą role na polu gospodarczym i politycznym oraz polu nauki, oświaty i kultury w Prusach Królewskich. Dzięki licznym przywilejom oraz dobrom wiejskim miasto stanowiło wydzielony teren, podobnie jak Gdańsk bądź Toruń. Te trzy wielkie miasta pruskie uznawały zwierzchność króla polskiego, ale zaznaczały wyraźnie odrębność prawno-ustrojową i autonomię. W skali Rzeczypospolitej Elbląg był miastem średniej wielkości. Rządziła nim Rada Miejska, zwana inaczej Pierwszym Ordynkiem. Ona ściągała podatki, dysponowała dochodami, decydowała o wszystkich ważniejszych sprawach miejskich, łącznie ze szkolnictwem i kulturą. W Elblągu, podobnie jak i w innych miastach Prus Królewskich, pokaźną grupę narodowościową, szczególnie wśród wyższych warstw społecznych stanowili przybysze z krajów niemieckich. W 1535 roku powstało Gimnazjum Akademickie w Elblągu, a na jego potrzeby pod koniec XVI wieku ówczesny rektor Jan Mylius utworzył bibliotekę. Początkowo niewielka powiększała zbiory dzięki zakupom i darowiznom. Swoje zbiory przekazywali jej zmarli profesorzy szkoły, miejscy notable i burmistrzowie Elbląga. W 1821 roku po połączeniu z księgozbiorem Rady Miejskiej zbiory udostępniono publicznie, a gdy w 1846 Gimnazjum zostało upaństwowione biblioteka został przeniesiona do innego budynku tworząc Stadtbibliothek.
Po zakończeniu II wojny światowej zbiory dawnej biblioteki miejskiej zostały w 1947 roku w formie depozytu przewiezione do Biblioteki Uniwersytetu Mikołaja Kopernika, gdzie przebywały do 2000 roku. Tymczasem Miejska Biblioteka Publiczna w Elblągu działająca przy ulicy Chopina w swoich zbiorach miała tylko 480 woluminów. W 1950 po przenosinach nowego budynku nie tylko powiększyły się zbiory, ale również zaczęły powstawiać filie biblioteczne, których w 1954 roku było dziewięć. W 1975 roku biblioteka dotychczas powiatowa staje się wojewódzką, a w 1979 roku z okazji 25 lecia działalności zostaje jej nadane imię Cypriana Kamila Norwida. Po przejęciu w 1999 roku przez samorząd miasta Elbląga Rada Miejska nadała bibliotece statut i nazwę Biblioteka Elbląska im. Cypriana Norwida. W latach 2000–2002 do biblioteki powrócił depozyt z 1947 roku przechowywany i udostępniany w Bibliotece Uniwersyteckiej Uniwersytetu Mikołaja Kopernika.
Lokalizacja.
W ciągu 400 lat biblioteka elbląska zmieniła swoją siedzibę wielokrotnie. Pierwszą siedziba było stare gimnazjum nienadające się już do celów dydaktycznych. Następnie w 1882 siedzibę biblioteki przeniesiono na dzisiejszą ul. Królewiecką. Od 1915 roku do końca II wojny światowej biblioteka mieściła się w budynku po dawnym Urzędzie Celnym przy Große Lustgarten 6 (obecnie plac Wolności, u zbiegu ulic Rycerskiej i Giermków). Po II wojnie światowej w latach 1945–-1948 mieściła się przy ulicy Chopina, a w 1950 roku przeniesiono zbiory na ulicę Łączności 2. Od 1979 roku kompleks biblioteczny mieści się zabytkowym kompleksie budynków przy ulicy Wigilijnej 5-7 i Zamkowej 1 w skład którego wchodzi między innymi budynek dawnego kościoła św. Ducha. W 2019 roku został wykonany remont zabytkowych budynków w ramach którego wymieniono dach, okna i drzwi, wykonano montaż izolacji przeciwwilgociowej oraz iluminację budynku. W 2020 roku wyremontowano kolejne pomieszczenia w których została przygotowana interaktywna wystawa dawnej książki i prasy ELKAMERA. 
Zbiory.
W 1930 roku zbiory biblioteki liczyły 58 000 woluminów. Po zakończeniu wojny zbiory niszczały z powodu uszkodzenia budynku. O przekazanie ich do Torunia czynił starania ówczesny dyrektor Biblioteki Uniwersyteckiej w Toruniu Stefan Burhardt. Już 5 lipca 1946 roku taką decyzję podjęło Ministerstwo Oświaty. Jednak zezwolenie na przewóz książek wydało dopiero 6 czerwca 1947 roku. Umowę pomiędzy władzami Uniwersytetu a miastem podpisano dopiero 6 listopada 1947 roku. Zakładała ona, że zbiory są przekazywane jako depozyt na okres 25 lat, zobowiązywała do skatalogowania w ciągu 2 lat najstarszych zbiorów sprzed 1890 roku, a pozostałych w ciągu 4 lat. W listopadzie 1947 roku koleją zbiory zostały przetransportowane do Torunia, gdzie wpisano je do osobnego inwentarza. nie utworzono jednak osobnego katalogu zaznaczając na kartach w lewym górnym roku literą „E”. Niestety najstarsze starodruki spakowane w skrzynie, kilkanaście szaf i resztki katalogu w 1947 roku zostały wywiezione w nieznanym kierunku i mimo poszukiwań UB nie zostały odnalezione. 8 tysięcy woluminów zostało zabranych do Uniwersytetu Bałtyckiego. 
Już w 1957 roku Prezydium Miejskiej Rady Narodowej wystąpiło o zwrot książek dotyczących historii miasta i regionu. W latach 1960–1963 do zbiorów Miejskiej Biblioteki Publicznej wróciły 1442 woluminy. O rewindykację zbiorów występowała MBP w 1970 roku, ale dopiero 27 października 1994 roku umowa z UMK została wypowiedziana. decyzję ta potwierdziła w 1997 roku Rada Elbląga domagając się powrotu zbiorów w 2000 roku. 28 września 1998 roku podpisano umowę z UMK w sprawie przechowywania zbiorów do 31 grudnia 2000 roku. Ustalono, że najpierw zostaną zwrócone druki zwarte, następnie czasopisma i gazety, a na końcu zbiory specjalne i inne. W latach 2000–2002 zbiory powróciły do Elbląga. 
Biblioteka posiada bogate zbiory z wielu dziedzin, m.in. archeologii, geografii, dziennikarstwa, paleontologii, języków obcych, fizyki i mikrobiologii. 
W 2016 roku zgodnie z “Rozporządzeniem Ministra Kultury i Dziedzictwa Narodowego z dnia 16 września 2016 r. zmieniającym rozporządzenie w sprawie narodowego zasobu bibliotecznego” zbiory zabytkowe biblioteki zostały zaliczone do narodowego zasobu bibliotecznego. Obejmuje on unikatowe zbiory, które mają wyjątkową wartość historyczną, naukową, kulturalną lub artystyczną. Są one objęte szczególną ochroną. Ze zbiorów biblioteki do narodowego zasobu bibliotecznego zaliczono 9022 woluminów. Zbiór ten obejmuje rękopisy, inkunabuły (wśród nich 14 woluminów będących jedynymi egzemplarzami w Polsce) oraz stare druki (XVI-XVIII w.). Zbiory te podlegają konserwacji, a po digitalizacji są udostępniane w Elbląskiej Bibliotece Cyfrowej.
Biblioteka Cyfrowa.
Digitalizację zbiorów w Bibliotece Elbląskiej im. C. Norwida rozpoczęto w 2008 roku. Powstała wtedy pracownia digitalizacji oraz Elbląska Biblioteka Cyfrowa w której po zeskanowaniu są prezentowane zbiory oraz Elbląski Wortal Historyczny w którym są udostępniane ich opracowania. Od 9 grudnia 2013 roku do digitalizacji biblioteka korzysta ze skanera QIDENUS MASTERED A2. Do 2013 roku udostępniono 43 tysiące zdigitalizowanych publikacji. Kierownikiem Elbląskiej Biblioteki Cyfrowej jest Tomasz Jabłoński. 

</doc>
<doc id="404799" url="https://pl.wikipedia.org/wiki?curid=404799" title="Eddington (ESA)">
Eddington (ESA)

Eddington – początkowo planowana na 2008 rok, następnie porzucona, misja Europejskiej Agencji Kosmicznej, której celem miało być poszukiwanie planet pozasłonecznych. Sonda miała zbadać 50 000 gwiazd od najmniejszych do największych i od najstarszych do najmłodszych. Miała badać obiekty z niespotykaną dotychczas dokładnością. Główny instrument Eddingtona miał stanowić bardzo czuły fotometr, który rejestrowałby minimalne zmiany jasności gwiazd, wywołane tranzytem planet na tle ich tarczy. Urządzenie planowano wysłać w przestrzeń kosmiczną przy pomocy rakiety Sojuz i umieścić w odległości 1,5 miliona kilometrów od Ziemi (punkt libracyjny – L2). Nazwa sondy pochodzi od nazwiska brytyjskiego astrofizyka Arthura Eddingtona.

</doc>
<doc id="404800" url="https://pl.wikipedia.org/wiki?curid=404800" title="Rezerwat przyrody Biele">
Rezerwat przyrody Biele

Rezerwat przyrody Biele – florystyczny rezerwat przyrody, położony w gminie Ceranów, w powiecie sokołowskim, na południe od wsi Noski. Znajduje się na gruntach Skarbu Państwa w zarządzie Nadleśnictwa Sokołów, na terenie leśnictwa Ceranów w oddziale 15. Leży w granicach Nadbużańskiego Parku Krajobrazowego.
Rezerwat został utworzony 8 grudnia 1989 roku na mocy Zarządzenia Ministra Ochrony Środowiska, Zasobów Naturalnych i Leśnictwa na powierzchni 27,90 ha.
Klasyfikacja rezerwatu.
Jest to rezerwat florystyczny (Fl) objęty ochroną częściową. Według głównego przedmiotu ochrony stanowi rezerwat florystyczny (PFl) podtypu roślin zielnych i krzewinek (rzk), natomiast według głównego typu ekosystemu należy do typu leśnego i borowego (EL), podtypu lasów nizinnych (lni).
Cel i przedmiot ochrony.
Celem ochrony jest zachowanie i ochrona stanowiska pełnika europejskiego ("Trollius europaeus") oraz innych chronionych i rzadkich gatunków roślin. Przedmiotem ochrony jest stanowisko wyżej wymienionych roślin.
Walory przyrodnicze.
Powierzchnię rezerwatu pokrywa drzewostan zróżnicowany zarówno pod względem gatunkowym i siedliskowym, jak i pod względem wieku. Poza bardzo bogatym stanowiskiem pełnika europejskiego ("Trollius europaeus") występują tu także inne gatunki chronione, takie jak: wawrzynek wilczełyko ("Daphne mezereum"), gnieźnik leśny ("Neottia nidus-avis"), kruszczyk szerokolistny ("Epipactis helleborine") i kopytnik ("Asarum europaeum"). Z gatunków rzadkich spotykane są między innymi: bodziszek leśny ("Geranium sylvaticum"), kozłek całolistny ("Valeriana simplicifolia"), jaskier kaszubski ("Ranunculus cassubicus") oraz rutewka wąskolistna ("Thalictrum lucidum").
Pod względem fitosocjologicznym zbiorowisko z pełnikiem ma charakter przejściowy pomiędzy wilgotną łąką z rzędu "Molinietalia" a podzespołem pełnikowym świetlistej dąbrowy "Potentillo albae-Quercetum trollietosum". Wydzielenie leśne, na terenie którego występuje pełnik europejski, wykazuje duże zróżnicowanie siedliskowe. Występuje tu 6 typów siedliskowych lasu: ols, ols jesionowy, las mieszany wilgotny, bór mieszany wilgotny, bór mieszany świeży i bór świeży. Bogaty i zróżnicowany drzewostan budowany jest przez 14 gatunków drzew. W podszycie występują między innymi jałowiec pospolity, kruszyna pospolita i kalina koralowa.
Rezerwat nie jest udostępniony dla ruchu turystycznego.

</doc>
<doc id="404802" url="https://pl.wikipedia.org/wiki?curid=404802" title="Louis-Joseph de Montcalm">
Louis-Joseph de Montcalm

Louis-Joseph de Montcalm-Gozon (ur. 28 lutego 1712 w zamku Candiac koło Nîmes, zm. 14 września 1759 w Quebecu) – markiz de Saint-Véran i generał francuski.
Uczestnik wojny w koloniach amerykańskich (Brytyjska wojna z Indianami i Francuzami), zdobywca Fortu William Henry w 1757 r.
Poległ w bitwie na równinie Abrahama w 1759 roku broniąc Quebecu przed Anglikami. Oddziały dowodzone przez brytyjskiego generała Jamesa Wolfe’a zdobyły jednak miasto, jakkolwiek on sam również zginął podczas tej bitwy.

</doc>
<doc id="404803" url="https://pl.wikipedia.org/wiki?curid=404803" title="QAM">
QAM



</doc>
<doc id="404804" url="https://pl.wikipedia.org/wiki?curid=404804" title="Rezerwat przyrody Sterdyń">
Rezerwat przyrody Sterdyń

Rezerwat przyrody Sterdyń – leśny rezerwat przyrody położony w gminie Ceranów w województwie mazowieckim.
Został powołany Zarządzeniem Ministra Leśnictwa i Przemysłu Drzewnego z dnia 19 kwietnia 1979 r. (). Według aktu powołującego zajmuje powierzchnię 11,91 ha.
Rezerwat leży w granicach zwartego kompleksu leśnego, na terenie leśnictwa Holendernia, w oddziałach 84h, 85b,d, 85~b,~d, 89d, 89~b, 90a, 90~b,~d. Znajduje się w granicach Nadbużańskiego Parku Krajobrazowego.
Według aktu powołującego celem ochrony jest zachowanie fragmentu wielogatunkowego lasu mieszanego z chronionymi i rzadkimi gatunkami roślin. Przedmiotem ochrony są wielogatunkowe zbiorowiska grądów ("Tilio-Carpinetum").
Klasyfikacja rezerwatu.
Jest to rezerwat leśny (L) objęty ochroną częściową;
Walory przyrodnicze.
Charakterystyczną cechą rezerwatu jest aspekt wiosenny. Pojawia się przed rozwojem liści na drzewach, a tworzony jest przez kwitnącą roślinność zielną. W przypadku tego rezerwatu są to przede wszystkim: zawilce gajowe ("Anemone nemorosa"), przylaszczki ("Hepatica nobilis") i kwitnący niewielkimi różowymi kwiatami wawrzynek wilczełyko ("Daphne mezereum").
Północno-wschodnią część rezerwatu porasta drzewostan dębowy ("Quercus robur") z domieszką lipy ("Tilia cordata") i grabu ("Carpinus betulus"). Nielicznie występują klon pospolity ("Acer platanoides") i jesion wyniosły ("Fraxinus excelsior"). Warstwa zielna jest dość bujna, a do gatunków dominujących należą: kopytnik pospolity ("Asarum europaeum"), gwiazdnica wielkokwiatowa ("Stellaria holostea"), jaskier kosmaty ("Ranunculus lanuginosus"), a w niektórych płatach także gajowiec żółty ("Lamiastrum galeobdolon").
Z gatunków chronionych dość licznie występuje również lilia złotogłów ("Lilium martagon"). Nieco rzadsze są storczyki: kruszczyk szerokolistny ("Epipactis helleborine") i listera jajowata ("Listera ovata"). Na terenie rezerwatu rośnie także kilka rzadkich w tej części kraju gatunków roślin. Są to: związana z lasami bukowymi, chroniona częściowo marzanka wonna ("Galium odoratum"), jastrzębiec łąkowy ("Hieracium caespitosum"), jaskier kaszubski ("Ranunculus cassubicus"), szczyr trwały ("Mercurialis perennis") i zachyłka trójkątna ("Gymnocarpium dryopteris"). Największą Występuje stanowisko chronionego gatunku o charakterze górskim – parzydła leśnego ("Aruncus dioicus"), bardzo rzadkiego na terenie Polski niżowej.
Położenie dużego kompleksu leśnego, jakim jest „Uroczysko Sterdyń”, w pobliżu doliny Bugu, sprzyja występowaniu wielu rzadkich gatunków zwierząt, m.in.: bociana czarnego, rycyka, bekasa kszyka. Licznie występują sarny, dziki i jelenie. Tutejsza fauna ma jednak głównie charakter przejściowy, ze względu na niewielką powierzchnię rezerwatu.
Działania gospodarcze koncentrują się wokół prowadzenia cięć sanitarnych, działań ochronnych oraz stałej konserwacji infrastruktury (znaki rezerwatowe, rogatki, tablice informacyjne).
Rezerwat leży na trasie ścieżki przyrodniczej „Uroczysko Sterdyń”.

</doc>
<doc id="404805" url="https://pl.wikipedia.org/wiki?curid=404805" title="Rezerwat przyrody Śnieżyczki">
Rezerwat przyrody Śnieżyczki

Rezerwat przyrody Śnieżyczki – florystyczny rezerwat przyrody w gminie Repki, w powiecie sokołowskim (województwo mazowieckie). Znajduje się na gruntach Skarbu Państwa w zarządzie Nadleśnictwa Sokołów (leśnictwo Repki, oddział 250).
Został powołany Zarządzeniem Ministra Leśnictwa i Przemysłu Drzewnego z dnia 15 grudnia 1980 roku () na powierzchni 25,27 ha. Zgodnie z rejestrem gruntów jest to działka nr 1170 o powierzchni 24,92 ha.
Według Zarządzenia celem ochrony jest zachowanie bogatego i jednego z niewielu w Polsce nizinnej stanowiska ginącego gatunku chronionego – śnieżyczki przebiśnieg ("Galanthus nivalis").
Klasyfikacja rezerwatu.
Jest to rezerwat florystyczny (Fl) objęty ochroną częściową;
Przedmiot i cel ochrony.
Przedmiotem ochrony jest stanowisko śnieżyczki przebiśnieg ("Galanthus nivalis"). Celem ochrony jest zachowanie i stabilizacja stanowiska tej rośliny.
Walory przyrodnicze.
Śnieżyczka przebiśnieg jest niewielką rośliną cebulkową kwitnącą na przedwiośniu. Należy do roślin, których centrum występowania znajduje się w Karpatach i innych terenach południowej Polski. Na terenach niżowych występuje bardzo rzadko. Zwłaszcza tak bogate stanowisko jest unikatowe, tym bardziej że śnieżyczka na tym terenie znajduje się w ekspansji, wchodząc na tereny sąsiednich wydzieleń leśnych.
Wczesną wiosną obok śnieżyczki kwitną: zawilec gajowy i zawilec żółty, przylaszczka pospolita ("Hepatica nobilis"), złoć żółta ("Gagea lutea") oraz rzadka na tym terenie, biało kwitnąca zdrojówka rutewkowata ("Isopyrum thalictroides"). Innymi rzadkimi gatunkami występującymi w rezerwacie są: turzyca leśna ("Carex sylvatica"), jaskier kaszubski ("Ranunculus cassubicus") i czartawa drobna ("Circaea alpina").
Śnieżyczka występuje w płatach wielogatunkowych lasów liściastych. Ich drzewostan buduje grab pospolity ("Carpinus betulus"), dąb szypułkowy ("Quercus robur"), olsza czarna ("Alnus glutinosa"), brzoza brodawkowata ("Betula pendula") i topola osika ("Populus tremula"). Zdarza się klon pospolity ("Acer platanoides") i jesion wyniosły ("Fraxinus excelsior"). Wśród krzewów przeważa czeremcha zwyczajna ("Prunus padus") i wiciokrzew suchodrzew ("Lonicera xylosetum"). W runie dominują: gajowiec żółty ("Lamiastrum galeobdolon"), zawilec gajowy i żółty ("Anemone nemorosa" i "A. ranunculoides"), podagrycznik pospolity ("Aegopodium podagraria") oraz kopytnik pospolity ("Asarum europaeum").
Zagospodarowanie rezerwatu polega głównie na prowadzeniu niezbędnych prac pielęgnacyjnych, związanych głównie z poprawą jego stanu sanitarnego (użytki przygodne). Prowadzone są także cięcia pielęgnacyjne na powierzchniach młodszych wydzieleń drzewostanu.

</doc>
<doc id="404806" url="https://pl.wikipedia.org/wiki?curid=404806" title="Maillé-Brézé (1931)">
Maillé-Brézé (1931)

Maillé-Brézé – francuski wielki niszczyciel typu "Vauquelin". Zatonął 30 kwietnia 1940 roku w wyniku eksplozji własnych torped i pożaru w Greenock.
Nazwę tę nosił następnie powojenny niszczyciel typu T47, zachowany jako okręt-muzeum.

</doc>
<doc id="404808" url="https://pl.wikipedia.org/wiki?curid=404808" title="Rezerwat przyrody Podjabłońskie">
Rezerwat przyrody Podjabłońskie

Podjabłońskie – florystyczny rezerwat przyrody położony w gminie Ceranów w województwie mazowieckim. Leży na terenie leśnictwa Ceranów w oddziałach 43 i 53. Znajduje się w granicach Nadbużańskiego Parku Krajobrazowego.
Został powołany na mocy Rozporządzenia Wojewody Mazowieckiego Nr 75 z dnia 29 lipca 2005 r. (Dz.Urz.Woj.Maz. nr 191, poz. 6240). Zajmuje powierzchnię 38,48 ha. Zgodnie z rejestrem gruntów są to działki nr 2154 i 2158 o powierzchni 38,25 ha.
Według Zarządzenia celem ochrony jest zachowanie ze względów naukowych i dydaktycznych siedlisk przyrodniczych roślin charakterystycznych dla zbiorowisk dąbrowy świetlistej ("Potentillo albae" – "Quercetum"), w tym wielu prawnie chronionych rzadkich i ginących gatunków roślin, m.in. orlika pospolitego oraz okrzynu szerokolistnego. Przedmiotem ochrony są siedliska przyrodnicze roślin charakterystycznych dla zbiorowisk dąbrowy świetlistej.
Klasyfikacja rezerwatu.
Jest to rezerwat florystyczny (Fl) objęty ochroną częściową;

</doc>
<doc id="404809" url="https://pl.wikipedia.org/wiki?curid=404809" title="COROT">
COROT

COROT () – wspólna misja francuskiej agencji kosmicznej CNES i Europejskiej Agencji Kosmicznej. Jej głównym celem było poszukiwanie planet pozasłonecznych znacznie większych od Ziemi, choć już nie gazowych gigantów, znajdujących się w małych odległościach od gwiazdy. Dodatkowo asterosejsmolodzy używali instrumentu do obserwowania oscylacji gwiazd o charakterze akustycznym.
W skład urządzenia wchodził teleskop o 30 centymetrowej średnicy głównego zwierciadła i o ogniskowej 1,1 m. Pole widzenia teleskopu obejmowało kwadrat o wymiarach 2,8 × 2,8° (dwukrotnie mniejszy dla eksperymentów asterosejsmicznych).
Przebieg misji.
Satelita został wyniesiony na kołową orbitę polarną z kosmodromu Bajkonur 27 grudnia 2006 przez rakietę Sojuz 2. Taka orbita umożliwia naprzemienną obserwację dwóch dużych i umieszczonych po przeciwnych stronach nieba obszarów przez okres 150 dni każdy. Powodem konieczności obserwacji przeciwnie położonych obszarów jest to, że wskutek ruchu Ziemi wokół Słońca, po 150 dniach promienie słoneczne zaczynają zakłócać obserwacje. COROT wykonuje wtedy manewr obrotu o 180° i zaczyna obserwować przeciwny obszar nieba przez kolejne 150 dni. Pomiędzy 150-dniowymi „długimi cyklami” badawczymi istnieją też ok. 30-dniowe „krótkie cykle”, podczas których satelita obserwuje inne wycinki nieba dla programu asterosejsmicznego. Po awarii w marcu 2009, wskutek której COROT utracił połowę swego pola widzenia, „długie cykle” obserwacji uległy skróceniu w celu optymalizacji liczby obserwowanych gwiazd i wydajności wykrywania planet.
Czas trwania misji był początkowo planowany na 2,5 roku, jednak misja została przedłużona do 31 marca 2013, a następnie zadecydowano o przedłużeniu do 2016 roku. W listopadzie 2012 r. teleskop uległ jednak drugiej poważnej awarii, ponownie przechodząc przez obszar anomalii południowoatlantyckiej i od tamtej pory główny przyrząd naukowy nie odpowiadał na sygnały z Ziemi. Ostatecznie 26 czerwca 2013 roku zadecydowano o zakończeniu misji.
Odkrycia.
Satelita odkrył swoją pierwszą planetę COROT-1b w maju, a drugą COROT-2b w grudniu 2007. W lutym 2009 roku odkrył najmniejszą dotychczas znaną planetę pozasłoneczną, COROT-7 b. Do stycznia 2013 urządzenie odkryło 34 planety pozasłoneczne, 5 oczekuje na potwierdzenie, a dalszych kandydatek jest 200.
W starszych źródłach nazwy planet są podawane jako COROT-Exo-"N"b, gdzie "N" jest numerem w kolejności odkrycia. Konwencja ta została zmieniona w marcu 2009 roku.

</doc>
<doc id="404810" url="https://pl.wikipedia.org/wiki?curid=404810" title="Sim">
Sim



</doc>
<doc id="404811" url="https://pl.wikipedia.org/wiki?curid=404811" title="Rezerwat przyrody Stawy Broszkowskie">
Rezerwat przyrody Stawy Broszkowskie

Rezerwat przyrody Stawy Broszkowskie – faunistyczny rezerwat przyrody położony w gminie Kotuń, na terenie wsi Broszków w leśnictwie Kotuń, w Siedlecko-Węgrowskim Obszarze Chronionego Krajobrazu (województwo mazowieckie).
Został powołany Zarządzeniem Ministra Leśnictwa i Przemysłu Drzewnego z dnia 4 lipca 1984 r. (). Zajmuje powierzchnię 268,1293 ha (akt powołujący podawał 266,03 ha). Wokół rezerwatu utworzono otulinę o powierzchni 483,05 ha.
Według aktu powołującego celem ochrony jest zachowanie miejsc lęgowych wielu gatunków ptaków oraz ostoi ptaków przelotnych.
Klasyfikacja rezerwatu.
Jest to rezerwat faunistyczny (Fn) objęty ochroną czynną. Według głównego przedmiotu ochrony jest to rezerwat faunistyczny (PFn), podtypu ptaków (pt). Według głównego typu ekosystemu należy do typu różnych ekosystemów (EE), podtypu mozaiki różnych ekosystemów (me). Przedmiotem ochrony są biotopy ptaków lęgowych i przelotnych.
Walory przyrodnicze.
Jest to jedno z największych miejsc lęgowych ptaków w środkowo-wschodniej części Polski. Na podstawie pobieżnej penetracji ornitologicznej w latach siedemdziesiątych (Luniak, 1972), charakterystyki awifauny oraz informacji Mazowieckiego Towarzystwa Ochrony Fauny w Siedlcach wiadomo, że na terenie rezerwatu występuje ok. 100 gatunków ptaków lęgowych i przelotnych, w tym wiele chronionych i rzadkich. Są to m.in.: nur czarnoszyi, 5 gatunków perkozów (rzadkie: rdzawoszyi ("Podiceps griseigena") i zausznik ("Podiceps nigricollis")), 12 gatunków kaczek, łabędź niemy ("Cygnus olor"), zielonka ("Porzana parva"), krakwa ("Anas strepera"), podróżniczek ("Luscinia svecica") i inne.
Spotkać tu można również rośliny chronione i rzadkie, takie jak storczyki (25 gatunków chronionych i 5 rzadkich), m.in. listera jajowata ("Listera ovata"), storczyk Fuchsa ("Dactylorhiza fuchsii") i podkolan biały ("Platanthera bifolia").

</doc>
<doc id="404813" url="https://pl.wikipedia.org/wiki?curid=404813" title="Park Zdrojowy w Jastrzębiu-Zdroju">
Park Zdrojowy w Jastrzębiu-Zdroju

Park Zdrojowy w Jastrzębiu-Zdroju im. dra Mikołaja Witczaka – publiczny park miejski w Jastrzębiu-Zdroju, położony w dzielnicy Zdrój, pomiędzy ulicami 1 Maja i Witczaka. Pierwotnie był to centralny punkt jastrzębskiego sanatorium, stworzony w drugiej połowie XIX w. To w nim wybudowano większość obiektów sanatoryjnych, z których wiele pozostało do dzisiaj jako zabytki. Po II wojnie światowej w Parku Zdrojowym miały miejsce prace mające na celu jego odbudowanie i uporządkowanie. Nadzór nad prowadzonymi w czynie społecznym pracami prowadziło Towarzystwo Przyjaźni Polsko-Radzieckiej. 22 lipca 1955 r. odbyła się uroczystość oddania do użytku kuracjuszy odnowionego Parku, któremu nadano imię Przyjaźni Polsko-Radzieckiej. "Wydarzenie" to upamiętnia kamienny obelisk, który do dziś znajduje się w Parku Zdrojowym. Obecnie jest to największy park w mieście, jeden z największych parków w województwie śląskim o powierzchni 18 ha.
Na przestrzeni lat do parku sprowadzono wiele gatunków roślin, m.in.: żywotnika zachodniego (Ameryka Północna), cyprysika groszkowego (Japonia), cyprysika Lawsona (Ameryka Północna), daglezji zielonej (Ameryka Północna), sosny wejmutki (Ameryka Północna), sumaka octowca (Ameryka Północna) czy niezwykle rzadkiego kasztana jadalnego (południe Europy), miłorzębu dwuklapowego (Chiny) i żółtnicy pomarańczowej (Ameryka Północna). Występują tu także gatunki popularne w Europie takie jak: Brzoza brodawkowata czy Grab pospolity.

</doc>
<doc id="404814" url="https://pl.wikipedia.org/wiki?curid=404814" title="MVNO">
MVNO



</doc>
<doc id="404817" url="https://pl.wikipedia.org/wiki?curid=404817" title="Ery japońskie">
Ery japońskie

 – nengō, nazwa ery (okresu) lub numer roku, system zapożyczony z Chin, służący w Japonii do rachuby lat. Przykładowo, rok 2017 był rokiem Heisei 29. Natomiast rok 2019, czyli Heisei 31, jest ostatnim rokiem tej ery w związku z abdykacją cesarza Akihito w dniu 30 kwietnia tegoż roku.
Jak inne podobne systemy w Azji Wschodniej, system nazw er wywodzi się oryginalnie z praktyki cesarstwa chińskiego, chociaż system japoński jest niezależny od kalendarzy chińskiego i koreańskiego. W przeciwieństwie do innych systemów, w Japonii nazwy er są nadal w użyciu. Urzędy państwowe zwykle wymagają na dokumentach nazwy ery i kolejnego jej roku.
Niekiedy nazwa ery jest zapisywana pierwszą literą zromanizowanej wersji nazwy. Przykładowo, S55 oznacza Shōwa 55. Licząca 64 lata era Shōwa była jak dotąd najdłuższą erą w historii.
Omówienie.
Ten sposób liczenia lat, sformalizowany w Chinach w 140 p.n.e. przez cesarza Wu, został przyjęty w Japonii w 645 roku n.e. podczas rządów cesarza Kōtoku. Pierwszej erze nadano nazwę Taika (大化), dla uczczenia rewolucyjnych zmian politycznych będących następstwem wielkiej reformy Taika (大化改新, Taika-no kaishin). Pomimo przerwania praktyki "nengō" w drugiej połowie siódmego wieku, została ona przywrócona w roku 701 i jest stosowana do dnia dzisiejszego.
Historyczne "nengō".
W czasach poprzedzających okres Meiji, nazwy er zależały od decyzji dworskich urzędników i były przedmiotem częstych zmian. Nowe "nengō" było zwykle ogłaszane w ciągu roku lub dwóch od intronizacji nowego cesarza. Poza zmianami rządzących cesarzy, nowe "nengō" było wyznaczone w dwóch punktach każdego sześćdziesięcioletniego cyklu (w pierwszym i w pięćdziesiątym ósmym roku), ponieważ zgodnie z zasadami chińskiej astrologii te lata były uważane za pomyślne. Nazwy er były również odnawiane w wyniku innych doniosłych wydarzeń lub katastrof naturalnych.
Nazwy er wskazują na zróżnicowane przyczyny ich przyjęcia. Przykładowo, "nengō" Wadō (和銅) podczas okresu Nara została ogłoszona w wyniku odkrycia w Japonii złóż miedzi.
Począwszy od okresu Heian, nazwy er zaczęły odzwierciedlać konfucjańskie myśli i idee, na przykład Daidō (大同), Kōnin (弘仁) i Tenchō (天長). "Nengō" są normalnie zapisywane za pomocą dwóch kanji, z wyjątkiem okresu Nara, gdy niekiedy stosowano cztery kanji na wzór zapisu chińskiego, np.: Tenpyō-kanpō (天平感宝), Tenpyō-shohō (天平勝宝), Tenpyō-hōji (天平宝字) i Tenpyō-jingo (天平神護).
Obecnie w Japonii istnieje 248 nazw er, poczynając od Taika i kończąc na obecnie (2019) trwającej erze Reiwa. Mimo tak dużej liczby nazw, do ich zapisu wykorzystano zaledwie 72 kanji. Spośród nich 30 było zastosowanych tylko raz, a pozostałe powtarzały się w różnych kombinacjach tworząc nowe nazwy er.
"Nengō" we współczesnej Japonii.
Od wstąpienia na tron cesarza Meiji (明治天皇, Meiji tennō), przyjęto praktykę zmiany ery wyłącznie w momencie dziedziczenia tronu. Praktyka ta została usankcjonowana prawem w 1979 roku. Wprowadzono też zasadę, według której po śmierci cesarz jest nazywany imieniem ery, która trwała w czasie jego panowania (przykładowo, 124. cesarz, Hirohito (裕仁), jest pośmiertnie znany jako cesarz Shōwa (昭和天皇, Shōwa tennō)).
Zgodnie ze współczesną praktyką, pierwszy rok panowania (元年 "gannen") rozpoczyna się natychmiast po wstąpieniu cesarza na tron, ale kończy się zawsze 31 grudnia. Kolejne lata zmieniają się zgodnie z kalendarzem gregoriańskim. Meiji (明治), "nengō", której początek ogłoszono w 1868 roku, trwała aż do śmierci cesarza Meiji w 1912. Era Taishō trwała do 25 grudnia 1926, gdy ogłoszono początek ery Shōwa (昭和). Tak więc pierwszy rok ery Shōwa trwał tylko kilka ostatnich dni roku 1926. Po śmierci cesarza Shōwa w 1989, rozpoczęło się panowanie kolejnego cesarza – era Heisei (平成). Rok 1989 jest znany zarówno jako "Shōwa 64", jak i "Heisei Gannen (平成元年)", mimo iż technicznie rzecz biorąc, Shōwa 64 skończył się 7 stycznia wraz ze śmiercią Hirohito.
Mówiąc o panującym cesarzu, nie wymawia się jego imienia, ale używa się formy "Tennō-heika" (天皇陛下, "Jego Cesarska Mość"). Nie wolno również nazwać żyjącego cesarza nazwą ery, jak np. obecnie "Reiwa". Będzie to bowiem jego imię pośmiertne.
Tablica przekształceń z "nengō" na lata kalendarza gregoriańskiego.
Japońskie kalendarze sprzed 1873 roku wywodziły się z Chin. Japonia przyjęła kalendarz chiński w 645 roku.
Aby przekształcić rok japoński na system zachodni, należy znaleźć rok rozpoczynający "nengō" (=nazwa ery, lista poniżej). Następnie należy od niego odjąć 1 i dodać liczbę odpowiadającą japońskiemu rokowi. Przykładowo, 23. rok ery Shōwa (Shōwa 23) to rok 1948.
Południowy Dwór
Północny Dwór
Zjednoczenie
Nieoficjalny system "shinengō" (私年号).
Poza oficjalnym systemem "nengō", w opracowaniach z wcześniejszych okresów można spotkać nieoficjalne nazewnictwo używane przez ludność, nazywane "shinengō" (私年号). Niewiele wiadomo na temat pochodzenia "shinengō". Jednakże uczeni zauważyli, że "shinengō" Hakuhō (白鳳) było w użyciu w latach 673–686, gdy nie ogłoszono oficjalnego "nengō". Inne "shinengō" Hōkō (法興) podobno było używane przez księcia Shōtoku (聖徳太子, Shōtoku Taishi) i jego zwolenników w czasie panowania cesarzowej-władczyni Suiko (推古). Podczas gdy "nengō" reprezentowało autorytet cesarza, "shinengō" oferowało alternatywę w erach o podzielonym rządzie (Północny i Południowy Dwór).
Utrzymując charakterystyczny dla systemu "nengō" sposób liczenia lat od początku, którym jest "gannen" ery, zaproponowano wprowadzenie rachubę er "“Jōmon" na potrzeby datowania w archeologii:
Rachuba lat Jōmon nie została dotąd oficjalnie zatwierdzona i pozostaje jedynie w notatkach naukowców. Należy jednak zauważyć, że założenia JE są zgodne z inną proponowaną reformą kalendarza, ery holocenu. W obu systemach dzisiejsze lata są uzyskiwane przez proste dodanie 1 przed rokiem.

</doc>
<doc id="404818" url="https://pl.wikipedia.org/wiki?curid=404818" title="Bagno Pogorzel">
Bagno Pogorzel

Rezerwat przyrody Bagno Pogorzel – torfowiskowy rezerwat przyrody, położony w gminie Mińsk Mazowiecki (powiat miński, woj. mazowieckie) w pobliżu wsi Grabina, w leśnictwie Stankowizna. Lokalna nazwa to „Bagno Pogorzelskie”.
Cel i przedmiot ochrony.
Celem ochrony rezerwatu jest zachowanie ze względów naukowych i dydaktycznych dużego, naturalnego zbiornika retencyjnego oraz występujących w jego zasięgu stanowisk roślin całkowicie lub częściowo chronionych.
Przedmiot ochrony stanowi bagno z otaczającymi go drzewostanami oraz występującymi tam gatunkami roślin i ptaków podlegających ochronie.
Podstawa prawna.
Zarządzenie Ministra Ochrony Środowiska, Zasobów Naturalnych i Leśnictwa z dnia 11 grudnia 1995 r. w sprawie uznania za rezerwaty przyrody.
Klasyfikacja rezerwatu.
Według obowiązujących kryteriów rozporządzenia Ministra Środowiska z 30 marca 2005 r. w sprawie rodzajów, typów i podtypów rezerwatów przyrody, pod względem rodzaju, rezerwat Bagno Pogorzel jest rezerwatem torfowiskowym (T). Dalej, ze względu na dominujący przedmiot ochrony rezerwat można zaklasyfikować jako: typ – biocenotyczny i fizjocenotyczny (PBf), podtyp – biocenoz naturalnych i półnaturalnych (bp). Natomiast ze względu na główny typ ekosystemu, jako rezerwat torfowiskowy (ET), podtyp torfowisk wysokich (tw).
Walory przyrodnicze.
O charakterze rezerwatu Bagno Pogorzel decyduje bagno w bezodpływowym obniżeniu terenu z licznymi oczkami wodnymi, otoczone drzewostanami na siedliskach o różnej wilgotności. Występują tu takie zbiorowiska roślinne jak: mszar środkowoeuropejski "(Sphagnetum magellanici)", kontynentalny bór bagienny "(Vaccinio uliginosi-Pinetum)", ols torfowcowy "(Sphagno squarrosi-Alnetum)", grąd subkontynentalny "(Tilio-Carpinetum)", bór mieszany "(Querco-Pinetum)", torfowisko przejściowe "Eriophorum angustifolium-Sphagnum recurvum", zerpół turzycy nitkowej "(Caricetum lasciocarpe)". W rezerwacie stwierdzono wiele ciekawych gatunków roślin, w tym chronionych i rzadkich; występują m.in. rosiczka okrągłolistna "(Drosera rotundifolia)", grzybienie północne "(Nymphea candida)", modrzewnica zwyczajna "(Arctostaphylos uva-ursi)", sit drobny "(Juncus bulbosus)", żurawina błotna "(Oxycoccus quadripetalis)". Obiekt jest również bardzo interesujący pod względem ornitologicznym. Łącznie na terenie rezerwatu stwierdzono dotychczas co najmniej 53 gatunki ptaków lęgowych i prawdopodobnie lęgowych, spośród których 18 to gatunki wodno-błotne. Na uwagę zasługują m.in. żuraw "(Grus grus)", błotniak stawowy "(Circus pygeagus)", wodnik "(Rallus aquaticus)", perkozek "(Tachybaptus ruficollis)", rybitwa czarna "(Chlidonias niger)", remiz "(Remiz pendulinus)", kszyk "(Gallinago gallinago)" czy kobuz "(Falco subbuteo)".

</doc>
<doc id="404820" url="https://pl.wikipedia.org/wiki?curid=404820" title="Rezerwat przyrody Florianów">
Rezerwat przyrody Florianów

Rezerwat przyrody Florianów – rezerwat przyrody nieożywionej położony w gminie Mrozy (powiat miński, województwo mazowieckie), w leśnictwie Jeziorek (Nadleśnictwo Mińsk). Jest największym rezerwatem powiatu mińskiego i jednym z największych rezerwatów przyrody województwa mazowieckiego.
Zajmuje powierzchnię 406,63 ha (akt powołujący podawał 406,04 ha). Wokół rezerwatu utworzono otulinę o powierzchni 588,5583 ha. Na mocy planu ochrony ustanowionego w 2017 roku, rezerwat jest objęty ochroną czynną.
Podstawa prawna.
Rezerwat powołany został Zarządzeniem Ministra Ochrony Środowiska, Zasobów Naturalnych i Leśnictwa z dnia 8 lipca 1991 r. ().
Celem ochrony jest zachowanie, ze względów naukowych, dydaktycznych i krajobrazowych, interesujących i dobrze zachowanych form geomorfologicznych pochodzenia lodowcowego i wodnolodowcowego, głównie: ozu, moreny czołowej oraz wydmy parabolicznej. Przedmiotem ochrony jest las porastający te formy.
Klasyfikacja rezerwatu.
Według obowiązujących kryteriów rozporządzenia Ministra Środowiska z 30 marca 2005 r. w sprawie rodzajów, typów i podtypów rezerwatów przyrody, pod względem rodzaju, rezerwat „Florianów” jest rezerwatem przyrody nieożywionej (N). Dalej, ze względu na dominujący przedmiot ochrony rezerwat można zaklasyfikować jako: typ – geologiczny i glebowy (PGg), podtyp – skał, minerałów, osadów, gleb i wydm (smg). Natomiast ze względu na główny typ ekosystemu, jako rezerwat leśny i borowy (EL), podtyp lasów mieszanych nizinnych (lmn).
Budowa geologiczna.
Rezerwat obejmuje największy sfalowany oz i wydmę paraboliczną na Nizinie Południowopodlaskiej oraz dobrze zachowaną morenę czołową. Są one budowane przez czwartorzędowe osady o miąższości 60–100 m, będące pozostałością procesów akumulacji lodowcowej. Cały obszar rezerwatu wznosi się na piaszczystym sandrze położonym w północno-zachodniej części pradoliny Kostrzynia, której dno znajduje na wysokości ok. 140 m n.p.m.
Wydma paraboliczna.
Północną część rezerwatu zajmuje eoliczna wydma paraboliczna osiągająca wysokość 147 m n.p.m., zbudowana z drobnego materiału skalnego, nawiewanego z sąsiedniego ozu oraz moreny czołowej.
Oz.
Środkowa część rezerwatu ukształtowana jest w formie ozu, którego oś długa przebiega w kierunku północ-południe. Na kulminacjach wał osiąga wysokość 155 m n.p.m. w części północnej oraz 168 m n.p.m. w części południowej. Oz na obszarze rezerwatu zbudowany jest z przemytego, warstwowanego materiału wodnolodowcowego. Na wschód i zachód od ozu, w miejscach mis wytopiskowych po martwym lodzie, znajdują się podmokłe obniżenia wypełnione płytkimi torfami i namułami torfiastymi. Odwadniają je dwa lokalne cieki wpływające do rzeki Witówki, lewobrzeżnego dopływu Kostrzynia.
Morena czołowa.
Południową część rezerwatu zajmuje morena czołowa, osiągająca w południowej części 172,7 m n.p.m.
Flora i fauna.
Większa część rezerwatu porośnięta jest lasem z panującymi gatunkami: olszą, sosną, brzozą i dębem, na różnych siedliskach: bór świeży, kwaśna dąbrowa, grąd, ols, łęg olszowo-jesionowy. Na ozie dominują drzewostany sosnowe, na wydmie sosnowo-brzozowe, natomiast na obszarach podmokłych obniżeń – olszowe. Przyczynia się to do znacznego różnicowania fitosocjologicznego – występują tu obok siebie bory świeże "(Leucobryo-Pinetum)", bory wilgotne "(Molinio-Pinetum)", bory bagienne "(Vaccinio uliginosi-Pinetum)", bory mieszane świeże "(Querco roboris-Pinetum)", grądy subkontynentalne "(Tilio-Carpinetum)", łęgi jesionowo-olszowe "(Fraxino-Alnetum)", olsy porzeczkowe "(Ribeso nigri-Alnetum)", a spośród zbiorowisk nieleśnych m.in. zespół turzycy błotnej "(Caricetum acutiformis)" oraz kwaśne młaki niskoturzycowe "(Caricion nigrae)".
Na terenie rezerwatu stwierdzono 271 gatunków roślin naczyniowych oraz 12 gatunków mszaków, w tym następujące gatunki chronione: kukułka szerokolistna "(Dactylorhiza majalis)", mącznica lekarska "(Arctostaphylos uva-ursi)", nasięźrzał pospolity "(Ophioglossum vulgatum)", widłak jałowcowaty "(Lycopodium annotinum)", torfowiec błotny "(Sphagnum palustre)", gruszyczka mniejsza "(Pyrola minor)", gruszyczka okrągłolistna "(Pyrola rotundifolia)". Z obszaru rezerwatu podawano co najmniej 85 gatunków kręgowców, w tym 57 gatunków ptaków, m.in. bociana czarnego "(Ciconia nigra)", żurawia "(Grus grus)", dzięcioła białogrzbietego "(Dendrocopos leucotos)", dzięcioła czarnego "(Dryocopus martius)" czy lerkę "(Lullula arborea)".
Zabytki kultury i historii.
Na terenie rezerwatu znajdują się dwa obiekty zabytkowe: leśniczówka – murowany dworek z przełomu XIX/XX w. oraz ceglana kolumna, nazywana przez okolicznych mieszkańców „Białym słupem”, wybudowana po mającej tu miejsce w 1798 r. nagłej śmierci Floriana Cieszkowskiego, starosty kleszczelowskiego i kawalera Orderu św. Stanisława przez jego syna.
Powiązanie z innymi obszarami chronionymi.
Rezerwat „Florianów” położony jest w południowo-wschodniej części Mińskiego Obszaru Chronionego Krajobrazu oraz w części południowej obszaru specjalnej ochrony ptaków sieci Natura 2000 „Dolina Kostrzynia” PLB140009. W pobliżu rezerwatu znajdują się: specjalny obszar ochrony siedlisk „Rogoźnica” PLH140036 oraz rezerwaty przyrody „Torfowisko Jeziorek”, „Barania Ruda”, „Przełom Witówki”, „Rogoźnica” i „Rudka Sanatoryjna”.

</doc>
<doc id="404823" url="https://pl.wikipedia.org/wiki?curid=404823" title="Prawo finansowe">
Prawo finansowe

Prawo finansowe normuje gospodarkę finansową państwa i reguluje następujące kwestie:
Działy prawa finansowego.
Zarówno prawo podatkowe, jak i prawo celne zaliczane są do kategorii prawa daninowego.
Dawniej prawo finansowe było częścią prawa administracyjnego, obecnie uważane jest za samodzielną gałąź prawa. Określane jest także jako „dyscyplina pogranicza”. Nie jest skodyfikowana w kompleksowej regulacji normatywnej. Regulacje znajdują się w licznych ustawach związanych z poszczególnymi działami prawa finansowego. Ponadto niektóre przepisy umieszczone są w źródłach prawa dotyczących innych gałęzi (np. Konstytucja RP – art. 216–227).
Prawo finansowe a prawo prywatne.
Istnieją trzy podstawowe różnice między prawem finansowym a prawem prywatnym:

</doc>
<doc id="404827" url="https://pl.wikipedia.org/wiki?curid=404827" title="Rezerwat przyrody Rudka Sanatoryjna">
Rezerwat przyrody Rudka Sanatoryjna

Rezerwat przyrody „Rudka Sanatoryjna” o lokalnej nazwie „Rudka” – rezerwat przyrody powołany Zarządzeniem Ministra LiPD z dnia 25 sierpnia 1964 r. (MP nr 62, poz. 288) na powierzchni 125,64 ha (obecnie podawana wielkość to 125,72 ha). Położony jest w gminie Mrozy (powiat miński, woj. mazowieckie), w leśnictwie Pełczanka (Nadleśnictwo Mińsk).
Cel ochrony.
Celem ochrony rezerwatu jest zachowanie ze względów naukowych i dydaktycznych fragmentu lasu mieszanego z udziałem jodły na północno-wschodniej granicy naturalnego jej zasięgu.
Klasyfikacja rezerwatu.
Według obowiązujących kryteriów rozporządzenia Ministra Środowiska z 30 marca 2005 r. w sprawie rodzajów, typów i podtypów rezerwatów przyrody (Dz. U. z 2005 r. Nr 60, poz. 533), pod względem rodzaju, rezerwat Rudka Sanatoryjna jest rezerwatem leśnym (L). Dalej, ze względu na dominujący przedmiot ochrony rezerwat można zaklasyfikować jako: typ – fitocenotyczny (PFi), podtyp – zbiorowisk leśnych (zl). Natomiast ze względu na główny typ ekosystemu, jako rezerwat leśny i borowy (EL), podtyp – lasów nizinnych (lni).
Walory przyrodnicze.
Podstawowym walorem rezerwatu jest fragment lasu z udziałem jodły pospolitej w składzie drzewostanu na siedliskach grądu subkontynentalnego ("Tilio-Carpinetum") i kontynentalnego boru mieszanego ("Querco-Pinetum"). Na uwagę zasługują też wartościowe drzewostany z udziałem wiekowej sosny zwyczajnej i dębu szypułkowego. Aktualnie udział jodły w drzewostanach rezerwatu jest znikomy – rzadko wchodzi w skład drzewostanów, występując najczęściej pojedynczo lub miejscami osiągając maksymalnie 40%-owy udział w składzie drzewostanów. Rzadko spotykana jest także w niższych warstwach. Na terenie rezerwatu gatunek ten odnawia się stosunkowo słabo, jedynie w niektórych oddziałach leśnych. Brak jest ciągłości pokoleniowej gatunku poprzez brak drugiego piętra i podrostu z udziałem jodły, co może wskazywać, iż siewki jodły przegrywają konkurencję z typowymi gatunkami grądowymi, zwłaszcza z grabem.
Z grupy gatunków chronionych na terenie rezerwatu wymienić występuje lilia złotogłów ("Lilium martagon"), liczniej natomiast reprezentowana jest grupa gatunków częściowo chronionych, spośród których na terenie rezerwatu występują: gnieźnik leśny ("Neottia nidus-avis"), miodownik melisowaty ("Melittis melissophyllum"), orlik pospolity ("Aquilegia vulgaris"), pomocnik baldaszkowaty ("Chimaphila umbellata"), wawrzynek wilczełyko ("Daphne mezereum"), widlak goździsty ("Lycopodium clavatum"), turówka leśna ("Hierochloë australis") oraz grupa gatunków rzadkich, do których należą: barwinek pospolity ("Vinca minor"), przylaszczka pospolita ("Hepatica nobilis"), bluszcz pospolity ("Hedera helix"), łuskiewnik różowy ("Lathraea squamaria"), rutewka orlikolistna ("Thlictrum aquilegifolium"), turzyca orzęsiona ("Carex pilosa") i wyka kaszubska ("Vicia cassubica")"."
Sanatorium przeciwgruźlicze.
W 1899 r. inicjatywa budowy sanatorium w Rudce postawiona przez dr. Teodora Dunina uzyskała pełne poparcie i w 1902 r. na gruntach ofiarowanych przez księcia Stanisława Lubomirskiego przystąpiono do budowy. Uroczyste otwarcie pierwszego skrzydła sanatorium odbyło się 29.11.1908 r. Przez dzisiejsze oddz. 80, 82, 84, 86 przebiegał tramwaj konny dowożący chorych. Torowisko zlikwidowano, a ścieżka z Mrozów do szpitala pozostała. Korzystanie przez ludność z tej ścieżki nie ma wpływu na drzewostany.
W 2011 wznowiono kursowanie tramwaju konnego pomiędzy stacją PKP a dawnym Sanatorium (obecnie Samodzielny Specjalistyczny Zespół Zakładów Opieki Zdrowotnej im. dr. Teodora Dunina z siedzibą w Rudce).

</doc>
<doc id="404830" url="https://pl.wikipedia.org/wiki?curid=404830" title="Rezerwat przyrody Przełom Witówki">
Rezerwat przyrody Przełom Witówki

Rezerwat przyrody Przełom Witówki o lokalnej nazwie Zdroje – leśny rezerwat przyrody powołany Zarządzeniem Ministra OŚZNiL z dnia 11 grudnia 1995 r. (MP nr 5, poz. 54 z 1996 r.) na powierzchni 92,30 ha (obecnie 92,82 ha, z tego 92,55 ha w Zarządzie Nadleśnictwa Mińsk). Położony jest w gminach Mrozy i Kałuszyn (powiat miński, województwo mazowieckie), w leśnictwie Pełczanka. Leży w granicach Mińskiego Obszaru Chronionego Krajobrazu.
Cel ochrony.
Według aktu powołującego, celem ochrony rezerwatu jest zachowanie ze względów naukowych, dydaktycznych i krajobrazowych dobrze wykształconych zespołów roślinnych, zarówno leśnych jak i nieleśnych, z występującymi tu gatunkami chronionymi.
Klasyfikacja rezerwatu.
Według obowiązujących kryteriów rozporządzenia Ministra Środowiska z 30 marca 2005 r. w sprawie rodzajów, typów i podtypów rezerwatów przyrody (Dz. U. z 2005 r. Nr 60, poz. 533), pod względem rodzaju, rezerwat „Przełom Witówki” jest rezerwatem leśnym (L). Dalej, ze względu na dominujący przedmiot ochrony rezerwat można zaklasyfikować jako: typ – biocenotyczny i fizjocenotyczny (PBi), podtyp – biocenoz naturalnych i półnaturalnych (bp). Natomiast ze względu na główny typ ekosystemu, jako rezerwat różnych ekosystemów (EE), podtyp mozaiki różnych ekosystemów (me).
Flora i fauna.
Jest to odznaczający się pięknem fragment przełomu rzeki Witówki z urozmaiconymi zbiorowiskami leśnymi i bagiennymi, do których należą: ols porzeczkowy ("Ribo nigri-Alnetum"), łęg wiązowo-jesionowy ("Ficario-Ulmetum"), łęg jesionowo-olszowy "(Fraxino-Alnetum)" grąd subkontynentalny "(Tillio-Carpinetum)" oraz zbiorowiska nieleśne przy cieku wodnym: zespół sitowia leśnego "(Scirpetum silvatici)" i zespół turzycy błotnej "(Caricetum acutiformis)".
Na terenie rezerwatu stwierdzono występowanie 196 gatunków roślin naczyniowych, w tym szeregu gatunków ściśle i częściowo chronionych jak: wawrzynek wilczełyko "(Daphne mezereum)", widłak goździsty "(Lycopodium clavatum)", widłak jałowcowaty "(Lycopodium annotinum)", kruszczyk szerokolistny "(Epipactis helloborine)," storczyk szerokolistny "(Dactylorhiza majalis)", storczyk Fuchsa "(Dactylorhiza fuchsii)", listera jajowata "(Listera ovata)", grążel żółty "(Nuphar luteum)", grzybienie białe "(Nymphaea alba)", lilia złotogłów "(Lilium martagon)", turówka leśna "(Hierochloë australis)" i bagno zwyczajne "(Ledum palustre)". Grupa gatunków rzadkich oraz rzadkich regionalnie reprezentowana jest m.in. przez narecznicę szerokolistną "(Dryopteris dilatata)", czartawę drobną "(Circaea alpina)", porzeczkę alpejską "(Ribes alpinum)", kokorycz pełną "(Corydalis solida)", ligustr pospolity "(Ligustrum vulgare)", brodobrzankę wodną "(Catabrosa aquatica)" i wiechlinę odległokłosą "(Poa remota)".
Bogata i zróżnicowana jest także awifauna rezerwatu, o czym decyduje duża różnorodność biotopów. Ogółem na terenie rezerwatu i w jego bezpośrednim sąsiedztwie stwierdzono co najmniej 69 gatunków ptaków lęgowych i prawdopodobnie lęgowych. Na uwagę zasługują takie gatunki jak: kobuz "(Falco subbuteo)", dzięcioł czarny "(Dryocopus martius)", dzięcioł średni "(Dendrocoptes medius)", samotnik "(Tringa ochropus)", siniak "(Columba oenas)", dziwonia "(Erythrina erythrinus)", strumieniówka "(Locustella fluviatilis)" czy muchołówka mała ("Ficedula parva)".

</doc>
<doc id="404833" url="https://pl.wikipedia.org/wiki?curid=404833" title="Rezerwat przyrody Wólczańska Góra">
Rezerwat przyrody Wólczańska Góra

Rezerwat przyrody Wólczańska Góra – rezerwat przyrody nieożywionej położony w gminie Siennica, w leśnictwie Siennica, w uroczysku Wólka Dłużewska II (województwo mazowieckie). Lokalna nazwa rezerwatu to „Górka”.
Został powołany Zarządzeniem Ministra Leśnictwa i Przemysłu Drzewnego z dnia 16 stycznia 1978 roku () na powierzchni 4,72 ha. Obecnie zajmuje powierzchnię 5,01 ha.
Celem ochrony, według aktu powołującego, jest zachowanie ze względów naukowych, dydaktycznych i krajobrazowych ozu – rzadko spotykanej formy morfologicznej.
Na szczycie znajduje się pamiątka z II wojny światowej – samotna mogiła kresowiaka, kaprala Piotra Szczuckiego z Krzemieńca, który 14 września 1939 r. zginął w bitwie pod Wólką Dłużewską.
Klasyfikacja rezerwatu.
Jest to rezerwat przyrody nieożywionej (N), częściowy, na gruntach leśnych; 
Walory przyrodnicze.
Jest to jedna z najlepiej zachowanych i największych form ozowych w Polsce Środkowej. Zbocza ozu dość stromo opadają ku dolinie rzeki Świder.
Występują tu dwa zbiorowiska leśne: dąbrowa świetlista i bór świeży.

</doc>
<doc id="404834" url="https://pl.wikipedia.org/wiki?curid=404834" title="33 Dywizja Piechoty (II RP)">
33 Dywizja Piechoty (II RP)

33 Dywizja Piechoty (33 DP) – rezerwowa wielka jednostka piechoty Wojska Polskiego II RP.
Formowanie dywizji.
33 Dywizja Piechoty nie występowała w pokojowej organizacji wojska. Została sformowana w dniach 24-27 sierpnia 1939 roku na terenie Okręgu Korpusu Nr III i OK Nr I, w mobilizacji alarmowej (w grupie żółtej i niebieskiej), na bazie Brygady KOP „Grodno” w Grodnie, pułku KOP „Wilno” w Wilnie, Centralnej Szkoły Podoficerów KOP w Osowcu i 32 dywizjonu artylerii lekkiej w Rembertowie, a w Osowcu ("II dywizjon").
133 pułk piechoty został zmobilizowany w całości przez pułk KOP „Wilno”. Jego I batalion mobilizował batalion KOP „Nowe Święciany”, II batalion – batalion KOP „Niemenczyn”, a III batalion – batalion KOP „Troki”. Dowództwo oraz niektóre pododdziały 134 pułku piechoty mobilizowało dowództwo brygady KOP „Grodno”. I batalion mobilizował batalion KOP „Orany”, II batalion – batalion KOP „Sejny”, a III batalion mobilizował 41 pułk piechoty, wykorzystując do tego celu zmagazynowane wyposażenie zlikwidowanego batalionu KOP „Suwałki”.
Centralna Szkoła Podoficerska KOP i dywizjon artylerii lekkiej KOP Osowiec mobilizowały 135 pułk piechoty i II dywizjon 32 pal. 135 pp, jak i inne jednostki formowane przez CSP KOP, stanowiły samodzielne zgrupowanie i do 33 DP nie dołączyły.
Artyleria 33 DP została zmobilizowana w Rembertowie, gdzie stacjonował 32 dal. Zostały tam sformowane I i III dywizjony 32 pal.
Kompania saperów KOP „Grodno” zmobilizowała batalion saperów typ IIb nr 43.
Kawalerię dywizyjną wystawił szwadron kawalerii KOP „Olkienniki”.
Tak zorganizowana 33 Dywizja Piechoty skoncentrowała się w dniach 28–31 sierpnia 1939 roku w rejonie na południe od Nowogrodu i na zachód od Ostrołęki.
Walki w kampanii wrześniowej.
Zgodnie z planem operacyjnym 33 DP (rez.) pod dowództwem płk. dypl. Tadeusza Zieleniewskiego weszła w skład Samodzielnej Grupy Operacyjnej „Narew”, jako jej odwód (bez 135 pp i II/32 pal - stacjonowały w Osowcu). Zgrupowana była w rejonie Czerwonego Boru z zadaniem działań głównie na kierunku Ostrołęka, a następnie Łomża i Nowogród.
Do 3 września dywizja miała tylko ograniczony kontakt z wrogiem. 
5 września przebywała przez cały dzień na postoju w rejonie Borowe. Następnie w ciągu nocy dywizja obsadziła linię Narwi na zachód od Lipianki i Kamionki wypełniając w ten sposób lukę między 18 Dywizją Piechoty. Dowództwo stacjonowało w Jarnutach. Wieczorem otrzymała rozkaz do uderzenia wraz z GO „Wyszków” na zgrupowanie niemieckiej 3 Armii. 
6 września dywizja rozpoczęła przemarsz do miejsca koncentracji na północ od Wyszkowa. Tego samego dnia została przydzielona do SGO „Narew” i miała cofnąć się na Janki Stare. 6 września na skutek intensywnego ostrzału i bombardowania rozbity został III/135 pp (rez.) W nocy dywizja uderzyła na Różan, aby utrzymać linię polskiej obrony na Narwi. 33 DP (rez.) zmieniła jednak kierunek ataku z wschodniego na południowy. Wojska i tabory przemieszały się ze sobą, a kolumny marszowe rozciągnęły się na dużej przestrzeni. W dodatku jej oddziały stłoczyły się i skrzyżowały w rejonie Goworowo-Ponikiew Mała z oddziałami 41 DP (rez.). Jej los został przesądzony przed wprowadzeniem do walki. Niemcy zaatakowali bronią pancerną obie dywizje na szerokim froncie. Bitwa od razu rozpadła się na szereg poszczególnych starć. Okrążone bataliony i dywizjony 33 DP (rez.) nie mogły się w nocy nawet rozwinąć do natarcia i po krótkiej walce z czołgami uległy panice. W efekcie oddziały obu dywizji rozpierzchły się, ponosząc duże straty w sprzęcie bojowym.
Oderwanie się 41 DP (rez.) od nieprzyjaciela i przesuwanie 33 DP (rez.) na południe odbywało się bez żadnego współdziałania gdyż w nocy z 6 na 7 września, mimo poszukiwań, płk Zieleniewski nie odnalazł gen. bryg. Wacława Piekarskiego, dowódcy 41 DP (rez.). 7 września dywizja cofała się w wielkim nieładzie na Wyszków i ostatecznie ześrodkowała się w sile 5 batalionów prawie bez artylerii w pobliżu Trzcianki. 8 września dywizję przydzielono do Grupy Operacyjnej „Wyszków”. 9 września kontratak jej oddziałów wyrzucił Niemców z przyczółka nad Bugiem pod Brańszczykiem. 133 pp (rez.) kontratakował pod Brokiem, lecz na skutek przewagi wroga musiał się wycofać. 10 września, gdy dywizja była w marszu, pod Stoczkiem rozbił ją atak niemieckiej Dywizji Pancernej „Kempf”. Niezdolne do dalszej walki resztki dywizji zostały skierowane w rejon Włodawy. Dywizja zdołała jednak zebrać ocalałe oddziały i 13 września stanęła w miejscowości Piszczac, gdzie wypoczęła i uzupełniła wszystkie braki z pełnych magazynów w Białej Podlaskiej.
W nocy z 14 na 15 września otrzymała nagły rozkaz z Kowla od gen. bryg. Mieczysława Ryś-Trojanowskiego przesunięcia się do rejonu Brześcia w celu wzmocnienia załogi tej twierdzy. Pułkownik Zieleniewski miał obiekcje, czy gen. Trojanowski, jako dowódca terytorialny, miał prawo dysponować jednostkami Armii „Modlin”. Nie chcąc jednak być bezczynnym i nie mając żadnej łączności z dowódcą armii, wydał rozkazy do wymarszu na Brześć o świcie 15 września. Artyleria, która otrzymała rozkaz już 14 września wieczorem, podjęła natychmiast marsz nocny. Ale zanim przygotowano dalsze rozkazy, przybył do Piszczaca dowódca armii gen. bryg. Emil Krukowicz-Przedrzymirski i sytuacja uległa radykalnej zmianie. Dywizja otrzymała rozkaz wymarszu na Włodawę. 17 września dywizja bezskutecznie atakowała oddziały niemieckie we Włodawie. Następnie ruszyła wraz z całym Frontem Północnym na południe.
19 września w Majdanie Ostrowskim generał Przedrzymirski przeprowadził reorganizację grupy generała Piekarskiego. Reorganizacja polegała na połączeniu 33 z 41 DP w jedną 41 Dywizję Piechoty pod dowództwem generała Piekarskiego. Dowódca piechoty dywizyjnej 33 DP, pułkownik Stefan Biestek został II dowódcą piechoty dywizyjnej 41 DP, dowódca artylerii dywizyjnej 33 DP, pułkownik Bolesław Dziubiński został II dowódcą artylerii dywizyjnej 41 DP, natomiast szef sztabu 33 DP, podpułkownik dyplomowany Władysław Niewiarowski został pierwszym szefem sztabu 41 DP. Nowa dywizja liczyła ponad 6000 żołnierzy i 35 dział.
Obsada personalna dowództwa dywizji.
Obsada personalna Dowództwa 33 DP. W nawiasach podano stanowiska służbowe oficerów dywizji zajmowane przed mobilizacją:
Organizacja wojenna.
W nawiasach podano nazwy jednostek mobilizujących oddziały i pododdziały rezerwowej 33 DP.
Dowództwo 33 Dywizji Piechoty
Kwatera Główna 33 Dywizji Piechoty (Dowództwo Brygady KOP „Grodno”)
Piechota dywizyjna:
Artyleria dywizyjna
Jednostki broni
Jednostki i zakłady służb

</doc>
<doc id="404835" url="https://pl.wikipedia.org/wiki?curid=404835" title="Chiang Mai">
Chiang Mai

Chiang Mai (, pol. dosł. „nowe miasto”) – miasto w północnej Tajlandii, nad rzeką Ping (dopływ Menamu), ośrodek administracyjny prowincji Chiang Mai i drugie co do wielkości miasto w Tajlandii. W 2022 roku liczyło ok. 1.2 miliona mieszkańców.
Geografia.
Największe miasto w północnej Tajlandii – położone nad rzeką Ping 335 m n.p.m., ośrodek administracyjny prowincji Chiang Mai. Stare miasto z ruinami wielu XIII–XIV-wiecznych watów znajduje się na zachodnim brzegu rzeki – na wschodnim rozrosło się miasto współczesne. 
Historia.
W XIII w. w konsekwencji najazdu chana mongolskiego Kubilaja plemiona tajskie przeniosły się na te tereny z południowych Chin. Ich władca – Mangrai (1239–1311) – założył w roku 1296 miasto Chiang Mai (pol. dosł. „nowe miasto”) jako nową stolicę królestwa Lanna (pol. dosł. „królestwo miliona pól ryżowych”). Umocnione miasto wzniesiono na planie czworoboku, prawie kwadratu, z symbolicznym odzwierciedleniem postaci człowieka (z głową, plecami, brzuchem, rękami i nogami), oddając symboliczne połączenie człowieka z naturą. Według legendy, miasto zbudowało prawie 100 tys. robotników w 4 miesiące. Mangrai rządził królestwem rezydując w Chiang Mai przez kolejne 20 lat, aż do swojej śmierci przez uderzenie pioruna, do której doszło w samym centrum miasta. Od tego czasu mieszkańcy wierzyli, że Mangrai stał się „aniołem stróżem” miasta mieszkającym w miejscu, gdzie uderzył piorun i gdzie stoi świątynia Wat Sadue Muang (pol. dosł. „świątynia pępka miasta”. Według innej wersji Mangrai zachorował i przeniósł się do Wiang Kum Kam, gdzie zmarł. Królestwo Lanna przeżywało swój rozkwit za panowania szóstego króla Kueny (1355–1385) i dziewiątego – Tilokraja (1441–1487). 
W 1558 roku Chiang Mai zostało zdobyte przez Birmańczyków pod przywództwem króla Bayinnaunga (1516–1581) i pozostawało pod ich kontrolą przez 200 lat. W tym okresie miasto podupadło. 
W 1775 roku grupa książąt z Lanny zbuntowała się przeciwko Birmańczykom i wsparła militarną kampanię Syjamu, by wyprzeć Birmańczyków. Walki trwały przez prawie 20 lat a Chiang Mai – pomiędzy Syjamem a Birmą – przez większość czasu znajdowało się na linii frontu. Jego mieszkańcy ewakuowali się w bezpieczniejsze okolice a opuszczone miasto uległo zniszczeniu. Po wygranej Syjamu, w 1796 roku książę Kawila przy wsparciu z Bangkoku odbudował Chiang Mai, które stało się głównym ośrodkiem Lanny. 
W 1824 roku Birmą zaczęli rządzić Brytyjczycy, którzy po wygranej II wojnie brytyjsko-birmańskiej zajęli Dolną Birmę w 1852 roku. W 1855 roku, Syjam pod presją brytyjską podpisał Traktat Bowringa; następne umowy dotyczące północnych miast Syjamu podpisano w 1874 i 1883 roku. Wielka Brytania nominowała swojego pierwszego konsula na północy – konsula w Chiang Mai. Chiang Mai przyłączyło się do polityki otwartych drzwi Bangkoku, otwierając się na kontakty handlowe i kulturowe z zagranicą. Po reformie administracyjnej w 1884 roku, Chiang Mai stało się siedzibą specjalnego komisarza Północy, którym został brat króla Chulalongkorna (1853–1910). W okresie tym usprawniono komunikację z Syjamem – w 1888 roku Chiang Mai i Bangkok połączyła pierwsza linia telegraficzna a w 1919 roku linia kolejowa. Po reformie administracyjnej i wprowadzeniu demokracji w 1932 roku, monarcha Chiang Mai został zastąpiony przez rząd nominowany przez rząd centralny.
Architektura.
W obrębie murów miejskich Chiang Mai znajduje się 40 watów (świątyń buddyjskich), a w okolicy setki, m.in.:
W 2015 roku pomniki i krajobraz kulturowy Chiang Mai zostały wpisane na tajlandzką listę informacyjną UNESCO – listę obiektów, które Tajlandia zamierza rozpatrzyć do zgłoszenia do wpisu na listę światowego dziedzictwa UNESCO.
Turystyka.
Miasto stanowi bazę wypadową do trekkingu w pobliskie góry, w których można zwiedzić wioski górskich plemion Akha, Lahu, Hmong, Mien, Karen i Lisu. Inną atrakcją przyciągającą turystów jest malowniczy nocny bazar oraz hucznie obchodzone festiwale, zwłaszcza Loy Krathong i Songkran.

</doc>
<doc id="404836" url="https://pl.wikipedia.org/wiki?curid=404836" title="Pierzekowate">
Pierzekowate

Lepidostomatidae (pol. "pierzekowate") – rodzina owadów wodnych z rzędu chruścików ("Trichoptera"). W Polsce występują trzy gatunki. "Crunoecia irrorata" to krenobiont zasiedlający źródła. "Lepidostoma hirtum" i "Lasiocephala basalis" to potamobionty żyjące w rzekach nizinnych średniej wielkości. "Lasiocephala basalis" buduje rurkowate domki z piasku, dwa pozostałe gatunki budują czworościenne, przenośne domki z detrytusu i części roślinnych.

</doc>
<doc id="404837" url="https://pl.wikipedia.org/wiki?curid=404837" title="Kent (papierosy)">
Kent (papierosy)

Kent – marka papierosów produkowanych przez British American Tobacco (w skrócie: BAT) powstała w 1952 r. Od 1998 r. firma wyposaża swoje wyroby w aktywny filtr węglowy. Pakowane w charakterystyczne zaokrąglone na brzegach pudełka.
Warianty.
Na polskim rynku papierosy te były dostępne w następujących wariantach:

</doc>
<doc id="404838" url="https://pl.wikipedia.org/wiki?curid=404838" title="Teoria kurhanowa">
Teoria kurhanowa

Teoria kurhanowa – hipoteza zaproponowana w 1956 roku przez amerykańską archeolog litewskiego pochodzenia Mariję Gimbutas w monografii "The Prehistory of Eastern Europe, Part I". Jest to model rozprzestrzeniania się języka praindoeuropejskiego, obejmujący w przybliżeniu lata 4400–2800 p.n.e. Teoria ta była stale modyfikowana przez autorkę, aż do lat 90. XX wieku. Nazwa pochodzi od dawnych zwyczajów pogrzebowych rozpowszechnionych na euroazjatyckim stepie – składania ciała w kurhanie.
Praojczyzna.
Teoria zakłada istnienie jednej konkretnej praojczyzny, zamieszkałej początkowo przez ludność posługującą się językiem praindoeuropejskim. Stosuje się również niemieckie określenie Urheimat. Praojczyzna miałaby być zlokalizowana w przybliżeniu na północ od Morza Kaspijskiego, wokół Jeziora Aralskiego, na terenie obecnego północnego Kazachstanu, rozciągając się aż do górnego biegu rzeki Jenisej. Tak szeroki zasięg praojczyzny tłumaczy się pasterskim i półosiadłym trybem życia jej mieszkańców. Mieliby oni wypasać bydło i owce, jak również udomowić konie, pomocne w późniejszej ekspansji.
Główne założenia.
Zgodnie z teorią kurhanową kolebką kultury indoeuropejskiej byłyby euroazjatyckie stepy. Stamtąd konni wojownicy i pasterze mieliby wyruszyć w trzech falach ekspansji podbijając kolejne lokalne grupy myśliwych-zbieraczy, narzucając im swoją kulturę i język.
Fale ekspansji.
Teoria zakłada trzy następujące po sobie okresy podbojów i ekspansji. Datowanie było wielokrotnie poprawiane przez autorkę, w miarę doskonalenia metody datowania radiowęglowego C14. W 1977 roku opublikowała ona ostateczną wersję:
Krytyka.
Niektóre założenia początkowe teorii Gimbutas były kwestionowane, często ze względu na pomijanie aspektu lingwistycznego, a nadmierne skupienie się na archeologii. Teoria opiera się w dużym stopniu na zapisie kopalnym, w szczególności na rytuałach pogrzebowych i garncarstwie. Teoria bezpośrednio wiąże ślady archeologiczne z konkretnym językiem i nie uwzględnia ewentualnych zapożyczeń.
Teoria anatolijska.
Jedną z najbardziej znanych konkurencyjnych teorii jest teoria anatolijska, autorstwa Colina Renfrew. Jako praojczyznę proponuje się w niej region Anatolii.

</doc>
<doc id="404840" url="https://pl.wikipedia.org/wiki?curid=404840" title="Rezerwat przyrody Rogoźnica">
Rezerwat przyrody Rogoźnica

Rezerwat przyrody „Rogoźnica” (lokalna nazwa „Borki”) – leśny rezerwat przyrody położony w gminie Mrozy, w leśnictwie Jeziorek (Nadleśnictwo Mińsk), na wschód od wsi Borki. Ustanowiony Rozporządzeniem Ministra Ochrony Środowiska, Zasobów Naturalnych i Leśnictwa z dnia 21 grudnia 1998 r. (Dz.U. nr 161, poz. 1099) na powierzchni 77,89 ha.
Leży na wschodnim krańcu Mińskiego Obszaru Chronionego Krajobrazu. Według Zarządzenia celem ochrony w rezerwacie jest zachowanie kompleksu olsów położonych w dolinie rzeki Kostrzyń oraz bagna porośniętego roślinnością torfowiskową, w tym rzadką i chronioną.
Rezerwat nie jest udostępniony dla ruchu turystycznego. 
Klasyfikacja rezerwatu.
Jest to rezerwat leśny (L) częściowy. 
Według głównego przedmiotu ochrony jest to rezerwat fitocenotyczny (PFi), podtypu zbiorowisk leśnych (zl), natomiast według głównego typu ekosystemu należy do rezerwatów różnych ekosystemów (EE), podtypu lasów i torfowisk (lt).
Walory przyrodnicze.
Jest to obszar lasu obejmujący dość skrajne żyznościowo zbiorowiska roślinne od Bśw (bór świeży) do Ol (ols), Lśw (las świeży) i LMśw (las mieszany świeży). Jest to w szczególności kompleks olsów położonych w dolinie rzeki Kostrzyń oraz śródleśnego bagna stanowiącego naturalny rezerwat wodny. Występuje tu rzadkie na Nizinie Południowopodlaskiej kontynentalne torfowisko wysokie "Ledo-Sphagnetum magellanici".
Odnotowano tu co najmniej 71 gatunków ptaków lęgowych i prawdopodobnie lęgowych, m.in. takie gatunki jak: bocian czarny, trzmielojad, żuraw, siniak, puszczyk zwyczajny, dzięcioł czarny, dzięcioł średni, dzięciołek, samotnik, strumieniówka, lerka, muchołówka mała, gil czy dziwonia. Ze ssaków występują ty m.in. bobry.

</doc>
<doc id="404841" url="https://pl.wikipedia.org/wiki?curid=404841" title="Autostrada Słońca">
Autostrada Słońca



</doc>
<doc id="404842" url="https://pl.wikipedia.org/wiki?curid=404842" title="Rezerwat przyrody Ostrowy">
Rezerwat przyrody Ostrowy

Rezerwat przyrody Ostrowy – leśny rezerwat przyrody w gminie Nowe Ostrowy, w powiecie kutnowskim, w województwie łódzkim.
Został powołany zarządzeniem Ministra Leśnictwa i Przemysłu Drzewnego z 20 listopada 1969 r. (MP Nr 50 poz. 338 z 1969 r.) na powierzchni 13,04 ha, w gromadzie Ostrowy. Według zarządzenia celem ochrony rezerwatu jest zachowanie ze względów naukowych, dydaktycznych i krajobrazowych fragmentu wielogatunkowego lasu liściastego o charakterze naturalnym.
Rezerwat zlokalizowany jest w leśnictwie Ostrowy (Nadleśnictwo Kutno, obręb Kutno).
Jest to rezerwat leśny (L):
Według obowiązującego planu ochrony ustanowionego w 2013 roku (zmienionego w 2015), obszar rezerwatu objęty jest ochroną czynną.
W pobliżu, w obrębie tego samego kompleksu leśnego znajduje się rezerwat „Ostrowy-Bażantarnia”.
Walory przyrodnicze.
Obszar rezerwatu jest jednym z niewielu w gminie Nowe Ostrowy naturalnych fragmentów przyrody ojczystej. Posiada dużą wartość fitosocjologiczną, florystyczną i krajobrazową. Pełni jednocześnie istotną funkcję dydaktyczną dla uczniów i studentów okolicznych szkół. Jest atrakcją turystyczną gminy.
Zbiorowisko roślinne w rezerwacie stanowi subkontynentalny grąd niski z udziałem lipy drobnolistnej, jesionu i klonu polnego w drzewostanie.
Na terenie rezerwatu stwierdzono występowanie 180 gatunków roślin naczyniowych i 12 gatunków mchów.
Do chronionych i rzadkich roślin lądowych występujących w rezerwacie należą: 

</doc>
<doc id="404843" url="https://pl.wikipedia.org/wiki?curid=404843" title="Pobudliwość">
Pobudliwość

Pobudliwość – zdolność komórek do reakcji na bodźce.
Komórki pobudliwe czyli wyróżniające się wyjątkową pobudliwością to miocyty i neurony. Komórki mogą reagować na bodźce zmianą struktury lub fizjologii (rozpoczęciem, osłabieniem albo nasileniem czynności).
Warunkiem pobudliwości neuronu jest istnienie potencjału spoczynkowego jego błony komórkowej. W potencjale spoczynkowym podczas odbierania, integrowania i przekazywania informacji następują zmiany w postaci potencjałów stopniowanych (pod wpływem bodźców podprogowych) i czynnościowych (pod wpływem bodźców co najmniej progowych).

</doc>
<doc id="404848" url="https://pl.wikipedia.org/wiki?curid=404848" title="Patriarcha Rumunii">
Patriarcha Rumunii

 
Patriarcha Rumunii – zwierzchnik rumuńskiej cerkwi prawosławnej. Urząd patriarchy został powołany w 1925 r. mocą decyzji Świętego Synodu. Pierwszym patriarchą został 1 listopada 1925 r. Miron Cristea, były arcybiskup Bukaresztu.

</doc>
<doc id="404850" url="https://pl.wikipedia.org/wiki?curid=404850" title="Autostrada Słońca (Francja)">
Autostrada Słońca (Francja)

Autostrada Słońca (fr. "Autoroute du Soleil") – ciąg autostrad we Francji oznakowanych jako:
Stanowi autostradowe połączenie stolicy kraju, Paryża z Lazurowym Wybrzeżem i jest jedną z najbardziej obciążonych ruchem dróg we Francji, zwłaszcza w letnim okresie urlopowym.
Z przebiegiem Autostrady Słońca pokrywają się szlaki tras europejskich:

</doc>
<doc id="404853" url="https://pl.wikipedia.org/wiki?curid=404853" title="Nakhon Sawan (miasto)">
Nakhon Sawan (miasto)

Nakhon Sawan – miasto w środkowej Tajlandii, na Nizinie Menamu, przy ujściu rzeki Ping do Menamu, ośrodek administracyjny prowincji Nakhon Sawan. Około 125 tys. mieszkańców.

</doc>
<doc id="404854" url="https://pl.wikipedia.org/wiki?curid=404854" title="Rezerwat przyrody Ostrowy-Bażantarnia">
Rezerwat przyrody Ostrowy-Bażantarnia

Rezerwat przyrody Ostrowy-Bażantarnia – leśny rezerwat przyrody w gminie Nowe Ostrowy, w powiecie kutnowskim, w województwie łódzkim. Zlokalizowany jest w obrębie Kutno w leśnictwie Ostrowy (Nadleśnictwo Kutno). Zajmuje powierzchnię 27,24 ha.
Powołany Zarządzeniem Ministra Leśnictwa i Przemysłu Drzewnego z dnia 26.03.1975 r. (MP nr 11 poz. 64 z 1975 r.).
Według Zarządzenia celem ochrony rezerwatu jest zachowanie fragmentu lasu liściastego o cechach zespołu naturalnego. Przedmiotem ochrony jest wilgotny las liściasty zaliczony do grądu niskiego.
Jest to rezerwat leśny (L):
Według obowiązującego planu ochrony ustanowionego w 2013 roku (zmienionego w 2015), obszar rezerwatu objęty jest ochroną czynną.
W pobliżu, w obrębie tego samego kompleksu leśnego znajduje się rezerwat „Ostrowy”.
Walory przyrodnicze.
Obszar ten charakteryzuje się dość bogatą różnorodnością struktury drzewostanu i składu gatunkowego oraz dużym stopniem naturalności.
Runo jest kilkuwarstwowe, o naturalnej zmienności fenologicznej. Występują tu rośliny chronione i niektóre osobliwości florystyczne regionu.
Ogółem na terenie rezerwatu wyróżniono 197 gatunków roślin naczyniowych oraz 14 gatunków mchów. Wśród tej ilości roślin, stwierdzono występowanie gatunków chronionych lub rzadkich, takich jak kruszczyk szerokolistny ("Epipactis latifolia"), wawrzynek wilczełyko ("Daphne mezereum"), kopytnik pospolity ("Asarum europaeum"), kruszyna pospolita ("Frangula alnus"), konwalia majowa ("Convallaria majalis"), kalina koralowa ("Viburnum opulus"), klon polny ("Acer campestre"), fiołek przedziwny ("Viola mirabilis"), pszeniec gajowy ("Melampyrum nemorosum") i selernica żyłkowana ("Cnidium dubium").

</doc>
<doc id="404856" url="https://pl.wikipedia.org/wiki?curid=404856" title="Rurki sitowe">
Rurki sitowe

Rurki sitowe – żywe komórki przewodzące, szybko transportujące składniki pokarmowe, stanowiące jeden z elementów łyka okrytonasiennych. Rurka sitowa to pojedynczy ciąg członów - ma postać wydłużonych komórek ułożonych jedna na drugiej, rozdzielonych polami (płytkami) sitowymi znajdującymi się na poprzecznych ścianach. Przechodzą przez nie grube pasma cytoplazmy (grubsze niż plazmodesmy). Pory sit wyścielone są kalozą, której warstwa w rurkach funkcjonujących jest cienka, natomiast w rurkach, które przestają funkcjonować kaloza całkowicie zamyka pory pól sitowych. U okrytonasiennych występują dwa rodzaje pól sitowych - z większymi porami w sitach łączących dwa człony tej samej rurki i z mniejszymi porami w ścianach kontaktujących się z innymi komórkami, np. członami innej rurki sitowej lub z komórkami miękiszowymi.
W dojrzałych komórkach zwykle jądro komórkowe zanika, nie ma też diktiosomów, mikrotubul i tonoplastu, zmniejsza się liczba rybosomów i mitochondriów, retikulum endoplazmatyczne ma postać tubularną (głównie u nagonasiennych i paprotników) lub pęcherzykowatą. Występujące w rurkach sitowych plastydy u roślin jednoliściennych nie gromadzą skrobi tylko białko, u dwuliściennych - skrobię (typ S) lub białko (typ P). 
U nagonasiennych funkcję przewodzenia składników pokarmowych pełnią komórki sitowe.

</doc>
<doc id="404857" url="https://pl.wikipedia.org/wiki?curid=404857" title="Khon Kaen (miasto)">
Khon Kaen (miasto)

Khon Kaen (tajski: ขอนแก่น) – miasto we wschodniej Tajlandii, na równinie Korat, ośrodek administracyjny prowincji Khon Kaen. Liczy około 114 tys. mieszkańców.

</doc>
<doc id="404858" url="https://pl.wikipedia.org/wiki?curid=404858" title="Lampa rentgenowska">
Lampa rentgenowska

Lampa rentgenowska – sztuczne źródło promieniowania rentgenowskiego, bańka próżniowa mająca zatopione elektrody (anodę i katodę) w postaci wolframowej spirali (w jonowej lampie rentgenowskiej bańka wypełniona jest gazem pod ciśnieniem rzędu 10-3 Tr).
Wysokie napięcie przyłożone do elektrod przyspiesza dodatnie jony (jonowa lampa rentgenowska) lub elektrony odrywające się z katody (elektronowa lampa rentgenowska). Cząstki te, bombardując elektrodę (katodę w lampie jonowej lub anodę w lampie elektronowej), emitują promieniowanie hamowania, będące strumieniem kwantów promieniowania X o ciągłym widmie energetycznym. 
Promieniowanie hamowania powstaje w wyniku oddziaływania cząstki z polami elektrostatycznymi jąder i elektronów w materii, z której wykonana jest anoda. Elektrony, zderzając się z anodą, są w niej hamowane, co powoduje powstawanie promieniowania X. 99% energii elektronów jest jednak zamieniane w ciepło, stąd konieczność chłodzenia lampy, które zapewnia ciecz chłodząca lub wirująca anoda.
Anoda stała wykonana jest z płytki wolframowej wtopionej w blok miedziany. Wewnątrz tego bloku przepływa woda chłodząca. Anoda wirująca ma postać wolframowego talerzyka, którego oś obrotu napędza silnik elektryczny. Wirnik silnika znajduje się wewnątrz bańki lampy, uzwojenie stojana na zewnątrz. Dzięki wirowaniu dyskowej anody strumień elektronów pada na coraz to inny jej punkt, co zapobiega nadmiernemu nagrzewaniu się anody. Zdarzają się przypadki awarii silnika napędzającego i wtedy w bardzo krótkim czasie dochodzi do wytopienia się anody i nieodwracalnego uszkodzenia lampy.

</doc>
<doc id="404859" url="https://pl.wikipedia.org/wiki?curid=404859" title="Puchar Polski w piłce nożnej (2002/2003)">
Puchar Polski w piłce nożnej (2002/2003)

Puchar Polski w piłce nożnej mężczyzn 2002/2003 – 49. edycja rozgrywek mających na celu wyłonienie zdobywcy Pucharu Polski, który uzyskał tym samym prawo gry w rundzie kwalifikacyjnej Pucharu UEFA w sezonie 2003/2004. Odbyły się dwa mecze finałowe, na stadionach obu finalistów.
Tytuł zdobyła Wisła Kraków, dla której był to czwarty tryumf w tych rozgrywkach i drugi z rzędu. W związku z tym, że Wisła została mistrzem Polski, zwolnione miejsce w Pucharze UEFA zajął finalista rozgrywek Wisła Płock.
Runda wstępna.
Do rozgrywek przystąpiły kluby drugoligowe wg stanu z poprzedniego sezonu, z miejsc 13-20. Mecze zostały rozegrane 6 sierpnia 2002.
Jagiellonia Białystok – Odra/Unia Opole 3:0 ""
ŁKS Łódź – Włókniarz Kietrz 1:0 ""
Hutnik Kraków – Zagłębie Sosnowiec 2:3 ""
Świt Nowy Dwór Mazowiecki – KS Myszków 1:0 ""
I runda.
Do rozgrywek dołączyły kluby drugoligowe wg stanu z poprzedniego sezonu, z miejsc 1-12, oraz zwycięzcy Pucharu Polski na szczeblu ZPN. Mecze zostały rozegrane 28 sierpnia 2002.
Warmia Grajewo – ŁKS Łódź 1:1, k. 1:4 ""
Chojniczanka Chojnice – GKS Bełchatów 0:3 ""
Okęcie Warszawa – Tłoki Gorzyce 1:0 ""
KS Kędzierzyn-Koźle – Szczakowianka Jaworzno 1:5 ""
Alit Ożarów – Górnik Łęczna 1:0 ""
Galicja Cisna – Ceramika Opoczno 1:5 ""
Lech/Zryw Zielona Góra – Świt Nowy Dwór Mazowiecki 4:1 ""
Pogoń Oleśnica – Zagłębie Sosnowiec 2:3 ""
Unia Skierniewice – Ruch Radzionków 2:2, k. 5:4 ""
Polonia/Olimpia Elbląg – Arka Gdynia 2:1 ""
Lewart Lubartów – Jagiellonia Białystok 1:2 ""
Jagiellonka Nieszawa – Wisła Płock 0:4 ""
Jarota Jarocin – Górnik Polkowice 1:4 ""
Unia Racibórz – Polar Wrocław 1:2 ""
Górnik Brzeszcze – Hetman Zamość 0:2 ""
Zorza Dobrzany – Lech Poznań 1:1, k. 1:3 ""
1/16 finału.
Do rozgrywek dołączyły kluby pierwszoligowe wg stanu z poprzedniego sezonu. Mecze zostały rozegrane 11 września 2002.
Wisła Płock – Górnik Zabrze 3:1 dogr. ""
Lech Poznań – Ruch Chorzów 2:0 ""
Okęcie Warszawa – Legia Warszawa 0:3 ""
Lech/Zryw Zielona Góra – RKS Radomsko 0:2 dogr. ""
Hetman Zamość – Śląsk Wrocław 2:0 ""
ŁKS Łódź – Pogoń Szczecin 1:3 ""
Alit Ożarów – Odra Wodzisław Śląski 0:2 ""
Zagłębie Sosnowiec – Stomil Olsztyn 1:3 ""
KSZO Ostrowiec Świętokrzyski – Polonia Warszawa 2:1 ""
GKS Bełchatów – Amica Wronki 2:3 ""
Unia Skierniewice – Polar Wrocław 3:5 ""
Zagłębie Lubin – GKS Katowice 4:1 ""
Polonia/Olimpia Elbląg – Ceramika Opoczno 0:6 ""
Górnik Polkowice – Dyskobolia Grodzisk Wielkopolski 0:1 ""
Szczakowianka Jaworzno – Wisła Kraków 1:3 ""
Jagiellonia Białystok – Widzew Łódź 1:2 ""
1/8 finału.
Mecze zostały rozegrane 30 października 2002.
Wisła Płock – KSZO Ostrowiec Świętokrzyski 1:0 ""
Legia Warszawa – RKS Radomsko 0:1 ""
Polar Wrocław – Amica Wronki 1:0 ""
Wisła Kraków – Dyskobolia Grodzisk Wielkopolski 5:0 ""
Hetman Zamość – Pogoń Szczecin 1:2 dogr. ""
Stomil Olsztyn – Odra Wodzisław Śląski 0:1 ""
Widzew Łódź – Zagłębie Lubin 4:2 ""
Lech Poznań – Ceramika Opoczno 1:2 ""
Ćwierćfinały.
Pierwsze mecze zostały rozegrane 6 listopada 2002, a rewanże 30 listopada 2002.
Pogoń Szczecin – RKS Radomsko 2:0 ""
RKS Radomsko – Pogoń Szczecin 3:0 ""
Odra Wodzisław Śląski – Wisła Płock 1:0 ""
Wisła Płock – Odra Wodzisław Śląski 3:0 ""
Widzew Łódź – Polar Wrocław 2:0 ""
Polar Wrocław – Widzew Łódź 3:5 ""
Ceramika Opoczno – Wisła Kraków 2:2 ""
Wisła Kraków – Ceramika Opoczno 5:0 ""
Półfinały.
Pierwsze mecze zostały rozegrane 16 kwietnia 2003, a rewanże 23 kwietnia 2003.
RKS Radomsko – Wisła Płock 0:1 ""
Wisła Płock – RKS Radomsko 1:1 ""
Widzew Łódź – Wisła Kraków 1:2 ""
Wisła Kraków – Widzew Łódź 1:1 ""

</doc>
<doc id="404860" url="https://pl.wikipedia.org/wiki?curid=404860" title="Rezerwat przyrody Dąbrowa Świetlista">
Rezerwat przyrody Dąbrowa Świetlista

Rezerwat przyrody Dąbrowa Świetlista – leśny rezerwat przyrody w gminie Nowe Ostrowy, w powiecie kutnowskim, w województwie łódzkim, powołany Zarządzeniem Ministra Ochrony Środowiska, Zasobów Naturalnych i Leśnictwa z dnia 25 czerwca 1990 r. (MP nr 31 poz. 248 z 1990 r.) na powierzchni 40,13 ha, w leśnictwie Perna.
Według Zarządzenia celem ochrony rezerwatu jest zachowanie naturalnego zespołu świetlistej dąbrowy z bogatą florą.
Od 2008 roku obszar rezerwatu podlega też ochronie w ramach sieci Natura 2000 jako specjalny obszar ochrony siedlisk PLH100002 „Dąbrowa Świetlista w Pernie”.
Walory przyrodnicze.
Obszar ten charakteryzuje się występowaniem typowej postaci świetlistej dąbrowy wraz z małymi płatami zbiorowiska okrajkowego. Ma bardzo wysokie walory fitocenotyczne, florystyczne, krajobrazowe i estetyczne. Swoistą cechą świetlistej dąbrowy jest wielogatunkowe runo, w którym występują przedstawiciele bardzo różnych grup syntaksonomicznych.
Ogółem na terenie rezerwatu wyróżniono 196 gatunków roślin naczyniowych oraz 13 gatunków mchów. Wśród roślin tych stwierdzono występowanie gatunków chronionych lub rzadkich, takich jak kruszczyk szerokolistny ("Epipactis latifolia"), lilia złotogłów ("Lilium martagon"), naparstnica zwyczajna ("Digitalis grandiflora"), podkolan biały ("Platanthera bifolia"), wawrzynek wilczełyko ("Daphne mezereum"), kalina koralowa ("Viburnum opulus"), konwalia majowa ("Convallaria majalis"), kruszyna pospolita ("Frangula alnus"), pierwiosnek lekarski ("Primula veris").
W 1998 r. stwierdzono występowanie gatunków roślin, które można uznać za rzadko występujące w regionie: dziurawiec skąpolistny ("Hypericum montanum"), gorysz siny ("Peucedanum cervaria"), jaskier wielokwiatowy ("Ranunculus polyanthemos"), koniczyna pagórkowa ("Trifolium montanum"), kozłek wąskolistny ("Valeriana angustifolia"), marzanka barwierska ("Asperula tinctoria"), miodunka wąskolistna ("Pulmonaria angustifolia"), oman szorstki ("Inula hirta"), rutewka orlikolistna ("Thalictrum aquilegiifolium"), turzyca pagórkowa ("Carex montana"), wiązówka bulwkowa ("Filipendula vulgaris").

</doc>
<doc id="404862" url="https://pl.wikipedia.org/wiki?curid=404862" title="Nakhon Ratchasima">
Nakhon Ratchasima

Nakhon Ratchasima (tajski: นครราชสีมา, zwane też Khorat City) – miasto we wschodniej Tajlandii, na równinie Korat, ośrodek administracyjny prowincji Nakhon Ratchasima. Według danych szacunkowych z 2019 roku populacja miasta wynosiła 126 tys. osób. W mieście znajduje się port lotniczy Nakhon Ratchasima.
Strzelanina.
8 lutego 2020 miała w mieście miejsce strzelanina - starszy sierżant Jakrapanth Thomma otworzył ogień do ludzi w tamtejszej świątyni buddyjskiej i centrum handlowym, o poranku następnego dnia został zastrzelony przez policjantów. Według oficjalnych danych zginęło 26 osób, a ponad 50 zostało rannych.

</doc>
<doc id="404864" url="https://pl.wikipedia.org/wiki?curid=404864" title="Hat Yai">
Hat Yai

Hat Yai (tajski: หาดใหญ่) – miasto w południowej Tajlandii, na Półwyspie Malajskim, w pobliżu wybrzeża Zatoki Tajlandzkiej. W 2019 roku liczyło ok. 156 tys. mieszkańców.

</doc>
<doc id="404866" url="https://pl.wikipedia.org/wiki?curid=404866" title="AMR 33">
AMR 33

AMR 33 – francuski lekki czołg rozpoznawczy, zaprojektowany w zakładach Renault. Posiadał oznaczenie fabryczne "Renault VM".
Historia.
W 1933 roku przyjęty do uzbrojenia kawalerii francuskiej jako "Automitrailleuse de Reconnaissance Renault Modele 1933" w skrócie "AMR 33". Pierwsza seria dostarczona do czerwca 1934 roku liczyła 123 sztuki. Ponieważ eksploatacja seryjnych wozów wykazała dużą awaryjność zawieszenia wozu, dalszych pojazdów tego typu nie zamówiono.
Załogę stanowiło dwóch ludzi, kierowca i strzelec, uzbrojenie 1 karabin maszynowy 7,5 mm. Napędzany był silnikiem Renault: 8 cylindrowym, benzynowym, chłodzonym cieczą, o mocy 85 KM, który pozwalał rozwinąć prędkość do 60 km/h i zasięg ok. 200 km.
Wyprodukowano 123 sztuki. Po zajęciu Francji przez Niemców część ocalałych pojazdów używano w armii niemieckiej pod nazwą "Panzerspähwagen Renault VM(f) Sd.Kfz.701(f)" w skrócie "PzSpWg VM 701 (f)".
Rozwinięciem czołgu AMR 33 był czołg AMR 1935

</doc>
<doc id="404867" url="https://pl.wikipedia.org/wiki?curid=404867" title="Songkhla (miasto)">
Songkhla (miasto)

Songkhla (tajski: สงขลา) – miasto w południowej Tajlandii, nad Zatoką Tajlandzką, ośrodek administracyjny prowincji Songkhla. Około 84 tys. mieszkańców.

</doc>
<doc id="404871" url="https://pl.wikipedia.org/wiki?curid=404871" title="Rezerwat przyrody Perna">
Rezerwat przyrody Perna

Rezerwat przyrody Perna – leśny rezerwat przyrody w gminie Nowe Ostrowy, w powiecie kutnowskim, w województwie łódzkim. Zlokalizowany jest w leśnictwie Perna, w obrębie leśnym Kutno (Nadleśnictwo Kutno). Został powołany zarządzeniem Ministra Leśnictwa i Przemysłu Drzewnego z dnia 26 marca 1975 r. (MP nr 11 poz.64 z 1975 r.) na powierzchni 15,27 ha. 
Celem ochrony rezerwatu jest zachowanie lasu liściastego o cechach naturalnego zespołu grądu, z bogatą florą i dużym zróżnicowaniem drzewostanu.
Jest to rezerwat leśny (L):
Według obowiązującego planu ochrony ustanowionego w 2013 roku (zmienionego w 2015), obszar rezerwatu objęty jest ochroną czynną.
Walory przyrodnicze.
Wysokie walory przyrodnicze i krajobrazowe przyciągają zainteresowanie nie tylko naukowców, ale także turystów i mieszkańców okolicznych miejscowości. Występują tu fitocenozy subkontynentalnego grądu niskiego w odmianie kujawskiej. Rezerwat położony jest na wysokości około 120 m n.p.m., w lokalnym zagłębieniu terenu, gdzie na głębokości 1,5 m (i głębiej) zalegają gliny lekkie i średnie silnie spiaszczone.
Ma bardzo wysokie walory fitocenotyczne, florystyczne, krajobrazowe i estetyczne. Ogółem na terenie rezerwatu zostało wyróżnionych 105 gatunków roślin naczyniowych oraz 10 gatunków mchów. Wśród tej ilości roślin odnotowywano występowanie gatunków chronionych lub rzadkich, takich jak:
Występują tu również:
Z roślin rzadkich występujących w regionie odnotowywano występowanie:

</doc>
<doc id="404875" url="https://pl.wikipedia.org/wiki?curid=404875" title="Zibo">
Zibo

Zibo (chiń. 淄博; pinyin: "Zībó") – miasto o statusie prefektury miejskiej we wschodnich Chinach, w prowincji Szantung. W 2010 roku liczba mieszkańców miasta wynosiła 674 380. Prefektura miejska w 1999 roku liczyła 4 057 240 mieszkańców. Ośrodek regionu górniczego (węgiel kamienny, boksyty, piryty, rudy żelaza) oraz przemysłu jedwabniczego, odzieżowego, metalowego, maszynowego, petrochemicznego, elektrotechnicznego, elektronicznego i spożywczego.
Podział administracyjny.
Prefektura miejska Zibo podzielona jest na:

</doc>
<doc id="404880" url="https://pl.wikipedia.org/wiki?curid=404880" title="Andrzej Owczarek">
Andrzej Owczarek

Andrzej Owczarek (ur. 21 czerwca 1950 w Pabianicach, zm. 6 listopada 2020 w Łodzi) – polski polityk, nauczyciel i samorządowiec, senator VI, VII i VIII kadencji.
Życiorys.
Syn Stanisława i Heleny. Uczęszczał do I Liceum Ogólnokształcącego im. Jędrzeja Śniadeckiego w Pabianicach, w którym w 1968 uzyskał świadectwo dojrzałości. Ukończył w 1974 studia na Wydziale Filozoficzno-Historycznym Uniwersytetu Łódzkiego, po których pracował jako nauczyciel historii w Liceum Ekonomicznym w Łasku i szkole podstawowej w Sędziejowicach. W 1980 wstąpił do „Solidarności”, został internowany w stanie wojennym na okres od 13 grudnia 1981 do 1 czerwca 1982.
W latach 1990–2005 był radnym miejskim, od 1990 do 1998 pełnił funkcję burmistrza miasta i gminy Łask. Był prezesem Ochotniczej Straży Pożarnej w Łasku.
W 2005 z ramienia Platformy Obywatelskiej został wybrany na senatora VI kadencji w okręgu sieradzkim. W wyborach parlamentarnych w 2007 po raz drugi uzyskał mandat senatorski, otrzymując 108 851 głosów. W 2011 z powodzeniem ubiegał się o reelekcję, w nowym okręgu jednomandatowym dostał 55 097 głosów. W 2015 nie został wybrany na kolejną kadencję. W 2018 został natomiast wybrany do sejmiku łódzkiego VI kadencji. W 2019 bez powodzenia kandydował na posła.
Zmarł 6 listopada 2020 na skutek choroby COVID-19. Pochowany na cmentarzu parafialnym w Łasku.
Życie prywatne.
Był żonaty z Wiesławą, miał pięcioro dzieci.
Odznaczenia.
W 2010 został odznaczony Brązowym Medalem „Za Zasługi dla Obronności Kraju”. W 2014 otrzymał Krzyż Wolności i Solidarności. W 2021 Prezydent Andrzej Duda pośmiertnie nadał mu Krzyż Oficerski Orderu Odrodzenia Polski; wdowa po Andrzeju Owczarku odmówiła odebrania tego odznaczenia.

</doc>
<doc id="404881" url="https://pl.wikipedia.org/wiki?curid=404881" title="Nadgoplański Park Tysiąclecia (rezerwat przyrody)">
Nadgoplański Park Tysiąclecia (rezerwat przyrody)

Nadgoplański Park Tysiąclecia – faunistyczny rezerwat przyrody położony w województwie kujawsko-pomorskim na terenie gmin Jeziora Wielkie i Kruszwica. Obszar rezerwatu podlega ochronie czynnej.
Rezerwat został powołany zarządzeniem Ministra Leśnictwa i Przemysłu Drzewnego z dnia 15 września 1967 r. (MP nr 53 poz. 263 z 1967 r.) na powierzchni 12 683,76 ha, w powiatach woj. bydgoskiego: inowrocławskim, radziejowskim, mogieleńskim oraz w powiecie konińskim woj. poznańskiego.
Celem powołania rezerwatu było zachowanie ze względów naukowych i dydaktycznych licznych miejsc lęgowych ptactwa wodnego, błotnego i lądowego, zabezpieczenie wartości historycznych tego rejonu związanych z początkami państwa polskiego, ochrona naturalnych właściwości środowiska przyrodniczego i swoistych cech krajobrazu (jezioro Gopło, obszar gruntów i lasów do niego przylegających, ostoja ptactwa wodnego i błotnego).
Wraz z wejściem w życie zarządzenia nr 5/2009 Regionalnego Dyrektora Ochrony Środowiska w Bydgoszczy z dnia 1 kwietnia 2009 r. w sprawie rezerwatu przyrody „Nadgoplański Park Tysiąclecia” (Dz. Urz. Woj. Kujawsko-Pomorskiego z 2009 r. Nr 35 poz. 773), rozporządzenie z 1967 r. tworzące rezerwat przyrody utraciło moc. Według zarządzenia 5/2009 powierzchnia rezerwatu (wyłącznie w województwie kujawsko-pomorskim) wynosiła 1882,65 ha. Zarządzeniem Regionalnego Dyrektora Ochrony Środowiska w Bydgoszczy z dnia 14 kwietnia 2014 r. zwiększono powierzchnię rezerwatu do 1988,61 ha.
Park krajobrazowy.
Zgodnie z rozporządzeniem wojewody bydgoskiego nr 252 z 10 grudnia 1992 r. (zm. rozporządzeniem nr 29 z 31 sierpnia 1998 r.) utworzono park krajobrazowy (nr 81) pod taką samą nazwą na powierzchni 8898 ha (w rezultacie czego na terenie rezerwatu powstał obszar chroniony, częściowo funkcjonujący jako park krajobrazowy, a częściowo jako rezerwat przyrody). Rozporządzenie nr 38 wojewody kujawsko-pomorskiego z 8 maja 2002 r. w sprawie Nadgoplańskiego Parku Tysiąclecia mówi o celach, położeniu, powierzchni parku krajobrazowego pod nazwą „Nadgoplański Park Tysiąclecia”, powołanej jako jednostka budżetowa. Powierzchnia parku według tego rozporządzenia wynosi 9982,71 ha. Rozporządzeniem nr 159 z 22 maja 2001 r. i nr 160 z 22 maja 2002 r. wojewoda powołał Radę Nadgoplańskiego Parku Tysiąclecia i ustanowił dla parku plan ochrony składający się z 13 części.
Części składowe Nadgoplańskiego Parku Tysiąclecia.
W skład rezerwatu przyrody Nadgoplański Park Tysiąclecia wchodzą części, zwane „obszarami”:

</doc>
<doc id="404885" url="https://pl.wikipedia.org/wiki?curid=404885" title="Maria Pańczyk-Pozdziej">
Maria Pańczyk-Pozdziej

Maria Pańczyk-Pozdziej z domu Pańczyk (ur. 10 lipca 1942 w Tarnowskich Górach, zm. 12 maja 2022) – polska nauczycielka, dziennikarka, propagatorka kultury i gwary śląskiej. Senator VI, VII, VIII i IX kadencji, w latach 2011–2015 wicemarszałek Senatu VIII kadencji.
Życiorys.
W 1968 ukończyła studia z zakresu filologii polskiej na Wydziale Filologiczno-Historycznym Wyższej Szkoły Pedagogicznej w Opolu. W latach 60. pracowała jako nauczycielka. W 1971 został dziennikarką Radia Katowice. Była inicjatorką konkursu „Po naszymu, czyli po śląsku” oraz autorką cyklu "Sobota w Bytkowie". W 1995 otrzymała Nagrodę im. Wojciecha Korfantego przyznaną przez Związek Górnośląski, a w 2010 została nagrodzona przez zarząd Polskiego Radia Złotym Mikrofonem „za ukochanie ziemi śląskiej oraz upór w propagowaniu gwary i obyczaju tego regionu”.
W latach 2002–2005 była radną Sejmiku Województwa Śląskiego wybraną z listy Wspólnoty Samorządowej Województwa Śląskiego. W 2004 z ramienia Platformy Obywatelskiej w wyborach uzupełniających do Senatu w okręgu rybnickim przegrała z Klemensem Ścierskim, a w wyborach parlamentarnych w 2005 została wybrana na senatora VI kadencji w okręgu gliwickim. W wyborach w 2007 po raz drugi uzyskała mandat senatorski, otrzymując 147 115 głosów. W 2011 z powodzeniem ubiegała się o reelekcję, w nowym okręgu nr 70 dostała 81 206 głosów. 9 listopada 2011 powierzono jej funkcję wicemarszałka Senatu. W 2015 ponownie została wybrana na senatora (tym razem w okręgu nr 71), otrzymując 40 010 głosów. Nie wystartowała w kolejnych wyborach w 2019.
Została pochowana na cmentarzu św. Anny w Tarnowskich Górach.
Odznaczenia.
W 2002 prezydent RP Aleksander Kwaśniewski odznaczył ją Krzyżem Kawalerskim Orderu Odrodzenia Polski.

</doc>
<doc id="404887" url="https://pl.wikipedia.org/wiki?curid=404887" title="Patriarcha Bułgarii">
Patriarcha Bułgarii

Patriarcha Bułgarii jest patriarchą Bułgarskiego Kościoła Prawosławnego. Pierwszym duchowym przywódcą bułgarskiej cerkwi został w 870 r. Jerzy, noszący oficjalny tytuł arcybiskupa Silistry. Patriarchat bułgarski, uznany przez Cesarstwo Bizantyńskie w 927 r., został następnie zniesiony po podboju Bułgarii przez Bazylego II Bułgarobójcę w 1018 r. W okresie istnienia drugiego państwa bułgarskiego patriarchat został ponownie utworzony w 1235 r. i istniał z siedzibą w Tyrnowie aż do tureckiego podboju w 1393. Niezależny patriarchat bułgarski został odtworzony dopiero w 1953.
Arcybiskupi bułgarscy (870–917)
Patriarchowie Bułgarii (927–1018)&lt;br&gt;
Rezydujący w Presławiu:
Rezydujący w Ochrydzie po upadku Presławia:
Biskupi i patriarchowie Bułgarii (1186–1393)
Patriarchowie Bułgarii (od 1953)

</doc>
<doc id="404888" url="https://pl.wikipedia.org/wiki?curid=404888" title="Andrzej Person">
Andrzej Person

Andrzej Person (ur. 14 maja 1951 we Włocławku) – polski dziennikarz sportowy i polityk, z wykształcenia prawnik, senator VI, VII i VIII kadencji.
Życiorys.
Jest absolwentem III Liceum Ogólnokształcącego we Włocławku. W 1974 ukończył studia na Wydziale Prawa Uniwersytetu Mikołaja Kopernika w Toruniu, a w 1977 studia dziennikarskie na Wydziale Dziennikarstwa i Nauk Politycznych Uniwersytetu Warszawskiego.
Od 1977 pracował jako dziennikarz sportowy w tygodnikach „Razem”, „Sportowiec” i „Mecz”. W latach 1990–2000 pracował w agencjach reklamowych GASPORT i Person Promotion. W 1988 zaczął pracować jako komentator sportowy w stacjach telewizyjnych: TVP, Eurosport i Polsat Sport. W latach 1996–2005 był rzecznikiem prasowym Polskiego Komitetu Olimpijskiego oraz czterokrotnie rzecznikiem prasowym polskich ekip olimpijskich na igrzyskach olimpijskich. Zajął się popularyzowaniem golfa, od 1996 do 2004 był wiceprezesem i prezesem Polskiego Związku Golfa. Objął funkcję przewodniczącego Stowarzyszenia Przyjaciół Włocławka. Jest autorem książki "Sport rządzi światem".
W 2005 z ramienia Platformy Obywatelskiej został wybrany na senatora VI kadencji w okręgu toruńskim. W wyborach parlamentarnych w 2007 po raz drugi uzyskał mandat senatorski, otrzymując 115 650 głosów. W 2011 z powodzeniem ubiegał się o reelekcję, w nowym okręgu jednomandatowym dostał 49 720 głosów. W 2015 nie został wybrany na kolejną kadencję.
Pozostał aktywnym komentatorem sportowym, zajmując się m.in. prowadzeniem relacji z zawodów golfowych.

</doc>
<doc id="404889" url="https://pl.wikipedia.org/wiki?curid=404889" title="AMR 35">
AMR 35

Automitrailleuse de Reconnaissance 35 (AMR 35) – francuski lekki czołg rozpoznawczy, produkowany w zakładach Renault.
Historia.
Stanowił rozwinięcie konstrukcji "AMR 1933", załogę nadal stanowiło 2 ludzi: kierowca i dowódca. Jednakże pojazd był nieco lepiej opancerzony i w późniejszych wersjach uzbrojony w wielkokalibrowy karabin maszynowy Hotchkiss kal. 13,2 mm lub działko przeciwpancerne 25 mm. Spowodowało to wzrost masy do 7 ton i nieznaczne obniżenie prędkości maksymalnej.
Wyprodukowano 200 sztuk.
Po zajęciu Francji przez Niemców część ocalałych pojazdów używano w armii niemieckiej pod nazwą "PzSpWg ZTI 702(f)". Część pojazdów przezbrojono poprzez usunięcie wieży i zamontowanie na jej miejscu moździerza "8cm sGrW34", pojazdy te służyły w niemieckich jednostkach okupujących Francję do końca wojny.

</doc>
<doc id="404891" url="https://pl.wikipedia.org/wiki?curid=404891" title="Haplogrupa R1a1 (Y-DNA)">
Haplogrupa R1a1 (Y-DNA)

Haplogrupa R1a1 (Y-DNA) – w genetyce haplogrupa występująca w męskim chromosomie Y.
W Europie występuje najczęściej wśród niektórych ludów słowiańskich: Serbów Łużyckich (63%), Polaków (55%), Białorusinów (50%), Rosjan (46%) i Ukraińców (43%), oraz wśród Węgrów (25%) i Estończyków (33%), przynależących do ugrofińskiej grupy językowej. Istotny procent R1a występuje także u Skandynawów: Norwegów (25–30%), Szwedów (15–20%), Duńczyków (10–15%) oraz u Niemców (15–20%). Ludy bałtyckie również charakteryzują się wysoką częstością występowania haplogrupy R1a: Litwini (34–45%), Łotysze (40%).
Poza Europą R1a występuje najczęściej wśród mieszkańców Indii Północnych (48–73%) i Azji Środkowej: irańskojęzycznych Iszkaszimów (68%), Tadżyków (30%) i Pasztunów (40–45%), ludów turańskich: Kirgizów (63%) i Ałtajczyków (38–53%).
Rozprzestrzenienie.
Na kontynencie europejskim dominuje wśród Słowian i Węgrów. Obecnie występuje z częstotliwością 40% w krajach słowiańskich z małymi odchyleniami (60% Polska, Węgry). Inne badania podają 20% dla Węgrów. W Europie procentowo najwięcej (63%) R1a1 jest na Łużycach, ale tylko wśród resztek słowiańskiej ludności.
R1a1 występuje w Europie najczęściej wśród Serbołużyczan (63%), a najwięcej jego nosicieli jest wśród Rosjan (47%, ponad 50 mln). Rozprzestrzenienie R1a1 w Europie przedstawia mapa C z publikacji Marijany Pericić. Ona też znalazła datujące się na paleolit mikrosatelitarne zgrupowanie w badanej populacji w Macedonii, co świadczy, że nosiciele R1a1 zamieszkiwali badany rejon od paleolitu. Mikrosatelitarna zmienność jest w Macedonii mniejsza niż w Polsce, a procentowy udział R1a1 trzykrotnie niższy. Badania te rzucają światło na aspekty 'wędrówki ludów' – tezy lansowanej szczególnie przez niemieckojęzycznych badaczy przełomu XIX i XX wieku, i ciągle silnie powtarzanej. Wędrówki te – o ile następowały – nie były tak masowe. Mikrosatelitarne klastry świadczą, że nosiciele R1a1 wędrowali po Eurazji, ale z Europy, a ponadto stale ich część pozostawała w badanej okolicy. Sekwencjonowanie rejonu mikrosatelitarnego chromosomu Y pozwala uzyskać dużo bardziej precyzyjne dane niż tylko mapowanie alleli. Badania te przeprowadza się jednocześnie. Chromosom Y dziedziczy się tylko w prostej linii od ojca, dziada, pradziada itd. Ten, u kogo po raz pierwszy wystąpiła haplogrupa R1a1, jest w 100% praojcem każdego mężczyzny, który posiada R1a1. R1a1 powstała w ewolucji ludzi tylko jeden raz u tylko jednego człowieka. Wszyscy posiadacze R1a1 to jego potomkowie w linii ojcowskiej.
Również w krajach Europy północnej R1a1 występuje z częstością 10–20%, przy czym najwyższe częstości odnotowano w Norwegii i Islandii, ale jest to mniej niż połowa częstości jej występowania u Polaków. Istnieją przypuszczenia, iż ta haplogrupa została tam rozprzestrzeniona przez wikingów i Słowian.
W Indiach haplogrupa R1a1 jest spotykana zarówno wśród populacji najwyższych kast (około 45%, wśród braminów w Uttar Pradesh, Biharze ponad 60%, Bengalu Zachodnim ponad 70%) jak i plemion (12%–4%). Znacznie wyższe procenty są wśród ludów na północ od Indii, co może wskazywać na kierunek rozprzestrzeniania się R1a1 do Indii.
Pochodzenie.
Mutacja tworząca R1a1 powstała u osoby zamieszkującej Eurazję ok. 15 tys. lat temu (Europa południowo-wschodnia, Północny Kaukaz lub Azja Środkowa). Według niektórych teorii do mutacji doszło w cieplejszej strefie klimatycznej nazywanej "Ukraińską ostoją maksimum ostatniego zlodowacenia." Zespół badaczy pod kierownictwem Ornelli Semino jako pierwszy wykazał związek R1a1 z kulturą grobów jamowych.
Istnieją też poglądy, że mutacja powstała na terenie Indii lub Afganistanu i stamtąd rozprzestrzeniła się w przeciwnym kierunku.
Ewolucja haplogrup.
R1a1 jest podgrupą haplogrupy R (M207).
Jest blisko spokrewniona z haplogrupą R1b (M343), która dominuje w Europie zachodniej, i nieco dalej spokrewniona z haplogrupą R2 (M124).

</doc>
<doc id="404894" url="https://pl.wikipedia.org/wiki?curid=404894" title="Nabulus">
Nabulus



</doc>
<doc id="404895" url="https://pl.wikipedia.org/wiki?curid=404895" title="Piranha Bytes">
Piranha Bytes

Piranha Bytes – niemieckie studio zajmujące się produkcją gier komputerowych. Mieści się w Essen, zostało założone w październiku 1997 roku przez byłych pracowników Greenwood Entertainment.
Pierwszym projektem studia była gra "Gothic", nad którym prace rozpoczęto na początku roku 1996. Po roku prac zespół rozrósł się do trzynastu osób. Ponad dwa lata później gra była gotowa w wersji niemieckiej. Prawo do jej wydania kupiło niemieckie przedsiębiorstwo Egmont Interactive, oddział duńskiego holdingu Egmont.
JoWooD Entertainment uzyskał tymczasowe prawo do wydawania gier z serii "Gothic", lecz Piranha Bytes nigdy nie straciła praw do tej marki. W 2009 roku skończyła prace nad nowym tytułem – fabularną grą akcji o nazwie "Risen" (wcześniej gra była znana pod roboczym tytułem "RPB").
W 2008 roku Piranha Bytes od nowa zaczęło współpracę z JoWooD Productions, jednak wydawaniem serii "Risen" zajęło się niemieckie przedsiębiorstwo Deep Silver.
W maju 2019 roku studio Piranha Bytes oraz jego cała własność intelektualna zostały wykupione przez THQ Nordic.

</doc>
<doc id="404897" url="https://pl.wikipedia.org/wiki?curid=404897" title="Ulica Adama Mickiewicza w Rzeszowie">
Ulica Adama Mickiewicza w Rzeszowie

Ulica Mickiewicza − jedna z głównych uliczek starego miasta. Prowadzi od Starego Rynku na Nowy Rynek i Stary Cmentarz.
Historia.
Dawniej był to główny trakt handlowy, gdyż droga prowadziła z głównego targowiska miasta do mostu i na wschód do Przemyśla, Jarosławia i Lwowa. Dopiero w XIX wieku po budowie Nowego Rynku przesunęła się na północ. Przed wojną znajdowało się tutaj dużo żydowskich mieszkań i sklepów (sklepy z porcelaną, koszerna jadłodajnia, optyk), głównie z powodu bliskości Synagogi Dużej i Synagogi Małej. Kwitł tutaj handel i życie towarzyskie. W pobliżu usytuowane był dwie pompy, niemal symbol miasta, przy których plotkowano na najróżniejsze tematy. W czasie wojny naziści zmienili nazwę ulicy na Dichterstrasse, oraz zniszczyli Pomnik Mickiewicza. Wzdłuż ulicy przebiegał również granica rzeszowskiego getta. Przejazdy czołgów spowodowały zniszczenia kilku kamienic. Po wojnie starano się naprawić zniszczenia, jednak z marnym skutkiem. Pomnik Mickiewicza odbudowano w latach 60.

</doc>
<doc id="404898" url="https://pl.wikipedia.org/wiki?curid=404898" title="Św. Tadeusz">
Św. Tadeusz



</doc>
<doc id="404900" url="https://pl.wikipedia.org/wiki?curid=404900" title="Bahr">
Bahr

 (بحر) to arabskie słowo oznaczające "morze". Jest częścią nazw wielu miejsc:
Osoby o nazwisku Bahr:
Zobacz też:

</doc>
<doc id="404901" url="https://pl.wikipedia.org/wiki?curid=404901" title="Stanisław Piotrowicz">
Stanisław Piotrowicz

Stanisław Piotrowicz (ur. 19 lipca 1952 w Bochni) – polski polityk, prokurator, senator VI i VII kadencji, poseł na Sejm VII i VIII kadencji, w 2007 sekretarz stanu w Kancelarii Prezesa Rady Ministrów, sędzia Trybunału Konstytucyjnego z kadencją od 5 grudnia 2019.
Życiorys.
W 1976 ukończył studia na Wydziale Prawa i Administracji Uniwersytetu Jagiellońskiego w Krakowie. W latach 1976–1978 odbył aplikację prokuratorską, po czym w 1978 zdał egzamin prokuratorski.
W 1976 rozpoczął pracę w Prokuraturze Rejonowej w Dębicy, następnie w 1980 został przeniesiony do Prokuratury Wojewódzkiej w Krośnie. Według własnej relacji z 2007, po wprowadzeniu stanu wojennego miał "odmówić prowadzenia śledztw o charakterze politycznym", w związku z czym przeniesiono go do krośnieńskiej Prokuratury Rejonowej. Od 1978 należał do Polskiej Zjednoczonej Partii Robotniczej. Był członkiem egzekutywy PZPR w Prokuraturze Wojewódzkiej i Rejonowej w Krośnie, a także kierownikiem szkolenia partyjnego i społecznym inspektorem pracy. Podczas stanu wojennego był autorem aktu oskarżenia przeciwko działaczowi opozycji Antoniemu Pikulowi, oskarżonemu o kolportaż wydawnictw drugiego obiegu. W treści aktu napisano m.in.: „W świetle materiałów dowodowych wyjaśnienia oskarżonego nie brzmią przekonywająco. Dokonane ustalenia pozwalają stwierdzić, że Antoni Pikul, podczas obowiązywania stanu wojennego, dopuścił się przestępstwa [...]. Skierowanie aktu oskarżenia przeciwko Antoniemu Pikulowi należy uznać za zasadne”. Po upublicznieniu tej sprawy w 2013 Stanisław Piotrowicz stwierdził, że dążył do umorzenia tego postępowania. Według relacji Stanisława Piotrowicza, po tym, gdy trafiła do niego sprawa opozycjonisty Antoniego Pikula, nawiązał on współpracę z obrońcą oskarżonego Stanisławem Zającem i wspólnie mieli ustalić taką linię działania, by była ona najkorzystniejsza dla oskarżonego. Wskutek tych działań sprawa miała wrócić do prokuratury w Jaśle, natomiast tam zdecydowano przekazać ją prokuraturze wojskowej w Rzeszowie, gdzie sprawę umorzono, a Stanisław Piotrowicz jest do dziś przekonany, że znaczny wpływ miał na to protokół, który wcześniej sporządził. Stanisław Zając po upublicznieniu tej sprawy już nie żył, więc nie mógł potwierdzić relacji Stanisława Piotrowicza, natomiast głos związany z tą sprawą zabrał też Aleksander Bentkowski, który jako minister sprawiedliwości w rządzie Tadeusza Mazowieckiego powołał Stanisława Piotrowicza w 1990 na szefa prokuratury rejonowej w Krośnie. Wspominając kulisy owego powołania, Aleksander Bentkowski ujawnił, że w związku z tym zasięgnął opinii Stanisława Zająca właśnie, który o Stanisławie Piotrowiczu miał wyrażać się pozytywnie i powiedzieć, że spokojnie można go powołać na to stanowisko, twierdząc, że to "porządny człowiek". Sam Antoni Pikul w 2015 stwierdził, iż Stanisław Piotrowicz wobec niego "zachowywał się przyzwoicie (tj. biernie i nie agresywnie), jak na komunistycznego prokuratora, działającego w stanie wojennym", a "jego mowa oskarżycielska na rozprawie sądowej bardziej przypominała mowę obrońcy", a w 2016 powiedział, że Stanisław Piotrowicz w jego sprawie "palcem nie kiwnął". Także inni byli działacze „Solidarności” z rejonu Krosna wykluczyli jakąkolwiek pomoc ze strony prokuratora Piotrowicza na rzecz opozycjonistów.
W 1984 zwierzchnicy służbowi stwierdzili, że „jest pracownikiem pilnym i zdyscyplinowanym, ambitnym i wydajnym. Powierzone mu obowiązki wykonuje prawidłowo. Poczynione ustalenia wykorzystuje do wszechstronnej działalności profilaktycznej. Wiele uwagi poświęca popularyzacji prawa zwłaszcza w środowiskach młodzieżowych”. Wedle własnej relacji miał współtworzyć związki zawodowe w prokuraturze pod koniec lat 80..
W 1990 został powołany na stanowisko prokuratora rejonowego w Krośnie. W latach 1992–1995 kierował międzyrejonowym działem śledztw w Krośnie, służącemu do prowadzenia najpoważniejszych postępowań na obszarze województwa krośnieńskiego. W 1992 powołano go na stanowisko prokuratora Prokuratury Wojewódzkiej w Rzeszowie. Od 1994 do 2002 zasiadał w Sądzie Dyscyplinarnym dla Prokuratorów przy Prokuraturze Generalnej. Zdobył rozgłos medialny, ogłaszając w 2001 na konferencji prasowej powody umorzenia śledztwa w sprawie molestowania małoletnich przez proboszcza parafii w Tylawie, ks. Michała M.. Sprawę księdza z Tylawy prowadził prokurator Sławomir Merkwa, a Stanisław Piotrowicz był wtedy szefem jednostki i jego zadaniem było nadzorowanie wszystkich prokuratorów. Na konferencji prasowej w 2001, posługiwać się miał uzasadnieniem o umorzeniu śledztwa prokuratora prowadzącego tę sprawę i stanąć w obronie jego ustaleń. W obszernej wypowiedzi dla prasy w listopadzie 2001 Piotrowicz, omawiając umorzenie, stwierdził m.in.: "Nie zdecydowałem się na postawienie księdzu zarzutu". Później decyzja o umorzeniu postępowania została uchylona przez prokuratora Prokuratury Okręgowej w Krośnie, a w 2004 duchowny został prawomocnie skazany. Po ujawnieniu w 2015 archiwalnej wypowiedzi telewizyjnej argumentującej umorzenie w 2001 S. Piotrowicz wydał oświadczenie, w którym stwierdził, że rzeczonego postanowienia o umorzeniu nie wydawał, a przypisywane mu wypowiedzi są nieprawdziwe.
W wyborach parlamentarnych w 2005 został wybrany na senatora VI kadencji z ramienia Prawa i Sprawiedliwości w okręgu krośnieńskim. Od 5 czerwca 2007 do 16 listopada 2007 jako bezpartyjny zajmował stanowisko sekretarza stanu w Kancelarii Prezesa Rady Ministrów. Reprezentował też Senat w Krajowej Radzie Sądownictwa.
W wyborach parlamentarnych w 2007 po raz drugi uzyskał mandat senatorski, otrzymując 110 085 głosów. Również z ramienia PiS wystartował do Sejmu w wyborach parlamentarnych w 2011. Uzyskał mandat poselski, otrzymując 12 325 głosów w okręgu wyborczym nr 22. W wyborach do Parlamentu Europejskiego w 2014 startował z listy Prawa i Sprawiedliwości w okręgu nr 9 w Rzeszowie i nie uzyskał mandatu eurodeputowanego, zdobywając 8271 głosów.
W wyborach w 2015 z powodzeniem ubiegał się o poselską reelekcję (ponownie jako bezpartyjny kandydat z listy PiS; otrzymał 15 747 głosów). W Sejmie VIII kadencji odegrał aktywną rolę w wydarzeniach związanych z kryzysem wokół Trybunału Konstytucyjnego, m.in. reprezentował posłów-wnioskodawców w trakcie prac nad dwiema ustawami zmieniającymi ustawę o Trybunale Konstytucyjnym oraz projektów pięciu uchwał o stwierdzeniu „braku mocy prawnej” uchwał w sprawie wyboru sędziów TK przez Sejm VII kadencji. W 2016 został członkiem Prawa i Sprawiedliwości. W wyborach parlamentarnych w 2019, zdobywając 10 293 głosy, nie uzyskał poselskiej reelekcji.
W październiku 2019 posłowie Prawa i Sprawiedliwości zgłosili jego kandydaturę na sędziego Trybunału Konstytucyjnego. 21 listopada 2019 został wybrany przez Sejm głosami posłów PiS na stanowisko sędziego Trybunału Konstytucyjnego. W tym samym miesiącu wystąpił z partii. 5 grudnia złożył ślubowanie, rozpoczynając dziewięcioletnią kadencję sędziego Trybunału Konstytucyjnego.
2 stycznia 2020 Sąd Okręgowy w Warszawie uznał, że Stanisław Piotrowicz naruszył dobra osobiste Małgorzaty Gersdorf i Krzysztofa Rączki, nazywając sędziów "zwykłymi złodziejami". Sąd nakazał Piotrowiczowi zamieszczenie przeprosin w telewizji TVN w programie Fakty oraz wpłacenie 20 tys. zł na rzecz stowarzyszenia SOS Wioski Dziecięce.
22 października 2020 był w składzie orzekającym Trybunału Konstytucyjnego, w którym TK wydał wyrok o niezgodności z Konstytucją Rzeczypospolitej Polskiej wykonywania aborcji z powodu ciężkiego i nieodwracalnego upośledzenia płodu albo nieuleczalnej choroby zagrażającej jego życiu. Wyrok Trybunału doprowadził do licznych protestów przeciwko zmianie przepisów aborcyjnych na ogólnokrajową skalę.
Życie prywatne.
Syn Władysława i Marii. Jest żonaty z Marią, ma troje dzieci. Córka Barbara jest adwokatem, a we wrześniu 2016 została powołana bez konkursu przez prokuratora krajowego Bogdana Święczkowskiego na stanowisko prokuratora Prokuratury Rejonowej w Krośnie. Zamieszkał w Odrzykoniu koło Krosna.
W 1992 był jednym z założycieli krośnieńskiego koła Towarzystwa Pomocy im. św. Brata Alberta. Objął funkcję jego prezesa, a później także prezesa oddziału podkarpackiego towarzystwa, zaś w 1998 zasiadł w zarządzie głównym tej organizacji.

</doc>
<doc id="404907" url="https://pl.wikipedia.org/wiki?curid=404907" title="Karol Walezjusz">
Karol Walezjusz

Karol de Valois (ur. 12 marca 1270, zm. 16 grudnia 1325 w Nogent-le-Roi) – hrabia Valois, Andegawenii, Maine, Alençon i Chartres, tytularny król Aragonii i cesarz Konstantynopola. Młodszy syn króla Francji Filipa III Śmiałego i jego pierwszej żony Izabeli, córki króla Aragonii Jakuba I Zdobywcy, brat Filipa IV Pięknego.
Życiorys.
Latem 1283 legat papieski Jan Cholet zaoferował Karolowi w imieniu papieża Marcina IV tron królestwa Aragonii. Po kilkumiesięcznych negocjacjach Karol został oficjalnie ogłoszony królem Aragonii przez swojego ojca. Miało to miejsce 2 lutego 1284. W tym samym roku Karol został pasowany na rycerza i otrzymał hrabstwo Valois. W maju przyszło oficjalne nadanie mu przez papieża tronu Aragonii. W tym samym miesiącu armia francuska przekroczyła granicę Aragonii. Postępy armii krzyżowej (w czerwcu wyprawa do Aragonii zyskała rangę krucjaty) były niewielkie. Na początku 1285 zdobyto Gironę. Tam kardynał Cholet ukoronował Karola na króla Aragonii. Nie mając jednak pod ręką korony, ukoronował go własnym kapeluszem. Karol zyskał w ten sposób przydomek „króla kapeluszy” ("roi de chapeau").
Tymczasem flota aragońska Rogera z Laurii zniszczyła flotę francuską. Armia lądowa króla Filipa cierpiała na dyzenterię. W końcu Filip III zarządził odwrót. Nie dotarł jednak do Francji. Zmarł 5 października 1285 w Perpignan. Królem został starszy brat Karola, Filip IV Piękny. Rozpoczął on negocjację z Aragonią, ale toczyły się one dość opornie, gdyż Filip chętnie widziałby swego brata na aragońskim tronie.
Po kilku latach wojny obie strony zaczęły jednak dążyć do pokoju. Andegaweński król Neapolu Karol II był zdecydowany zakończyć wojnę z Aragonią, która wybuchła jeszcze za życia jego ojca w 1282, kiedy to przeciwko Andegawenom zbuntowała się Sycylia i poddała się władzy króla Aragonii. W 1289 Karol II przybył do Francji. Po kilku miesiącach negocjacji udało mu się przekonać Karola de Valois do rezygnacji z pretensji do aragońskiego tronu. Karol miał za to otrzymać hrabstwa Andegawenii i Maine, które w posagu miała mu wnieść córka Karola, Małgorzata. Ślub odbył się 18 maja 1290. 19 lutego 1291 zawarto traktat z Aragonią. W zamian za zrzeczenie się praw do tronu, Karol otrzymał od swojego brata część obszarów byłego hrabstwa Tuluzy. Ostateczne zrzeczenie się praw do tronu nastąpiło w 1295.
W 1291 Karol otrzymał hrabstwo Alençon. W 1293 został hrabią Chartres. Rozpoczął również błyskotliwą karierę wodza. W 1297 dowodził wojskami francuskimi, które zaatakowały Flandrię. W tym samym roku poprowadził wyprawę przeciwko Akwitanii. W 1299 zmarła jego żona Małgorzata i Karol ożenił się ponownie z Katarzyną de Courtenay, tytularną cesarzową Konstantynopola. W 1301 papież Bonifacy VIII poprosił Karola o pomoc w walce z gibelinami w Italii. Karol, uważając, że ta wyprawa wzmocni jego pozycję w Italii, co okaże się pomocne w planowanej wyprawie na Konstantynopol, wyraził zgodę. W 1302, obdarowany przez papieża tytułem hrabiego Romanii, spustoszył północną i środkową Italię (m.in. złupił Florencję, za co został skrytykowany przez Dantego w "Boskiej komedii") oraz w maju 1302 zaatakował Sycylię. Udało mu się opanować znaczną część wyspy, ale upalne lato, choroby w armii i przynaglające go do powrotu listy Filipa IV (który właśnie poniósł klęskę we Flandrii) skłoniły go do rokowań z królem Fryderykiem. Ich owocem był pokój w Caltabellotta, który kończył wojnę rozpoczętą w 1282.
Katarzyna de Courtenay zmarła na przełomie 1307 i 1308 Karol jednak do końca życia marzył o krucjacie przeciwko Bizancjum i odzyskania cesarskiego tronu w Konstantynopolu. W 1308 po śmierci Albrechta I zgłosił swoją kandydaturę na tron Świętego Cesarstwa Rzymskiego, ale przegrał z Henrykiem VII Luksemburskim.
Odgrywał znaczną rolę we Francji za panowania ostatnich Kapentyngów. Zdolny wódz, rozrzutny aż do przesady, był gorliwym obrońcą feudalnych przywilejów rycerstwa. Sprzeciwiał się więc polityce swojego brata Filipa IV, który ograniczał rolę stanu rycerskiego wzmacniając prerogatywy Korony i opierając się na wykształconych mieszczanach. W 1311 znajdował się w składzie delegacji francuskiej na rokowania z Flamandami w Tournai. Tam doszło do sporu Karola z jednym z najbliższych doradców Filipa IV, Enguerrandem de Marigny. Karol nigdy nie wybaczył Marigny'emu wydarzeń z Tournai.
Sprzeciwiał się postępowaniu Filipa IV wobec zakonu templariuszy. W 1314 sprzeciwiał się skazaniu wielkiego mistrza Jakuba de Molay na śmierć. Za każdym razem bezskutecznie.
Po śmierci Filipa IV, który zmarł 29 listopada 1314, królem został jego syn, Ludwik X Kłótliwy. Faktycznym władcą Francji został jednak Karol de Valois, a nie słaby król. W 1315 udało się księciu doprowadzić do procesu i egzekucji de Marigny'ego. Ludwik X zmarł w 1316, pozostawiając żonę, Klemencję, brzemienną. Karol starał się o regencję na czas ciąży królowej i małoletności jej potencjalnego syna, jednak pokonał go jego bratanek, młodszy brat Ludwika X, Filip de Poitiers. Królowa Klemencja rzeczywiście urodziła syna, Jana, ale zmarł on po 5 dniach. Filip de Poitiers został królem jako Filip V.
Za jego rządów wpływ Karola na władzę został ograniczony. Valois stał się, obok Roberta III d’Artois, największym oponentem króla. Filip V zmarł w 1322 i tron objął jego młodszy brat, Karol IV Piękny. Karol de Valois odzyskał wpływ na rządy stając się ponownie faktycznym władcą Francji. W 1324 poprowadził swoją ostatnią wyprawę wojenną do Gujenny, chcąc zmusić króla Anglii Edwarda II do złożenia hołdu królowi Francji. Kampania zakończyła się sukcesem. Hołd złożył w sierpniu 1325 syn Edwarda II, hrabia Chester.
Valois leżał już w tym czasie na łożu śmierci. Zmarł 16 grudnia 1325 Został pochowany w kościele Jakobitów w Paryżu. Jego najstarszy syn, Filip, został w 1328 pierwszym królem Francji z dynastii Walezjuszów.
Małżeństwa.
Karol de Valois był trzykrotnie żonaty
Karol w kulturze.
Karol de Valois jest jednym z głównych bohaterów cyklu powieści Maurice’a Druona "Królowie przeklęci". Występuje on w pierwszych pięciu częściach sagi: "Król z żelaza", "Zamordowana królowa", "Trucizna królewska", "Prawo mężczyzn" i "Wilczyca z Francji".
Postać Karola występuje również w dwóch ekranizacjach powieści. W wersji z 1972 w reżyserii Claude’a Barma rolę Karola zagrał Jean Deschamps. W wersji z 2005 w reżyserii Josée Dayana w postać Karola wcielił się Jacques Spiesser.

</doc>
<doc id="404910" url="https://pl.wikipedia.org/wiki?curid=404910" title="Beit Warszawa">
Beit Warszawa

Beit Warszawa (z hebr. "dom") – nazwa używana przez: "Fundację Beit Warszawa", stowarzyszenie "Towarzystwo Kultury Żydowskiej Beit Warszawa oraz" postępową gminę żydowską funkcjonująca w ramach Związku Postępowych Gmin Żydowskich w RP (Beit Polska).
Historia.
Stowarzyszenie kultury żydowskiej Beit Polska zostało założone w 1999 przez grupę osób, których celem było odrodzenie życia żydowskiego w Polsce. Zostało zarejestrowane sądownie w marcu 2002. Rok później, stowarzyszenie zostało członkiem Światowej Unii dla Judaizmu Postępowego.
15 października 2005 Beit Warszawa zorganizowało prawdopodobnie pierwszą w historii powojennej Polski bat micwę w nurcie postępowym. Do uroczystości Ludmiłę Krzewską przygotowywał Nathan Alfred. 7 stycznia 2006 odbyła się prawdopodobnie równie pionierska łączona bar i bat micwa rodzeństwa Racheli i Davida Goodmanów.
5 lipca 2006 rabinem Beit Warszawa został Burt Schuman ze Stanów Zjednoczonych (zakończył posługę w 2011). Od grudnia 2007 do 31 października 2008 wspomagała go rabinka Tanja Segal z Izraela − pierwsza na stałe pracująca w Polsce kobieta rabin, prowadząca później działalność w Krakowie. Kolejnymi sprawującymi posługę rabiniczną w Beit Warszawa byli: rabin Gil Nativ (2012-2015) i rabin Borys Dolin (2015-2016). Współpracowali z BW: student Geiger College Maciej Kirschenbaum (2016-2017) i obecnie (2018) rabin Walter Rothschild.
30 lipca 2009 na podstawie wniosku złożonego przez Żydów skupionych wokół Beit Warszawa Minister Spraw Wewnętrznych i Administracji wpisał Związek Postępowych Gmin Żydowskich Beit Polska do Rejestru kościołów i innych organizacji wyznaniowych. Została tym samym zarejestrowana oficjalnie, na mocy ustawy o wolności sumienia i wyznania z 1989, jako równoprawna do ortodoksji, doktryna postępowa. Polskie prawo tym samym przyznało status organizacji religijnej wyznawcom judaizmu postępowego.
Stowarzyszenie wypełniło swoją misję i, wobec nowej sytuacji organizacyjnej, przekazało prowadzenie synagogi Beit Warszawa Fundacji Beit Warszawa, powstałej po rejestracji związku wyznaniowego.
Towarzystwo Kultury Żydowskiej Beit Warszawa spełniło swoje zadanie jako propagator idei odnowy życia żydowskiego w Polsce. Prowadziło nabożeństwa szabatowe, święta żydowskie zgodnie z zasadami judaizmu postępowego, naukę języka hebrajskiego oraz weekendową szkółkę dla dzieci Beit Jeladim.
Życie organizacji wzbogacają liczne wykłady (m.in. historyków Hanny Zaremskiej, Hanny Węgrzynek, Jolanty Żyndul, Augusta Grabskiego), pogadanki z zaproszonymi gośćmi (takimi jak np. Uri Huppert czy Sabina Baral), koncerty (uczniowie Wandy Wiłkomirskiej, pianista Stefan Walczykiewicz czy wykonujący muzykę Ladino Węgier Miklosz Budai, zespół wokalny Szir Awiw, skrzypek Marcin Król) i wystawy malarstwa (np. „Tak malował pan Chagall”). W piątki przed nabożeństwem odbywa się spotkania służące pogłębieniu wiedzy za zakresu judaizmu, historii i kultury żydowskiej. Gośćmi byli m.in. polscy i włoscy masoni z Wielkiego Wschodu Polski oraz Wielkiej Loży Włoch. Profesor Luigi Pruneti wygłosił wykład poświęcony zależności między masonerią a judaizmem.
Od lutego 2018 odbywają się wykłady w cyklu „Żydzi. Naród, historia, religia”, prowadzone przez pracowników naukowych Uniwersytetu Warszawskiego i Muzeum Historii Żydów Polskich POLIN.
Fundacja prowadzi od lat kurs dla prowadzących modlitwy (szlijach cibur), w ramach którego certyfikaty otrzymało kilkunastu „szaców” (skrót od „szlijach cibur).
Przy synagodze działa biblioteka licząca ponad 2 tys. woluminów.

</doc>
<doc id="404913" url="https://pl.wikipedia.org/wiki?curid=404913" title="Wilczomlecz lancetowaty">
Wilczomlecz lancetowaty

Wilczomlecz lancetowaty ("Euphorbia esula" L.) – gatunek należący do rodziny wilczomleczowatych. Występuje w stanie dzikim w Europie, Azji Mniejszej, Azji zachodniej. Zawleczony do Ameryki Północnej. W Polsce pospolity na niżu i w niższych piętrach górskich.
Biologia i ekologia.
Bylina, hemikryptofit. Siedlisko: zbocza, nasypy kolejowe, przydroża, ciepłe siedliska ruderalne. Roślina trująca, zawiera trujący sok mleczny. Pomimo swych właściwości trujących jest rośliną żywicielską m.in. dla gąsienic motyla zmrocznika wilczomleczka. Liczba chromosomów 2n = 60,64.
Zmienność.
Występuje w 3 podgatunkach:
Często tworzy też mieszańce z innymi gatunkami.

</doc>
<doc id="404916" url="https://pl.wikipedia.org/wiki?curid=404916" title="Renault D1">
Renault D1

Renault D1 – zaprojektowany w 1926 roku francuski czołg lekki wsparcia piechoty, który wszedł do służby w 1931. Znany w literaturze jako "Char" (z fr. czołg) D1.
Był jednym z pierwszych na świecie czołgów z odlewaną wieżą. Masa czołgu 14 ton, napędzany 4-cylindrowym silnikiem benzynowym, chłodzonym cieczą, który pozwalał na rozwinięcie prędkości ok. 20 km/h. Załogę stanowiło trzech ludzi.
Geneza i krótka charakterystyka.
W ramach francuskiego planu z 1926 stworzenia nowego lekkiego czołgu wsparcia piechoty, przekonstruowano produkowany seryjnie na eksport czołg Renault NC-1 na prototyp czołgu D1. Zasadniczą zmianą było zwiększenie załogi z dwóch do trzech osób, w związku z planowanym wyposażeniem w radiostację, co pociągnęło za sobą poszerzenie kadłuba. Pogrubiono też nieco opancerzenie oraz przewidziano wzmocnienie uzbrojenia do armaty kalibru 47 mm w nowej wieży zamiast armaty kalibru 37 mm. Czołg ten był produkowany w latach od 1931 do 1935, wyprodukowano ogółem 160 sztuk. Do 1936 czołgi były wyposażone w wieże z czołgu Renault FT-17 oznaczoną ST1, gdyż wieża ST2 była opóźniona w rozwoju w stosunku do czołgu. Wieża ST2 (Schneider Tourelle) była uzbrojona w krótkolufową armatę czołgową kalibru 47 mm SA34 ze sprzężonym karabinem maszynowym Reibel 7,5 mm. W przedniej części kadłuba znajdował się jeszcze jeden km Reibel 7,5 mm. Czołg służył w pierwszej połowie lat trzydziestych jako podstawowy czołg armii francuskiej, ale szybko został uznany za konstrukcje przestarzałą i zastąpiony czołgiem Somua S-35. W zamierzeniu był projektowany jako czołg lekki, ale ostatecznie po zamontowaniu wieży przybrał charakter czołgu średniego, niemniej w przedwojennej terminologii francuskiej był uważany za czołg lekki.
Powstanie konstrukcji.
W 1928 firma Renault otrzymał zamówienie na dwa różne prototypy „lekkiego czołgu wsparcia piechoty” opartego na konstrukcji czołgu Renault NC1, będącego modyfikacją najlepszej konstrukcji francuskiej z I wojny światowej, czołgu Renault FT-17. Armia francuska używała oznaczenia Char D, firma Renault używała oznaczenia NC28. Na obydwu prototypach testowano nowe rozwiązania konstrukcyjne, między innymi pierwszy z prototypów (oznaczony NC1 a potem NC2) został wyposażony w wieżyczkę (SRA Char de Bataille) z dwoma sprzężonymi karabinami maszynowymi. Ostatecznie armia wybrała w marcu 1929 drugi prototyp wyposażony w armatę oznaczony jako NC3 (później NC31) i zamówiła serie przedprodukcyjną w wysokości 10 sztuk. Czołgi zostały dostarczone przez Renault bez wieży w cenie 400,000 FF (ok. ówczesnych 140,000 zł) sztuka. Wieże typu ST1 zostały zamówione w firmie Schneider.
Produkcja i służba.
Po przetestowaniu czołgów z serii przedprodukcyjnej i wprowadzeniu potrzebnych zmian w konstrukcji. Armia francuska zamówiła 150 czołgów w cenie 375,000 FF (ok. ówczesnych 131,000 zł) za sztukę bez wieży ST2, które zostały zamówione ponownie w firmie Schneider. Wieża ST2 ważyła 1788 kg. i kosztowała 100,000 FF (ok. ówczesnych 35,000 zł).
W związku że firma Renault otrzymała zamówienie na dalszy rozwój projektu, wyprodukowany czołg został oznaczony jako Char D1, a nowe projekty zostały oznaczone Char D2 i Char D3.
Po wejściu do służby, czołgi służyły w elitarnych batalionach 507, 508 i 510. Szybko został uznane za przestarzałe i nie nadające się do użycia w linii. Dlatego w 1937 zostały wysłane do służby w kolonialnej w Algierii. W związku z atakiem niemieckim na Francję 43 czołgi zostały wysłane z powrotem do Europy, gdzie przybyły bez przeszkód na początku czerwca 1940 w składzie 67 BCC. Na froncie zostały zastosowane jako wsparcie senegalskiej 6 Dywizji Zmotoryzowanej. Podczas walk zostały zdziesiątkowane przez ogień niemieckiej artylerii przeciwpancernej. Z ogólnej liczby 43 czołgów, 25 zostało kompletnie zniszczonych w walce, 18 zostało zdobytych przez Niemców i wcielonych do służby patrolowej pod oznaczeniem Panzerkampfwagen 732 (f).
Wyprodukowano około 160 sztuk tego pojazdu w dwóch wersjach:

</doc>
<doc id="404917" url="https://pl.wikipedia.org/wiki?curid=404917" title="Marian Falski">
Marian Falski

Marian Falski, ps. "Rafał Praski", "Janka Swajak" (ur. 7 grudnia 1881 w Naczy, zm. 8 października 1974 w Warszawie) – polski pedagog i działacz oświatowy, specjalista w dziedzinie ustroju i organizacji szkolnictwa, autor najpopularniejszego polskiego elementarza – elementarza Falskiego.
Życiorys.
Pochodził z Kresów, z okolic Słucza z drobnoszlacheckiej rodziny. Do szkoły uczęszczał w Mińsku od 1891. Studia podjął na Cesarskim Uniwersytecie Warszawskim – w Instytucie Politechnicznym uzyskując stopień inżyniera. W 1903 wstąpił do PPS, prowadził w Warszawie koła uczniowskie i współpracował z konspiracyjnym Kołem Wychowawców. Z ramienia PPS brał udział w organizowaniu i prowadzeniu strajku szkolnego, w jego mieszkaniu przy ul. Nowowiejskiej 29 I 1905 odbyło się posiedzenie Centralnego Koła Delegatów, na którym zapadła decyzja o przystąpieniu młodzieży szkół średnich do strajku, tam też zbierało się podczas strajku Koło Delegatów. Był przywódcą grupy studenckiej kierującej strajkiem. Współorganizator głośnego wiecu na Politechnice 28 I 1905, na którym zniszczono wielki portret cara Mikołaja II. W końcu stycznia 1905 brał udział w organizowaniu strajku uczniów obu szkół średnich Łowicza, i do grudnia 1905 prowadził tam komplety koedukacyjne. Był delegatem Warszawy na VIII Zjazd PPS 12–13 II 1906 we Lwowie jako reprezentant tzw. lewicy skrajnej. Po rozłamie w PPS XI 1906 brał udział w konferencji organizacji warszawskiej 16 XII 1906 w fabryce wyrobów blaszanych przy ul. Przemysłowej, na której został aresztowany wraz z wszystkimi uczestnikami i uwięziony na ratuszu, po czym I 1907 osadzony w Cytadeli za spiskowanie przeciwko caratowi, następnie wydalony z granic Rosji. Wyjechał do Krakowa, gdzie początkowo pracował jako prywatny nauczyciel, poza tym dojeżdżał do Zakopanego doręczał powierzone mu przez Stefanię Sempołowską dokumenty partyjne swojej przyszłej (od 1910) żonie R. Oxnerównie współpracującej z PPS-Lewicą. Od 1909 studiował na wydziale filozoficznym UJ psychologię i pedagogikę, następnie został asystentem prof. Władysława Heinricha na Uniwersytecie Jagiellońskim i pod jego kierunkiem ukończył pracę doktorską na temat psychologii czytania. Jak wspominał Roman Jabłonowski, Falski współpracował z PPS-Lewicą do wybuchu wojny w 1914. VIII 1914 wyjechał do Wiednia, gdzie skupiła się polska kolonia skupiona wokół Naczelnego Komitetu Narodowego, do Krakowa wrócił wiosną 1915. Latem 1916 stałym gościem Falskich był Bolesław Limanowski. W 1917 uzyskał doktorat z psychologii. W 1918 mimo propozycji objęcia katedry na Uniwersytecie Jagiellońskim wyjechał do Warszawy.
W latach 1919–1939 pracował w Ministerstwie Wyznań Religijnych i Oświecenia Publicznego. Był przeciwnikiem tzw. reformy jędrzejewiczowskiej krytykując utrudniony dostęp młodzieży biednej do szkolnictwa średniego i wyższego. Był ekspertem Ligi Narodów ds. reorganizacji oświaty w Chinach w 1931. Czynnie współpracował z ZNP, gdzie wygłaszał referaty i prelekcje. Był związany z wolnomularstwem.
Podczas okupacji pracował w Warszawie nad dydaktyką początkowego nauczania i planami odbudowy i przebudowy szkolnictwa po wojnie.
W 1945 r. przystąpił do organizowania Wydziału Statystycznego, przemianowanego potem na Biuro Badań i Statystyki Ministerstwa Oświaty (kierował nim do 1950). W 1954 objął profesurę w Polskiej Akademii Nauk, a od 1958 został kierownikiem Pracowni Ustroju i Organizacji Oświaty PAN. W 1964 podpisał wraz z Antonim Słonimskim "List 34" przeciwko cenzurze i ograniczeniu dostępu do kultury.
Znany jest jako autor najpopularniejszego polskiego elementarza XX w. wydanego pod tytułem: "Nauka czytania i pisania" wielokrotnie wznawianego (pierwsze wyd. w 1910). Praca ta była przejawem postępu metodycznego w nauce czytania i pisania. Połączono w niej elementy metody tradycyjnej literowo-głoskowej z elementami metody syntetycznej odkrytej przez Falskiego, która była wynikiem jego spostrzeżeń, że czytający zwraca uwagę na początek i koniec wyrazu, dopiero później zauważa części środkowe oraz wyróżniające się litery.
Pochowany na Cmentarzu Wojskowym na Powązkach w Warszawie (kwatera A32-2-6).

</doc>
<doc id="404918" url="https://pl.wikipedia.org/wiki?curid=404918" title="Nicejsko-konstantynopolitańskie wyznanie wiary">
Nicejsko-konstantynopolitańskie wyznanie wiary

Nicejsko-konstantynopolitańskie wyznanie wiary lub Symbol konstantynopolitański / "Symbolum Constantinopolitanum"/, dawniej nie do końca ściśle zwany też "Symbolem nicejskim" – chrześcijańskie wyznanie wiary najbardziej rozpowszechnione wśród tekstów "credo" używanych współcześnie w liturgiach.
W Kościele katolickim i w Cerkwiach prawosławnych jest odmawiane lub śpiewane w liturgii Eucharystii (w Kościele łacińskim w niedziele i święta wyższej rangi). Autorytet symbolu przyjmuje również Wspólnota anglikańska, a także starokatolicy, luteranie oraz niektóre inne denominacje protestanckie.
W Kościele rzymskokatolickim, niektórych kościołach protestanckich i starokatolickich tekst symbolu jest uzupełniony o „Bóg z Boga” – sformułowanie z symbolu przyjętego w 325 r. na Soborze w Nicei oraz późniejszy, średniowieczny dodatek, krytykowany przez prawosławie – „i Syna” (Filioque).
Historia.
Początki Symbolu konstantynopolitańskiego pozostają w sferze dociekań. Jedna z poważnych hipotez postuluje jako autora Epifaniusza, biskupa Salaminy na Cyprze. Tekst symbolu zatwierdzonego na Soborze 381 r. już w 374 r. znany był temu Ojcu Kościoła, który umieścił go w swym dziele "Ancoratus" 118,9-13.
Jakiekolwiek byłyby początki, według jednomyślnej opinii historyków, wbrew potocznym wyobrażeniom, nie może być mowy o tym, że symbol powstał na Soborze w Konstantynopolu poprzez dodanie fragmentu o Duchu Świętym do Symbolu ogłoszonego w czasie poprzedniego Soboru w Nicei w 325 r.. Na Soborze chalcedońskim (451) tekst symbolu został odczytany jako wyznanie wiary Soboru Konstantynopolitańskiego I (381). Sama nazwa "nicejsko-konstantynopolitański" pochodzi dopiero z wieku XVII.
Nowość symbolu.
W symbolu została potwierdzona prawda o Duchu Świętym jako o "Panu i Ożywicielu" – czyli dogmatycznie stwierdzono naturę boską Trzeciej Osoby Trójcy oraz Jej oddziaływanie na chrześcijan, sprawiające w nich życie wieczne.
Orzeczenie to wprowadzono do tekstu Credo jako ostateczne potwierdzenie błędności doktryn będących pochodną, potępionego na Soborze w Nicei w 325 r., arianizmu. Jako logiczna konsekwencja błędnej doktryny Ariusza, to samo co o Synu, zaczęto nauczać o Duchu Świętym, że został "stworzony" przez Syna i jest Mu podporządkowany. Głównym propagatorem tych doktryn zwanych macedonianizmem był najpierw biskup Konstantynopola Macedoniusz a następnie Maratoniusz z Nikomedii. Doktryny te znane były też w Egipcie. Chrześcijan, którzy wyznawali te poglądy nazywano duchoburcami lub tropikami. Jak tłumaczył św. Augustyn, "niektórzy nazywali ich semi-arianami", gdyż uznając współistotność Ojca i Syna, a odrzucając boską naturę Ducha Świętego, "w tej kwestii po części są z nimi, a po części z nami".
Głównymi ortodoksyjnymi autorami, którzy przeciwdziałali tym doktrynom byli Ojcowie kapadoccy, zwłaszcza Bazyli Wielki (329-379), który poświęcił temu zagadnieniu dwa dzieła "O Duchu Świętym" oraz "Przeciw Eunomiuszowi". W Egipcie – Atanazy Wielki z Aleksandrii (295-373), przede wszystkim w czterech listach do Serapiona. W Italii św. Ambroży z Mediolanu "O Duchu Świętym".
W odpowiedzi na błędy semi-arian "Symbol konstantynopolitański" stwierdził, że Duch Święty nie jest stworzeniem, lecz że "pochodzi od Ojca" czyli że jest z Nim współistotny podobnie jak Syn – a zatem "z Ojcem i z Synem wspólnie odbiera uwielbienie i chwałę" boską.
Zastosowanie w liturgii chrzcielnej i eucharystycznej.
W wieku VI symbol został przyjęty na całym praktycznie Wschodzie chrześcijańskim jako wyznanie chrzcielne, prędko wypierając Symbol nicejski.
Rozpowszechnienie symbolu stało się jeszcze szybsze, gdy zaczęto go uroczyście intonować w Eucharystii. Jako pierwszy do liturgii eucharystycznej wprowadził go Piotr Folusznik, patriarcha Antiochii w latach 471-488, należący do nurtu monofizyckiego. Sto lat później, w 580 roku uczyniono to w Konstantynopolu. Ten liturgiczny zwyczaj został przeniesiony z Syrii także na chrześcijański Zachód i tam się rozprzestrzenił, poczynając od Hiszpanii. Po raz pierwszy mówił o tym "Synod toledański" III (589) w kan. 2.
Reinterpretacja symbolu w okresie reformacji.
"Wyznanie konstantynopolitańskie" było punktem odniesienia dla redaktorów, którzy tworzyli teksty wyznań dla denominacji powstałych w wyniku reformacji. Były to m.in. następujące dokumenty doktrynalne: Wyznanie augsburskie (luteranizm), Wyznanie helweckie czy w Polsce Wyznanie sandomierskie (kalwinizm) oraz Trzydzieści dziewięć artykułów westminsterskich (anglikanizm). Wyznania te stanowią ponowne odczytanie prawd wiary zawartych w wyznaniu Nicejsko-Konstantynopolitańskim w świetle Słowa Bożego. Wierność doktrynie Symbolu konstantynopolitańskiego była więc podstawową przesłanką przy ich tworzeniu.

</doc>
<doc id="404920" url="https://pl.wikipedia.org/wiki?curid=404920" title="Wyznanie wiary">
Wyznanie wiary



</doc>
<doc id="404921" url="https://pl.wikipedia.org/wiki?curid=404921" title="Rezerwat przyrody Bojarski Grąd">
Rezerwat przyrody Bojarski Grąd

Bojarski Grąd – rezerwat przyrody znajdujący się około 1 km na południe od wsi Bojary (gmina Kosów Lacki), w województwie mazowieckim. Jest położony w granicach Nadbużańskiego Parku Krajobrazowego. Obejmuje dwie niewielkie wydmy położone wśród łąk w dolinie Bugu.

</doc>
<doc id="404925" url="https://pl.wikipedia.org/wiki?curid=404925" title="Rezerwat przyrody Skarpa Mołożewska">
Rezerwat przyrody Skarpa Mołożewska

Skarpa Mołożewska – florystyczny rezerwat przyrody położony w gminie Jabłonna Lacka (województwo mazowieckie), na północ od miejscowości Mołożew-Wieś.
Został powołany Zarządzeniem Ministra Ochrony Środowiska i Zasobów Naturalnych z dnia 12 sierpnia 1987 r. (). Zajmuje powierzchnię 1,99 ha (akt powołujący podawał 2,00 ha). Obszar rezerwatu podlega ochronie czynnej.
Celem ochrony rezerwatu jest zachowanie ze względów naukowych, dydaktycznych i krajobrazowych rzadkich i chronionych gatunków roślin ciepłolubnych oraz ochrony skarpy Bugu przed erozją. Skarpa ta ma około 20 metrów wysokości i jest nachylona do rzeki pod kątem 45–80 stopni. 
Najważniejszą wartością przyrodniczą w rezerwacie jest goryczka krzyżowa ("Gentiana cruciata"). Jest to gatunek chroniony, charakterystyczny dla muraw kserotermicznych. Rosną tu także m.in. podbiał pospolity i wiechlina spłaszczona.
Południowo-wschodni kraniec rezerwatu „Skarpa Mołożewska” graniczy z dużo większym rezerwatem „Wydma Mołożewska”.

</doc>
<doc id="404926" url="https://pl.wikipedia.org/wiki?curid=404926" title="Rezerwat przyrody Wydma Mołożewska">
Rezerwat przyrody Wydma Mołożewska

Wydma Mołożewska – faunistyczny rezerwat przyrody położony w gminie Jabłonna Lacka (województwo mazowieckie), na wschód od miejscowości Mołożew-Wieś.
Został powołany Zarządzeniem Ministra Ochrony Środowiska i Zasobów Naturalnych z dnia 18 lutego 1987 r. () na powierzchni 63,80 ha.
Celem utworzenia rezerwatu była ochrona stanowisk lęgowych rzadkich gatunków ptaków oraz miejsc koncentracji ptaków w okresie jesienno-zimowo-wiosennym. 
Znaczną powierzchnię rezerwatu zajmują zbiorowiska murawowe. W niewielkich, okresowo podtapianych obniżeniach utrzymują się płaty zbiorowisk szuwarowych. Na terenie rezerwatu gniazdują m.in. sieweczka obrożna, rybitwa rzeczna i białoczelna, krwawodziób, rycyk, świergotek polny. Rezerwat spełnia także ważną rolę dla gatunków przelotnych, takich jak np. brodziec piskliwy, brodziec śniady, łęczak i batalion.

</doc>
<doc id="404927" url="https://pl.wikipedia.org/wiki?curid=404927" title="Wuj Sam">
Wuj Sam

Wuj Sam () – narodowa personifikacja Stanów Zjednoczonych, której początki sięgają wojny brytyjsko-amerykańskiej w 1812 roku.
Wygląd.
"Wuj Sam" przedstawiony jest najczęściej jako srogi, starszy mężczyzna z siwymi włosami i bródką. Zwykle ma na sobie ubranie, które zawiera elementy i barwy znajdujące się na fladze Stanów Zjednoczonych – na przykład cylinder w czerwone i białe paski z białą gwiazdą na niebieskiej obwódce, a także czerwono-białe spodnie. Wizerunek "Wuja Sama" w obecnej formie utrwalił się po wojnie secesyjnej. Stworzony jako karykatura prezydenta Abrahama Lincolna i zamieszczony w czasopiśmie "Punch" zyskał popularność, będąc następnie wykorzystywanym w wielu reklamach.
Historia.
W roku 1812 duża liczba prowiantu dla armii została zakupiona w Troy, w stanie Nowy Jork przez rządowego dostawcę, Elberta Andersona. Prowiant był kontrolowany przez dwóch braci, Ebenezera i Samuela Wilsonów. Ten ostatni znany był wśród pracowników jako Uncle Sam. Beczki z solonym mięsem Samuel Wilson oznaczał inicjałami "U.S.", czyli skrótem od "United States". W późniejszym okresie tymi inicjałami oznaczano i inne przedmioty należące do rządu federalnego. Skrót "U.S." podlegał dwojakiej interpretacji. Utożsamiano go z nazwą państwa, bądź z postacią Wuja Sama (Uncle Sam). Obrazek z Wujem Samem pojawił się po raz pierwszy w lokalnej prasie wydawanej w Troy. Symbol graficzny przedstawiający "Wuja Sama" znajdował swoje miejsce w prasie amerykańskiej w latach 30 XIX wieku.
W literaturze po raz pierwszy wspomniano "Wuja Sama" w alegorycznej książce "The Adventures of Uncle Sam: in Search After His Lost Honor", napisanej przez Fredericka Augustusa Fidfaddy'ego, pochodzącej z 1816 roku.
Pierwowzorem Wuja Sama był Brat Jonathan ("Brother Jonathan"), pojawiający się w czasopiśmie "Punch". Używany był jednak rzadko i zapomniano o nim po pojawieniu się Wuja Sama. Żeńska personifikacja, "Columbia" była rzadko spotykana od lat 20. XX wieku "Wuj Sam" stał się popularnym elementem karykatur, dużo bardziej niż "John Bull", będący uosobieniem Wielkiej Brytanii. John Bull, wraz z Wujem Samem „przygotowywali się do walki” w setkach politycznych karykatur przez lata.
Plakat rekrutacyjny.
Najsławniejsze przedstawienie Wuja Sama pochodzi z czasów I wojny światowej i przedstawia surowego mężczyznę wskazującego na obserwatora i oznajmiającego: "I want you" ("Ja chcę abyś"). James Montgomery Flagg opracował ten plakat w 1917 roku, tuż przed przystąpieniem Stanów Zjednoczonych do wojny. Takie przedstawienie "Wuja Sama" nawiązywało do obrazka, jaki Flagg umieścił na okładce magazynu Leslie's Weekly z 6 lipca 1916 roku. Plakat wzorowany był na starszym o 3 lata brytyjskim plakacie "Lord Kitchener Wants You" z podobizną Horatio Kitchenera. Plakat był używany w czasie zarówno I, jak i II wojny światowej, by zachęcać obywateli USA do wstępowania do armii. Autor plakatu, Flagg użył na nim zmodyfikowanej wersji własnej twarzy, a także odtworzył pozę, jaką przedstawiał weteran Walter Botts. Twarz Wuja Sama zawiera również podobieństwa do twarzy Samuela Wilsona. Ponad cztery miliony kopii tego plakatu zostało wydrukowanych pomiędzy 1917 a 1918 rokiem.
Pomniki.
W Stanach Zjednoczonych istnieją dwa pomniki ku czci Wuja Sama, będące zarazem wybudowane ku pamięci Samuela Wilsona. Jeden z nich ustawiony jest w pobliżu Riverfront Park w Troy, gdzie Wilson mieszkał. Drugi znajduje się w Arlington, gdzie się urodził.

</doc>
<doc id="404930" url="https://pl.wikipedia.org/wiki?curid=404930" title="Rezerwat przyrody Cmentarzysko Jaćwingów">
Rezerwat przyrody Cmentarzysko Jaćwingów

Cmentarzysko Jaćwingów – leśny rezerwat przyrody położony na terenie Szwajcarii (dawnej wsi) w granicach administracyjnych miasta Suwałki, około 5 km na północny wschód od centrum Suwałk. Powołany został Zarządzeniem Ministra Leśnictwa i Przemysłu Drzewnego z dnia 31 października 1959. Zajmuje powierzchnię 3,39 ha (akt powołujący podawał 4,12 ha). 
Klasyfikacja rezerwatu.
Według Zarządzenia celem ochrony rezerwatu jest zachowanie ze względów naukowych i dydaktycznych boru świeżego wraz z cmentarzyskiem kurhanowym użytkowanym w okresie od II do V wieku ery nowożytnej przez ludność kultury sudowskiej. Błędnie utożsamianej z ludem Jaćwingów. Rezerwat jest w rejestrze zabytków pod nr A-a-5.
Walory przyrodnicze i kulturowe.
Głównym walorem kulturowym są kurhany. Najbardziej charakterystyczną formą grobu był kurhan o zmiennej średnicy 6–21 m, zbudowany z kilku warstw kamieni. Na cmentarzysku występowały zarówno groby ciałopalne, jak i szkieletowe. Największe skupiska kurhanów usytuowane są w centralnej części rezerwatu na osi północ – południe na wyniesieniach terenu. Dziś większość grobów ulega zatarciu. Tylko niektóre z nich osiągają wysokość do 0,5 m i są kuliście obłożone kamieniami. Na części kurhanów porastają drzewa.
Teren rezerwatu położony jest na wyniesieniu i znajduje się na wysokości 183,5 m n.p.m. W drzewostanach gatunkiem panującym jest świerk, z domieszką sosny i dębu. Pod okapem na ok. 20% występuje podrost świerka i dębu. Występuje tu wiele gatunków roślin, jak przylaszczka pospolita, konwalijka dwulistna, sałatnik leśny, poziomka, orlica pospolita, szczawik zajęczy, gajowiec żółty, malina kamionka. Z roślin chronionych występują: lilia złotogłów ("Lilium martagon"), wawrzynek wilczełyko ("Daphne mezereum"), konwalia majowa ("Convalaria majalis").

</doc>
<doc id="404931" url="https://pl.wikipedia.org/wiki?curid=404931" title="35 Dywizja Piechoty (II RP)">
35 Dywizja Piechoty (II RP)

35 Dywizja Piechoty (35 DP) – wielka jednostka piechoty Wojska Polskiego II RP.
35 Dywizja Piechoty nie występowała organizacji pokojowej Wojska Polskiego. Została sformowana w I rzucie mobilizacji powszechnej, w okresie od 31 sierpnia do 4 września 1939 roku z jednostek Obszaru Warownego „Wilno” i Korpusu Ochrony Pogranicza z przeznaczeniem dla Grupy Odwodów Naczelnego Wodza „Wyszków”.
Walki w kampanii wrześniowej.
35 Dywizja Piechoty Rezerwowa pod dowództwem płk. dypl. Jarosława Szafrana, zaraz po sformowaniu, 7 września została przydzielona do SGO "Narew". Tego dnia w sztabie SGO w Zambrowie zameldował się dowódca dywizji, który poinformował o prawie całkowitym jej sformowaniu i skoncentrowaniu na południe od Białegostoku w rejonie Tołcze, Turośl, Dojlidy w gotowości do załadowania na transporty kolejowe. Dowódca SGO zarządził przesunięcie 35 DP (rez.) do rejonu Bielska Podlaskiego jako rejonu przeznaczenia. Zarządzenie to nie zostało jednak wykonane, gdyż już następnego dnia dywizja przestała podlegać gen. Czesławowi Młot-Fijałkowskiemu i rozkazem Naczelnego Dowództwa została skierowana do jego dyspozycji w rejon Czeremchy i z tamtejszego węzła kolejowego przerzucona transportami kolejowymi na południe - do Lwowa.
13 września dywizja wsparła obrońców miasta. Następnego dnia obsadziła zachodni odcinek obrony. 15 września dywizja uderzyła na Niemców na Kortumowej Górze i w Hołosku Wielkim. Atak, w którym Polacy poszli do walki wręcz, odrzucił Niemców. Dopiero ogień artylerii niemieckiej zatrzymał natarcie polskie. Nazajutrz znów toczyły się walki o Hołosko Wielkie. Mimo przewagi wroga, oddziały dywizji szły naprzód. 18 września, w celu nawiązania bezpośredniego połączenia z oddziałami 10 Brygady Kawalerii, 35 DP uderzyła po osi Hołosko Wielkie-Brzuchowice. Natarcie ruszyło po południu. Lewe zgrupowanie zdobyło Hołosko Wielkie i już po zapadnięciu zmroku opanowało sanatorium na drodze do Brzuchowic, ale w tym czasie 10 BK otrzymała rozkaz przebijania się na Węgry.
19 września dywizje zgrupowania gen. Kazimierza Sosnkowskiego usiłowały przebić się przez niemiecki pierścień okrążenia. Dowódca obrony Lwowa gen. Władysław Langner natychmiast zorganizował pomoc i wysłał do natarcia oddziały 35 DP (rez.) celem otwarcia zgrupowaniu drogi do Lwowa. Atak wyrzucił Niemców w Zamarstynowa i Hołoska Małego, natomiast na zdobycie Hołoska Wielkiego zabrakło już sił. Niemcy wprowadzili do kontrataku czołgi i zatrzymali natarcie polskie. W rezultacie natarcie nie przebiło pierścienia niemieckiego i nie otworzyło drogi grupie gen. Sosnkowskiego, która naciskana przez przeważające siły niemieckie, wyczerpawszy całą amunicję, skapitulowała w lasach brzuchowickich.
Obsada personalna Kwatery Głównej.
Obsada personalna Kwatery Głównej 35 Dywizji Piechoty
Upamiętnienie.
W 1978 w katedrze we Wrocławiu została ustanowiona tablica upamiętniająca żołnierzy 35 Wileńskiej Dywizji Piechoty poległych w obronie Lwowa w 1939.

</doc>
<doc id="404933" url="https://pl.wikipedia.org/wiki?curid=404933" title="Tomasz Borysiuk">
Tomasz Borysiuk

Tomasz Borysiuk (ur. 24 sierpnia 1974 w Warszawie) – polski dziennikarz telewizyjny, członek Krajowej Rady Radiofonii i Telewizji od 2006 do 2010.
Życiorys.
Ukończył w 1998 studia prawnicze na Uniwersytecie w Białymstoku. Od 1996 do 1998 był zatrudniony w Klubie Parlamentarnym Sojuszu Lewicy Demokratycznej.
Od 1999 pracował w Telewizji Polskiej jako producent i wydawca programów "Gość Jedynki" (1999–2000, 2002–2004), "NATO bez granic" (1999–2000), "Krakowskie Przedmieście". Był m.in. producentem "Gościa Jedynki" w 2000, w którym wywiad z Marianem Krzaklewskim przeprowadził Piotr Gembarowski, a który to program spotkał się z krytyką Rady Etyki Mediów jako nieobiektywny i nieprofesjonalny.
W styczniu 2006 został wybrany przez Sejm w skład Krajowej Rady Radiofonii i Telewizji, jako kandydat Samoobrony RP, poparty także przez Ligę Polskich Rodzin przy braku pozytywnej opinii ze strony Komisji Kultury i Środków Przekazu. W związku z nieprzyjęciem przez Sejm i Senat sprawozdania KRRiT za 2009, potwierdzonym przez tymczasowo wykonującego obowiązki prezydenta RP, jego kadencja zakończyła się w 2010.
Życie prywatne.
Jest synem historyka, politologa i byłego posła Bolesława Borysiuka.

</doc>
<doc id="404934" url="https://pl.wikipedia.org/wiki?curid=404934" title="Rezerwat przyrody Głazowisko Łopuchowskie">
Rezerwat przyrody Głazowisko Łopuchowskie

Rezerwat przyrody „Głazowisko Łopuchowskie” – rezerwat przyrody powołany Zarządzeniem Ministra Ochrony Środowiska i Zasobów Naturalnych z dnia 1 lipca 1988 (MP nr 21, poz. 193) na powierzchni 15,88 ha w gminie Jeleniewo we wsi Łopuchowo (województwo podlaskie). Rezerwat obejmuje las, łąki i pastwiska z nagromadzonymi głazami narzutowymi. Leży w granicach Suwalskiego Parku Krajobrazowego.
Klasyfikacja rezerwatu.
Jest to rezerwat:
Walory przyrodnicze, kulturowe i krajobrazowe.
Rezerwat stanowi unikatowy krajobraz wyniesień czołowo-morenowych zlodowacenia bałtyckiego. Obejmuje fragmenty dwóch wałów moren bocznych występujących między jeziorem Hańcza a zagłębieniem Szeszupy. Ze względu na swoją budowę geologiczną, amfiteatralne ukształtowanie oraz świeżą, prawie nie tkniętą procesami erozji i denudacji rzeźbę, zespół moren stanowi podręcznikowy klasyczny przykład unikatowych nie tylko w Polsce, ale i w północno-wschodniej i środkowej Europie form polodowcowych. W opinii specjalistów geologów na Niżu Europejskim nie ma odpowiednika nagromadzenia tak wielkiej ilości o tak dużych rozmiarach skandynawskich głazów narzutowych, tworzących głazowisko powierzchniowe.
W północnej części rezerwatu występuje jedna z najwyższych wysokości (258,75 m n.p.m.) wałów czołowomorenowych na tym obszarze. W tej części występuje fragment wysokiego i stromego wału, osiągającego od podnóża wysokość względną 40 m. Wały czołowomorenowe oddzielają od siebie wąskie, suche dolinki.
Dominującym siedliskiem jest las mieszany świeży, niewielką część rezerwatu porasta ols. Gatunkami panującymi są świerk, sosna, dąb, brzoza i olsza. Jakość drzewostanów jest zadowalająca, większość stanowią powierzchnie na gruntach porolnych i są przerzedzone.
Z roślin chronionych na terenie rezerwatu występują sporadycznie wawrzynek wilczełyko ("Daphne mezerum"), lilia złotogłów ("Lilium martagon"), sasanka otwarta ("Pusatilla patens"), kukułka plamista ("Dactylorhiza maculata").
Rezerwat nie ma aktualnego planu ochrony, posiada natomiast obowiązujące zadania ochronne, na podstawie których jego obszar objęty jest ochroną czynną.

</doc>
<doc id="404935" url="https://pl.wikipedia.org/wiki?curid=404935" title="Oaza hydrotermalna">
Oaza hydrotermalna

Oaza hydrotermalna – zespół organizmów zamieszkujących obniżenia w ryftach oceanicznych, skupionych wokół punktów erupcji lawy i wód przesyconych siarkowodorem. Do końca lat 70. XX w. uważano, że środowisko to hamuje rozwój jakichkolwiek form życia, ze względu na duże stężenie trujących gazów i toksycznych siarczków metali. Udowodniono istnienie oaz hydrotermalnych np. na dnie Morza Czerwonego, gdzie temperatura wód głębinowych sięga 60–70 °C, a zasolenie waha się od 25,5 do 28%.
Wśród gatunków organizmów żywych zamieszkujących oazy hydrotermalne brakuje roślin, ponieważ do głębokości, na której oazy te się znajdują, promieniowanie słoneczne nie dochodzi, a więc nie może zachodzić fotosynteza. Pożywienia dla heterotrofów dostarczają bakterie siarkowe, żyjące w symbiozie z innymi organizmami, np. z robakami ryftowymi ("Ryftia pachyptilia"). Poza tym stwierdzono występowanie różnych gatunków małżów, krabów, ryb (głównie węgorzycowatych), a także innych stworzeń. Niemniej jednak, dokładny skład gatunkowy oaz hydrotermalnych nie został jeszcze określony ze względu na trudności związane z badaniem tych środowisk.

</doc>
<doc id="404937" url="https://pl.wikipedia.org/wiki?curid=404937" title="Rezerwat przyrody Ostoja Bobrów Marycha">
Rezerwat przyrody Ostoja Bobrów Marycha

Ostoja Bobrów Marycha – faunistyczny rezerwat przyrody położony w gminie Krasnopol w województwie podlaskim. Został powołany w 1960 roku na powierzchni 208,51 ha. W 2009 roku został znacznie zmniejszony i jego powierzchnia wynosi obecnie 56,13 ha. Celem ochrony rezerwatu jest ochrona bobrów.
Jest to rezerwat:
Obszar rezerwatu podlega ochronie czynnej.
Walory przyrodnicze, kulturowe i krajobrazowe.
Rezerwat stanowi zwarty blok drzewostanów na siedliskach typu: ols jesionowy (OlJ), las mieszany bagienny (LMb), ols (Ol), las mieszany świeży (LMśw), las mieszany wilgotny (LMw), las wilgotny (Lw). Przez środek rezerwatu przepływa rzeka Czarna, którą zasiedliła rodzima populacja bobrów.
Gatunkami panującymi są świerk, sosna, brzoza i olsza, rzadko występuje jesion, lipa, dąb, wiąz i osika. Jakość drzewostanów jest dobra. Z roślin chronionych na terenie rezerwatu występują sporadycznie wawrzynek wilczełyko ("Daphne mezereum"), orlik pospolity ("Aquilegia vulgaris"), bluszcz pospolity ("Hedera helix"), widłak jałowcowaty ("Lycopodium annotinum"). Z roślin rzadkich występuje przystrumieniowy sadziec konopiasty ("Eupatorium cannabinum").

</doc>
<doc id="404944" url="https://pl.wikipedia.org/wiki?curid=404944" title="Rezerwat przyrody Głazowisko Bachanowo nad Czarną Hańczą">
Rezerwat przyrody Głazowisko Bachanowo nad Czarną Hańczą

Rezerwat przyrody Głazowisko Bachanowo nad Czarną Hańczą – geologiczno-krajobrazowy rezerwat przyrody o powierzchni 0,98 ha, objęty ochroną częściową, położony na Suwalszczyźnie (gmina Jeleniewo, powiat suwalski, województwo podlaskie), na południe od jeziora Hańcza, nieopodal wsi Bachanowo. Jest to obszar w widłach rzeki Czarna Hańcza i jej dopływu – strumienia Kozikówka, pokryty dużą ilością głazów narzutowych. Rezerwat znajduje się w granicach Suwalskiego Parku Krajobrazowego.
Rezerwat utworzono zarządzeniem nr 130 Ministra Leśnictwa i Przemysłu Drzewnego z dnia 27 października 1972 (M.P. Nr 53, poz. 283).
Celem wprowadzenia ochrony rezerwatowej na tym obszarze jest zachowanie unikatowego głazowiska, prezentującego wyjątkowo naturalny krajobraz polodowcowy. Na małej powierzchni występuje skupisko ok. 10 000 głazów narzutowych o obwodach od 0,5 do 8 m. Położone są na 4 tarasach: w korycie rzeki, na dnie jej doliny, na tarasie ok. 10 m ponad lustrem wody Czarnej Hańczy oraz na powierzchni sandrowej – ok. 25 m ponad lustrem wody. Są to głównie głazy granitowe, granitognejsy, sjenity, gnejsy, piaskowce, wapienie, bazalty, ryolity, melafiry i porfiry.
Głazowisko powstało na skrzyżowaniu dwóch rynien lodowcowych. Głazy zostały przyniesione w to miejsce przez lodowiec ze Skandynawii wraz z masą gliny zwałowej. Zostały odsłonięte w wyniku wymycia gliny przez wody roztopowe lodowca.
Obecnie na głazach występują liczne gatunki porostów naskalnych i mchy – m.in. rzadki gatunek górski. Współcześnie teren rezerwatu wykorzystywany jest jako pastwisko.

</doc>
<doc id="404946" url="https://pl.wikipedia.org/wiki?curid=404946" title="Rezerwat przyrody Rutka">
Rezerwat przyrody Rutka

Rezerwat przyrody Rutka – rezerwat przyrody nieożywionej położony na terenie wsi Rutka i Szeszupka (gmina Jeleniewo, powiat suwalski, województwo podlaskie). Rezerwat wchodzi w skład Suwalskiego Parku Krajobrazowego. Został powołany w 2001 roku na powierzchni 49,06 ha.
Położony jest na wysokości 235 m n.p.m. na równinnej powierzchni, zbudowanej ze żwirów wodnolodowcowych, płatów gliny i dużej liczby głazów. Obszar rezerwatu zajmują pastwiska i nieużytki. Celem wprowadzenia ochrony rezerwatowej na tym obszarze jest zachowanie w stanie naturalnym unikatowego bruku polodowcowego (pozostałość rozmycia gliny zwałowej przez wody topniejącego lądolodu) wraz z jeziorem Linówek i przyległym torfowiskiem przejściowym.
Rezerwat nie ma aktualnego planu ochrony, posiada natomiast obowiązujące zadania ochronne, na podstawie których jego obszar objęty jest ochroną czynną.
Przez teren rezerwatu prowadzą dwie ścieżki edukacyjne: „Porosty” i „Skały i minerały Suwalskiego Parku Krajobrazowego”.

</doc>
<doc id="404947" url="https://pl.wikipedia.org/wiki?curid=404947" title="Most składany">
Most składany

Most składany - rodzaj mostu ruchomego, w którym kilka przęseł jest składanych względem siebie w celu umożliwienia przepłynięcia statków i innych jednostek pływających.
Przykładem mostu składanego jest most Hörnbrücke w Kilonii w niemieckim landzie Szlezwik-Holsztyn. Można go opisać jako trójprzęsłowy most zwodzony, który składa się w kształt litery N (lub И).

</doc>
<doc id="404948" url="https://pl.wikipedia.org/wiki?curid=404948" title="Rezerwat przyrody Bagno Bocianowskie">
Rezerwat przyrody Bagno Bocianowskie

Rezerwat przyrody „Bagno Bocianowskie” – leśny rezerwat przyrody, położony w gminie Celestynów, na północny wschód od Celestynowa (powiat otwocki, województwo mazowieckie), na obszarze Mazowieckiego Parku Krajobrazowego.
Został powołany Zarządzeniem Ministerstwa Leśnictwa i Przemysłu Drzewnego z dnia 12 października 1982 r. na powierzchni 68,98 ha (obecnie podawana wielkość to 68,93 ha). Jest to rezerwat częściowy. Utworzono go w celu „zachowania licznych zbiorowisk, głównie leśnych, występujących na terenach zajętych przez wydmy i torfowiska oraz drzew pomnikowych i stanowisk roślin chronionych”.
Walory przyrodnicze.
Największą powierzchnię zajmuje ols torfowcowy (39,6%) i kwaśna dąbrowa (31,8%), a gatunkiem panującym jest sosna (88,3%). Na niewielkich bagienkach (zatorfionych jeziorkach będących pozostałością po dawnej eksploatacji torfu) spotkać można grzybienie północne, pływacza zwyczajnego i rosiczkę okrągłolistną. Rosną tu też bagno zwyczajne i borówka bagienna. Rezerwat stanowi ostoję licznych zwierząt, m.in. łosia, dzika i sarny oraz ptaków wodno-błotnych.
W centrum rezerwatu znajduje się zagłębienie torfowiskowe, "Gołe bagno".

</doc>
<doc id="404949" url="https://pl.wikipedia.org/wiki?curid=404949" title="Rezerwat przyrody Czarci Dół">
Rezerwat przyrody Czarci Dół

Rezerwat przyrody Czarci Dół – torfowiskowy, częściowy rezerwat przyrody położony w gminie Celestynów, na zachód od wsi Zabieżki (powiat otwocki, województwo mazowieckie). Leży w granicach Mazowieckiego Parku Krajobrazowego.
Został powołany Zarządzeniem Ministra Leśnictwa i Przemysłu Drzewnego z dnia 24.11.1983 r. () na powierzchni 8,75 ha (obecna powierzchnia zatwierdzona w planie ochrony wynosi 9,02 ha, różnica wynika z włączenia drogi). Celem ochrony tego rezerwatu jest ochrona zbiorowisk torfowych z charakterystyczną florą i fauną.
Walory przyrodnicze.
Największą powierzchnię zajmuje bór wilgotny (38,3%) i bór bagienny (35,9%), a gatunkiem panującym na całej powierzchni leśnej jest sosna.
Szczególnej ochronie podlega niewielkie torfowisko wysokie. Na niewielkiej powierzchni zachował się bór bagienny z charakterystycznymi karłowatymi sosnami. Występują tu drobne jeziorka, które są efektem dawnej eksploatacji torfu. Z uwagi na obniżanie się wód gruntowych obserwuje się zanikanie torfowisk, wysychanie i zarastanie bagienek. Roślinność tu występująca jest typowa dla torfowisk, grozi jej więc zanikanie. Niedostępne, zabagnione tereny są ostoją zwierzyny, w tym płazów i gadów.
Około 5 km na południowy zachód od rezerwatu Czarci Dół, w pobliżu Osiecka, położony jest leśny wąwóz, w którym znajdowała się kiedyś leśniczówka o tej samej nazwie. Z wąwozem związane są legendy ludowe o czarcie budującym niedaleko kościół. Przez Czarci Dół przebiega żółty szlak pieszy (wiejski).

</doc>
<doc id="404952" url="https://pl.wikipedia.org/wiki?curid=404952" title="Rezerwat przyrody Grądy Celestynowskie">
Rezerwat przyrody Grądy Celestynowskie

Rezerwat przyrody „Grądy Celestynowskie” – leśny, częściowy rezerwat przyrody położony w gminie Celestynów, na północ od Celestynowa. 
Został powołany Zarządzeniem Ministra Ochrony Środowiska i Zasobów Naturalnych z dnia 19 lutego 1987 (). Zajmuje powierzchnię 8,35 ha. Celem ochrony tego rezerwatu jest ochrona zbiorowisk grądowych ze stanowiskami rzadkich i chronionych gatunków roślin. Występuje tu dobrze zachowany fragment lasu liściastego.
Walory przyrodnicze.
Powierzchnię rezerwatu zajmują siedliska: buczyna kwaśna (86,8%) i las świeży (13,2%), z panującym dębem (79,3%) oraz osiką (20,7%). Gatunkami współpanującymi są brzoza, grab, sosna.
Na szczególną uwagę zasługują występujące tu zbiorowiska grądu typowego z fragmentami grądu wysokiego oraz rzadko spotykany na Niżu Polskim zespół grądu niskiego z turzycą drżączkowatą. 
W rezerwacie występują m.in. następujące gatunki roślin: kopytnik pospolity, turówka leśna, groszek czerniejący, zawilce.

</doc>
<doc id="404953" url="https://pl.wikipedia.org/wiki?curid=404953" title="Rezerwat przyrody Rogalec">
Rezerwat przyrody Rogalec

Rezerwat przyrody Rogalec – leśny rezerwat przyrody położony w gminie Pilawa, około 1,5 km na południowy wschód od stacji kolejowej w Pilawie (województwo mazowieckie).
Został powołany Zarządzeniem Ministra Leśnictwa i Przemysłu Drzewnego z dnia 4 lipca 1984 r. () na powierzchni 33,19 ha.
Jest to rezerwat leśny. Utworzono go w celu ochrony drzewostanów na siedliskach olsów i łęgów, rzadko występujących na granicy Podlasia i Mazowsza.
Walory przyrodnicze.
Największą powierzchnię zajmują: las mieszany świeży (23,2%), las wilgotny (22,6%) oraz bór mieszany wilgotny (15,7%), a gatunkami panującymi są olcha (70,4%) i sosna (25,4%).
Rezerwat zajmuje niewielką, płaską nieckę terenową, ograniczoną z jednej strony wydmą, a z drugiej skarpą nasypu kolejowego. Dominującym zespołem roślinnym jest ols porzeczkowy ("Ribo nigri–Alnetum") oraz łęg jesionowo-olszowy ("Circaeo-Alnetum").
W bogatym runie występują m.in.: ostrożeń błotny ("Cirsium palustre"), ostrożeń warzywny ("Cirsium oleraceum"), nerecznica krótkoostna ("Dryopteris carthusiana"), wietlica samicza ("Athyrium filix–femina"), nerecznica błotna ("Thelipteris palustris"), zawilec gajowy i żółty ("Anemone nemorosa" i "A. ranunculoides"), ziarnopłon wiosenny, złoć żółta, śledziennica okrągłolistna.
Z gatunków objętych ochroną ścisłą występują tu: wawrzynek wilczełyko ("Daphne mezerum") i bluszcz pospolity ("Hedera helix"). Z gatunków objętych ochroną częściową występują: porzeczka czarna ("Ribes nigrum"), kopytnik pospolity ("Asarum europaeum"), kruszyna pospolita ("Frangula alnus") i konwalia majowa ("Convallaria majalis").
Tereny rezerwatu są ostoją dla ptactwa błotnego zalatującego z sąsiednich bagien.

</doc>
<doc id="404956" url="https://pl.wikipedia.org/wiki?curid=404956" title="Rezerwat przyrody Szerokie Bagno">
Rezerwat przyrody Szerokie Bagno

Rezerwat Szerokie Bagno – rezerwat przyrody położony w gminie Osieck, na południowy zachód od wsi Zabieżki (powiat otwocki, województwo mazowieckie). Leży w granicach Mazowieckiego Parku Krajobrazowego, na gruntach Nadleśnictwa Celestynów (leśnictwo Czarci Dół).
Jest to rezerwat torfowiskowy, częściowy, o powierzchni 76,73 ha (według aktu powołującego). Utworzono go w celu ochrony torfowiska wysokiego oraz fragmentów boru wilgotnego i bagiennego z charakterystyczną roślinnością.
Walory przyrodnicze.
Największą powierzchnię zajmują bór świeży (48,8%), bór wilgotny (23,7%) i bór bagienny (18,2%), a gatunkiem panującym jest sosna (86,8%). 
Jest to obszar wysoczyzny morenowej z licznymi wydmami i zalegającymi między nimi zatorfionymi zagłębieniami. Szczególnej ochronie podlega torfowisko wysokie (należące do typu bałtyckiego, z zaznaczającymi się wpływami klimatu kontynentalnego) porośnięte karłowatą sosną, płatami borówki bagiennej, bagna zwyczajnego, żurawiny i kępami wełnianek. 
Najbardziej rozpowszechnionym zespołem roślinnym jest "Sphagnetum magellanici" (torfowiec czerwonawy) zdominowane przez 3 gatunki torfowców: torfowiec czerwonawy "Sphagnum rubellum", torfowiec magellański "Sphagnum magellanicum" i torfowiec kończysty "Sphagnum recurvum". Na szczytach kępek rośnie modrzewnica zwyczajna i żurawina błotna.
Gatunki stwierdzone w rezerwacie podlegające ochronie ścisłej:
Gatunki chronione częściowo:
Roślinność tu występująca jest typowa dla torfowisk, a niedostępne tereny są ostoją zwierzyny, płazów i gadów. Godnymi uwagi są występujące tu żmija zygzakowata, jaszczurka zwinka i jaszczurka żyworodna. Ptaki reprezentowane są przez takie gatunki, jak m.in. żuraw, brodziec samotny, kruk, myszołów zwyczajny, jastrząb oraz kilka gatunków sikor i dzięciołów.

</doc>
<doc id="404960" url="https://pl.wikipedia.org/wiki?curid=404960" title="Rezerwat przyrody Wymięklizna">
Rezerwat przyrody Wymięklizna

Rezerwat przyrody Wymięklizna – rezerwat przyrody położony w gminie Sobienie-Jeziory (województwo mazowieckie).
Został powołany Zarządzeniem Ministra Ochrony Środowiska, Zasobów Naturalnych i Leśnictwa z dnia 14 czerwca 1996 r. () na powierzchni 62,37 ha.
Jest to rezerwat leśny, częściowy. Celem ochrony jest zachowanie ze względów naukowych i dydaktycznych wielogatunkowych drzewostanów liściastych, iglastych i mieszanych o znacznym stopniu naturalności wraz z występującymi w nich gatunkami różnych ptaków lęgowych. 
Walory przyrodnicze.
Największą powierzchnię zajmują las mieszany wilgotny (33,8%), bór mieszany wilgotny (24,9%), bór mieszany świeży (21,4%) i ols jesionowy (19,9%), a gatunkami panującymi są sosna (68,6%) i olsza (17,9%). W drzewostanie występuje tu brzoza omszona ("Betula pubescens"). Według opracowania rezerwatowego występują tu takie zbiorowiska, jak "Molinio-Pinetum" (bór trzęślicowy – 177b), "Querco roboris-Pinetum" (bór mieszany), "Tilio-Carpinetum typicum" (grąd typowy) "Circaeo-Alnetum" (łęg olszowo-jesionowy) oraz typowa dla nich roślinność. 
We florze stwierdzono obecność gatunków chronionych, takich jak wawrzynek wilczełyko i bluszcz pospolity, chronionych częściowo, jak porzeczka czarna, kalina koralowa, kruszyna pospolita, bagno zwyczajne i konwalia majowa. Z gatunków rzadkich można spotkać szczyr trwały, berberys zwyczajny i przylaszczkę pospolitą. 
Na terenie rezerwatu obserwowano obecność występujących nielicznie ptaków, takich jak trzmielojad, krogulec, samotnik, siniak, dzięcioł średni, gil zwyczajny i słonka zwyczajna.
Występujące w centrum rezerwatu podmokłe łęgi i olsy z bujnym podszytem zapewniają dzikom i innym ssakom bezpieczną kryjówkę. Jedną z największych rzadkości w tym rezerwacie jest gniewosz plamisty ("Coronella austriaca"). Występują tu też jaszczurki i żaby.

</doc>
<doc id="404965" url="https://pl.wikipedia.org/wiki?curid=404965" title="OF-40">
OF-40

OF-40 – współczesny włoski czołg podstawowy opracowany przez firmę OTO Melara (obecnie Leonardo S.p.A.), chociaż prace projektowe rozpoczęto z udziałem koncernu FIAT w 1977 roku (stąd oznaczenie wozu, pochodzące od pierwszych liter nazw obu firm, natomiast liczba 40 oznacza przewidywaną masę czołgu w tonach).
Z założenia OF-40 był przeznaczony na eksport, przede wszystkim na Bliski Wschód. Zakupiły go tylko Zjednoczone Emiraty Arabskie (36 sztuk plus 3 wozy zabezpieczenia technicznego), chociaż wozem były zainteresowane również Hiszpania, Grecja i Tajlandia. Przy opracowywaniu pojazdu wzorowano się na niemieckim czołgu Leopard 1, wykorzystując wiele jego zespołów i podzespołów.
OF-40 występuje w dwóch wersjach: Mk 1 i Mk 2.
Historia.
Pracę nad nowym czołgiem, który miał zastąpić używany w armii włoskiej niemiecki czołg Leopard 1A1 rozpoczęto w 1977 roku. Pracę prowadziły dwie firmy OTO Melara i FIAT. Pierwsza z nich zajmowała się opracowaniem wieży a druga podwozia. 
Prototyp zbudowano w 1980 roku. W 1983 roku po próbach ostatecznie opracowano czołg oznaczony jako OF-40 Mk 2 i wdrożono go do produkcji seryjnej. Nie spotkał się on jednak z zainteresowaniem armii włoskiej. 
W związku z tym czołg OF-40 Mk 2 przeznaczono na eksport. Zainteresowało się nim armia Zjednoczonych Emiratów Arabskich, która ostatecznie zamówiła 36 czołgów tego typu. Po wyprodukowaniu 36 czołgów tego typu ostatecznie zrezygnowano z ich dalszej produkcji. 
Opis konstrukcji.
OF-40 Mk 1 ma najpowszechniej stosowany na świecie układ konstrukcyjny, tzn.: silnik i układ napędowy znajdują się z tyłu, przedział bojowy - w środku, a przedział kierowania - z przodu pojazdu. Kadłub i wieżę wykonano ze spawanych, stalowych płyt pancernych. Z prawej strony wieży znajdują się stanowiska dowódcy i działonowego, z lewej zaś ładowniczego.
Uzbrojenie główne czołgu stanowi armata kalibru 105 mm z przewodem bruzdowanym, opracowana specjalnie przez firmę OTO Melara dla tego wozu. Lufę armaty (długości 52 kalibrów) wyposażono w osłonę termiczną, przedmuchiwacz oraz zamek z mechanizmem półautomatycznego działania. Naprowadzanie armaty w płaszczyźnie pionowej i poziomej odbywa się za pomocą systemu elektrohydraulicznego opracowanego przez OTO Melara. W czołgu nie zastosowano układu stabilizacji uzbrojenia.
Do armaty można stosować standardową w NATO amunicję kalibru 105 mm, w tym: APDS (prędkość początkowa pocisku wynosi 1470 m/s), HEAT (1170 m/s), HESH (730 m/s), zapalającą i dymną.
Uzbrojenie dodatkowe OF-40 Mk 1 składa się z dwóch karabinów maszynowych kalibru 7,62 mm: sprzężonego z armatą oraz przeciwlotniczego, zamontowanego obok włazu ładowniczego.
W czołgu zastosowano system kierowania ogniem, opracowany przez firmę Officine Galileo. Stanowisko dowódcy wyposażono w niezależnie stabilizowany w obu płaszczyznach, panoramiczny celownik dzienno-nocny VS 580-B o powiększeniu 8x (produkowany we współpracy z francuską firmą SFIM), który umieszczono w opancerzonej głowicy, zamontowanej na stropie wieży, przed włazem dowódcy. Natomiast na stanowisku działonowego zamontowano optyczny celownik C125 o powiększeniu 8x, który jest wykorzystywany do prowadzenia ognia z armaty i sprzężonego z nią karabinu maszynowego. Dodatkowo działonowy dysponuje dalmierzem laserowym VAQ-33 o zasięgu od 400 do 10 000 m (firmy Selenia), sprzężonym z celownikiem C125.
Jednostką napędową OF-40 Mk 1 jest wysokoprężny silnik niemieckiej firmy MTU - MB 838 Ca M500 o mocy około 610 kW przy 2200 obr./min (czterosuwowy, dziesięciocylindrowy, w układzie V o kącie rozwarcia cylindrów 90°, turbodoładowany, wielopaliwowy). Układ napędowy niemieckiej firmy ZF zawiera przekładnię hydrokinetyczną i planetarną skrzynię przekładniową.
W wozie zastosowano: zespołowy układ ochrony przed skutkami użycia broni masowego rażenia, automatyczny układ przeciwpożarowy w przedziale napędowym, układ chłodzenia z wymuszonym obiegiem cieczy, system zabezpieczający silnik przed przegrzaniem, dwie pompy o wydajności 120 dm3/min (służące do wypompowywania wody z czołgu przedostającej się do jego wnętrza podczas pokonywania przeszkód wodnych) oraz wentylator (w stropie kadłuba nad układem napędowym), który włącza się automatycznie przy wzroście temperatury silnika.
Układ jezdny czołgu składa się z: czternastu podwójnych kół nośnych (2x7) z bandażami gumowymi, kół napędowych (z tyłu kadłuba), kół napinających (z przodu kadłuba), dziesięciu rolek podtrzymujących (2x5) i dwóch taśm gąsienicowych. Żywotność gąsienic szacuje się na 2500 km.
W OF-40 Mk 1 zastosowano indywidualne zawieszenie z wałkami skrętnymi. Koła nośne połączono z elementami sprężystymi poprzez wahacze. Zawieszenia: pierwsze, drugie, trzecie, szóste i siódme wyposażono w amortyzatory hydrauliczne i ograniczniki ugięcia.
W 1981 roku firma OTO Melara zmodernizowała czołg OF-40 Mk 1 do wersji OF-40 Mk 2, w którym zastosowano nowoczesny układ stabilizacji uzbrojenia w dwóch płaszczyznach oraz system kierowania ogniem OG14LR (opracowany przez Officine Galileo). Ponadto stanowisko dowódcy wyposażono w stabilizowany w obu płaszczyznach dzienno-nocny celownik panoramiczny, a stanowisko działonowego - w dwa celowniki. Pierwszy z nich służy do strzelania z uzbrojenia głównego. Ma powiększenia 7x i 14x i jest połączony z dalmierzem laserowym o zasięgu od 400 do 3500 m. Natomiast drugi celownik - typu teleskopowego (o powiększeniu 8x) - zamontowano współosiowo z armatą i wyposażono w siatkę, umożliwiającą strzelanie z armaty oraz karabinu maszynowego.
Do obserwacji nocnej użyto zestawu z kamerą LLLTV (umieszczoną nad armatą), który przekazuje obraz na monitory działonowego i dowódcy. W sprzyjających warunkach zestaw umożliwia nocną obserwację na odległość do około 2 km.
W OF-40 Mk 2 nieznacznie wzmocniono opancerzenie wieży i jej czołowej części poprzez dodanie stalowych płyt spawanych.
Na bazie czołgu OF-40 zbudowano wóz zabezpieczenia technicznego OF-40 AVR (o masie 45 t, z czteroosobową załogą), wyposażony m.in. w: żuraw o maksymalnym udźwigu 18 t, wyciągarkę o uciągu 35 t, lemiesz oraz warsztat spawalniczy. Natomiast samonośne nadwozie wykorzystano m.in. w 155 mm armatohaubicy samobieżnej Palmaria.
Użycie.
Czołgi "OF-2 Mk 2" są użytkowane przez armię Zjednoczonych Emiratów Arabskich.

</doc>
<doc id="404966" url="https://pl.wikipedia.org/wiki?curid=404966" title="Rezerwat przyrody Świder">
Rezerwat przyrody Świder

Rezerwat przyrody Świder – wodny rezerwat przyrody położony w obszarze miast Otwocka i Józefowa oraz gmin Wiązowna, Kołbiel i Siennica. Rezerwat w gminie Kołbiel leży w otulinie Mazowieckiego Parku Krajobrazowego, częściowo obejmuje doliny rzek: Świdra i Mieni.
Został powołany Zarządzeniem Ministra Leśnictwa i Przemysłu Drzewnego z dnia 16 stycznia 1978 r. na powierzchni 238 ha.
Przedmiotem ochrony są rzeki Świder i Mienia z licznymi przełomami, zakolami i wodospadami oraz nadbrzeżną roślinnością. Ochroną objęto 41 kilometrów rzeki Świder, począwszy od Dłużewa do mostu w Świdrach Wielkich i fragment rzeki Mieni o długości około 5 km, od kładki w Wiązownie do jej ujścia do Świdra. Chronione są pasy szerokości ok. 20 m znajdujące się po obu stronach koryt rzecznych.
Walory przyrodnicze.
Rezerwat bogaty jest w faunę wodną i nadwodną. W latach poprzedzających powołanie rezerwatu stwierdzono tu 25 gatunków ryb (stanowi to 22% wszystkich znanych w Polsce gatunków). Wśród blisko 120 gatunków ptaków najcenniejsze były zimorodki, jaskółki brzegówki, kilka gatunków dzięciołów. Na terenach łąkowych występują derkacz, pustułka i srokosz. W okresie przelotów na rozlewiskach zatrzymują się dzikie gęsi i łabędzie. W ostatnich latach wzrosła liczebność tracza nurogęsi i żurawia. Coraz częściej pojawia się bielik. Ze ssaków na uwagę zasługują wydry. W okolicach Dłużewa występuje rzęsorek rzeczek, zębiełek białawy, ryjówki i kilka gatunków nietoperzy. Na wilgotnych łąkach pospolity jest nornik północny.
W wodach rezerwatu rosną rdestnice, grążele żółte i grzybienie białe. W nadrzecznych łęgach licznie występują przebiśniegi, złoć, kokorycz i pierwiosnek lekarski.
Obecnie fauna przyujściowej części rezerwatu jest nadal dość słabo poznana; o wielu grupach wiadomo niewiele więcej, niż w momencie utworzenia rezerwatu. Brak jest publikacji naukowych dotyczących większości grup zwierząt zamieszkujących dolinę Świdra (poza rybami, ptakami i ssakami). Nie wiadomo więc, czy w rezerwacie zachodzą jakieś niepokojące procesy, czy pojawiają się tu nowe gatunki lub czy znikają stare. Lepiej zbadany jest górny bieg Świdra, w tym część chroniona dodatkowo jako ostoja Natura 2000, gdzie występuje między innymi orzesznica leszczynowa.
Zagrożenia.
Na chronionym odcinku rzeka zachowała naturalny charakter. Jedynie w niektórych miejscach powstały budowle zmieniające krajobraz i znaczenie rzeki. W Woli Karczewskiej wybudowano tamę, regulując poziom wód i niszcząc olszynę porastającą brzegi, skutkiem czego była kolejna zmiana koryta rzeki, rwanie gruntu i zmiana (a być może zniknięcie) siedlisk zimorodków. Obecnie konstrukcja tamy jest popękana i obiekt jest wykorzystywany do niewielkiego piętrzenia wody.
W kilku miejscach, m.in. w Woli Karczewskiej – najniżej położonej wsi, ogrodzenia zabudowań docierają praktycznie do samego nurtu rzeki, przerywając tym samym ciągłość korytarza ekologicznego, jaki stanowi dolina Świdra. Stałym zagrożeniem dla rezerwatu są śmieci, w tym pozostawiane przez turystów i sezonowych mieszkańców, jak również nielegalne wycinanie nadbrzeżnych krzewów i drzew, oraz usuwanie naturalnych przeszkód z koryta rzeki kształtujących jej nurt i siedliska wielu gatunków ryb.
W 2018 roku w odcinku rezerwatowym wystąpiły kolejne naruszenia koryta Mieni i Świdra związane z przebudową drogi krajowej Warszawa-Lublin (mosty w Wiązownej i Wólce Mlądzkiej). Doszło też do dewastacji łęgów.

</doc>
<doc id="404968" url="https://pl.wikipedia.org/wiki?curid=404968" title="Rezerwat przyrody Żurawinowe Bagno">
Rezerwat przyrody Żurawinowe Bagno

Rezerwat przyrody Żurawinowe Bagno – torfowiskowy rezerwat przyrody zlokalizowany w granicach wsi Regut, przy trasie Góra Kalwaria–Mińsk Mazowiecki, w gminie Celestynów (województwo mazowieckie). Leży w granicach Mazowieckiego Parku Krajobrazowego.
Został powołany Zarządzeniem Ministra Ochrony Środowiska, Zasobów Naturalnych i Leśnictwa z dnia 19 października 1994 r. () na powierzchni 2,33 ha.
Celem ochrony jest zachowanie ze względów naukowych i dydaktycznych torfowiska przejściowego z charakterystyczną fauną i florą oraz otaczających je borów bagiennych i wilgotnych.

</doc>
<doc id="404971" url="https://pl.wikipedia.org/wiki?curid=404971" title="Rezerwat przyrody Mszar Pogorzelski">
Rezerwat przyrody Mszar Pogorzelski

Rezerwat przyrody Mszar Pogorzelski – torfowiskowy rezerwat przyrody położony we wschodniej części Otwocka w województwie mazowieckim. Leży w granicach Mazowieckiego Parku Krajobrazowego.
Został powołany Zarządzeniem Ministra Ochrony Środowiska i Zasobów Naturalnych z dnia 19 lutego 1987 (). Zajmuje powierzchnię 35,08 ha.
Przedmiotem ochrony jest torfowisko wysokie i przejściowe oraz otaczające je wydmy z charakterystyczną florą i fauną. Rosną tu m.in. charakterystyczne dla torfowisk bagno zwyczajne, rosiczka okrągłolistna, modrzewnica zwyczajna, borówka bagienna i z rzadka żurawina błotna oraz wełnianka pochwowata. Na wydmach natomiast spotkać można runo charakterystyczne dla borów suchych.
W wyniku zmian poziomu wód gruntowych występuje tu obecnie sukcesja roślin.

</doc>
<doc id="404972" url="https://pl.wikipedia.org/wiki?curid=404972" title="Warsaw Feis">
Warsaw Feis

Warsaw Feis – Środkowoeuropejskie Zawody w Tańcu Irlandzkim.
Warsaw Feis to coroczne zawody w tańcu irlandzkim organizowane w latach 2002-2006 przez najstarszą polską szkołę tańca irlandzkiego "Ua Niall" (czyt. o nil) przy współpracy miłośników tańca irlandzkiego, pod patronatem An Coimisiun Le Rinci Gaelacha (Komisji Tańca Irlandzkiego). W zawodach uczestniczyli głównie tancerze z Europy środkowej i wschodniej.
Zawody odbywały się tradycyjnie w pierwszej połowie czerwca w warszawskim Teatrze Rampa na Targówku.
Warszawskie zawody w tańcu irlandzkim otwierały przed miłośnikami tańca nowe możliwości. Tancerze mogli oszacować stopień zaawansowania uzyskując ocenę profesjonalnego sędziego oraz porównać swój poziom i technikę z poziomem i techniką zawodników również z zagranicy.

</doc>
<doc id="404973" url="https://pl.wikipedia.org/wiki?curid=404973" title="Aleksander Colonna-Walewski (książę)">
Aleksander Colonna-Walewski (książę)

Aleksander Florian Józef Colonna-Walewski (ur. 4 maja 1810 w Walewicach, zm. 27 września 1868 w Strasburgu) – polski i francuski hrabia, od 1866 książę, polityk, dyplomata, dziennikarz, powstaniec listopadowy, w latach 1855–1860 minister spraw zagranicznych Cesarstwa Francji i w tej roli sygnatariusz traktatu paryskiego kończącego wojnę krymską, w latach 1860–1863 minister kultury i sztuki Francji, marszałek Zgromadzenia Narodowego.
Nieślubny syn cesarza Napoleona I i Marii Walewskiej z Łączyńskich – herbu Nałęcz, "secundo voto" hrabiny d’Ornano, kuzyn cesarza Napoleona III.
Dzieciństwo i młodość.
Niesłychanie podobny do ojca, zabezpieczony przez niego roczną rentą wysokości 169 516 franków w złocie i obdarzony dziedzicznym tytułem hrabiego cesarstwa ("Comte de l'Empire") i własnym herbem (w polu czerwonym dolnym biała kolumna ukoronowana złotą gwiazdą, zgodnie z heraldyką napoleońską bez klejnotu – odmiana polskiego herbu Kolumna, który także ma tę kolumnę w czerwonym polu). W dyplomie hrabiowskim został jednocześnie prawnie zalegalizowany przydomek „Colonna” używany dotąd tradycyjnie przez niektórych tylko przedstawicieli rodu Walewskich h. Kolumna. Aleksander został w roku 1817 osierocony przez matkę i zabrany do Polski przez jej brata – "Teodora Marcina Łączyńskiego" do rodzinnego majątku Kiernozia. Uzyskał od Deputacji Senatu Królestwa Polskiego 25 marca 1823 roku uznanie tytułu hrabiowskiego i został umieszczony w roku następnym na liście osób upoważnionych do używania tytułu hrabiowskiego jako „Józef Walewski”. Aleksander Walewski studiował w Genewie do 1824 roku, po czym powrócił do Polski. Tutaj wielki książę Konstanty Pawłowicz Romanow chciał go przymusowo wcielić do Korpusu Paziów jako swego osobistego adiutanta, w następstwie czego Aleksander uciekł do Genewy. Jako dwudziestoletni młodzieniec wrócił do Polski, wziął udział w powstaniu listopadowym i 3 marca 1831 roku otrzymał Złoty Krzyż Virtuti Militari. Gdy zbliżała się klęska powstania, został wysłany wraz z Zamoyskim i Wielopolskim do Londynu w misji skłonienia Wielkiej Brytanii do interwencji na korzyść powstania. Tam zastał go upadek powstania.
Wczesna kariera we Francji.
Walewski wyemigrował do Francji i uzyskał 3 grudnia 1833 roku nadaniem króla Ludwika Filipa I obywatelstwo francuskie. Początkowo, do roku 1838, działał jako oficer francuski w Algierii: najpierw, przed uzyskaniem obywatelstwa, jako kapitan Legii Cudzoziemskiej (1833), następnie w wojsku regularnym: II Pułku Szaserów Afrykańskich (1833-1835), na koniec w IV Pułku Huzarów (od 1 lutego 1835).
Po powrocie do Francji udzielał się jako dziennikarz, publicysta polityczny i komediopisarz, założył wówczas magazyn polityczny "Messager des Chambres", który odkupił od niego Louis Adolphe Thiers. Od 1840 roku Ludwik Filip powierzał mu różne misje dyplomatyczne: w 1840 do Egiptu w celu skłonienia Kedywa Muhammada Alego do ustępstw na rzecz państw kolonialnych, później do innych stolic świata, na koniec do Buenos Aires.
Czasy Drugiego Cesarstwa.
Po dojściu do władzy kuzyna, Karola Ludwika Napoleona Bonaparte, Walewski był ambasadorem Francji w W. Ks. Toskanii (1849), Hiszpanii (1851) i w Wielkiej Brytanii (1851), gdzie mu się udało uzyskać u królowej Wiktorii natychmiastowe uznanie Cesarstwa Francuskiego. W 1855 roku został ministrem spraw zagranicznych Cesarstwa Francji i jako taki przewodniczył konferencji pokojowej po wojnie krymskiej i podpisał w imieniu Francji traktat pokojowy z 30 marca 1856 roku, po czym cesarz odznaczył go 30 kwietnia Wielkim Krzyżem Legii Honorowej i mianował senatorem. Funkcję ministra spraw zagranicznych pełnił do 1860 roku, po czym był do 1863 ministrem kultury i sztuki. W ostatnich latach przed śmiercią znany z sympatii do liberalnych reform Walewski był marszałkiem Narodowego Zgromadzenia Ustawodawczego, oraz zajmował się sprawami prawnymi, m.in. ochroną praw autorskich dla literatów. Na początku roku 1868 został wybrany rzeczywistym członkiem Akademii Sztuk Pięknych.
Po wycofaniu się z życia politycznego Walewski postanowił zająć się rolnictwem w nowo zakupionym majątku Etiolles (niegdyś własność męża markizy de Pompadour). Wczesną jesienią 1868 roku pojechał z żoną i córką Ireną do Niemiec po zakup maszyn rolniczych. Musiano z granicy zawrócić do Strassburga, gdyż hrabina Anna Maria nie czuła się dobrze. W hotelu w tym mieście córka znalazła ojca umierającego w fotelu, rażonego apopleksją. Po paru minutach już nie żył. Został pochowany na cmentarzu Père-Lachaise.
Potomkowie Aleksandra.
Aleksander Walewski ożenił się 1 grudnia 1831 w Londynie z Catherine Caroline Montagu (ur. 1 grudnia 1808 w Londynie, zm. 30 kwietnia 1834 w Paryżu), córką hrabiego Sandwichu Grzegorza Jana (George John; ur. 4 lutego 1773, zm. 21 maja 1818) i miał z nią dwoje dzieci, które zmarły w młodym wieku:
Drugie małżeństwo zawarł 4 czerwca 1846 we Florencji z hrabianką Marie Anne Alexandrine de Ricci (ur. 18 lipca 1823, zm. 18 listopada 1912 w Paryżu), siostrzenicą księcia Michała Józefa Poniatowskiego (kuzyna księcia Józefa Poniatowskiego) i miał z nią czworo dzieci:
Z francuską aktorką Rachel Félix miał naturalnego syna Aleksandra Antoniego Jana (Alexandre Antoine Jean, ur. 3 grudnia 1844 w Marly le Roi, zm. 20 sierpnia 1898 w Turynie), który został uznany przez ojca w 1844 i adoptowany 1860.
Należy nadmienić, że Napoleon I w swym dekrecie z dnia 5 maja 1812 ustalił, że nadane Aleksandrowi tytuł hrabiowski i dobra w Królestwie Neapolu "będą dziedziczone przez potomstwo rzeczonego hrabiego Walewskiego bezpośrednie i legalne, naturalne lub adoptowane, w porządku pierworództwa w linii męskiej". Jednak potomkowie naturalni drugiego syna Aleksandra zostali ostatecznie prawomocnie pozbawieni tego tytułu.

</doc>
<doc id="404975" url="https://pl.wikipedia.org/wiki?curid=404975" title="Dean Barkley">
Dean Barkley

Dean M. Barkley (ur. 31 sierpnia 1950) – amerykański polityk ze stanu Minnesota, działaczem Niezależnej Partii Minnesoty oraz, przez dwa miesiące, senatorem. Barkley ukończył studia prawnicze na uniwersytecie stanowym.
Początkowo zaangażowany był w działalności "Partii Reform Minnesoty", z której ramienia w roku 1998 Jesse Ventura został wybrany gubernatorem stanu. Barkley był szefem jego udanej kampanii wyborczej, dzięki czemu Ventura mianował go po objęciu urzędu w styczniu 1999 roku dyrektorem "Office of Strategic and Long Range Planning". Zanim Barkley wszedł w skład stanowego rządu bezskutecznie ubiegał się o miejsce w Izbie Reprezentantów (1992) oraz Senacie (1994 i 1996).
Po nagłej śmierci w katastrofie lotniczej ubiegającego się o ponowny wybór senatora demokraty Paula Wellstone'a 25 października 2002 roku gubernator Ventura oświadczył, że nie będzie mianował nowej osoby na jego miejsce na czas dokończenia kadencji Wellstone'a w styczniu następnego roku, ale rychło rozmyślił się i nowym senatorem mianował Barkleya, co spotkało się z silną krytyką.
W czasie swojej krótkiej, bo ledwie dwumiesięcznej, kadencji w Senacie Barkley oddał decydujący głos za uchwaleniem aktu bezpieczeństwa krajowego.
Po odejściu na "emeryturę" Barkley pracuje jako szef kampanii niezależnego kandydata na gubernatora Teksasu Kinky Friedmana. Przedtem pełnił funkcję doradcy u Arianny Huffington w czasie wyborów na gubernatora Kalifornii w roku 2003.
Żonaty z Susan Barkley.

</doc>
<doc id="404976" url="https://pl.wikipedia.org/wiki?curid=404976" title="Conacry">
Conacry



</doc>
<doc id="404977" url="https://pl.wikipedia.org/wiki?curid=404977" title="Conakry">
Conakry



</doc>
<doc id="404980" url="https://pl.wikipedia.org/wiki?curid=404980" title="Owal">
Owal

Owal (z – jajko) – figura posiadająca dwie osie symetrii, wykreślona przez odpowiednie połączenie czterech wycinków łuków o dwóch promieniach. Wycinki łuków są tak dobrane, że zachodzi płynne przejście z jednego promienia krzywizny w drugi. Punkt poruszający się po obwodzie owalu zawsze znajduje się na jednym z dwóch stałych promieni krzywizny – w przeciwieństwie do elipsy, gdzie promień krzywizny ulega ciągłej zmianie.
W języku potocznym „owal” najczęściej oznacza kształt elipsy.
Owal w geometrii.
Podobnie jak w języku potocznym, w geometrii matematycznej określenie „owal” pojawia się w nazwach wielu rozmaitych figur geometrycznych o mniej lub bardziej „owalnym” kształcie, ale bez ścisłej definicji owalu jako takiego. Można zauważyć, że zwykle tym mianem określane są krzywe zamknięte, wypukłe, różniczkowalne (posiadające w każdym punkcie styczną).
Owale geometryczne można łatwo konstruować przez sklejenie kilku łuków o różnych promieniach, gdy środki dowolnych dwóch sąsiednich łuków oraz punkt ich sklejenia leżą na jednej prostej. Albrecht Dürer stosował tę metodę do kreślenia liter.
Geometria rzutowa.
Na skończonej płaszczyźnie rzutowej owal jest definiowany jako zbiór formula_1 punktów w PG(2,q), gdzie q jest liczbą pierwszą, i żadne trzy punkty nie są współliniowe. Tak zdefiniowany owal jest płaszczyzną rzutową nad q-elementowym ciałem skończonym.

</doc>
<doc id="404981" url="https://pl.wikipedia.org/wiki?curid=404981" title="Rezerwat przyrody Dąbrowa Łącka">
Rezerwat przyrody Dąbrowa Łącka

Rezerwat przyrody Dąbrowa Łącka – leśny rezerwat przyrody położony w gminie Łąck (powiat płocki, województwo mazowieckie). Leży w obrębie otuliny Gostynińsko-Włocławskiego Parku Krajobrazowego.
Powołany został Zarządzeniem Ministra Ochrony Środowiska, Zasobów Naturalnych i Leśnictwa z dnia 25 czerwca 1990 r. (). Zajmuje powierzchnię 305,87 ha. Wokół rezerwatu utworzono otulinę o powierzchni 882,84 ha.
Według zarządzenia celem ochrony rezerwatu jest zachowanie licznych zbiorowisk roślinnych o charakterze naturalnym, obejmujących m.in. bory mieszane, grądy, łęgi i olsy, jak też Jeziora Łąckiego Małego oraz urozmaiconej rzeźby terenu. Przedmiotem ochrony są ekosystemy leśne, bagienne i jeziorowe.
Klasyfikacja rezerwatu.
Jest to rezerwat leśny (L).
Walory przyrodnicze.
Teren rezerwatu położony jest na utworach trzeciorzędowych, składających się z iłów, piasków i żwirów, natomiast gliny zwałowe są utworami czwartorzędowymi, pochodzącymi z glacjału bałtyckiego. Wartość krajobrazową rezerwatu podkreślają ozy, kemy i jeziora wytopiskowe. Gwarancją utrzymania ich w stanie naturalnym jest pokrywa leśna rezerwatu. Urozmaiceniem rzeźby terenu (która powstała wskutek lodowacenia i procesów peryglacjalnych) jest Jezioro Łąckie Małe, a także bagna, obniżenia nadjeziorne porośnięte lasem oraz kilkumetrowe wyniosłości terenu powstałe po ustąpieniu lodowca.
Do rezerwatu od strony zachodniej przylega zespół przyrodniczo-krajobrazowy „Jezioro Łąckie Duże”.
Na terenie rezerwatu stwierdzono występowanie 280 gatunków roślin naczyniowych, 4 gatunki ramienic, 3 gatunki porostów, 1 gatunek wątrobowca oraz 23 gatunki mchów. Należą do nich m.in. hydrofity: grzybienie białe ("Nymphaea alba"), grążel żółty ("Nuphar luteum"), jezierza morska ("Najas marina") oraz turzyca tunikowa ("Corex paradoxa").
Do chronionych i rzadkich roślin lądowych występujących w rezerwacie należą: lilia złotogłów ("Lilium martagon"), listera jajowata ("Lisfera ovala"), kruszczyk szerokolistny ("Epipactis latifolia"), wawrzynek wilczełyko ("Daphne mezererum"), jarzmianka większa ("Astrantia major") i zdrojówka rutewkowata ("Isopyrum thalictroides").

</doc>
<doc id="404982" url="https://pl.wikipedia.org/wiki?curid=404982" title="Cisew Mały">
Cisew Mały

Cisew Mały – część wsi Cisew w Polsce położona w województwie wielkopolskim, w powiecie tureckim, w gminie Turek.
W latach 1975–1998 miejscowość administracyjnie należała do województwa konińskiego.

</doc>
<doc id="404983" url="https://pl.wikipedia.org/wiki?curid=404983" title="Rezerwat przyrody Jastrząbek">
Rezerwat przyrody Jastrząbek

Rezerwat przyrody Jastrząbek – leśny rezerwat przyrody położony w gminach Łąck i Duninów Nowy (powiat płocki, województwo mazowieckie). Leży w obrębie Gostynińsko-Włocławskiego Parku Krajobrazowego.
Został powołany zarządzeniem Ministra Leśnictwa i Przemysłu Drzewnego z dnia 29 grudnia 1987 r. (). Zajmuje powierzchnię 463,20 ha. Według zarządzenia celem ochrony rezerwatu jest zachowanie interesujących ekosystemów leśnych, bagiennych i jeziorowych znajdujących się we wschodniej części Kotliny Płockiej. Przedmiotem ochrony są ekosystemy leśne, bagienne i jeziorowe we wschodniej części Kotliny Płockiej.
Walory przyrodnicze.
Rezerwat charakteryzuje się urozmaiconą rzeźbą terenu i zróżnicowaną geologią. Położony jest na utworach trzeciorzędowych – piaskach, żwirach i iłach. Utworami czwartorzędowymi są gliny pochodzące z glacjału bałtyckiego. Znajdują się tu ozy, kemy i jeziora wytopiskowe, związane z działalnością lodowca. 
Na szczególną uwagę zasługują dwa jeziora oligotroficzne: Jeziorko i Sendeń oraz otaczające je bagna, porośnięte rzadkimi lub chronionymi gatunkami roślin. Wartość przyrodniczą rezerwatu wzbogaca różnorodny skład gatunkowy drzewostanów, w dużej części zbliżony do naturalnego.
Ogółem na terenie rezerwatu zostało wyróżnionych 448 gatunków roślin naczyniowych, 5 gatunków skrzypów, 4 gatunki widłaków oraz 39 gatunków mchów. Wśród tej liczby stwierdzono występowanie kilku gatunków chronionych lub rzadkich, do których zaliczają się:

</doc>
<doc id="404985" url="https://pl.wikipedia.org/wiki?curid=404985" title="Korzeń (rezerwat przyrody w województwie mazowieckim)">
Korzeń (rezerwat przyrody w województwie mazowieckim)

Rezerwat przyrody „Korzeń” – leśny rezerwat przyrody położony w gminie Łąck (powiat płocki, województwo mazowieckie). Leży w otulinie Gostynińsko-Włocławskiego Parku Krajobrazowego.
Powołany Zarządzeniem Ministra Ochrony Środowiska i Zasobów Naturalnych z dnia 29 grudnia 1987 roku. Zajmuje powierzchnię 36,32 ha.
Celem ochrony jest zachowanie grądowych zbiorowisk leśnych z drzewostanami grabowo-dębowymi z domieszką sosny.
Walory przyrodnicze.
Teren rezerwatu położony jest na utworach plioceńskich, na które składają się iły, piaski i żwiry, pochodzące z trzeciorzędu, oraz czwartorzędowe gliny zwałowe z glacjału bałtyckiego.
Rezerwat jest silnie zróżnicowany pod względem naturalności szaty roślinnej. W północno-wschodniej części występuje grąd, którego struktura i skład florystyczny porównywalne są z najlepiej zachowanymi w tej części Polski lasami naturalnymi. Prawie połowę obszaru grądu cechuje zgodność roślinności rzeczywistej z potencjalną. Drugą połowę porastają monokultury sosnowe niedostosowane do siedliska. Na obszarze rezerwatu wyodrębniono jeden zespół leśny – grąd subkontynentalny ("Tilio-Carpinetum") z czterema odmianami: grąd niski czyśćcowy ("Tilio-Carpinelum stachyetosum"), grąd niski typowy ("Tilio-Carpinetum typicum"), grąd wysoki ("Tilio-Carpinelum calamagrostietosum") oraz postać zdegenerowana "Tilio-Carpinetum" występująca na monokulturach sosnowych.
Na obszarze tego rezerwatu wyróżniono ogółem 173 gatunki roślin naczyniowych i 8 gatunków mchów. Spośród nich 9 podlega ochronie, a 5 zaliczono do gatunków rzadkich w tej części Polski. Do osobliwości rezerwatu należą: gnieźnik leśny, lilia złotogłów, wawrzynek wilczełyko, kruszczyk szerokolistny, zdrojówka rutewkowata, jarzmianka większa.

</doc>
<doc id="404987" url="https://pl.wikipedia.org/wiki?curid=404987" title="Rezerwat przyrody Łąck">
Rezerwat przyrody Łąck

Rezerwat przyrody Łąck – rezerwat przyrody położony w gminie Łąck w województwie mazowieckim. Leży w obrębie Gostynińsko-Włocławskiego Parku Krajobrazowego.
Został powołany Zarządzeniem Ministra Leśnictwa i Przemysłu Drzewnego z dnia 19 kwietnia 1979 r. (). Zajmuje powierzchnię 15,50 ha. Utworzono go w celu ochrony starodrzewu sosnowego oraz miejsca lęgowego czapli siwej.
Walory przyrodnicze.
Teren rezerwatu położony jest na utworach trzeciorzędowych, na które składają się piaski, iły i żwiry, natomiast gliny zwałowe są pochodzenia czwartorzędowego. Teren charakteryzuje się formami plejstoceńskimi (morena czołowa, równina denudacyjna).
Powierzchnię rezerwatu pokrywa drzewostan sosnowy z udziałem dębu w wieku około 200 lat i wysokości 30 m ze średnią grubością (pierśnicą) około 62 cm. 
Na terenie rezerwatu stwierdzono występowanie 174 gatunków roślin naczyniowych (w tym 3 chronione, 7 paprotników) i 12 gatunków mchów. Gatunki objęte ochroną częściową to konwalia, kruszyna i turówka leśna.
Do osobliwości florystycznych w rezerwacie należą zachyłka trójkątna i klon polny.

</doc>
<doc id="404988" url="https://pl.wikipedia.org/wiki?curid=404988" title="Bréguet">
Bréguet



</doc>
<doc id="404989" url="https://pl.wikipedia.org/wiki?curid=404989" title="Rezerwat przyrody Rzepki">
Rezerwat przyrody Rzepki

Rezerwat przyrody Rzepki – został powołany zarządzeniem Ministra Ochrony Środowiska Zasobów Naturalnych i Leśnictwa z dnia 29 grudnia 1987 r. (MP Nr 5 poz. 47 z 1987 r.), w gminie Iłów na powierzchni 43,94 ha. Według Zarządzenia celem ochrony rezerwatu jest zachowanie unikatowych dla doliny Wisły starodrzewów sosnowych z domieszką dębów, grabów i innych gatunków wraz z bogatym runem.
Jest to rezerwat:
Walory przyrodnicze.
Teren rezerwatu położony jest na utworach trzeciorzędowych, na które składają się: piaski, żwiry i iły. Wśród 125 gatunków roślin naczyniowych, jakie występują na terenie rezerwatu, stwierdzono 4 gatunki roślin chronionych, a kolejne 3 zaliczają się do gatunków rzadkich w tej części Polski.
Ochronie całkowitej podlega:
a częściowej:

</doc>
<doc id="404991" url="https://pl.wikipedia.org/wiki?curid=404991" title="Rafał Szwed">
Rafał Szwed

Rafał Szwed (ur. 18 lipca 1973 w Sokołowie Podlaskim) - polski piłkarz grający na pozycji obrońcy, jednokrotny reprezentant Polski (mecz z Nową Zelandią 19 czerwca 1999 r.). Wychowanek Podlasia Sokołów Podlaski. W pierwszej lidze rozegrał 135 spotkań i strzelił 12 bramek. Latem 2010 roku zakończył karierę, by po roku ją wznowić. Od czerwca 2011 do czerwca 2012 był grającym trenerem Mrągowii Mrągowo. Na początku 2013 roku został grającym trenerem A-klasowej Fortuny Gągławki.
Grając w barwach Polonii Warszawa, w meczu z Górnikiem Łęczna zdobył bramkę nominowaną do piłkarskich Oscarów w 2004 roku.

</doc>
<doc id="404993" url="https://pl.wikipedia.org/wiki?curid=404993" title="Rezerwat przyrody Ławice Troszyńskie">
Rezerwat przyrody Ławice Troszyńskie

Rezerwat przyrody Ławice Troszyńskie – wodny rezerwat przyrody położony na terenie gmin Gąbin i Słupno, w powiecie płockim, w województwie mazowieckim. Obejmuje wyspy, piaszczyste łachy oraz wody rzeki Wisły.
Powołany Zarządzeniem Ministra Ochrony Środowiska, Zasobów Naturalnych i Leśnictwa z dnia 2 listopada 1994 r. (, rej. woj. nr 139). Zajmuje powierzchnię 121,19 ha (akt powołujący podawał 114 ha). Wokół rezerwatu utworzono otulinę o powierzchni 109,75 ha.
Jest to rezerwat typu faunistycznego (PFn), podtypu ptaków (pt), utworzony w celu zachowania ze względów naukowych i dydaktycznych ostoi lęgowych rzadkich i ginących w Polsce ptaków siewkowatych: mew, rybitw i sieweczek.
Na mocy planu ochrony ustanowionego w 2018 roku, obszar rezerwatu objęty jest ochroną czynną.
Rezerwat leży na terenie Nadwiślańskiego Obszaru Chronionego Krajobrazu oraz dwóch obszarów Natura 2000: specjalnego obszaru ochrony siedlisk „Kampinoska Dolina Wisły” PLH140029 i obszaru specjalnej ochrony ptaków „Dolina Środkowej Wisły” PLB140004. Po jego południowo-wschodniej stronie, także na Wiśle, znajduje się rezerwat „Kępa Wykowska”.

</doc>
<doc id="404994" url="https://pl.wikipedia.org/wiki?curid=404994" title="Rezerwat przyrody Kępa Wykowska">
Rezerwat przyrody Kępa Wykowska

Rezerwat przyrody Kępa Wykowska – wodny rezerwat przyrody położony w powiecie płockim, w gminach: Gąbin, Słubice, Bodzanów i Słupno (województwo mazowieckie).
Został powołany zarządzeniem Ministra Ochrony Środowiska, Zasobów Naturalnych i Leśnictwa z dnia 2 listopada 1994 r. (, rej. woj. nr 136). Obejmuje obszar wysp, piaszczystych łach oraz wód rzeki Wisły, o łącznej powierzchni 353,63 ha (akt powołujący podawał 248 ha). Wokół rezerwatu utworzono otulinę o powierzchni 231,18 ha.
Jest to rezerwat typu faunistycznego (PFn), podtypu ptaków (pt), utworzony w celu zachowania ze względów naukowych i dydaktycznych ostoi lęgowych rzadkich i ginących w Polsce ptaków siewkowatych: mew, rybitw i sieweczek.
Na mocy planu ochrony ustanowionego w 2018 roku, obszar rezerwatu objęty jest ochroną czynną. Nadzór nad rezerwatem sprawuje zastępca Regionalnego Dyrektora Ochrony Środowiska w Warszawie – Regionalny Konserwator Przyrody.
Rezerwat leży na terenie Nadwiślańskiego Obszaru Chronionego Krajobrazu oraz dwóch obszarów Natura 2000: specjalnego obszaru ochrony siedlisk „Kampinoska Dolina Wisły” PLH140029 i obszaru specjalnej ochrony ptaków „Dolina Środkowej Wisły” PLB140004. Sąsiaduje z dwoma innymi utworzonymi na Wiśle rezerwatami – od strony południowo-wschodniej z rezerwatem „Wyspy Białobrzeskie”, a od strony północno-zachodniej z rezerwatem „Ławice Troszyńskie”.

</doc>
<doc id="404995" url="https://pl.wikipedia.org/wiki?curid=404995" title="Rezerwat przyrody Wyspy Białobrzeskie">
Rezerwat przyrody Wyspy Białobrzeskie

Rezerwat przyrody Wyspy Białobrzeskie – wodny rezerwat przyrody położony na terenie gmin Słubice i Bodzanów, w powiecie płockim, w województwie mazowieckim.
Został powołany Zarządzeniem Ministra Ochrony Środowiska, Zasobów Naturalnych i Leśnictwa z dnia 2 listopada 1994 r. (, rej. woj. nr 138). Obejmuje obszar wysp, piaszczystych łach oraz wód rzeki Wisły o łącznej powierzchni 273,02 ha (akt powołujący podawał 140 ha); jego otulina zajmuje 292,36 ha.
Jest to rezerwat typu faunistycznego (PFn), podtypu ptaków (pt), utworzony w celu zachowania ze względów naukowych i dydaktycznych ostoi lęgowych rzadkich i ginących w Polsce ptaków siewkowatych: mew, rybitw i sieweczek.
Na mocy planu ochrony ustanowionego w 2018 roku, obszar rezerwatu objęty jest ochroną czynną.
Rezerwat leży na terenie Nadwiślańskiego Obszaru Chronionego Krajobrazu oraz dwóch obszarów Natura 2000: specjalnego obszaru ochrony siedlisk „Kampinoska Dolina Wisły” PLH140029 i obszaru specjalnej ochrony ptaków „Dolina Środkowej Wisły” PLB140004. Jego otulina graniczy na północnym zachodzie z rezerwatem „Kępa Wykowska”.

</doc>
<doc id="404996" url="https://pl.wikipedia.org/wiki?curid=404996" title="Rezerwat przyrody Wyspy Zakrzewskie">
Rezerwat przyrody Wyspy Zakrzewskie

Wyspy Zakrzewskie – wodny rezerwat przyrody położony na terenie gmin: Słubice, Iłów, Mała Wieś i Bodzanów w województwie mazowieckim.
Został powołany Zarządzeniem Ministra Ochrony Środowiska, Zasobów Naturalnych i Leśnictwa z dnia 2 listopada 1994 r. (, rej. woj. nr 137). Obejmuje obszar wysp, piaszczystych łach oraz wód rzeki Wisły o łącznej powierzchni 314,42 ha (akt powołujący podawał 310 ha); jego otulina zajmuje 74,35 ha.
Jest to rezerwat typu faunistycznego (PFn), podtypu ptaków (pt), utworzony w celu zachowania ostoi lęgowych rzadkich i ginących w Polsce ptaków siewkowatych: mew, rybitw i sieweczek.
Na mocy planu ochrony ustanowionego w 2018 roku, obszar rezerwatu objęty jest ochroną czynną.
Rezerwat leży na terenie Nadwiślańskiego Obszaru Chronionego Krajobrazu oraz dwóch obszarów Natura 2000: specjalnego obszaru ochrony siedlisk „Kampinoska Dolina Wisły” PLH140029 i obszaru specjalnej ochrony ptaków „Dolina Środkowej Wisły” PLB140004.

</doc>
<doc id="404997" url="https://pl.wikipedia.org/wiki?curid=404997" title="Jan Weinsberg">
Jan Weinsberg

Jan Weinsberg (ur. 1952) – polski tłumacz pochodzenia żydowskiego, syn profesora Adama Weinsberga, mąż Małgorzaty Raczyńskiej-Weinsberg.
Uczęszczał do VIII Liceum Ogólnokształcącego im. Władysława IV w Warszawie. W 1968 – po antysemickiej nagonce, która była następstwem wydarzeń marcowych – wyemigrował do Kanady. Osiadł w Ottawie, gdzie w 1985 ukończył studia na Uniwersytecie Ottawskim, związał się ze Stowarzyszeniem Tłumaczy Prowincji Ontario. W 1999 roku powrócił do Polski.
W latach 2004–2006 był prezesem stowarzyszenia kultury żydowskiej Beit Warszawa, skupiającego postępowych Żydów.
Współautor publikacji "Praga: the right side of Warsaw" (2005) oraz serii "Senat Rzeczypospolitej Polskiej: organy Senatu RP, kluby parlamentarne, biogramy senatorów" dotyczącej V kadencji, VI kadencji i VII kadencji Senatu RP.

</doc>
<doc id="404998" url="https://pl.wikipedia.org/wiki?curid=404998" title="Rezerwat przyrody Kępa Antonińska">
Rezerwat przyrody Kępa Antonińska

Rezerwat przyrody Kępa Antonińska – wodny rezerwat przyrody w województwie mazowieckim, położony na terenie gmin: Iłów (powiat sochaczewski), Mała Wieś i Wyszogród (powiat płocki). Obejmuje obszar wysp, piaszczystych łach oraz wód rzeki Wisły.
Powołany Zarządzeniem Ministra Ochrony Środowiska, Zasobów Naturalnych i Leśnictwa z dnia 2 listopada 1994 r. (, rej. woj. nr 134) na powierzchni 475 ha. Zarządzeniem Regionalnego Dyrektora Ochrony Środowiska w Warszawie z dnia 17 maja 2019 r. powiększono go do 532,58 ha. Wokół rezerwatu utworzono otulinę o powierzchni 137,47 ha. Celem ochrony rezerwatu jest zachowanie ze względów naukowych i dydaktycznych ostoi lęgowych rzadkich i ginących w Polsce gatunków ptaków siewkowatych: mew, rybitw i sieweczek.
Jest to rezerwat wodny:
Według obowiązującego planu ochrony ustanowionego w 2018 roku, obszar rezerwatu objęty jest ochroną czynną.
Rezerwat leży w granicach dwóch obszarów sieci Natura 2000: siedliskowego „Kampinoska Dolina Wisły” PLH140029 oraz ptasiego „Dolina Środkowej Wisły” PLB140004.

</doc>
<doc id="404999" url="https://pl.wikipedia.org/wiki?curid=404999" title="Rezerwat przyrody Kępa Rakowska">
Rezerwat przyrody Kępa Rakowska

Rezerwat przyrody Kępa Rakowska – rezerwat przyrody położony w województwie mazowieckim, w gminach Iłów (powiat sochaczewski) i Wyszogród (powiat płocki). Obejmuje obszar wysp, piaszczystych łach oraz wód rzeki Wisły.
Został powołany Zarządzeniem Ministra Ochrony Środowiska, Zasobów Naturalnych i Leśnictwa z dnia 2 listopada 1994 r. (, rej. woj. nr 135) na powierzchni 120 ha. Zarządzeniem Regionalnego Dyrektora Ochrony Środowiska w Warszawie z dnia 17 maja 2019 r. powiększono go do 223,53 ha. Wokół rezerwatu utworzono otulinę o powierzchni 176,17 ha. Celem ochrony rezerwatu jest zachowanie ze względów naukowych i dydaktycznych ostoi lęgowych rzadkich i ginących w Polsce gatunków ptaków siewkowatych: mew, rybitw i sieweczek.
Jest to rezerwat wodny (W):
Według obowiązującego planu ochrony ustanowionego w 2018 roku, obszar rezerwatu objęty jest ochroną czynną.
Rezerwat leży w granicach Nadwiślańskiego Obszaru Chronionego Krajobrazu oraz dwóch obszarów sieci Natura 2000: siedliskowego „Kampinoska Dolina Wisły” PLH140029 oraz ptasiego „Dolina Środkowej Wisły” PLB140004.

</doc>
<doc id="405000" url="https://pl.wikipedia.org/wiki?curid=405000" title="Imperium (książka)">
Imperium (książka)

Imperium (1993) – reportaż Ryszarda Kapuścińskiego o upadku Związku Radzieckiego – ostatniego imperium XX wieku. Książka powstała po dwuletniej podróży po ZSRR. W roku 1993 stała się bestsellerem, tłumaczonym na całym świecie. 
Książka ma charakter osobistej relacji z podróży i składa się z trzech części:
W części pierwszej "Pierwsze spotkania (1939--1967)" Kapuściński opowiada o wkroczeniu wojsk radzieckich do Pińska, jego rodzinnego miasteczka na Polesiu, o nędzy i terrorze okupacji radzieckiej. Następnie o podróży koleją transsyberyjską, oraz o wyprawie, w której odwiedził republiki Środkowej Azji: Gruzję, Armenię, Azerbejdżan, Turkmenistan, Tadżykistan, Kirgistan i Uzbekistan. 
Część druga "Z lotu ptaka (1989-1991)" stanowi ponad połowę objętości "Imperium" i jest relacją z samotnych podróży po Związku Radzieckim w momencie jego rozpadu. W europejskiej części ZSRR Kapuściński odwiedził m.in. Brześć, Moskwę i Donieck, na dalekiej Północy – Magadan i Workutę, na południu – Tbilisi i Erywań. Podczas tych podróży przebył – głównie drogą lotniczą – dystans 60 tysięcy kilometrów.
Ostatnia, najkrótsza część "Ciąg dalszy trwa (1992-1993)" ma charakter podsumowania. Jest też próbą analizy przemian w krajach Związku Radzieckiego. Jednak jak twierdzi sam autor: "całość nie kończy się wyższą i ostateczną syntezą, lecz przeciwnie — dezintegruje się i rozpada, a to dlatego, że w trakcie pisania książki rozpadowi uległ jej główny przedmiot i temat — wielkie mocarstwo sowieckie".
W częściach poświęconych republikom Azji Środkowej Kapuściński wykorzystał fragmenty swojej wcześniejszej książki Kirgiz schodzi z konia.
W 2010 roku podczas 12 Międzynarodowych Targów Książki w Moskwie zaprezentowano pierwsze rosyjskojęzyczne wydanie "Imperium".

</doc>
<doc id="405001" url="https://pl.wikipedia.org/wiki?curid=405001" title="Rękaw lotniczy">
Rękaw lotniczy

Rękaw lotniczy - poziomy, zadaszony, ruchomy pomost łączący terminal lotniczy ze stojącym na płycie postojowej samolotem pasażerskim.
Rozwiązanie to jest dogodniejsze dla pasażerów, zwłaszcza niepełnosprawnych, niż stosowanie schodów przystawianych do drzwi samolotu. Rękaw zapewnia też szybszą wymianę pasażerów. Schody są jednak wciąż stosowane, zwłaszcza na mniejszych lotniskach oraz w przypadku mniejszych samolotów.
W Polsce rękawy lotnicze znajdują się m.in. w portach lotniczych: Chopina w Warszawie, Wrocław-Strachowice, Kraków-Balice oraz Wałęsy w Gdańsku.

</doc>
<doc id="405003" url="https://pl.wikipedia.org/wiki?curid=405003" title="Bonanza (serial telewizyjny)">
Bonanza (serial telewizyjny)

Bonanza – amerykański westernowy serial telewizyjny wyprodukowany przez telewizję NBC, opowiadający o życiu farmera Bena Cartwrighta i jego czterech synów, z których większość widzów zapamiętała tylko trzech, ponieważ czwarty syn – adoptowany – wystąpił w roli drugoplanowej i był nieobecny w większości odcinków.
Fabuła.
Akcja rozgrywa się na ranchu Ponderosa, położonym w stanie Nevada nad jeziorem Tahoe niedaleko Virginia City, po wojnie secesyjnej. Każdy z synów Bena miał inną matkę, ale wszystkie zmarły, a wychowaniem synów musiał się zająć samotny ojciec. "Bonanza" to klasyczny western obyczajowy – bohaterowie, czterej mężczyźni żyjący na samotnym ranczu na Dzikim Zachodzie, mają liczne przygody i napotykają wiele problemów, które dzielnie przezwyciężają. W swym postępowaniu kierują się niezłomnymi zasadami moralnymi, hołdując tradycyjnym wartościom: rodzinie, przyjaźni, uczciwości.
Historia serialu.
Serial był emitowany w latach 1959–1973 (data emisji pierwszego odcinka 12 września 1959, data emisji ostatniego odcinka 16 stycznia 1973). W sumie pokazano 430 sześćdziesięciominutowych odcinków. W 1964 "Bonanza" była nominowana do nagrody Złotego Globu.
Serial cieszył się ogromną popularnością w Stanach Zjednoczonych, a potem także w wielu innych krajach, również w Polsce.
Bardzo znana jest melodia towarzysząca czołówce filmu, autorstwa Jaya Livingstona i Raya Evansa, często wykorzystywana jako motyw muzyczny – podobnie jak konstrukcja samej czołówki: płonąca mapa, ze środka której wyjeżdżają konno główni bohaterowie.
Osiem odcinków w latach 1960-1961 wyreżyserował Robert Altman, natomiast 336. odcinek („The Silence at Stillwater” z 1969) – przedwojenny polski reżyser Józef Lejtes (Joseph Lejtes).
Po latach nakręcono filmy bazujące na popularności serialu: "Bonanza: następne pokolenie" (1988), "Bonanza: powrót" (1994), "Bonanza: pod ostrzałem" (1995) oraz serial "Ponderosa" (2001–2002), będący prequelem "Bonanzy".
Podstawowa obsada.
Role epizodyczne.
W epizodach odcinków zagrali m.in.:
Emisja w Polsce.
W Polsce serial miał premierę w latach 60. i 70. w Programie 1 i był emitowany w weekendy po programie informacyjnym Dziennik Telewizyjny.
Emisje powtórne:
Wydania VCD/DVD w Polsce.
Wybrane odcinki pierwszej i drugiej serii wydane zostały w Polsce na płytach VCD i DVD. W latach 2007–2010 wydało je trzech dystrybutorów:
Ogółem oficjalnie na płytach wydano 35 odcinków o numerach 19–23, 25–27, 30–56.

</doc>
<doc id="405004" url="https://pl.wikipedia.org/wiki?curid=405004" title="FMC 2C">
FMC 2C



</doc>
<doc id="405005" url="https://pl.wikipedia.org/wiki?curid=405005" title="Kazeina">
Kazeina

Kazeina (sernik) – białko z mleka, które zostaje wyodrębnione w procesie trawienia poprzez działanie podpuszczki.
Kazeina należy do fosfoprotein i glikoprotein, co oznacza, że w łańcuchu białka wbudowywane są reszty cukrowe i fosforanowe.
Kazeina jest najważniejszym białkiem mleka. Stanowi ona około ¾ ogólnej ilości białek mleka. Kazeina jest białkiem najbardziej przydatnym jako materiał budulcowy do syntezy hemoglobiny i białek osocza krwi. Po spożyciu mleka kazeina tworzy w żołądku skrzep, który jest bardziej podatny na działanie enzymów trawiennych niż np. białka w produktach mięsnych. Jej zawartość w mleku waha się najczęściej w granicach od 2,3 do 2,6%. Kazeina jest fosfoproteiną, tzn. w składzie elementarnym oprócz węgla (53%), wodoru (7%), tlenu (22%), azotu (15,65%) i siarki (0,76%) zawiera także fosfor (0,85%), który występuje tu w postaci reszt orto- i pirofosforanowych, związanych estrowo jako monoestry lub dwuestry – w określonych miejscach cząsteczek – głównie z seryną, a także treoniną.
Kazeina nie jest białkiem jednorodnym. Stosując metody elektroforetyczne, w jej składzie wyróżniono 20 frakcji różniących się zawartością fosforu, składem aminokwasów, masą cząsteczkową, udziałem sacharydów i właściwościami. Do głównych frakcji kazeiny należą:
W mleku kazeina występuje głównie w postaci sferycznych, silnie porowatych skupisk, zwanych micelami. Micele kazeinowe charakteryzują się znacznymi rozmiarami (średnica od 25 do 300 nm), dlatego w fazie wodnej mleka tworzą roztwór koloidalny (zol). Zostają one uformowane z podjednostek składających się z monomerów poszczególnych frakcji kazeiny
połączonych ze sobą za pomocą mostków utworzonych przez jony wapniowe, fosforanowe, a także cytrynianowe.
We wszystkich modelach przyjmuje się, że wnętrze miceli stanowią monomery αs, β i inne śladowe frakcje kazeinowe, zaś zewnętrzną powłokę – cząsteczki к-kazeiny zasocjowane z αs- lub też β-kazeiną, przy czym cząsteczki tych dwóch frakcji mają być zwrócone na zewnątrz miceli (w kierunku frakcji к) tą częścią łańcucha polipeptydowego, która zawiera w przewadze aminokwasy kwaśne. W strukturze micelarnej kazeiny szczególną rolę przypisuje się glikoproteinie – к-kazeinie. Obecność tylko jednej grupy fosforanowej w jej cząsteczce czyni ją rozpuszczalną w obecności jonów wapnia, a – sacharydowego fragmentu złożonego z galaktozy, N-acetylo-galaktozaminy i kwasu N-acetyloneuraminowego zwanego makropeptydem, decyduje o silnych właściwościach hydrofilnych. Poza tym, łącząc się z cząsteczkami innych frakcji poprzez wiązania jonowe i hydrofobowe, nie ulegają wytrąceniu. W świeżym mleku (pH ok. 6,6) micele kazeinowe mają ujemny ładunek elektryczny (przewaga zdysocjowanych grup kwasowych nad zasadowymi), co warunkuje tworzenie się warstw hydratacyjnych otaczających micele (wiązanie cząsteczek wody). Warstwy hydratacyjne o jednoimiennych ładunkach elektrycznych wzajemnie się odpychają, stabilizując roztwór koloidalny kazeiny.
Z kazeiny wytwarzano klej kazeinowy oraz tworzywo sztuczne galalit. Kazeina jest także historycznym, niezwykle trwałym (duża odporność na upływ czasu i wilgoć) medium używanym w malarstwie freskowym i tablicowym na podłożu drewnianym. W dekoratorstwie jest także używana w technice sgraffita na pozłocie.

</doc>
<doc id="405009" url="https://pl.wikipedia.org/wiki?curid=405009" title="Obwód tomski">
Obwód tomski

Obwód tomski (ros. Томская область, "Tomskaja obłast’") – jednostka administracyjna Federacji Rosyjskiej.
Geografia.
Obwód leży w azjatyckiej części Rosji. Większą część powierzchni obwodu pokrywa tajga oraz bagna.
Strefa czasowa.
Obwód Tomski należy do omskiej strefy czasowej (MSK). UTC +7:00 przez cały rok. Wcześniej, przed 27 marca 2011 roku, obowiązywał czas standardowy (zimowy) strefy UTC+6:00, a czas letni – UTC+7:00.
W skład obwodu wchodzą: 4 okręgi miejskie, 16 rejonów administracyjnych, 3 miejskie i 117 wiejskich osiedli, 576 wsi.
Historia.
W 1804 powstała gubernia tomska. Obwód utworzono 13 sierpnia 1944.
Tablice rejestracyjne.
Tablice pojazdów zarejestrowanych w obwodzie tomskim mają oznaczenie 70 w prawym górnym rogu nad flagą Rosji i literami RUS.

</doc>
<doc id="405011" url="https://pl.wikipedia.org/wiki?curid=405011" title="Char D2">
Char D2

Renault Modèle D2 – francuski czołg średni z okresu II wojny światowej.
Historia.
Podczas gdy Renault D1 był jeszcze w fazie rozwoju, 23 stycznia 1930 roku Direction de l'Infanterie złożono wniosek o cięższą wersję. Prośba ta wymagała czołgu średniego (D1 był modelem lekkim) z opancerzeniem 40 mm i wyższa prędkość maksymalna 22 km/h niż w modelu D1, co z kolei wymagało znacznie mocniejszego silnika. Negocjacje zakończyły się na przełomie kwietnia i maja, Renault wyraziło również zgodę na budowę przystosowanej do kolonii wersji D3. Liczono również, że mógłby zastąpić ciężki B1 bis, gdyby ten ostatni został zakazany negocjowanym wówczas traktatem o redukcji uzbrojenia. Jednak tak się nie stało, a D2 wkrótce stał się projektem o niskim priorytecie, a armia znacznie zmniejszyła początkowe zamówienie na 750 sztuk. Ostatecznie firma dostarczyła dwie partie po 50 sztuk, pierwszą w latach 1936-37 (zwaną modelem 1935), a drugi, znacznie ulepszony, w 1940 (model 1938). Zbudowano trzy prototypy. Pierwszym był Renault UZ z nitowanym kadłubem i wieżą Renault FT (kwiecień 1932). Został przetestowany w Rueil z 503e RCC i przyjęty do służby w grudniu 1933 roku. Rok wcześniej zamówiono i zbudowano dwa spawane prototypy kadłuba, które miały być dostarczone w listopadzie 1933. Niemniej jednak pierwsza partia została zatwierdzona bez testowania rzeczywistej produkcji Model. Dokonano tego w celu częściowego sfinansowania kosztów zastosowania nowych technik spawania. Ta technika budowy zaproponowana przez Renault pozwoliła zaoszczędzić masę i czas. Był to kosztowny i złożony proces, który Renault miał trudności z opanowaniem, a ponieważ produkcja była pospieszna, natychmiast pojawiły się problemy. Pod wieloma względami D2 był nieco powiększonym D1, zachowując wiele cech poprzedniego pojazdu, takie jak konstrukcja pionowego zawieszenia śrubowego. D2 był nadal wąski, z wieżą wysuniętą z przodu, tuż za kabiną kierowcy, i długą, pochyloną tylną maską silnika. Zachowano również masywne boczne progi ze zsypami na błoto, podobnie jak w poprzednich pojazdach. Wcześniejsze doświadczenia nakazywały, aby rolki powrotne były umieszczone wyżej, aby zapobiec rezonansowi gąsienic. Tory miały szerokość 35 cm. Zawieszenia obejmowały trzy wózki, każdy z czterema kołami jezdnymi, jedną sprężyną śrubową i dwoma amortyzatorami, po każdej stronie. Załoga liczyła trzy osoby, radiooperator siedział obok kierowcy i obsługiwał karabin maszynowy Reibel na kadłubie (niski, prawa strona). Dowódca siedział w wieżyczce. Jak zwykle w tej konfiguracji, musiał jednocześnie obsługiwać działo (ładowanie, celowanie i strzelanie), obsługiwać współosiowy karabin maszynowy i jednocześnie dowodzić czołgiem. Była czterobiegowa skrzynia biegów i cztery zbiorniki paliwa, co zapewniało zasięg 100 km. D2 mógł przekroczyć rów o szerokości 2,1 m, wspiąć się na przeszkodę 80 cm, wspinać się po zboczach o nachyleniu 45° i pokonywać rzeki o głębokości 120 cm. Pod wieloma względami D2 był nieco powiększonym D1, zachowując wiele cech poprzedniego pojazdu, takie jak konstrukcja pionowego zawieszenia śrubowego. D2 był nadal wąski, z wieżą wysuniętą z przodu, tuż za kabiną kierowcy, i długą, pochyloną tylną maską silnika. Zachowano również masywne boczne progi ze zsypami na błoto, podobnie jak w poprzednich pojazdach. Wcześniejsze doświadczenia nakazywały, aby rolki powrotne były umieszczone wyżej, aby zapobiec rezonansowi gąsienic. Gąsienice miały 35 cm. Pierwsza partia została zatwierdzona 29 grudnia 1934 r. na podstawie testów przeprowadzonych z trzema prototypami wyposażonymi w silniki benzynowe i wysokoprężne. Silnik benzynowy został zachowany. Wieżę zakupiono oddzielnie od innego producenta, fabryki Puteaux pod Paryżem, i wybrano APX-1, nowoczesną, odlewaną wieżę, uzbrojoną w krótkolufową armatę 47 mm SA-34 (od tego samego producenta) oraz współosiowy karabin maszynowy Reibeil 7,5 mm i półkolista kopuła obserwacyjna. Jak zwykle dowódca mógł siedzieć częściowo na zewnątrz na tylnym włazie wieży. Koszt wieży wynosił 200 000 frs, co po dodaniu do kosztu kadłuba (410 000 frs za sztukę) podniosło koszt jednostki do 610 000 frs. Pierwsze egzemplarze z partii dostarczono w maju 1935, ostatnie w lutym 1937. SA-34 miał ograniczone możliwości przeciwpancerne. Wyposażono go w pociski OB (obus D, prędkość wylotowa 490 m/s oraz przeciwpancerne (model 1932, prędkość wylotowa 480 m/s, przebijająca tylko 25 mm w odległości 100 m). Zbudowano dwa wozy dowodzenia (podwozie 2016 – 2049), wyposażone w drugi zestaw dalekiego zasięgu ER51. Druga partia została zamówiona w czerwcu 1938 roku (pomimo alarmujących testów wykazujących zawodność wagi) po zapewnieniu Renault, że mogą wyprodukować dwieście sztuk rocznie. Okazało się to jednak zbyt optymistyczne w kontekście lat 1937-1938, kiedy Renault nękane było strajkami generalnymi i problemami finansowymi. Produkcja została przesunięta i pojawiła się niepewność co do możliwego eksportu do Polski czy Belgii, któremu ostatecznie sprzeciwił się Naczelny Dowódca Maurice Gamelin z obawy przed transferem technologii. Stan pierwszej partii był tak zły, że przewidywano ich przeróbkę na czołgi z miotaczami ognia, natomiast czołgi jednostkowe miały zostać zastąpione nowszymi czołgami. Kiedy wybuchła druga wojna światowa, Edouard Daladier potwierdził masową produkcję tego typu, jednak dostawy były utrzymywane na niskim poziomie, od trzech do pięciu pojazdów miesięcznie, tak że cała druga partia została ukończona dopiero w czerwcu. Ostatnie 15szt. prawdopodobnie nie zostało zrealizowane na czas. Druga partia była w zasadzie identyczna, różniąc się głównie zastosowaniem nowocześniejszej wieży APX-4, wyposażonej w długolufową armatę 47 mm SA-35, całkiem skuteczną przeciwko czołgom. Episkopy PPLR X 160 zastąpiły starszy typ Chrétien, a na dachu znajdował się punkt mocowania S190G dla dodatkowego karabinu maszynowego przeciwlotniczego kalibru 7,5 mm. Ulepszony system smarowania, zmodyfikowane koła napinające i zębatki, łożyska kulkowe, krótsze błotniki, nowy dystrybutor Vertex i rozrusznik Vlex dopełniły tego remontu. W tym samym czasie starsze pojazdy z pierwszej partii otrzymały zmodernizowane wieże APX 1A i zostały przejęte w Atelier de Rueil w celu przebudowy – a mianowicie naprawienia wszystkich znanych wcześniej problemów. Proces ten rozpoczął się w marcu 1940 roku i trwał do maja 1940 roku. W tym samym czasie projekt miotacza ognia został utrzymany, ale nigdy nie został zrealizowany pomimo budowy prototypu w 1939 roku. D2 nękała mechaniczna niesprawność i szybkie zużycie, a problem dodatkowo pogarszał brak części zamiennych. D2 okazał się również źle przystosowany do warunków śniegowych.

</doc>
<doc id="405014" url="https://pl.wikipedia.org/wiki?curid=405014" title="Augsburskie wyznanie wiary">
Augsburskie wyznanie wiary



</doc>
<doc id="405016" url="https://pl.wikipedia.org/wiki?curid=405016" title="Seiseki Abe">
Seiseki Abe

 – japoński aikidoka (10. dan) i mistrz kaligrafii, emerytowany nauczyciel szkoły średniej.
Był jednym z przodujących w Japonii mistrzów kaligrafii. Zajął się nią w wieku 19 lat (rok 1934), pod wpływem ojca, który nauczał kaligrafii w szkole podstawowej. Rozpoczął treningi aikido w 1952. Był osobistym uczniem Morihei Ueshiby. W czasie ostatnich lat życia o-sensei'a uczył go kaligrafii.
Niekiedy podaje się, że sensei Abe posiadał 8. dan. Wiąże się to z faktem, że stopień 10. dan został mu przyznany przez Morihei Ueshibę wyłącznie ustnie.

</doc>
<doc id="405017" url="https://pl.wikipedia.org/wiki?curid=405017" title="Obwód tambowski">
Obwód tambowski

Obwód tambowski (ros. Тамбовская область) – jednostka administracyjna Federacji Rosyjskiej.
Geografia.
Położenie i powierzchnia.
Obwód tambowski leży w zachodniej części Rosji, w południowej części Niziny Wschodnioeuropejskiej, w środkowej części obniżenia Ocko-Dońskiego.
Obwód zajmuje obszar 34,5 tys. km², co stanowi ok. 0,2% powierzchni Federacji Rosyjskiej.
78,9% całego obszaru regionu zajmują tereny wykorzystywane rolniczo, a 8,8% lasy. Resztę stanowią lasostepy, stepy, wody i nieużytki.
Strefa czasowa.
Obwód tambowski należy do moskiewskiej strefy czasowej (MSK). UTC +3:00 przez cały rok. Wcześniej, przed 27 marca 2011 roku, obowiązywał czas standardowy (zimowy) strefy UTC+3:00, a czas letni – UTC+4:00.
Rzeźba terenu.
Teren obwodu ma charakter łagodnie pofałdowanej równiny, o średniej wysokości bezwzględnej ok. 150 m n.p.m. Najwyższy punkt wznosi się na wysokość 219 m. Krajobraz wykazuje silny wpływ lodowca – występują tutaj m.in. liczne jary, wąwozy i parowy.
Klimat.
Na terenie regionu panuje klimat umiarkowany ciepły typu kontynentalnego. Charakteryzuje się on ciepłym latem i chłodną zimą. Średnia temperatura stycznia to ok. (zależnie od rejonu) –11,5 °C, zaś lipca ok. +20 °C. Najwyższa zanotowana w stolicy regionu – Tambowie temperatura to +38 °C, zaś najniższa – –37 °C. Średnia temperatura roczna to +5,1 °C.
Okres wegetacyjny trwa średnio 189 dni. W regionie istnieje dość duże zróżnicowanie jeśli chodzi o poziom opadów; ich wielkość waha się od 350 do 700 mm/rok; zdecydowana większość tej liczby przypada na ciepła połowę roku.
Dominują wiatry południowe i południowo-zachodnie, rzadziej północno-zachodnie. Ich średnia prędkość to 3,4 m/s.
Średnia roczna wilgotność powietrza – 75%.
Hydrografia.
Przez teren obwodu płynie 1398 rzek i strumieni, spośród których tylko 8 ma więcej niż 100 km długości. Rzeki te należą do zlewisk Morza Czarnego (za pośrednictwem rzek wpadających do Donu) i Morza Kaspijskiego (poprzez dopływy Wołgi, zaś łączna długość wszystkich cieków wodnych na terenie obwodu wynosi 9111 km. Najważniejszymi rzekami są: należąca do dorzecza Wołgi Cna, oraz – należące do dorzecza Donu – Worona, Bitiug, Woroneż i Sawała. Do sieci hydrologicznej obwodu należy także ok. 900 sztucznych zbiorników wodnych, w których średnio zgromadzonych jest ok. 534,5 mln m³ wody.
Gleby.
Dominującym typem gleb w regionie są czarnoziemy typu stepowego. Zajmują one blisko 3/4 całego obwodu w tym aż 87% powierzchni gruntów ornych. Na wschodzie obwodu jest także wiele szarych gleb leśnych. W dolinach rzecznych oraz parowach i jarach przeważają gleby ługowo-czarnoziemowe oraz torfowo-bagienne.
Świat roślinny.
Obwód tambowski pod względem dominujących formacji roślinnych położony jest w strefie lasostepów, co oznacza, iż – w zależności od warunków terenowych i hydrologicznych – obszary stepowe przeplatały się z leśnymi. Obecnie zdecydowana większość obszaru niegdyś stepowego pozbawiona jest swej pierwotnej roślinności i wykorzystywana jest pod zasiewy. Na nielicznych pozostałych obszarach stepowych i półstepowych dominują różne gatunki traw, roślin zielnych oraz rzadkie krzewy i pojedyncze drzewa. Lasy liściaste i mieszane zajmują tylko 8,8% powierzchni regionu (ok. 300 tys. ha). Dominującymi gatunkami są: sosna, dąb, klon, lipa, jesion, brzoza i osika.
Na obszarze obwodu utworzony został chroniony obszar przyrodniczy – "Rezerwat Woroniński".
Fauna.
Na obszarze regionu żyje fauna typowa zarówno dla obszarów leśnych, jak i stepowych. Wymienić tutaj można m.in. zające szaraki, lisy, tchórze oraz liczne gatunki gryzoni.
Gospodarka.
Produkt krajowy brutto obwodu tambowskiego wynosi 64,5 mld rubli (2005), co daje średnio 56,7 tys. rubli/os.
Surowce mineralne.
Na terenie obwodu zlokalizowano ok. 700 miejsc, gdzie znajdują się złoża różnych surowców, aczkolwiek nie we wszystkich z tych miejsc jest obecnie prowadzone wydobycie. W sumie w regionie jest 13 różnych rodzajów bogactw naturalnych. W chwili obecnej eksploatacja dotyczy 8 z nich.
Wśród bogactw regionu znajdują się m.in. piaski tytanowe i cyrkonowe, fosforyty, torf, sapropel, materiały budowlane oraz wody zmineralizowane.
Wydobycie kopalin, ma – w zależności od rodzaju i wielkości złoża – znaczenie dla gospodarki całego kraju, lub tylko regionalne, niemniej jednak ich istnienie wpływa na podniesienie gospodarczej konkurencyjności regionu.
Największym skupiskiem tego typu bogactw są złoża „centralne” (ros. "Месторождение «Центральное»"), w rejonie rasskazowskim, gdzie, według szacunków znajduje się ok. 887 mln m³ minerałów, takich jak ilmenit, rutyl i piaski cyrkonowe z 4% zawartością tego metalu oraz niewielką domieszką złota.
Na terenie obwodu znajduje się 38 ujęć wód podziemnych o łącznej wydajności 924,4 tys. m³/dobę. Część z nich to ujęcia wód mineralnych (głównie dewońskich), o dość wysokiej zawartości minerałów (także bromu).
Przemysł.
Na terenie obwodu istnieje rozwinięty przemysł maszynowy, produkujący m.in. sprzęt dla potrzeb przemysłu chemicznego i lekkiego, elementy i części zamienne do samochodów i traktorów, lodówki i zamrażarki, oraz inne drobne narzędzia. Ponadto funkcjonują zakłady z branży spożywczej, jak cukrownie, zakłady mięsne, mleczarskie, zbożowo-mączne, fabryki konserw oraz przedsiębiorstwa należące do przemysłu lekkiego i chemicznego.
Rolnictwo.
Region posiada bardzo korzystne pod względem klimatycznym i glebowym warunki do rozwoju rolnictwa. Grunty orne stanowią 78,9% całej powierzchni obwodu. Uprawiane są zboża (głównie pszenica), buraki cukrowe, słoneczniki, warzywa, w tym ziemniaki, i inne. Istnieje także uprawa roślin owocowych.
Chów zwierząt nastawiony jest na produkcję o kierunku mleczno-mięsnym.
Transport.
Na terenie obwodu, w jego zachodniej części znajduje się ważna linia kolejowa; ponadto istnieje tutaj wiele drugorzędnych szlaków kolejowych.
Główną trasą kołową jest droga M-6 „Krasnyj”, łącząca teren obwodu z sąsiednimi regionami. Innym ważnym szlakiem jest trasa M-5 „Ural”.
Na terenie regionu istnieją także lokalne lotniska.
Przez obszar obwodu przebiegają rurociągi transportujące gaz i ropę, m.in. rurociąg naftowy "Przyjaźń" oraz gazociąg łączący Uriengoj z Użhorodem.
Demografia.
W obwodzie mieszka 994 420 ludzi, 611 901 żyje w miastach, 382 519 na terenach wiejskich (2021).
W 2006 obwód tambowski zamieszkany był przez 1130,4 tys. osób. Gęstość zaludnienia wynosi średnio 32,8 os./km², zaś poziom urbanizacji sięga 57,6%.
Liczba mieszkańców obwodu, podobnie jak liczba mieszkańców całej Rosji, systematycznie spada. W 2005 r. żyło tutaj 1.144 800 osób (szacunkowo), podczas gdy jeszcze w 2002 – 1 178 443 (dane spisowe), a w 1989 1 320 763 (dane spisowe).
Narodowości.
Narodowy skład populacji:(wymieniono tylko narody liczące powyżej tysiąca przedstawicieli; dane według wyników spisu powszechnego z 2002)
Miasta i osiedla typu miejskiego.
Na terenie obwodu tambowskiegoo znajduje się 8 miast i 12 osiedli typu miejskiego
Podział administracyjny.
Obwód tambowski podzielony jest na 23 rejony. Największe miasta nie wchodzą w skład tego podziału i stanowią miasta wydzielone na prawach rejonu."Uwaga: numeracja okręgów (rzymska i arabska) odpowiada numerom, jakimi zaznaczone są one na mapie"
Władza i administracja.
Gubernatorem obwodu jest od 1995 r. Bietin Iwanowicz. Gubernator jest organem władzy wykonawczej i stoi na czele lokalnej administracji.
Lokalnym organem prawodawczym jest miejscowa Duma, złożona z 50 posłów. Połowę z nich wybiera się w okręgach jednomandatowych, a połowa wchodzi z list partyjnych. Obecny skład dumy ustalony został w wyborach z 18 grudnia 2005 i bezwzględną większość miejsc (28) obsadzili w niej deputowani z partii "Jedna Rosja", która uzyskała 40,52% głosów. Ponadto do dumy weszli jeszcze przedstawiciele Komunistycznej Partii Federacji Rosyjskiej, która zdobyła poparcie 19,95% wyborców i wprowadziła 10 posłów, oraz Liberalno-Demokratycznej Partii Rosji (9,7% głosów i 4 przedstawicieli). Z jednomandatowych okręgów wybrano ponadto po 2 przedstawicieli partii "Rodina", i Agrarnej Partia Rosji oraz 4 posłów niezależnych.
Historia.
Historia ziemi tambowskiej.
Obszar dzielniejszego obwodu od czasów przedhistorycznych zamieszkiwały plemiona ugrofińskie. Około VI wieku n.e. uformowały się one w narodowość mordwińską (Mordwini-Moksza), której zasięg w owym okresie był znacznie szerszy niż obecnie. Pierwsi ruscy osadnicy pojawili się tutaj jeszcze przed najazdem Mongołów na Ruś. Najazd ów zahamował i spowolnił ekspansję Rusi, także w rejonie dzisiejszego obwodu tambowskiego. Ostatecznie jednak do pierwszej połowy XVII wieku Rosjanie opanowali kraj. Rdzenni mieszkańcy regionu – Mordwini wraz z podbijaniem kolejnych ziem przez Rosję uchodzili na wschód. Po opanowaniu regionu władze carskie zbudowały w regionie kilka twierdz, mających chronić południe Rosji przed najazdami Tatarów: Kozłow (1635) i Tambow (1636). Ich powstanie zabezpieczyło region i umożliwiło zasiedlenie dzisiejszego obwodu przez kolejnych osadników. W tym mniej więcej okresie ostatni żyjący tutaj jeszcze Mordwini zostali zasymilowani lub wyparci.
W 1796 na obszarze regionu utworzono gubernię tambowską. Obejmowała ona 66,5 tys. km² powierzchni, tj. obszar blisko dwukrotnie większy teren niż dzisiejszy obwodu (34,5 tys. km²). Gubernia ta prawie bez zmian obszaru przetrwała do 1928, kiedy to została zlikwidowana, a jej tereny włączone w skład obwodu środkowo-czarnoziemnego.
Podczas rewolucji październikowej i wojnie domowej, która po niej nastąpiła, ówczesna gubernia tambowska była bastionem sił walczących z komunistami. Silny opór miejscowych chłopów przekształcił się w największe w Rosji powstanie ludowe przeciw bolszewikom i spowodował masowe represje; dla szybszego stłumienia zbrojnego oporu wobec władzy bolszewików Armia Czerwona pod dowództwem Michaiła Tuchaczewskiego na rozkaz Lenina użyła wobec mieszkańców guberni gazów bojowych. W sumie wyniku walk oraz represji wobec przeciwników (w tym obozów koncentracyjnych dla podejrzanych o sprzyjanie powstańcom) zginąć mogło nawet ćwierć miliona ludzi.
Utworzenie obwodu.
Obwód tambowski utworzono 27 września 1937.
Symbole obwodu.
Herb obwodu tambowskiego jest nieznacznie zmodyfikowaną wersją herbu guberni tambowskiej, który z kolei nawiązywał do herbu miasta Tambow – stolicy regionu.
Flaga regionu przedstawia herb obwodu umieszczony na płótnie w barwach herbu.
Tablice rejestracyjne.
Tablice pojazdów zarejestrowanych w obwodzie tambowskim mają oznaczenie 68 w prawym górnym rogu nad flagą Rosji i literami RUS.

</doc>
<doc id="405019" url="https://pl.wikipedia.org/wiki?curid=405019" title="Konfesja augsburska">
Konfesja augsburska



</doc>
<doc id="405022" url="https://pl.wikipedia.org/wiki?curid=405022" title="Patriarcha Wschodnich Indii">
Patriarcha Wschodnich Indii

Patriarcha Wschodnich Indii – honorowy tytuł katolickiego arcybiskupa Goa i Damão. Jest on patriarchą mniejszym podobnie jak patriarchowie Wenecji i Lizbony i w odróżnieniu od patriarchów katolickich Kościołów wschodnich we wszystkich sprawach podlega papieżowi oraz posiada znacznie mniejszą autonomię. Tytuł po raz pierwszy nadano w 1886 dzięki wysiłkom Portugalczyków, którzy wówczas kontrolowali Goa. Archidiecezja formalnie straciła status metropolitalny 1 stycznia 1975 roku. 25 listopada 2006 roku Benedykt XVI podniósł znów do rangi metropolii indyjską archidiecezję Goa i Damão. Dotychczas ta kościelna jednostka administracyjna podlegała bezpośrednio Stolicy Apostolskiej. Nowej metropolii została podporządkowana diecezja Sindhudurg.

</doc>
<doc id="405023" url="https://pl.wikipedia.org/wiki?curid=405023" title="36 Dywizja Piechoty (II RP)">
36 Dywizja Piechoty (II RP)

36 Dywizja Piechoty (36 DP) – rezerwowa wielka jednostka piechoty Wojska Polskiego II RP.
Formowanie dywizji.
Rezerwowa 36 Dywizja Piechoty zmobilizowana została częściowo w mobilizacji alarmowej, a częściowo w mobilizacji powszechnej, na terenie Okręgu Korpusu Nr VI i X przez Brygadę KOP „Podole” oraz oddziały 11, 22 i 24 DP, a także 4 pułk saperów.
Mobilizacja dywizji odbywała się w dwóch rzutach: pierwszy rzut w mobilizacji alarmowej od 27 sierpnia i drugi rzut w mobilizacji powszechnej od 31 sierpnia 1939. Kwaterę główną dywizji, dowództwo 163 pułku piechoty, I i II batalion tegoż pułku mobilizował batalion KOP „Czortków”. III batalion 163 pp mobilizował batalion KOP „Borszczów”. batalion KOP „Kopyczyńce” zmobilizował III batalion 165 pułku piechoty. Dywizjon artylerii lekkiej KOP „Czortków" mobilizował I dywizjon artylerii lekkiej 40 pułku artylerii lekkiej. Kawalerię dywizyjną tworzył zmobilizowany szwadron kawalerii KOP „Czortków”.
Walki w kampanii wrześniowej.
W pierwszych dniach września 36 DP (rez.) pod dowództwem płk. Bolesława Ostrowskiego koncentrowała się w rejonie Szydłowca w ramach południowego zgrupowania Armii „Prusy” gen. Stefana Dęba-Biernackiego . W rejon Szydłowca dotarło faktycznie dowództwo dywizji, 163 pp, 165 pp bez III bp, kompania łączności i kawaleria dywizyjna. Nie dołączyły: 164 pp, III/165 pp, I i III dyon 40 pal i 46 batalion saperów.
4 września 163 pułk piechoty dotarł w rejon lasu „Kazanów”, poprzedzony plutonem kolarzy, który przeprowadził rozpoznanie na osi Końskie – Przedbórz. Do wieczora 4 września 36 Dywizja Piechoty zajęła stanowiska obronne nad rzeką Czarną. I batalion 165 pp obsadził odcinek Sielpia – Wiosna.
II batalion jako odwód dywizji znalazł się w lesie w rejonie Wincentów – Niebo. Miejsce postoju dowództwa batalionu – Sielpia, gospodarstwo Bednarzów.
163 pułk piechoty objął I batalionem odcinek: Cieklińsko – Ruda Maleniecka
II batalion obsadził swymi siłami odcinek wzdłuż rzeki Czarnej od Rudy Malenieckiej do Maleńca.
W nocy z 4 na 5 września wysłano w rejon Żarnowa kawalerię dywizyjną w celu nawiązania łączności z 29 Dywizją Piechoty oraz dla zabezpieczenia tego kierunku. III batalion przygotowywał pozycje obronne na odcinku Modliszewice – Sierosławice – Kazanów. Poszczególne kompanie wzmocnione ckm zajęły pozycje:
5 września w lesie w rejonie miejscowości Niebo sformowano batalion zbiorczy z napływających rozbitków z 7 Dywizji Piechoty rozbitej w okolicach Częstochowy. Były to drobne oddziały 25 i 27 pułku piechoty oraz batalionu Obrony Narodowej „Kłobuck”. Przybyła też w pełnym składzie I bateria 7 pułku artylerii lekkiej.
Do 36 Dywizji Piechoty nie zdołały dołączyć:
Zagrożenie atakiem na obszarze, w którym miała walczyć 36 Dywizja Piechoty, pojawiło się bardzo wcześnie.
Oddział rozpoznawczy 1 Dywizji Pancernej, już 2 września, po opanowaniu trzech mostów na Warcie, dotarł w rejon skrzyżowania koło miejscowości Orzechowo skąd wysłał patrole. Jeden z nich pojawił się tego dnia około godziny 18 w Przedborzu, uchwycił most na Pilicy i ostrzelał miasto. Z garnizonu w Kielcach wysłano pluton piechoty wyposażony w karabiny ppanc., który wyparł Niemców z miasta. Przed południem 3 września Przedbórz zaatakowała zmotoryzowana kompania piechoty 1 Dywizji Pancernej wraz z czołgami, zmuszając Polaków do wycofania się. Nieprzyjaciel po ataku wycofał się na lewobrzeżne przedmieście i w nocy powrócił do swej dywizji, która kierowała się już na Piotrków. Przed świtem 4 września Przedbórz obsadziła 5 kompania 76 pp 29 Dywizji Piechoty. Po południu 5 września oddziały 46 Dywizji Piechoty Wehrmachtu wsparte 101 pułkiem piechoty i 14 pułkiem artylerii z 14 Dywizji Piechoty, uderzyły z marszu na miasto wypierając z niego 5 kompanię, która poniosła duże straty. W tym samym czasie dowództwo 10 Armii skierowało do Przedborza 1 Dywizję Lekką stanowiącą odwód armii, aby przyśpieszyć działania wzdłuż osi Przedbórz–Końskie–Radom. 6 września po południu do lasów koło Przedborza dotarł 23 pułk Ułanów Grodzieńskich wraz z 2 baterią 3 dywizjonu artylerii konnej ze składu Wileńskiej Brygady Kawalerii. Dowódca pułku ppłk dypl. Miłkowski, po rozpoznaniu sił przeciwnika zamierzał zdobyć miasto atakiem z zaskoczenia. W czasie przygotowania do ataku nadszedł jednak radiogram nakazujący powrót do brygady, która miała w tym czasie przemieszczać się do Niewierszyna. Pułk zgodnie z rozkazem wyruszył we wskazany rejon i dotarł tam 7 września.
6 września rano 1 Dywizja Lekka przekroczyła w Przedborzu Pilicę i działając z rejonu Czermna dotarła ok. godziny 20 pod pozycje I batalionu 163 pp w Rudzie Malenieckiej, próbując z marszu zdobyć przeprawę. 3 kompania wraz z plutonem kolarzy wyparła Niemców z Rudy Malenieckiej i przeszła na wschodni brzeg rzeki, wysadzając most i tamy stawów. Tego samego dnia przed południem na linii Sielpia - Piekło, żołnierze I batalionu 165 pp odparli niemiecki podjazd czołgów z 3 Dywizji Lekkiej, który zawrócił w stronę Mniowa.
6 września wieczorem zarządzono odwrót dywizji w rejon Skarżyska, gdyż zaistniała realna groźba oskrzydlenia dywizji przez Niemców. Na prawym skrzydle 19 i 29 Dywizje Piechoty północnego zgrupowania Armii Prusy zostały rozbite i ich resztki znajdowały się w odwrocie. Trzy bataliony, niekompletnej jeszcze 3 Dywizji Piechoty, stanowiące przedłużenie lewego skrzydła 36 Dywizji Piechoty, walczące w rejonie Krasna – Luta – Samsonów z nacierającą 3 Dywizją Lekką, po ciężkich walkach wycofywały się w kierunku Skarżyska. Dowództwo 36 Dywizji Piechoty podjęło decyzję, aby rozpocząć odwrót dopiero w nocy z 7 na 8 września, natomiast 7 września bronić się na pozycjach wokół Końskich.
Rankiem 7 września 163 pułk piechoty obsadził II batalionem odcinek Modliszewice – Sierosławice, a batalionem III Kazanów. I batalion jako odwód znalazł się w lesie „Karolinów”. I batalion 165 pułku piechoty zajął pozycje na skraju lasu pod Rogowem, a II batalion 165 pułku piechoty w rejonie Koziej Woli. Batalion zbiorczy z 7 Dywizji Piechoty obsadził stanowiska na skraju lasu pod Piłą, a I bateria 7 pal w centrum ugrupowania. Kawaleria dywizyjna stanowiła ubezpieczenie w rejonie Baryczy. Około południa po przygotowaniu artyleryjskim ruszył atak Niemców na pozycje 36 Dywizji Piechoty. Podczas zaciętych walk płonący Kazanów kilkakrotnie przechodził z rąk do rąk. Ostatecznie kontratak na bagnety odwodowego I batalionu 163 pułku piechoty wyrzucił wroga ze wsi. W czasie, kiedy toczyła się walka na przedpolach Końskich pod Rogowem i Baryczą pojawiły się patrole motocyklistów Wehrmachtu. I batalion 165 pułku piechoty stanowiący straż boczną dywizji w tym rejonie, rozbił te wysunięte oddziały niemieckie.
Po bitwie pobieżne obliczenia wykazały, że I i III batalion 163 pułku piechoty straciły ok. 30-40 procent żołnierzy zabitych, rannych i zaginionych.
Po zmroku dywizja rozpoczęła odwrót podzielona na dwie kolumny. Główna poszła na Furmanów – Hutę – Barak, a boczna skierowała się na Kozią Wolę – Majdów – Skarżysko Książęce.
Dowódca dywizji pułkownik Ostrowski idąc na czele polskiego zgrupowania wraz ze sztabem, kompanią sztabową i łączności oraz z kawalerią dywizyjną, przekroczył o świcie 8 września szosę Skarżysko – Szydłowiec. W leśniczówce w lesie Bór pomiędzy miejscowościami Barak i Skarżysko-Książęce ulokował sztab dywizji ubezpieczając miejsce swego postoju od południa kompanią sztabową, a od północy kawalerią dywizyjną. Zamierzał podjąć próbę utrzymania tego odcinka szosy do czasu nadejścia reszty dywizji.
W tym samym czasie oddziały 2 Dywizji Lekkiej po opanowaniu Skarżyska ruszyły przez Odrowąż na Niekłań, rozbijając po drodze II batalion 165 pułku piechoty, stanowiący ubezpieczenie cofającej się dywizji, z batalionu ocalała tylko 6 kompania. Natomiast batalion zbiorczy z 7 Dywizji Piechoty zaskoczony przez czołgi w rejonie Piły zdołał wycofać się do lasu.
8 września około godziny 12 niemieckie oddziały zmotoryzowane, wyjeżdżające ze Skarżyska w stronę Szydłowca uderzyły na zgrupowanie pułkownika Ostrowskiego. Uderzenie przejęła jako pierwsza kompania sztabowa.
Główna kolumna maszerujących pułków 36 Dywizji Piechoty znajdowała się jeszcze daleko na zachód-pod miejscowością Antoniów i nie mogła przyjść z pomocą obrońcom. W obliczu przewagi nieprzyjaciela, polskie oddziały musiały wycofać się do miejscowości Barak, gdzie broniły się jeszcze do godziny 14. Na skutek ciągłych ataków Niemców i szczupłości sił polskich, pułkownik Ostrowski wydał rozkaz odesłania taborów i kompanii łączności do Iłży. Natomiast sam z pozostałymi siłami wycofał się przez Szydłowiec – Wierzbicę – Skaryszew w kierunku Kozienic. Kawaleria dywizyjna zmuszona do odwrotu, odeszła przez Wierzbicę – Pionki i wraz z resztkami kawalerii dywizyjnej 12 Dywizji Piechoty, rozbitej po bitwie pod Iłżą, przekroczyła Wisłę pod miejscowością Regów Stary.
Następnie szwadron kawalerii dywizyjnej 36 Dywizji Piechoty został włączony do 4 pułku Ułanów Zaniemeńskich podczas odtwarzania tego pułku i walczył w jego składzie do 24 września.
Dowódca 163 pułku piechoty pułkownik Nakoniecznikoff na wieść o odcięciu dowództwa dywizji od głównych sił i po zorientowaniu się w ogólnej sytuacji, przejął dowodzenie nad całością dywizji. Oddziały 36 Dywizja Piechoty około godziny 16.00 po dojściu do szosy Skarżysko-Szydłowiec, po której odbywał się już ruch oddziałów 2 Dywizji Lekkiej, ruszyły do natarcia. I batalion 163 pp miał nacierać w kierunku leśniczówki Barak i dalej na wschód. Zadaniem II batalionu 163 pp jako prawoskrzydłowego było zlikwidowanie nieprzyjaciela na szosie i obsadzenie południowego skraju lasu „Szydłowiec”. Pozostałe oddziały miały włączać się do walki w miarę nadchodzenia w rejon szosy.
Tuż przed rozpoczęciem bitwy szosą od strony Szydłowca nadciągnął pluton Niemców z działkiem ppanc. Dostał się on w polską zasadzkę i został doszczętnie zniszczony. Następnie ze Skarżyska Książęcego wyjechała kolumna pancerna i po przejechaniu mostu nad strumykiem dostała się w ogień polskich działek ppanc. i I baterii 7 pal.
W wyniku ostrzału 2 niemieckie czołgi stanęły w płomieniach, a załogi pozostałych opuściły pojazdy, nie mogąc wycofać się ani zjechać z grobli. Niebawem jednak polska bateria została przykryta salwami dział niemieckich i przestała strzelać, ponosząc duże straty. Podczas bitwy artyleria 2 Dywizji Lekkiej umieszczona była na Górze Pogorzelskiej nieopodal Skarżyska, prowadząc ogień kierowany przez samolot obserwacyjny.
W tym czasie lewoskrzydłowy I batalion 163 pp, po ciężkim boju leśnym na bagnety i granaty opanował szosę. Na lewo od I batalionu prosto z marszu do ataku ruszył I batalion 165 pp razem z 6 kompanią ocalałą z II batalionu tego pułku. Opanowały one odcinek szosy w rejonie Barak–Wola Korzeniowa. Następnie włączyły się do walki oddziały zbiorczego batalionu 7 Dywizji Piechoty tj. 8 i 9 kompania oraz kompania przeciwpancerna (3 działka). Na końcu do natarcia ruszył III batalion 163 pp.
Po zmroku Niemcy zaprzestali ataków, a oddziałom polskim udało się przekroczyć szosę. Straty niemieckie wyniosły 7 oficerów i około 80 żołnierzy. Po bitwie, podczas postoju w lesie Bór okazało się, że dywizja straciła 2/3 stanu wyjściowego. Z zebranych żołnierzy utworzono 2 pułki po 2 słabe bataliony. Ostatnie 3 działa i broń ciężką zniszczono z powodu braku amunicji.
O zmroku zgrupowanie ppłk. Nakoniecznikoffa przeszło do wschodniej części lasu Bór i odrywając się od nieprzyjaciela udało się na wschód w kierunku wsi Kierz Niedźwiedzi-Zbijów-Trębowiec, a część w stronę Wierzbicy. Ogólnie oba pułki kierowały się w stronę dochodzących odgłosów bitwy, czyli w kierunku Iłży. 9 września wieczorem resztki 36 Dywizji Piechoty dotarły w okolice Iłży jednak oddziały 3 i 12 Dywizji Piechoty były już rozbite i znajdowały się w odwrocie w kierunku Wisły. Pułki 36 Dywizji Piechoty przechodząc przez lasy w rejonie Piotrowego Pola – w miejscu rozwiązania 12 Dywizji Piechoty, dozbroiły się korzystając z pozostawionej broni i amunicji i również ruszyły w stronę Wisły. Po dojściu do rzeki okazało się, że oddziały niemieckie opanowały jej zachodni brzeg. W tej sytuacji dowódcy podzielili pułki na małe grupy, które następnie miały przenikać na wschodni brzeg. Tym samym 36 Dywizja Piechoty przestała istnieć. Część żołnierzy, którym udało się przedostać za Wisłę zasiliła oddziały Armii Lublin.
Obsada personalna Kwatery Głównej.
Obsada personalna Kwatery Głównej 36 DP
Organizacja wojenna dywizji.
Planowana organizacja wojenna rezerwowej 36 DP. W nawiasach podano nazwy jednostek mobilizujących.
Piechota dywizyjna
Artyleria dywizyjna
Jednostki broni
Jednostki i zakłady służb

</doc>
<doc id="405024" url="https://pl.wikipedia.org/wiki?curid=405024" title="Marcin Paweł Wójcik">
Marcin Paweł Wójcik



</doc>
<doc id="405027" url="https://pl.wikipedia.org/wiki?curid=405027" title="Sidur">
Sidur

Sidur (hebr. סידור = „porządek modlitw”, często błędnie zapisywany jako siddur kopiując angielską pisownię dostosowaną do angielskiej wymowy, pl. "sidurim"; jid. "sider") – modlitewnik żydowski, do użytku synagogalnego i domowego, zawierający modlitwy na dni powszednie i zwykłe szabaty.
Początki współczesnych modlitewników sięgają okresu gaonów. W IX w. hiszpański kahał zadał pytanie o możliwość uporządkowania codziennych modlitw. Wydana w odpowiedzi responsa rabina Amrama Gaona z Sury „Seder Rav Amram”, zdobyła dużą popularność i jako pierwowzór modlitewnika był przez wieki uznawany przez wyznawców judaizmu. Kolejne, szersze opracowanie siduru przypisywane jest Saadji Gaonowi z X w., do którego w XVI wieku włączono pieśń „Lecha dodi…”. Obecnie poszczególne odłamy judaizmu wydają własne, odrębne modlitewniki.

</doc>
<doc id="405031" url="https://pl.wikipedia.org/wiki?curid=405031" title="Boa Constructor">
Boa Constructor

Boa Constructor – międzyplatformowe zintegrowane środowisko programistyczne dla języka Python, korzystające z pakietu wxPython. 
Środowisko to umożliwia wizualne tworzenie ramek, zawiera inspektor obiektów, debuger oraz generator dokumentacji. Oferuje także obsługę serwera aplikacji Zope. 

</doc>
<doc id="405033" url="https://pl.wikipedia.org/wiki?curid=405033" title="Almamer">
Almamer



</doc>
<doc id="405037" url="https://pl.wikipedia.org/wiki?curid=405037" title="Most przechyłowy">
Most przechyłowy

Most przechyłowy - most ruchomy, który dzięki rozwiązaniom technicznym (np. pompy pneumatyczne) może zostać podniesiony poprzez jego przechylenie. Dzięki temu zapewnia prześwit umożliwiający przepłynięcie łodzi i innych jednostek pływających.
Przykładem mostu przechyłowego jest Gateshead Millennium Bridge, łączący angielskie miasta Newcastle i Gateshead.

</doc>
<doc id="405039" url="https://pl.wikipedia.org/wiki?curid=405039" title="Kolektywizacja rolnictwa">
Kolektywizacja rolnictwa



</doc>
<doc id="405040" url="https://pl.wikipedia.org/wiki?curid=405040" title="Giuseppe Saragat">
Giuseppe Saragat

Giuseppe Saragat (ur. 19 września 1898 w Turynie, zm. 11 czerwca 1988 w Rzymie) – włoski polityk i ekonomista, minister spraw zagranicznych Republiki Włoskiej (1963–1964), prezydent Włoch (1964–1971), założyciel i przywódca włoskich socjaldemokratów.
Życiorys.
Ukończył studia ekonomiczne. W latach 20. działał w ugrupowaniu socjalistów, w 1926 jako przeciwnik faszyzmu udał się na emigrację. Przebywał w Austrii i Francji. W 1943 wrócił do Włoch, gdzie został zatrzymany i przekazany Niemcom. Po ucieczce współtworzył niejawną partię socjalistyczną w Mediolanie. W 1944 był ministrem bez teki w rządzie Ivanoe Bonomi, a w 1945 ambasadorem w Paryżu.
W 1946 został posłem do powołanej po II wojnie światowej konstytuanty ("Assemblea Costituente della Repubblica Italiana"), która działała do 1948. Od czerwca 1946 do stycznia 1947 przewodniczył tej konstytuancie. W 1947 w wyniku rozłamu we Włoskiej Partii Socjalistycznej założył nowe centrolewicowe i antykomunistyczne ugrupowanie, przekształcone później we Włoską Partię Socjaldemokratyczną. Kilkakrotnie do lat 70. pełnił funkcję jej przywódcy (1947–1948, 1949–1952, 1952–1954, 1957–1964, 1975).
W 1947 objął urząd wicepremiera w IV rządzie Alcide De Gasperiego, w latach 1948–1949 był także ministrem marynarki handlowej w V gabinecie tego premiera. Także w 1948 został po raz pierwszy wybrany do Izby Deputowanych. W niższej izbie włoskiego parlamentu zasiadał nieprzerwanie do 1964 jako poseł I, II, III i IV kadencji. W latach 50. ponownie był wicepremierem w rządach, na czele których stali Mario Scelba i Antonio Segni, a w pierwszej połowie lat 60. ministrem spraw zagranicznych w gabinetach kierowanych przez Aldo Moro.
28 grudnia 1964 został wybrany na urząd prezydenta Republiki Włoskiej, rezygnując tym samym z zasiadania w parlamencie. Kadencję zakończył w 29 grudnia 1971. Objął wówczas z urzędu godność dożywotniego senatora, zasiadając w Senacie V, VI, VII, VIII, IX i X kadencji, tj. do czasu swojej śmierci.

</doc>
<doc id="405042" url="https://pl.wikipedia.org/wiki?curid=405042" title="Wilczewo (Pierzchowice)">
Wilczewo (Pierzchowice)

Wilczewo – przysiółek wsi Pierzchowice w Polsce, położony w województwie pomorskim, w powiecie sztumskim, w gminie Mikołajki Pomorskie.
Wieś szlachecka położona była w II połowie XVI wieku w województwie malborskim. W latach 1975–1998 przysiółek należał administracyjnie do województwa elbląskiego.

</doc>
<doc id="405045" url="https://pl.wikipedia.org/wiki?curid=405045" title="Józef Klemens Piłsudski">
Józef Klemens Piłsudski



</doc>
<doc id="405047" url="https://pl.wikipedia.org/wiki?curid=405047" title="OPA">
OPA



</doc>
<doc id="405048" url="https://pl.wikipedia.org/wiki?curid=405048" title="Epimorfizm">
Epimorfizm

Epimorfizm – w teorii kategorii, morfizm formula_1 mający prawostronną własność skracania, tj. dla wszystkich morfizmów formula_2 spełniony jest warunek:
Epimorfizmy są odpowiednikami funkcji „na”, lecz nie są one z nimi tożsame. Pojęciem dualnym do epimorfizmu jest monomorfizm.
Wielu autorów książek o algebrze abstrakcyjnej i uniwersalnej definiuje epimorfizm jako homomorfizm „na” (surjektywny). Każdy epimorfizm w tym sensie algebraicznym jest epimorfizmem w sensie teorii kategorii, ale nie jest to prawdą we wszystkich kategoriach.
Epimorfizm konormalny.
Jeśli dany epimorfizm jest kojądrem jakiegoś morfizmu, to nazywany jest on wówczas epimorfizmem konormalnym.
Jeśli każdy epimorfizm danej kategorii jest epimorfizmem konormalnym, to nazywa się kategorią konormalną. Każda z kategorii Gr, Ab, Vect jest konormalna. Kojądro w tych kategoriach istnieje dla każdego morfizmu
Jest ono równe grupie ilorazowej formula_5 gdzie formula_6 jest najmniejszą podgrupą normalną zawierającą formula_7

</doc>
<doc id="405049" url="https://pl.wikipedia.org/wiki?curid=405049" title="Hyper-threading">
Hyper-threading

Hyper-threading (nazwa oficjalna Hyper-Threading Technology, nazwy skrócone HT Technology, HTT lub HT) – implementacja wielowątkowości współbieżnej (, SMT) opracowana przez firmę Intel i stosowana w procesorach Atom, Pentium, Core i3, Core i5, Core i7, Itanium, Pentium 4 oraz Xeon.
Hyper-threading służy zwiększeniu wydajności obliczeń prowadzonych równolegle (czyli wykonywaniu wielu zadań jednocześnie) przez mikroprocesory. Dla każdego fizycznego rdzenia procesora system operacyjny przypisuje dwa procesory wirtualne (ang. "virtual processors"), a następnie dzieli obciążenie obliczeniami pomiędzy nie, tylko jeżeli jest to możliwe. Hyper-threading wymaga nie tylko wsparcia ze strony systemu operacyjnego, ale również oprogramowania zoptymalizowanego specjalnie do obsługi tej technologii. Intel zaleca wyłączanie jej, jeżeli używany jest system operacyjny bez takiej optymalizacji, gdyż może ona w rezultacie obniżyć ogólną wydajność procesora.
Szczegóły.
Hyper-threading działa poprzez duplikowanie pewnych fragmentów procesora – tych, które przechowują stany procesów (architectural state) – ale nie jest to duplikowanie głównych zasobów wykonawczych. To pozwala procesorowi wykorzystującemu Hyper-threading być widocznym dla systemu operacyjnego jako dwa „logiczne” procesory, pozwalając mu na zaplanowanie wykonania dwóch wątków lub procesów jednocześnie. Jeżeli zasoby wykonawcze nie byłyby wykorzystywane przez bieżące zadanie w procesorze bez technologii Hyper-threading, a w szczególności gdy procesor jest w stanie zatrzymania, procesor z technologią Hyper-threading potrafi użyć wolnych w tym momencie zasobów wykonawczych w celu wykonania innych zaplanowanych przez system operacyjny zadań. Procesor może być w stanie zatrzymania ze względu na brak danych w pamięci cache (cache miss), nietrafione przewidywanie rozgałęzień (branch misprediction), lub zależności danych (data dependency).
Technologia ta jest przezroczysta dla systemu operacyjnego i uruchomionych programów. Aby skorzystać z zalet, jakie oferuje Hyper-threading, wymagane jest jedynie wsparcie obsługi maszyn wieloprocesorowych z SMP przez system operacyjny, ponieważ „logiczne” procesory są widziane przez system operacyjny jako dwa odrębne procesory fizyczne.
Możliwa jest optymalizacja zachowania systemu operacyjnego na systemach wieloprocesorowych z Hyper-threading. Na przykład można wyobrazić sobie system SMP, który wyposażony jest w dwa fizyczne procesory, oba z technologią Hyper-threading (czyli cztery „logiczne” procesory). Jeżeli proces zarządzający systemu operacyjnego (process scheduler) nie jest „świadomy” pracy na systemie z wieloma procesorami opartymi na Hyper-threading, wówczas będzie traktował wszystkie cztery procesory w taki sam sposób. Jeżeli tylko dwa procesy są gotowe do uruchomienia, wówczas system operacyjny może przekazać je do wykonania dwóm procesorom logicznym należącym do tego samego procesora fizycznego. W takiej sytuacji procesor ten będzie bardzo obciążony, podczas gdy drugi fizyczny procesor będzie w stanie bezczynności (idle), co doprowadzi do spadku wydajności, która byłaby wyższa przy lepszym zarządzaniu procesami. Problemu tego można uniknąć poprzez usprawnienie procesu zarządzającego systemu operacyjnego, tak aby traktował procesory logiczne inaczej niż traktowane są procesory fizyczne. Chodzi tu o minimalne zmiany w procesie zarządzającym systemu operacyjnego, konieczne dla systemów NUMA.
Historia.
Technologia Hyper-Threading została zaimplementowana po raz pierwszy w procesorach Xeon Foster MP w marcu 2002. W tym samym roku pojawiła się w procesorach Pentium 4 z jądrem Northwood taktowanych zegarem 3,06 GHz, a później we wszystkich Pentium 4 HT, Pentium 4 Extreme Edition i Pentium Extreme Edition. Pierwsze generacje procesorów firmy Intel zrealizowanych na mikroarchitekturze Core nie posiadają wsparcia dla Hyper-threading, ponieważ Core pochodzi z mikroarchitektury P6, używanej później także w rodzinie procesorów Pentium od czasów Pentium Pro poprzez Pentium III oraz Celeron (opartych na rdzeniach Covington, Mendocino, Coppermine i Tualatin), także modeli Pentium II Xeon i Pentium III Xeon.
W listopadzie 2008 firma Intel rozpoczęła sprzedaż procesorów Nehalem (Core i7), w których technologia Hyper-threading powróciła. Pierwsza generacja układów Nehalem zawierała 4 rdzenie, co efektywnie było skalowalne do 8 wątków. Wkrótce w ofercie pojawiły się również modele 2- i 6-rdzeniowe skalowalne odpowiednio do 4 i 12 wątków.
Procesor Intel Atom jest układem będącym wciąż w ofercie firmy Intel, który wyposażony w technologię Hyper-threading, przeznaczony został do zastosowań w tanich urządzeniach przenośnych klasy PC o niskim poborze mocy.
Procesor Itanium 9300 został opracowany z możliwością przetwarzania 8 wątków na procesor (2 wątki na jeden rdzeń) dzięki zastosowaniu rozszerzonej wersji technologii Hyper-threading. Poulson, który jest następną generacją procesorów Itanium, został zaplanowany przez Intel jako procesor z dodatkowymi rozszerzeniami dla Hyper-threading.
Procesory do zastosowań serwerowych z rodziny Intel Xeon 5500 także wykorzystują technologię dwuwątkową Hyper-threading.
Wydajność.
Korzyści z zastosowania technologii Hyper-threading są następujące: udoskonalone wsparcie dla kodu wielowątkowego, pozwalające na jednoczesne wykonywanie wielu wątków, skrócona reakcja i czas odpowiedzi na żądania.
Według Intela układy z zastosowaną technologią Hyper-threading zajmują jedynie 5% większą powierzchnię płytki półprzewodnika die area przy wzroście wydajności w granicach 15-30% w porównaniu z procesorami bez tej technologii.
Intel utrzymuje, że wzrost wydajności w porównaniu z identycznym procesorem Pentium 4 bez technologii współbieżnej wielowątkowości wynosi 30%. Portal Tomshardware.com opublikował opinię: „W niektórych przypadkach P4 taktowany częstotliwością 3,0 GHz z zaimplementowaną technologią HT potrafi przewyższyć wydajnością procesor Pentium 4 bez technologii HT taktowany zegarem 3,6 GHz.”. Firma Intel podała również informację o istotnej poprawie wydajności procesorów Pentium 4 zrealizowanych przy użyciu technologii Hyper-threading w zakresie przetwarzania algorytmów sztucznej inteligencji. Uzyskany wzrost wydajności jest wysoce uzależniony od użytego oprogramowania, jakkolwiek w przypadku uruchomienia dwóch programów wymagających całkowitej mocy obliczeniowej procesora w chwili obecnej obserwuje się, że oba lub jeden z nich wykonuje się nieco wolniej w przypadku, gdy technologia HT została włączona. Jest to spowodowane działaniem replay system procesora Pentium 4, które wiąże cenne jednostki wykonawcze, wyrównując dostępne zasoby procesora pomiędzy dwa wykonujące się programy, co skutkuje wydłużeniem całkowitego czasu wykonania programów w różnym stopniu. (Procesor Pentium 4 z jądrem Prescott uzyskał "replay queue", która redukuje czas wykonania niezbędny dla działania systemu replay, co jest wystarczające, aby zniwelować ten problem wydajnościowy).
Zwrot w historii.
W chwili, gdy Intel Pentium 4 3,06 GHz HT wszedł do użycia, dla niektórych programistów specyficznych aplikacji problemem było podjęcie decyzji czy zaimplementować obsługę nowej technologii w swoich programach, ponieważ niektórzy z nich wciąż testowali swoje programy przy użyciu systemów operacyjnych, które nie były optymalizowane do obsługi technologii Hyper-threading (np. Windows 2000), oraz to, że w tamtym czasie większość komputerów była wyposażona w procesory jednowątkowe.
W roku 2006 technologia wielowątkowości współbieżnej została skrytykowana za nadmierne zużycie energii. Na przykład konsorcjum specjalizujące się w produkcji układów o niskim zużyciu energii ARM opublikowało informację, że zastosowanie technologii wielowątkowej w maszynach wieloprocesorowych SMT potrafi zużyć do 46% więcej energii niż rozwiązania procesorów dwurdzeniowych. Co więcej, konsorcjum to stwierdziło, że zastosowanie technologii wielowątkowej w maszynach wieloprocesorowych SMT powoduje wzrost o 42% ilości dostępu do pamięci cache (cache thrashing), podczas gdy rozwiązania dwurdzeniowe (Dual Core) powodują spadek występowania tego niekorzystnego zjawiska o 37%.
Bezpieczeństwo.
W maju 2005 Colin Percival zademonstrował, jak złośliwy wątek z ograniczonymi przywilejami może monitorować wykonywanie się innego wątku poprzez wpływ na współdzielone dane pamięci podręcznej, co pozwoliło na kradzież kluczy kryptograficznych. Należy nadmienić, iż w chwili gdy atak został opisany na papierze, został również zademonstrowany na procesorze Intel Pentium 4 z zaimplementowaną technologią HT, te same techniki w teorii mogą być zastosowane w stosunku do jakiegokolwiek systemu, w którym cache jest współdzielony pomiędzy dwa lub więcej wykonujące się wątki, które nie są względem siebie bezpieczne/zaufane; zob. również side channel attack.
Linki zewnętrzne.
"Replay: Unknown Features of the NetBurst Core" 

</doc>
<doc id="405050" url="https://pl.wikipedia.org/wiki?curid=405050" title="Rożek basetowy">
Rożek basetowy

Rożek basetowy, basethorn (niem. "bassethorn") – nieco większa, altowa odmiana klarnetu, najczęściej w stroju F. Instrument o dostojnym, ciepłym brzmieniu, z zakrzywioną fajką (przy ustniku) oraz zakrzywioną czarą u dołu instrumentu. Popularny w klasycyzmie, często używany m.in. przez Mozarta, np. w "Requiem", napisał on także pięć pięcioczęściowych "Divertimenti" na trzy basethorny.

</doc>
<doc id="405051" url="https://pl.wikipedia.org/wiki?curid=405051" title="Edward Balcerzan">
Edward Balcerzan

Edward Balcerzan (ur. 13 października 1937 w Wołczańsku koło Charkowa) – teoretyk literatury, krytyk literacki, tłumacz, poeta, prozaik.
Życiorys.
Od 1946 mieszkał w Szczecinie, gdzie uczęszczał do szkoły podstawowej i liceum ogólnokształcącego (Liceum Ogólnokształcące nr V im. Adama Asnyka). W 1961 ukończył filologię polską na Uniwersytecie im. Adama Mickiewicza (UAM), broniąc pracę magisterską "Powieści Stanisława Ignacego Witkiewicza „Pożegnanie jesieni” i „Nienasycenie”". Od 1962 na stałe związany z Poznaniem. W 1968 uzyskał stopień doktora nauk humanistycznych za rozprawę dotyczącą problematyki dwujęzyczności w twórczości Brunona Jasieńskiego, napisaną pod kierunkiem Jerzego Ziomka. W 1972 habilitował się, w 1985 został mianowany profesorem nadzwyczajnym, w 1990 zdobył tytuł profesora zwyczajnego.
Od 1961 był członkiem Związku Literatów Polskich (do jego rozwiązania w 1983), od 1989 Stowarzyszenia Pisarzy Polskich, a od 1988 polskiego PEN Clubu. Od 1963 należał do PZPR, z której wystąpił w 1981. Od 1980 związany z NSZZ „Solidarność”. Od 1972 członek Polskiej Akademii Nauk, a następnie Polskiej Akademii Umiejętności. W 1990 został kierownikiem Zakładu Teorii Literatury UAM i wszedł w skład Rady Naukowej IBL. Wykładał na wielu uniwersytetach europejskich, autor i redaktor licznych prac i książek literaturoznawczych – dotyczących problematyki teorii literatury, teorii przekładu, zagadnień twórczości awangardowej (szczególnie Władimira Majakowskiego, Brunona Jasieńskiego, Juliana Przybosia, Mirona Białoszewskiego, Tymoteusza Karpowicza). Był promotorem na UAM jedynego doktoratu honoris causa Wisławy Szymborskiej.
Debiutował jako poeta w 1955 na łamach „Życia i Kultury” – dodatku literackiego „Głosu Szczecińskiego”. Publikował wiersze w tygodniku „Ziemia i Morze” w latach 1956–1957. Autor kilku zbiorów wierszy i książek prozatorskich. Reprezentant nurtu lingwistycznego w poezji polskiej, a także uznany twórca moskalików. Tłumacz poezji – m.in. Borisa Pasternaka i Giennadija Ajgiego. W 1964 został redaktorem czytanego dwutygodnika „Struktury”, w latach 1968–1972 był redaktorem miesięcznika „Nurt”, publikował m.in. w „Twórczości” i w „Odrze”, w latach osiemdziesiątych współpracował z czasopismami ukazującymi się poza cenzurą – m.in. z „Kulturą Niezależną”. W latach 1972–1981 pełnił funkcję redaktora czasopisma literaturoznawczego „Teksty”, w latach 1990–1992 wchodził w skład redakcji „Tekstów Drugich”. Był stałym współpracownikiem ukazującego się w Poznaniu na początku lat dwutysięcznych miesięcznika kulturalnego „Arkusz”. Edytor i redaktor pism Brunona Jasieńskiego i Juliana Przybosia, autor antologii "Pisarze polscy o sztuce przekładu. 1440–1974", 1977 (wydanie poszerzone, wraz z E. Rajewską: "Pisarze polscy o sztuce przekładu 1440–2005", 2007).
Jego żoną była Bogusława Latawiec.
W piśmie „Teksty Drugie” w 2006 ukazały się "Listy do Bogusławy Latawiec i Edwarda Balcerzana (1971–1973)" Tymoteusza Karpowicza.
Został odznaczony Złotym Krzyżem Zasługi, Odznaką Honorową m. Poznania i Złotym Medalem „Zasłużony Kulturze Gloria Artis” (w styczniu 2007). W październiku 2012 otrzymał doktorat honoris causa Uniwersytetu Szczecińskiego.

</doc>
<doc id="405059" url="https://pl.wikipedia.org/wiki?curid=405059" title="Diphda">
Diphda

Diphda ("Beta Ceti", "Deneb Kaitos") – najjaśniejsza gwiazda w gwiazdozbiorze Wieloryba (wielkość gwiazdowa: 2,01). Odległa od Słońca o około 96 lat świetlnych.
Nazwa.
Tradycyjna nazwa gwiazdy, Diphda, wywodzi się od arabskiego wyrażenia , co oznacza „drugą żabę” („pierwszą żabą” był Fomalhaut). Inna nazwa tej gwiazdy, Deneb Kaitos, także wywodzi się z języka arabskiego; wyrażenie oznacza „południową część ogona wieloryba” i odnosi się do położenia tej gwiazdy w gwiazdozbiorze Wieloryba. Międzynarodowa Unia Astronomiczna w 2016 roku formalnie zatwierdziła użycie nazwy Diphda dla określenia tej gwiazdy.
Charakterystyka fizyczna.
Diphda należy do typu widmowego K0 III, choć niektóre źródła zaliczają ją do typu G9. Jej wielkość absolutna wynosi –0,31m. Temperatura powierzchni tego pomarańczowego olbrzyma wynosi ok. 4840 K. Masa gwiazdy jest ok. 3–3,5 raza większa od masy Słońca, jej promień wynosi ok. 16,8 promienia Słońca. Gwiazda ta emituje 139 razy więcej promieniowania niż Słońce. Jest jednym z najsilniejszych źródeł promieniowania rentgenowskiego w sąsiedztwie Słońca. Jeden obrót wokół własnej osi wykonuje w ciągu 170 dni. Jest to także gwiazda zmienna, jej obserwowana wielkość gwiazdowa waha się od 1,96 do 2,11.

</doc>
<doc id="405066" url="https://pl.wikipedia.org/wiki?curid=405066" title="Toy Story 2">
Toy Story 2

Toy Story 2 – film animowany produkcji amerykańskiej, z 1999 roku, wyreżyserowany przez Johna Lassetera. Sequel "Toy Story" z 1995 roku. Film został wyprodukowany przez studio Pixar we współpracy z Disneyem.
Opis fabuły.
Podczas zabawy Andy przypadkowo wyrywa do połowy rękę Chudego – jego ulubionej zabawki, z którą miał jechać na obóz kowbojski. Przez to Chudy zostaje w domu, na półce wraz z zabawką – pingwinem imieniem Czarny, również zepsutą i zapomnianą przez chłopca. Kiedy pingwin trafia na wyprzedaż garażową zdesperowany szeryf postanawia uratować zabawkę. Podczas wyprzedaży Chudy zostaje wypatrzony przez Ala i porwany.
Al McWhiggin jest otyłym właścicielem sieci sklepów „Hala z zabawkami Ala”, a jego hobby to zbieranie wszystkiego, co związane jest z Chudym i serialem, w którym występował. Kiedy Chudy trafia do jego kolekcji i poznaje Jessie, Pete'a oraz Mustanga nie przypuszcza, że wraz z całą kolekcją ma trafić do Muzeum Zabawek w Tokio. Nie wie również, że jego przyjaciele na czele z Buzzem Astralem ruszają mu na pomoc.
Odbiór.
Box office.
Budżet filmu jest szacowany na 90 milionów dolarów. W Stanach Zjednoczonych i Kanadzie film zarobił 245,9 mln USD. W innych krajach przychody wyniosły 265,5 mln, a łączny przychód z biletów 511,4 miliona dolarów.
Krytyka w mediach.
W serwisie Rotten Tomatoes 100% z 170 recenzji zostało uznane za pozytywne, a średnia ważona ocen wystawionych na ich podstawie wyniosła 8,7/10. Na portalu Metacritic średnia ważona ocen wystawionych na podstawie 34 recenzji wyniosła 88 punktów na 100.

</doc>
<doc id="405067" url="https://pl.wikipedia.org/wiki?curid=405067" title="Ryszard Białous">
Ryszard Białous

Ryszard Mieczysław Białous, ps. „Jerzy”, „Zygmunt”, „Taran”, (ur. 4 kwietnia 1914 w Warszawie, zm. 24 marca 1992 w Neuquén, w Argentynie) – instruktor harcerski Szarych Szeregów, harcmistrz, oficer Armii Krajowej, uczestnik powstania warszawskiego, dowódca harcerskiego batalionu „Zośka”.
Życiorys.
Był synem Stanisława, pracownika kolei i Marcjanny z d. Dobrskiej. Mieszkał z rodzicami przy ul. Dzielnej 58 m. 6.
Rozpoczął naukę w prywatnej szkole Marii Grzegorzewskiej przy ul. Chłodnej. Od 1924 roku uczył się w Gimnazjum im. św. Stanisława Kostki w Warszawie. Od 10 roku życia działał w Związku Harcerstwa Polskiego – był drużynowym 6. Warszawskiej Drużyny Harcerzy im. gen. Henryka Dąbrowskiego, później hufcowym Hufca Powiśle. W 1932 roku zdał maturę i rozpoczął studia na Wydziale Matematyczno-Przyrodniczym Uniwersytetu Warszawskiego. W 1932 roku otrzymał stopień podharcmistrza. W 1933 roku przeniósł się na Wydział Architektury Politechniki Warszawskiej.
Ukończył kurs Szkoły Podchorążych Rezerwy Saperów w Modlinie z drugą lokatą (wrzesień 1937 – wrzesień 1938). Podczas zajmowania przez Polskę Zaolzia w 1938 roku pełnił funkcję zastępcy plutonu I batalionu „Zaolzie”. Do wybuchu wojny zaliczył osiem semestrów na Politechnice i uzyskał absolutorium. Był współtwórcą zrzeszenia Wigierczyków (za co został zawieszony w prawach instruktora w ZHP). W marcu 1935 roku znalazł się w grupie 95 harcmistrzów i podharcmistrzów Chorągwi Warszawskiej, którzy na znak protestu przeciwko postawie władz naczelnych ZHP złożyli stopnie i wystąpili z organizacji.
Gdy została ogłoszona „pierwsza mobilizacja” w marcu 1939 roku został adiutantem 8 batalionu saperów 8 Dywizji Piechoty w Modlinie.
W kampanii wrześniowej walczył w obronie Warszawy. Był dowódcą plutonu (jako sierżant podchorąży) w 8 batalionie saperów. Został ciężko ranny w obie nogi i przez cztery miesiące leczył się w szpitalu wojskowym w budynku Biblioteki Uniwersytetu Warszawskiego, później ewakuowanym do podziemi kościoła św. Krzyża. Od listopada 1939 roku działał w konspiracji. Współtworzył program Szarych Szeregów, a w Głównej Kwaterze („Pasieka”) prowadził sprawy wojskowe. Do marca 1943 roku był kierownikiem organizacyjnym akcji N pod pseudonimem "Zygmunt".
Wskutek porozumienia między Naczelnikiem Szarych Szeregów Florianem Marciniakiem a komendantem Kedywu Komendy Głównej AK Janem Kiwerskim „Dyrektorem” Ryszard Białous został dowódcą wojskowym warszawskich Grup Szturmowych, a Tadeusz Zawadzki „Zośka” – jego zastępcą. 
Nazwany od pseudonimu Białousa Oddział Specjalny „Jerzy” został 1 września 1943 roku (krótko po śmierci Tadeusza Zawadzkiego) przekształcony w baon „Zośka” Kedywu Komendy Głównej AK. Batalion wchodził w skład oddziału dyspozycyjnego „Sztuka 90".
W powstaniu warszawskim nadal dowodził batalionem „Zośka” i był zarazem zastępcą dowódcy, a po śmierci Jana Kajusa Andrzejewskiego (ps. „Jan”), 31 sierpnia, został dowódcą Brygady Dywersji „Broda 53" w Zgrupowaniu „Radosław”. Ze swoim batalionem przeszedł cały jego powstańczy szlak bojowy: od Woli przez Stare Miasto do Powiśla Czerniakowskiego. Między innymi dowodził zwycięskim szturmem na obóz koncentracyjny KL Warschau przy ul. Gęsiej („Gęsiówka”), w którego wyniku uwolniono 348 żydowskich więźniów.
Ryszard Białous trzykrotnie awansował: styczeń 1941 – podporucznik rezerwy, maj 1943 – porucznik i wrzesień 1944 – kapitan. Wszystkie awanse zostały potwierdzone przez Główną Komisję Weryfikacyjną AK w Londynie 15 kwietnia 1946 roku. Trzykrotnie otrzymał Krzyż Walecznych, podczas powstania został odznaczony Orderem Virtuti Militari V klasy.
Po upadku powstania był w niewoli niemieckiej w Bergen-Belsen, Oflagu II D Gross-Born i Stalagu X B Sandbostel. Uwolniony w kwietniu 1945 roku przez oddziały brytyjskie. Po wyzwoleniu z oflagu przydzielony do 1 Samodzielnej Brygady Spadochronowej. Po wojnie kontynuował działalność w ruchu harcerskim, wszedł w skład Rady Starszyzny Związku Harcerstwa Polskiego w Niemczech, był komendantem harcerstwa męskiego w Niemczech. Działał w Harcerskich Oddziałach Wojskowej Służby Wewnętrznej, pomagając byłym więźniom obozów. Od marca 1947 do lutego 1948 roku był Naczelnikiem ZHP poza granicami kraju.
W lipcu 1948 roku wyemigrował do Argentyny i zamieszkał w Neuquén, niedaleko granicy z Chile. Nadzorował budowę lotniska w Quillen, był dyrektorem uzdrowiska cieplicowego w Caviahue, następnie ministrem ds. planowania i rozwoju w rządzie prowincji Neuquén, a także dyrektorem generalnym zarządu dróg i energii elektrycznej w Patagonii. Założył pierwszy w Argentynie klub biatlonowy, był aktywnym narciarzem i alpinistą. Stał się wybitnym znawcą cywilizacji Araukanów. Działał w Związku Polaków w Argentynie.
W 30. rocznicę powstania warszawskiego w sierpniu 1974 roku przyjechał do Warszawy. Było to jego ostatnie spotkanie z Warszawą. Swoje wspomnienia umieścił w książce "Walka w pożodze".
Zmarł 24 marca 1992 roku w Neuquén w Argentynie i tam został pochowany. W czerwcu 2019 roku jego prochy sprowadzono do Polski i tymczasowo złożono w krypcie katedry polowej Wojska Polskiego. 31 lipca pochowano je w kwaterze batalionu „Zośka” na cmentarzu Wojskowym na Powązkach (kwatera 20A-3-12a). Tego samego dnia został pośmiertnie awansowany na stopień pułkownika. Prezydent Rzeczypospolitej Polskiej odznaczył go Krzyżem Komandorskim z Gwiazdą Orderu Odrodzenia Polski i w czasie uroczystości pogrzebowej powiedział:
Decyzją Przewodniczącego ZHP, harcmistrza Dariusza Supła został pośmiertnie odznaczony Złotym Krzyżem za Zasługi dla ZHP.
Życie prywatne.
29 czerwca 1939 wziął ślub z koleżanką ze studiów, Krystyną Błońską. Miał troje dzieci: córkę Zofię, nauczycielkę, oraz synów: Jana, architekta, i Jerzego, topografa. Jerzy Białous (Jorge) był obecny na uroczystościach pogrzebowych na Powązkach i powiedział, że jego ojciec „marzył zawsze o tym, żeby wrócić do kraju i być pochowanym z żołnierzami «Zośki»”. 
Spuścizna archiwalna.
Spuścizna po Ryszardzie Białousie ps. „Jerzy” została 15 maja 2007 roku przekazana przez MSZ do zasobu Archiwum Akt Nowych. Zawiera ona dokumenty z lat 1933–1987, znajdują się w niej dokumenty osobiste, dokumentacja Polskiego Państwa Podziemnego z lat 1939–1945, korespondencja, dokumentacja środowisk kombatanckich i harcerskich, opracowania, relacje, wycinki prasowe, mapy, fotografie, rysunki oraz dokumenty osób innych. Składają się na nie rękopisy, maszynopisy, a także druki.

</doc>
<doc id="405068" url="https://pl.wikipedia.org/wiki?curid=405068" title="Funkcja identycznościowa">
Funkcja identycznościowa



</doc>
<doc id="405072" url="https://pl.wikipedia.org/wiki?curid=405072" title="Konsolofon">
Konsolofon

Konsolofon – nazwa urządzenia, które pełni funkcję zarówno konsoli do gier wideo, jak i telefonu komórkowego. 
Pierwszym konsolofonem była wprowadzona w 2003 roku Nokia N-Gage, telefon obsługujący system operacyjny Symbian. Nokia N-Gage nie sprawdzała się jednak ani jako telefon, ani jako platforma do gier i została wycofana w 2009 roku. Współcześnie przykład konsolofonu stanowi model Xperia Play firmy Sony Ericsson, łączący w sobie smartfon oraz konsolę do gier.

</doc>
<doc id="405076" url="https://pl.wikipedia.org/wiki?curid=405076" title="Nunki">
Nunki

Nunki ("Sigma Sagittarii", "σ Sgr") – druga co do jasności gwiazda w gwiazdozbiorze Strzelca. Odległa od Słońca o około 228 lat świetlnych.
Nazwa.
Tradycyjna nazwa gwiazdy, Nunki, wywodzi się z Babilonii i została odkryta na tablicy astronomicznej, „tablicy trzydziestu gwiazd”, odnalezionej przez archeologów. Międzynarodowa Unia Astronomiczna w 2016 r. formalnie zatwierdziła użycie nazwy Nunki dla określenia tej gwiazdy.
Charakterystyka obserwacyjna.
Jest to jasna gwiazda, jej obserwowana wielkość gwiazdowa to 2,05, zaś absolutna wielkość gwiazdowa jest równa to −2,17m. Jest położona blisko ekliptyki, w związku z czym bywa zakrywana przez Księżyc i planety. 17 listopada 1981 roku z Polski było widoczne zakrycie Nunki przez Wenus.
Charakterystyka fizyczna.
Jest to błękitna gwiazda ciągu głównego, należy do typu widmowego B. Temperatura fotosfery tej gwiazdy to ok. 20 000 K. Masa Nunki jest około 7 razy większa od masy Słońca, jej promień jest około pięć razy większy niż promień Słońca. W zakresie widzialnym gwiazda ta jest 630 razy jaśniejsza niż Słońce, ale ze względu na wysoką temperaturę wypromieniowuje znaczną część energii w zakresie ultrafioletu – w pełnym zakresie widma jest 3300 razy jaśniejsza niż Słońce. Gwiazda obraca się wokół osi ponad 100 razy szybciej niż Słońce, prędkość obrotu na równiku przekracza 200 km/s. Gwiazdy tego typu żyją krótko, przy tak dużej masie etap syntezy wodoru w hel w jądrze może trwać do 50 milionów lat. Nunki zakończy życie jako biały karzeł o dużej masie.

</doc>
<doc id="405077" url="https://pl.wikipedia.org/wiki?curid=405077" title="Podskale">
Podskale



</doc>
<doc id="405080" url="https://pl.wikipedia.org/wiki?curid=405080" title="38 Dywizja Piechoty (II RP)">
38 Dywizja Piechoty (II RP)

38 Dywizja Piechoty Rezerwowa (38 DP rez.) – wielka jednostka piechoty Wojska Polskiego II RP.
Formowanie dywizji.
Dywizja nie istniała w organizacji pokojowej wojska. Została sformowana poza planem mobilizacyjnym „W”, w I rzucie mobilizacji powszechnej, począwszy od 31 sierpnia 1939 roku, na bazie jednostek organizacyjnych Korpusu Ochrony Pogranicza: Brygady KOP „Polesie”, pułku KOP „Snów”, pułku KOP „Sarny” i pułku KOP „Zdołbunów”.
Kwaterę główną dywizji mobilizowało dowództwo brygady KOP „Polesie” oraz dowództwo KOP. 96 pułk piechoty mobilizowany był przez bataliony KOP: I batalion przez batalion KOP „Stołpce”, II batalion przez batalion KOP „Kleck”, III batalion przez batalion KOP „Ludwikowo”.
Dowództwo 97 pułku piechoty, jego II batalion oraz kompanię gospodarczą, kompanię przeciwpancerną i pluton łączności, mobilizował batalion KOP „Rokitno”. I batalion mobilizował batalion KOP „Dawidgródek”, a III batalion batalion KOP „Bereźne”.
Dowództwo 98 pułk piechoty oraz jego I batalion mobilizowane były przez batalion KOP „Hoszcza”. II batalion mobilizowany był przez batalion KOP „Ostróg”, a III przez batalion KOP „Dederkały”.
Jako kawaleria dywizyjna w skład dywizji weszły połączone szwadrony kawalerii KOP „Stołpce” i „Kleck”.
Walki w kampanii wrześniowej.
38 DP (rez.) początkowo przeznaczona była do GO „Tarnów”, której wojska miały wesprzeć działania Armii „Kraków” i Armii „Karpaty”. Sama dywizja miała być sformowana na dzień 9 września. Ostatecznie – po skoncentrowaniu się w rejonie Niżankowic – przekazana została do Armii „Karpaty”. 10 września otrzymała rozkaz przejścia do rejonu Medyki, z wyjątkiem 96 pp, który najpierw miał pozostać w Niżankowicach, a następnie przejść do Pikulic. 11 września w czasie marszu do Medyki dywizja miała zostać zawrócona na Dobromil, jednakże jej dowódca, wobec trudności zawrócenia kolumn na polnych drogach, postanowił dojść do Medyki, a drogę powrotną przebyć kolejnej nocy (12/13 IX). 12 września o 17:00 idąca na południe dywizja po raz kolejny otrzymała rozkaz zmiany kierunku marszu, tym razem na Mościska, gdzie stała się częścią zgrupowania gen. Kazimierza Sosnkowskiego. Pod jego dowództwem 38 DP skierowała się na Lwów, po drodze zdobywając Sądową Wisznię i wyrzucając z niej oddziały niemieckiej 2 Dywizji Górskiej. Następnie kontynuowała odwrót na Lwów przez lasy janowskie (bitwa pod Jaworowem). 17 września skoncentrowała się w Janowie, gdzie zostało okrążone całe zgrupowanie. Przez cały dzień broniła się przed niemieckimi atakami pod Janowem i Wereszczycą. Janów przechodził z rąk do rąk, a wieczorem dywizja wycofała się do Brzuchowic. Tu odtworzono z resztek dywizji dwu-batalionowy 96 pp. Do Lwowa 19 września dotarli tylko nieliczni. Dywizja przestała istnieć wykrwawiona do końca.
Organizacja wojenna i obsada personalna 38 DP (rez.) we wrześniu 1939.
Obsada personalna Dowództwa 38 DP (rez.)
Planowana organizacja wojenna 38 DP
Nie zdołano przygotować mobilizacji kompanii saperów, samodzielnej kompanii karabinów maszynowych i broni towarzyszącej, kompanii kolarzy, parku intendentury i plutonu parkowego uzbrojenia oraz kompletu jednostek służby zdrowia z wyjątkiem kompanii sanitarnej.
Mobilizacja pododdziałów taborów została zlecona Kadrze 6 Dywizjonu Taborów w Jaworowie, a mobilizacja kompletu jednostek łączności została powierzona Kompanii Łączności KOP „Snów”.
Szwadron kawalerii dywizyjnej został zorganizowany w oparciu o Szwadrony Kawalerii KOP „Kleck” i „Stołpce”.
Dowództwo 38 Dywizji Piechoty Rezerwowej (Brygada KOP „Polesie”)
Kwatera Główna 38 Dywizji Piechoty (Brygada KOP „Polesie”)
Piechota dywizyjna
Artyleria dywizyjna
Jednostki broni
Jednostki i zakłady służb
Jednostki przydzielone
W dniach 7-9 września 1939 roku do rejonów wyładowania dywizji w Dobromilu, a następnie w Niżankowicach nie dotarły 52 i 62 Dywizjony Artylerii Lekkiej, kompania sanitarna i znaczna część taborów. W związku z powyższym dywizji zostały podporządkowane samodzielne dotąd pododdziały:
15 września 1939 roku szef sanitarny GO „Południowej”, mjr dr Ignacy Chrzanowski polecił komendantowi Szpitala Polowego nr 603 zdeponować posiadany materiał sanitarny w Szpitalu Polowym nr 602 w Sądowej Wiszni, ze zwolnionych wozów utworzyć kompanię sanitarną konną dla szefa sanitarnego 38 DP w folwarku Dmytrowice, z personelu szeregowych utworzyć patrole sanitarne dla kompanii sanitarnej konnej, a pozostały personel (płatnik, oficer gospodarczy i aptekarz) wcielić do kompanii sanitarnej konnej. W myśl rozkazu majora Chrzanowskiego zaimprowizowana kompania sanitarna konna pełniła funkcję kompanii sanitarnej 38 DP.

</doc>
<doc id="405083" url="https://pl.wikipedia.org/wiki?curid=405083" title="Paresłów">
Paresłów

Paresłów – polski zespół hip-hopowy, utworzony w 1999 roku przez dwie raperki, Dorotę „Dore” Młynarczyk i Dorotę „Falę” Frontczak.
Za wydany w 2003 roku album "Ironia" formacja uzyskała nominację do nagrody polskiego przemysłu fonograficznego Fryderyka w kategorii "Album Roku Hip-Hop".
Historia.
Członkinie zespołu poznały się w liceum. Dore interesowała się amerykańskim hip-hopem, znała też członków tworzącej się polskiej sceny hiphopowej (m.in. Numera Raz). Dziewczyny uczestniczyły w imprezach organizowanych przez DJ-a 600V, gdzie tworzyła się warszawska subkultura hiphopowa.
Po ukończeniu szkoły średniej, Dore i Fala zdecydowały się na karierę muzyczną, zdając sobie sprawę z możliwości wsparcia ze strony rynku hiphopowego. Rozpoczęły nagrywanie, korzystając z domowego sprzętu, w trzyosobowym składzie Rebelia. Z początku traktując tworzenie muzyki jako rozrywkę, z czasem Dore i Fala udoskonaliły umiejętności, współpracę zaproponował im DJ 600V – znany ze swoich kompilacji, promujących nowo powstałe zespoły hiphopowe. Na łamach miesięcznika Klan dziewczyny opublikowały utwór "Takie są układy", natomiast na składankę "Hiphopowy raport z osiedla" trafiła piosenka „Środek wyrazu”. Wkrótce potem nastąpił rozłam zespołu, a Dore i Fala stworzyły duet Paresłow.
Producentem muzycznym z którym zdecydowały się współpracować został przypadkowo poznany WuBe, znany z zespołów Stare Miasto i TJK. Jej owocem stały się dwa albumy – "Galaktao" i "Ironia". 
"Galaktao" nagrany został w większości jeszcze przed podpisaniem kontraktu wydawniczego, dominują na nim utwory z typowo hip-hopowym samplingiem i mocnymi rytmami. Z kolei na płycie "Ironia" pojawiły się także muzyka tworzona z użyciem „prawdziwych” instrumentów, co zainspirowało Paresłów do występów z „żywym” zespołem – obecnie złożonym z perkusisty (w roli którego występuje producent, WuBe), gitarzysty, basisty, klawiszowca i DJ-a. W 2005 roku formacja zapowiedziała nagrania kolejnego albumu który ostatecznie nigdy się nie ukazał. Wkrótce potem grupa została rozwiązana. 
W 2012 roku duet wznowił działalność.

</doc>
<doc id="405087" url="https://pl.wikipedia.org/wiki?curid=405087" title="M1 (sieć handlowa)">
M1 (sieć handlowa)

M1 – sieć centrów handlowych, skupiająca pod jednym dachem zarówno sklepy wielkopowierzchniowe, jak również butiki i punkty usługowe. Obiekty zarządzane są przez spółkę Metro Properties.
Metro Properties jest częścią niemieckiego koncernu Metro AG. Na polskim rynku zajmuje się planowaniem, budową i zarządzaniem obiektami handlowymi, usługowymi i biurowymi.
Portfolio Metro Properties w Polsce obejmuje m.in. 9 centrów handlowych M1:

</doc>
<doc id="405089" url="https://pl.wikipedia.org/wiki?curid=405089" title="Mamma Mia! (musical)">
Mamma Mia! (musical)

Mamma Mia! – musical autorstwa Catherine Johnson (scenariusz i dialogi) oraz Björna Ulvaeusa i Benny’ego Anderssona (piosenki), oparty na przebojach z repertuaru szwedzkiego zespołu muzycznego ABBA.
Światowa prapremiera musicalu odbyła się 6 kwietnia 1999 w Prince Edward Theatre na londyńskim West Endzie. Reżyserem pierwszej inscenizacji była Phyllida Lloyd. 
W 2008 do kin weszła ekranizacja musicalu, również wyreżyserowana przez Lloyd.
Fabuła.
20-letnia Sophie mieszka na greckiej wyspie ze swoją matką Donną oraz narzeczonym Sky’em, z którym szykuje się do ślubu. Chce, by do ołtarza poprowadził ją ojciec, ale nie wie, kto nim jest. Ze starych listów matki dowiaduje się, że ta w okresie poczęcia córki miała przelotne romanse z trzema mężczyznami – Harrym, Billem i Samem. Dziewczyna potajemnie zaprasza ich na ślub, a wkrótce wszyscy trzej pojawiają się na wyspie. Sophie jest przekonana, że jej ojcem jest Bill, ponieważ od Sophie wie, iż prowadzona przez nią tawerna została zbudowana za pieniądze pochodzące ze spadku po ciotce Billa, po której 20-latka dostała imię. Pozostali mężczyźni także mają nadzieję, że to oni są ojcami dziewczyny. Ostatecznie nie wiadomo, kto nim jest, jednak wszystkim trzem zależy, by pozostać w życiu Sophie.
W tym samym czasie Donna zaprasza na wesele swoje przyjaciółki – Rosie i Tanyę, z którymi dawniej tworzyła wokalne trio „Donna and the Dynamos”.
Sophie decyduje, że do ołtarza poprowadzi ją Donna. W dniu ślubu wraz ze Sky’em niespodziewanie ogłaszają, że jeszcze nie chcą się pobierać, a zamiast tego wolą wyruszyć w podróż dookoła świata. Ślub biorą za to Donna i Sam, którzy w trakcie kłótni o ojcostwo Sophie odkrywają, że wciąż się kochają. Poza tym zawiązuje się romans między Billem i Rosie, a Harry ujawnia się jako gej.
Produkcja.
Pomysłodawczynią wykorzystania muzyki zespołu ABBA w musicalu jest Judy Craymer, która od 1996 współpracowała z Björnem Ulvaeusem i Bennym Anderssonem przy firmie producenckiej „Littlestar Services”, a także współtworzyła z nimi program dokumentalny "The Winner Takes It All" i film "Super Trouper: A Celebratory Film from „Waterloo” to „Mamma Mia!”". Została główną producentką musicalu, za co w 2002 otrzymała nagrodę od brytyjskiej organizacji Kobieta Roku. 
Scenariusz spektaklu, w tym fabułę, stworzyła Catherine Johnson. Główny motyw fabuły – trzej mężczyźni potencjalnie mogący być ojcami tego samego dziecka – został zaczerpnięty przez autorkę z filmu "Buona Sera, Mrs. Campbell" (1968).
Światowa prapremiera musicalu miała miejsce 6 kwietnia 1999 w Prince Edward Theatre na West Endzie w Londynie. Wyreżyserowała go Phyllyda Lloyd, a za choreografię odpowiadał Anthony Van Laast.
23 maja 2000 musical został premierowo wystawiony w Royal Alexandra Theatre w Toronto, gdzie grany był do maja 2005. 17 listopada 2000 miał swoją premierę w USA, najpierw w Orpheum Theatre w San Francisco, a trzy miesiące później – w Los Angeles, gdzie początkowo wystawiany był w Schubert Theatre, a w maju 2001 trafił na scenę Cadillac Palace w Chicago. 18 października 2001 zadebiutował w repertuarze Winter Garden Theatre na Broadwayu, gdzie także pracują nad nim Lloyd i Van Laast. Od lutego 2003 do stycznia 2009 grany był w Las Vegas. Od 2004 spektakl wystawiany jest na scenie Prince of Wales Theatre w Londynie. 
Polska wersja musicalu miała premierę w lutym 2015 w Teatrze Muzycznym Roma w Warszawie.
Odbiór.
Musical wystawiony na West Endzie został ciepło przyjęty przez krytyków. Do 15 maja 2005 wystawiono go ponad 1,5 tys. razy na scenie Prince of Wales Theatre w Londynie, co stanowi rekord tego teatru. 
Po sukcesie w Wielkiej Brytanii musical w 2000 trafił do USA, później także m.in. do Australii. Od 2001 wystawiany jest na Broadwayu, gdzie we wrześniu 2006 stał się najdłużej granym musicalem na scenie Winter Garden Theatre.
Musical został przetłumaczony na kilka języków (m.in. na chiński, duński, hiszpański, holenderski, flamandzki, francuski, niemiecki, indonezyjski, japoński, koreański, niemiecki, norweski, portugalski, rosyjski, szwedzki oraz włoski) i został wystawiony w kilkunastu krajach. Szacuje się, że do 2007 jego różne wersje obejrzało łącznie ok. 30 mln osób, zaś łączny dochód z biletów przekroczył 2 mld dol., co daje mu tytuł najbardziej kasowego musicalu w historii.

</doc>
<doc id="405091" url="https://pl.wikipedia.org/wiki?curid=405091" title="Podskale (Wojkowice Kościelne)">
Podskale (Wojkowice Kościelne)

Podskale – część wsi Wojkowice Kościelne w Polsce, położona w województwie śląskim, w powiecie będzińskim, w gminie Siewierz.
W latach 1975–1998 Podskale administracyjnie należało do województwa katowickiego.
Nieopodal Podskala znajduje się ważny dla województwa węzeł drogowy dróg DK1 i DK86, w przyszłości także budowanej drogi ekspresowej S1.

</doc>
<doc id="405100" url="https://pl.wikipedia.org/wiki?curid=405100" title="Dawno temu w trawie">
Dawno temu w trawie

Dawno temu w trawie () – film animowany ukończony w 1998 roku, w reżyserii Johna Lassetera w koprodukcji Disneya i Pixara.
Został dobrze przyjęty przez publikę i krytyków; serwis Rotten Tomatoes przyznał mu wynik 92%.
Opis fabuły.
Mrówka Flik podejmuje próbę ułatwienia życia mrówek poprzez zmechanizowanie wykonywanych przez nie czynności. Próby uruchomienia prototypu jednego z wynalazków powodują zniszczenie zapasów żywności, gromadzonej jako haracz dla nękających mrowisko koników polnych. Przywódca koników polnych Hopper uznał, że winna stratom jest Księżniczka Ata, pełniąca obowiązki królowej mrowiska. Flik decyduje się na wyprawę poza kolonię, z której chce sprowadzić owady będące w stanie chronić mrówki przed napastnikami. Na skutek splotu nieporozumień i zbiegów okoliczności, sprowadza jednak trupę cyrkową.
Wersja polska.
Opracowanie: Studio Sonica
Reżyser: Joanna Wizmur
Tłumaczenie: Mariusz Arno Jaworowski
Dialogi polskie: Elżbieta Łopatniukowa
Tekst piosenki: Marek Robaczewski
Dźwięk i montaż: Sławomir Czwórnóg
Kierownictwo muzyczne: Marek Klimczuk
Kierownictwo produkcji: Beata Aleksandra Kawka
Produkcja: Disney Character Voices International, Inc.
Udział wzięli:
i inni
Piosenkę „Chwila ta nadeszła już” śpiewają: Andrzej Dąbrowski oraz Agnieszka Betley, Agnieszka Piotrowska, Katarzyna Pysiak.

</doc>
<doc id="405101" url="https://pl.wikipedia.org/wiki?curid=405101" title="Wigierczycy">
Wigierczycy

Wigierczycy – organizatorzy i uczestnicy harcerskich kursów instruktorskich organizowanych w latach 1924–1939 i po wojnie do 1959 nad jeziorem Wigry przez Warszawską i Mazowiecką Chorągiew Harcerzy ZHP, potem także nieformalna grupa mająca cechy spontanicznego ruchu wewnątrz ZHP, zrzeszająca młodych instruktorów harcerskich – uczestników tych kursów. 
Działalność wigierczyków odbierana była przez niektórych jako opozycyjna wobec kierownictwa ZHP; przede wszystkim jednak miała cechy puszczańskie, nawiązujące do tradycji "woodcraftu".
Kursy instruktorskie.
Na odludziu w sosnowym borze nad Zatoką Hańczańską jeziora Wigry (rejon wsi Cimochowizna), w miejscu odkrytym w 1923 przez 17 Warszawską Drużynę Harcerską, odbył się w 1924 pierwszy obóz i zarazem kurs instruktorski Chorągwi Warszawskiej. Zapoczątkował on organizowane w tym samym miejscu coroczne (oprócz 1933 i 1935) obozy szkoleniowe Chorągwi Warszawskiej, a od 1928 – również Chorągwi Mazowieckiej. Początkowo czterotygodniowe obozy stanowiły cały kurs instruktorski, z czasem stały się częścią cyklu szkoleń, obejmujących kurs teoretyczny w Warszawie, trzydniowy kurs dyskusyjny w „Domku Harcerskim” przy ul. Saskiej, praktykę w innej drużynie, obóz zimowy w górach i obóz wigierski. Po zakończeniu szkolenia uczestnicy kursów wigierskich otrzymywali stopień przodownika (podharcmistrza) – ówcześnie pierwszy stopień instruktorski. 
Kursy wigierskie były jednym z bardziej znaczących przedsięwzięć programowych w przedwojennym ZHP, ich celem było m.in. ujednolicenie zasad kształcenia kadry instruktorskiej związku (z tego względu na kursach weryfikowano stopnie i sprawności harcerskie).
Charakterystyczne cechy kursów wigierskich – m.in.:
Symbolem kursów był totem Światowida, który ustawiano co rok w lesie nad zatoką.
Specyficzna atmosfera kursów niezwykle silnie integrowała uczestników i pozostawiała trwałe przyjaźnie, mające znaczenie w dalszych biografiach wigierczyków.
Na kształt kursów mieli wpływ wybitni instruktorzy harcerscy, m.in. harcmistrzowie: Stanisław Lange, Aleksander Kamiński „Kamyk”, Władysław Ludwig „Czarna Pantera”, Tomasz Piskorski „Piskorz Jelenie Rogi”, Witold Sosnowski, Wacław Błaszczyk, Henryk Wechsler. Na przedwojennych kursach wigierskich wyszkoliło się ok. 600-700, a wg innych źródeł nawet ok. 1100 młodszych instruktorów.
Ostatni kurs przedwojenny zorganizowano w 1939, do tradycji tej częściowo powrócono również po wojnie – kursy nad Wigrami odbywały się do 1959.
Zatokę Hańczańską jeziora Wigry od czasu obozów harcerskich niektórzy nazywają Zatoką Harcerską. Jednak według przewodnika turystycznego z lat 30. nazwy te nie są tożsame, precyzyjniej Zatoka Harcerska jest częścią Zatoki Hańczańskiej.
Batalion.
Do kursów na Suwalszczyźnie nawiązali twórcy konspiracyjnej organizacji „Wigry”, późniejszego batalionu harcerskiego, częściowo wywodzący się ze środowiska ich organizatorów (Władysław Ludwig, Witold Sosnowski).
Krąg instruktorski.
Środowisko przedwojennych instruktorów organizujących kursy wigierskie utworzyło w latach 1956–1965 krąg instruktorski przy Głównej Kwaterze Harcerstwa. Krąg „Wigry” zrzeszał ok. 400 instruktorów, pochodzących z różnych chorągwi ZHP, którzy zamieszkali w Warszawie. Prowadził szeroką działalność programową, m.in. opracowywał zadania programowe, wspierał organizację kursów instruktorskich i ogólnopolskich imprez harcerskich, popularyzował historię ZHP. W kręgu istniały sekcje problemowe, m.in. obozowa, historyczna, opieki, wydawnicza oraz harcerskiej służby krwi. Pracami „Wigier” kierowała rada kręgu. 
Krąg wydawał periodyki: „Wiadomości Wigierskie” (w latach 1957–1962), a następnie „Biuletyn Wigierski” (1962–1964), w których publikowano prace problemowe, opracowania instruktorskie (np. prace z kursów instruktorskich), instrukcje, wspomnienia, biogramy i inne. Redaktorami tych czasopism byli m.in. Kazimierz Gorzkowski, Andrzej Fersten, Maria Fersten.
Przewodniczący kręgu „Wigry”:
Miejsce upamiętniające kursy.
Głaz z napisem upamiętniającym kursy instruktorskie znajduje się na terenie klasztoru wigierskiego, obok kościoła (ustawiony przez harcerzy z Harcerskiego Ruchu Ochrony Środowiska im. św. Franciszka z Asyżu).

</doc>
<doc id="405104" url="https://pl.wikipedia.org/wiki?curid=405104" title="Szwadron śmierci">
Szwadron śmierci

Szwadron śmierci – grupa paramilitarna, zazwyczaj złożona z żołnierzy, policjantów lub agentów służb specjalnych oraz zwerbowanych kryminalistów zajmująca się zabijaniem ludzi na zlecenie rządu lub instytucji państwowych. Od grup przestępczych i terrorystycznych różni się tym, iż działa najczęściej za cichym przyzwoleniem lub nawet z pomocą kraju, na którego terenie wykonuje swoje zadania.
Szwadrony śmierci najbardziej rozpowszechniły się w Ameryce Łacińskiej służąc do zwalczania wszelkiej opozycji politycznej w tym także partyzantki. Jednak najczęściej ofiarami tych grup paramilitarnych padali ludzie niewygodni dla rządzących lub prowadzący aktywną krytykę władz jak dziennikarze, intelektualiści, studenci, księża, działacze społeczni, związkowcy i obrońcy praw człowieka. W Salwadorze w ciągu kilku lat szwadrony śmierci zabiły parę tysięcy ludzi (rzeczywistych lub domniemanych lewicowców). Ich ofiarą padł także arcybiskup Oscar Romero.
W Europie szwadrony śmierci powstały w Hiszpanii za czasów dyktatury Francisco Franco do walki z lewicową partyzantką i baskijskimi separatystami w tym członkami ETA. Grupy te nosiły różne nazwy, występując jako „Hiszpański Batalion Baskijski” albo „Bojownicy Chrystusa Króla” lub „Apostolski Sojusz Antykomunistyczny”. Po objęciu władzy przez socjalistów powstała nowa formacja pod nazwą Grupos Antiterroristas de Liberación. Obecnie .

</doc>
<doc id="405105" url="https://pl.wikipedia.org/wiki?curid=405105" title="Marina (sztuka)">
Marina (sztuka)



</doc>
<doc id="405106" url="https://pl.wikipedia.org/wiki?curid=405106" title="Wojna o Pacyfik">
Wojna o Pacyfik

Wojna o Pacyfik (nazywana też „wojną o saletrę” lub „saletrzaną”) – konflikt zbrojny w latach 1879–1884, pomiędzy Chile i połączonymi siłami Boliwii i Peru. Wojna zakończyła się zwycięstwem Chile, które zdobyło terytorium bogate w surowce mineralne i odcięło Boliwii dostęp do Pacyfiku. Peru straciło swoją prowincję Tarapacá, a Boliwia dostęp do morza (prowincja Litoral).
Przyczyny.
Wojna ta wzięła swój początek od sporu, jaki wynikł pomiędzy Chile a Boliwią o część pustyni Atakama leżącą pomiędzy 23. i 25. równoleżnikiem na wybrzeżu Oceanu Spokojnego. Na obszarze tym znajduje się wiele cennych złóż (w szczególności guano i saletra), które wydobywały w tym czasie firmy brytyjskie i chilijskie. Podniesienie podatków przez Boliwię dla tych przedsiębiorstw szybko przerodziło się w konflikt dyplomatyczny, a później w wojnę.
Spór graniczny.
Granice spornego terenu nie zostały ustalone aż do 1866, kiedy to Chile i Boliwia doszły do porozumienia i podpisały traktat, który ustanawiał granicę na 24. równoleżniku. Drugi traktat w 1874 zastąpił pierwszy i upoważniał Boliwię do pobierania wszystkich podatków z obszaru pomiędzy 23. i 24. równoleżnikiem, ale jednocześnie zostały ustanowione stałe stawki podatku dla chilijskich firm wydobywczych na okres 25 lat. Takie warunki traktatu stale prowadziły do niezadowolenia Boliwii, bo na miejscu Chilijczyków zaczęli się pojawiać Brytyjczycy, którzy wkrótce przejęli kontrolę nad większością przemysłu wydobywczego i zagrozili posiadaniu Chile.
Kryzys i wybuch wojny.
W 1878 boliwijski rząd prezydenta Hilariona Daza zdecydował się na podwyższenie stawek podatku dla chilijskich przedsiębiorstw mimo sprzeciwu rządu chilijskiego z prezydentem Anibalem Pinto, który argumentował, że traktat z 1874 nie pozwalał na zmianę opłat. Kiedy towarzystwo kolejowe "Antofagasta Nitrate" odmówiło zapłaty podatku, rząd Boliwii zagroził konfiskatą majątku wszystkim, którzy stawialiby opór. To spowodowało natychmiastową reakcję Chile, które wysłało swój okręt w grudniu 1878 na miejsce konfliktu. Boliwia jednak nie ugięła się i zarządziła konfiskatę oraz sprzedaż majątku opornej firmy 14 lutego 1879. Chile zagroziło tym, że takie posunięcie Boliwii spowoduje nieważność traktatu z 1874 r. W dniu konfiskaty 200 żołnierzy chilijskich dokonało desantu i opanowało bez walki port w Antofagaście.
W obliczu takiego aktu wrogości Boliwia wypowiedziała wojnę agresorowi 1 marca 1879 i wprowadziła w życie swój tajny sojusz obronny z Peru z 1873 r. Peruwiański rząd był zdecydowany wykonać zobowiązania wynikające z sojuszu i przeciwstawić się zaborczej polityce Chile, jednocześnie obawiano się, że sojusznicy nie są wystarczająco dobrze przygotowani do konfliktu i dlatego najpierw zdecydowano się rozwiązać konflikt drogą dyplomatyczną. Jednak spotkania na najwyższym szczeblu pomiędzy rządami Chile i Peru nie przyniosły rezultatu. Chile wypowiedziało wojnę aliantom 5 kwietnia 1879. Tak więc Peru stało się stroną wojującą mimo że nie pozostawało w pierwotnym sporze.
Sojusznicy próbowali wciągnąć do wojny Argentynę, która także pozostawała w sporze granicznym z Chile o Patagonię. Argentyna wybrała jednak pokojowe metody załagodzenia zatargu i nie przyłączyła się do wojny.
Działania wojenne.
Boliwia po kilku krótkotrwałych rządach stanęła w obliczu wojny całkowicie do niej nieprzygotowana. Od początku konfliktu stało się jasne, że kluczem do zwycięstwa będzie uzyskanie panowania na morzu ze względu na trudność prowadzenia działań na pustynnym terenie. Boliwia nie posiadała marynarki, a Peru po gospodarczym załamaniu zostało bez pieniędzy na zakup okrętów i szkolenie marynarzy. Większość peruwiańskich okrętów była przestarzała i niezdolna do działania, z wyjątkiem monitora „Huascar” i fregaty pancernej „Independencia”. Chile natomiast posiadało armię dobrze wyszkoloną i uzbrojoną, chlubę sił zbrojnych stanowiła marynarka dysponująca nowoczesnymi okrętami, niedawno zakupionymi za granicą.
Pierwszą bitwą wojny było starcie pod Topater 23 marca 1879. Chilijskie siły zmierzające do Calamy w liczbie 554 żołnierzy (w tym kawaleria) napotkały 135 żołnierzy boliwijskich. Boliwijczycy, okopani w pobliżu dwóch zniszczonych mostów, odrzucili wszystkie wezwania do poddania się zarówno przed bitwą, jak i w jej trakcie. Duża przewaga liczebna Chilijczyków oraz kończąca się amunicja spowodowały, że większość Boliwijczyków wycofała się z wyjątkiem małej grupy pod dowództwem płk. Eduardo Abaroy, który walczył do końca.
Sytuacja na lądowym teatrze działań wojennych ustabilizowała się aż do czasu rozstrzygnięcia sytuacji na morzu.
Działania na morzu.
Pod dowództwem kontradmirała Juana Williamsa Rebolledo, chilijska marynarka i jej dwa pancerniki – „Almirante Cochrane” i „Blanco Encalada”, zaczęły operować w pobliżu peruwiańskich i boliwijskich wybrzeży. Port w Iquique został 5 kwietnia zablokowany, a Huanillos, Mollendo, Pica i Pisagua ostrzelane, zniszczono tam także urządzenia portowe. Działania te zmierzały do odcięcia handlu z aliantami (w szczególności do uniemożliwienia eksportu saletry i importu broni).
Peruwiańska marynarka nie pozostawała dłużna i „Huascar” pod dowództwem komandora Miguela Grau dokonał szeregu niszczycielskich rajdów na wody przeciwnika. Zamierzano w ten sposób ściągnąć chilijskie okręty z powrotem na południe i odciągnąć uwagę od własnych wybrzeży, aby z powrotem uruchomić handel niezbędny dla funkcjonowania sił sojuszniczych. Miano przy tym unikać kontaktu z głównymi siłami przeciwnika, który dysponował dużą przewagą. Bitwa pod Chipana była pierwszą bitwą morską w tym konflikcie. 12 kwietnia 1879 peruwiańskie korwety „Unión” i „Pilcomayo” natknęły się na chilijską korwetę „Magallanes”, która podążała do Iquique. Po 2-godzinnym pojedynku artyleryjskim, „Unión” zaczął mieć problemy z napędem. To spowodowało odwołanie pościgu, a „Magallanes” uciekł bez większych przeszkód.
Jednym z celów blokady Iquique było zmuszenie peruwiańskiej floty do przybycia pod Iquique, gdzie mogłaby być zniszczona. Ponieważ jednak Peruwiańczycy, zdając sobie sprawę z mniejszej wartości swoich okrętów, nie zdecydowali się na podjęcie walnej bitwy, kontradmirał Williams zmienił plan i 16 maja wyruszył z głównymi siłami floty pod główną peruwiańską bazę morską Callao. Siły chilijskie nie zastały jednak pod Callao przeciwnika, gdyż w tym samym czasie główne siły peruwiańskiej floty wyruszyły do portu Arica i obie eskadry minęły się na morzu bez kontaktu ze sobą. Na skutek osłabienia blokady Iquique, Peruwiańczycy zdecydowali zaatakować tam. 21 maja 1879 doszło do bitwy pod Iquique, w której peruwiańskie okręty pancerne „Huascar” i „Independencia” przełamały chilijską blokadę tego portu, którą pełniły korweta „Esmeralda” i kanonierka „Covadonga” – dwa najstarsze okręty we flocie Chile i w dodatku z drewnianymi kadłubami. „Huascar” zatopił „Esmeraldę”, lecz podczas pościgu za „Covadongą”, „Independencia” osiadła na mieliźnie w Punta Gruesa, w następstwie czego została zniszczona (druga faza tego starcia bywa też nazywana bitwą pod Punta Gruesa).
Chilijska marynarka straciła więc drewnianą korwetę i dowodzącego nią komandora porucznika Arturo Prata, który odważył się zmierzyć z pancernikiem nie mając większych szans na wygraną i stał się po śmierci chilijskim bohaterem narodowym. Komandor Miguel Grau zyskał sławę i szacunek zarówno wśród rodaków, jak i wrogów, dzięki uratowaniu rozbitków z „Esmeraldy” i wysłaniu kondolencji do wdowy po kapitanie Pracie. Peruwiańczycy stracili jednak potężną fregatę pancerną „Independencia” i już tylko „Huascar” był jedynym okrętem, który mógł powstrzymać chilijski desant na sporne terytorium.
Przez 6 kolejnych miesięcy „Huascar” przemierzał ocean i skutecznie odcinał chilijskie linie zaopatrzeniowe, prowadząc działania rajderskie. Grau pokazał nadzwyczajne umiejętności i sam z pojedynczym okrętem potrafił skutecznie wstrzymywać całą chilijską marynarkę. Odzyskał wcześniej zdobyte przez Chile peruwiańskie transportowce i poważnie uszkodził porty używane przez chilijską marynarkę. Działania te są znane jako "Correrías del Huáscar" (Wyczyn Huascara), a sam Grau zyskał dzięki nim stopień kontradmirała. „Huascar” m.in.: uszkodził porty w Cobija, Tocopilla, Platillos i Mejillones, Huanillos, Punta de Lobo, Chanaral, Huasco, Caldera, Coquimbo &amp; Tatal; zatopił 16 chilijskich transportowców i uszkodził okręty „Blanco Encalada”, „Abtao”, „Magallanes” i „Matías Cousiño”; jego łupem padły statki: „Emilia”, „Adelaida Rojas”, „E. Saucy Jack”, „Adriana Lucía”, „Rimac” i „Coquimbo”; odzyskał peruwiańskie transportowce „Clorinda” i „Caquetá”; zniszczył baterie dział w Antofagaście oraz zerwał połączenie telegraficzne (przebiegające kablem podmorskim) pomiędzy Valparaiso i Antofagastą.
Sukcesy „Huascara” w dezorganizowaniu chilijskiej komunikacji, a zwłaszcza zdobycie statku „Rimac” 23 lipca, wiozącego szwadron kawalerii, spowodowały w Chile demonstracje antyrządowe oraz zmiany w rządzie i dowództwie floty, m.in. Juana Williamsa zastąpił na stanowisku dowódcy floty komandor Galvarino Riveros Cárdenas. Chilijczycy przygotowali główny zespół floty specjalnie w celu przechwycenia monitora, remontując swoje okręty dla osiągnięcia większych prędkości. Ostatecznie 8 października 1879 główne siły chilijskiej floty zdołały przechwycić „Huascara”. Po dwóch godzinach zaciekłej walki z udziałem okrętów „Blanco Encalada”, „Covadonga” i „Almirante Cochrane” (znanej jako bitwa pod Angamos) i po 76 trafieniach peruwiański okręt został uszkodzony i zdobyty, a jego dowódca kontradmirał Grau zginął.
Po utracie „Huascara” już nic nie stało na przeszkodzie chilijskiej komunikacji morskiej i kampania na morzu zakończyła się, a marynarka Chile bezspornie panowała na całym wybrzeżu, wzmocniona ponadto „Huascarem”. Dwa pozostałe peruwiańskie monitory, „Atahualpa” i „Manco Cápac” miały zbyt niską prędkość i nadawały się jedynie do obrony portów w Arica i Callao, natomiast pozostałe okręty były drewniane, o małej wartości bojowej.
Wojna na lądzie.
Po uzyskaniu panowania na morzu, armia chilijska przystąpiła do inwazji na Peru. Boliwijska armia, niezdolna do odzyskania prowincji Litoral, dołączyła do peruwiańskich sił mających bronić kraju w pobliżu Tarapacá i Tacna.
2 listopada 1879 został ostrzelany z morza mały port w Pisagua oraz w Junín Cove (500 km na północ od Antofagasty), następnie siły chilijskie przeprowadziły desant w sile 2100 ludzi, mając przeciwko sobie 1160 żołnierzy wojsk sojuszniczych. Desant powiódł się, a miasto zostało zdobyte. Pod koniec dnia generał Erasmo Escala i 10 tys. żołnierzy chilijskich utworzyło przyczółek i odizolowało prowincję Tarapacá od reszty Peru, zarazem odcinając generała Juana Buendię od posiłków.
Podczas marszu na miasto Iquigue, 6-tysięczna armia chilijska powstrzymała silny kontratak wojsk sojuszniczych (7,4 tys. żołnierzy) podczas bitwy w San Francisco, obie strony poniosły tam duże straty. Boliwijska część armii wycofała się w czasie bitwy, zmuszając Peruwiańczyków do odwrotu do miasta Tarapacá. 4 dni później miasto Iquique było już w rękach chilijskich, którzy nie napotkali tam większego oporu.
Escala wysłał część wojsk w sile 3,6 tys. piechoty i kawalerii, aby wyprzeć resztę armii peruwiańskiej, którą szacowano na mniej, niż 2 tys. źle wyszkolonych i zdemoralizowanych ludzi. W bitwie pod Tarapacá – 27 listopada Chilijczycy zmierzyli się z Peruwiańczykami, ale sytuacja wyglądała inaczej niż przewidywano, bo peruwiańska armia prawie dwukrotnie przewyższała siły wroga i cechowała się dobrym morale. Peruwiańczycy poprowadzeni przez płk. Andresa Caceresa odparli przeciwników, którzy pozostawili po sobie duże ilości zaopatrzenia i amunicji. Zwycięstwo to jednak nie miało dużego wypływu na dalsze działania. Gen. Buendia teraz tylko z 4 tys. ludzi zarządził 18 grudnia odwrót na północ do Arica.
Nowa chilijska ekspedycja wylądowała 24 lutego 1880 w zatoce Pacocha w sile 12 tys. ludzi. W rezultacie tej akcji prowincje Tacna i Arica zostały odizolowane, co pozbawiło Peruwiańczyków złudzeń na posiłki z wnętrza kraju.
7 czerwca 7 tys. Chilijczyków wspieranych przez marynarkę z powodzeniem zaatakowało peruwiański garnizon w Arica. Była to jedna z najtragiczniejszych bitew tej wojny: poległo 474 Chilijczyków i 1 tys. Peruwiańczyków, którzy bohatersko walczyli do samego końca.
W październiku 1880 USA nieskutecznie próbowały mediacji w konflikcie. Peru i Boliwia odrzuciły roszczenia terytorialne Chile i opuściły konferencję pokojową. W styczniu 1881 armia chilijska posuwała się w kierunku stolicy Peru, Limy.
Regularna armia peruwiańska i słabo uzbrojeni cywile przygotowywali się do obrony. Chilijczycy po wygranych w bitwach pod San Juan i Miraflores weszli do Limy w styczniu 1881; jej przedmieścia zostały spalone, a miasto barbarzyńsko złupione.
Okupacja Peru.
Przy praktycznej anarchii w Peru i braku rządu centralnego, chilijskie siły podchodziły już do północnych rejonów kraju w Cajamarca. Mimo tego, armia okupantów nie mogła jeszcze do końca ujarzmić przeciwników. Chilijczycy grabili wszelkie bogactwa oraz wywozili dzieła sztuki i zabytki.
Opór peruwiański trwał jeszcze przez 3 lata (poparcia Peru udzielały USA). Dowódcą sił peruwiańskich był gen. Andrés Cáceres, który później miał zostać prezydentem. Chilijczycy doznali kilku znaczących porażek, ale po wygranej pod Huamachco opanowali całkowicie sytuację. Ostatecznie 20 października 1883 podpisano traktat pokojowy w Ancón, w którym prowincja Tarapacá przeszła ostatecznie w ręce Chile.
Warunki pokojowe.
Po traktacie w Ancon Chile miało okupować prowincje Tacna i Arica przez 10 lat, a po tym okresie miał być rozpisany plebiscyt. Ostatecznie w 1929, dzięki mediacji prezydenta Herberta Hoovera, zostało osiągnięte porozumienie, w którym Chile zatrzymało rejon Arica, a Peru odzyskało Tacnę oraz odszkodowanie w wysokości 6 mln dolarów.
W 1884 został podpisany rozejm pomiędzy Chile a Boliwią, który dawał Chile kontrolę nad całym boliwijskim wybrzeżem oraz cennymi złożami miedzi i innych minerałów. W 1904 podpisano traktat, w którym Chile zgodziło się na wybudowanie kolei łączącej boliwijską stolicę La Paz z portem w Arica i wolny tranzyt dla boliwijskiego handlu.

</doc>
<doc id="405108" url="https://pl.wikipedia.org/wiki?curid=405108" title="Turzyn (Szczecin)">
Turzyn (Szczecin)

Turzyn (do 1945 niem. "Torney") – część miasta i osiedle administracyjne Szczecina, położone w zachodniej części Śródmieścia. Granice osiedla wyznaczają: tory linii kolejowej Szczecin Główny – Trzebież Szczeciński (od zachodu), ul. Mickiewicza (od północy), al. Piastów (od wschodu) i ul. Mieszka I (od południa).
Według danych z 2022 r. liczba mieszkańców osiedla wynosiła 16 227 osób.
Historia.
Do początku XVIII wieku wieś Turzyn była zlokalizowana w rejonie obecnych ulic Potulickiej i Narutowicza. W czasie wojny trzydziestoletniej i panowania Szwedów w Szczecinie, wieś została zniszczona. Od 1720 r., kiedy miasto przeszło we władanie Prus, w miejscu dawnej wsi zbudowany został „Fort Prusy”, a nazwa Turzyn zaczęła obowiązywać dla terenów dzisiejszego osiedla (okolice dworca PKP Szczecin Turzyn). Wieś została włączona w granice Szczecina w 1910 r.
Najdłuższą ulicą Turzyna jest al. Bohaterów Warszawy przechodząca południkowo przez całe osiedle. Przy al. Piastów znajdują się niektóre wydziały: Zachodniopomorskiego Uniwersytetu Technologicznego i Uniwersytetu Szczecińskiego. Na osiedlu znajdują się szpital MSWiA przy Parku Noakowskiego, najstarsze targowisko miejskie „Turzyn” oraz centrum handlowe „Turzyn” z hipermarketem Carrefour. Turzyn posiada dobre połączenia komunikacyjne z innymi częściami miasta, na skraju osiedla znajduje się jeden z większych placów Szczecina – pl. Kościuszki. Do niedawna czynna była także linia kolejowa w kierunku Polic, na osiedlu znajdowała się stacja „Szczecin Turzyn”
Samorząd mieszkańców.
Rada Osiedla Turzyn liczy 21 członków. W wyborach do rad osiedli 20 maja 2007 roku udział wzięło 251 głosujących, co stanowiło frekwencję na poziomie 1,46%. W wyborach do rady osiedla 13 kwietnia 2003 udział wzięło 548 głosujących, co stanowiło frekwencję 3,03%.
Samorząd osiedla Turzyn został ustanowiony w 1990 roku.

</doc>
<doc id="405110" url="https://pl.wikipedia.org/wiki?curid=405110" title="Pejzaż">
Pejzaż

Pejzaż (fr. "paysage") – malarstwo krajobrazowe, czyli malarstwo przedstawiające krajobraz, widok natury lub otoczenia miejskiego.
W zależności od przedstawionej rzeczywistości wyróżnia się pejzaż topograficzny – odzwierciedlający konkretny motyw i pejzaż fantastyczny – będący wytworem wyobraźni. Można wyróżnić specyficzne typy pejzażu w zależności od obrazowanego motywu:
Historia pejzażu.
Od starożytności do końca XVI wieku pejzaż występował jako tło dla przedstawianych zdarzeń mitologicznych, historycznych czy religijnych. Pojawił się również jako temat samodzielny np. w malarstwie ściennym hellenizmu (malarstwo pompejańskie), gdzie tworzył element dekoracyjny.
Wraz ze wzrostem zainteresowania światem przyrody w okresie renesansu, wzrosła też rola pejzażu, co doprowadziło do usamodzielnienia się pejzażu jako nowego gatunku malarskiego (pejzaż samodzielny). Pierwsze dzieła tego typu powstały w malarstwie niderlandzkim w 2. poł. XVI wieku.
Rozkwit pejzażu nastąpił w XVII wieku, wyodrębniły się jego odmiany, wypracowano kategorie teoretyczne. W Holandii rozwijał się głównie pejzaż topograficzny (Jan van Goyen, Meindert Hobbema, Jacob van Ruisdael) oraz fantastyczny (Joachim Patinir). We Włoszech i Francji dominował pejzaż komponowany, w ramach którego wyróżniano pejzaż heroiczny (Nicolas Poussin) i pejzaż pastoralny (Claude Lorrain).
W XVIII wieku w Wenecji rozwijało się malarstwo wedut (Giovanni Antonio Canal, Francesco Guardi, Bernardo Bellotto), w Anglii tworzyli tacy artyści jak William Turner i John Constable, w Niemczech – Caspar David Friedrich.
W XIX wieku powstała tzw. szkoła z Barbizon, która skupiała wokół siebie artystów malujących głównie realistyczne pejzaże wiejskie (Théodore Rousseau). Również w impresjonizmie i postimpresjonizmie głównym tematem pozostał pejzaż – ujmowanym jednak w zupełnie nowy sposób (Camille Pissarro).
W sztuce XX wieku pejzaż stał się popularnym tematem podejmowanym przez artystów różnych kierunków (fowistów, kubistów, ekspresjonistów, surrealistów).
Pejzaż w Polsce.
W Polsce malarstwo krajobrazowe rozwinęło się w połowie XIX wieku. Jako najwybitniejszych pejzażystów należy wymienić: Józefa Chełmońskiego, Władysława Podkowińskiego, Leona Wyczółkowskiego, braci Maksymiliana i Aleksandra Gierymskich, Jana Stanisławskiego, Jana Wołka.

</doc>
<doc id="405123" url="https://pl.wikipedia.org/wiki?curid=405123" title="Kłaczkowo">
Kłaczkowo

Kłaczkowo – wieś w Polsce położona w województwie mazowieckim, w powiecie płockim, w gminie Bodzanów.
Prywatna wieś szlachecka "Klaczkowo", położona była w drugiej połowie XVI wieku w powiecie płockim województwa płockiego. W latach 1975–1998 miejscowość administracyjnie należała do województwa płockiego.
Wieś położona jest 5 km na północ od drogi krajowej nr 62 łączącej Strzelno z Anusinem.

</doc>
<doc id="405126" url="https://pl.wikipedia.org/wiki?curid=405126" title="Steven Bradbury">
Steven Bradbury

Steven Bradbury (ur. 14 października 1973 w Camden) – australijski łyżwiarz szybki, mistrz olimpijski w short tracku.
Startował w trzech igrzyskach zimowych – Lillehammer 1994, Nagano 1998, Salt Lake City 2002. W Lillehammer zdobył brązowy medal w biegu sztafetowym na 5000 metrów.
W Salt Lake City został pierwszym w historii Australii złotym medalistą igrzysk zimowych. Wygrał bieg na 1000 metrów w niecodziennych okolicznościach. W ćwierćfinale, z którego do następnej rundy kwalifikowało się dwóch zawodników, zajął trzecie miejsce, ale ostatecznie awansował po dyskwalifikacji Kanadyjczyka Marca Gagnona. W półfinale obrał specyficzną taktykę trzymania się z tyłu stawki – awansował dalej, gdyż jego rywale upadli w kraksie. Historia powtórzyła się w olimpijskim finale – Bradbury, jadący przez większość biegu na końcu, wyminął leżących rywali i niespodziewanie zdobył tytuł mistrzowski. Srebro w tym biegu zdobył faworyt, Amerykanin Apolo Ohno, który jako pierwszy podniósł się z lodu.
Na taktykę Bradbury′ego omijania dużych kraks miały wpływ przeżycia z wcześniejszych lat jego kariery. Dwukrotnie brał udział w poważnych wypadkach na torze (1994, 2000).
Bradbury ma na koncie także medale mistrzostw świata, wszystkie w sztafecie na 5000 metrów (1991 złoty, 1994 srebrny, 1993 brązowy). Po zakończeniu kariery sportowej prowadzi firmę produkującą sprzęt łyżwiarski. W 2005 uczestniczył w australijskiej edycji programu telewizyjnego "Dancing with the Stars".

</doc>
<doc id="405129" url="https://pl.wikipedia.org/wiki?curid=405129" title="Rusocin (województwo pomorskie)">
Rusocin (województwo pomorskie)

Rusocin (niem. "Russotschin") – duża osada w Polsce położona w województwie pomorskim, w powiecie gdańskim, w gminie Pruszcz Gdański, zamieszkiwana przez ok. 900 osób.
W latach 1945-1998 miejscowość administracyjnie należała do województwa gdańskiego.
Historia.
Rusocin sąsiaduje z miastem Pruszcz Gdański i jest jedną z najstarszych wsi tego rejonu. Pierwsze wzmianki historyczne o nim pochodzą z 1296 roku. W dokumentach jako właściciela wymieniono Woysława z Rusocina. Wiadomo, że był on chorążym gdańskim. Jak wynika ze źródeł, był on wówczas znaną osobistością.
Kiedy doszło do zatargu z Krzyżakami, Woysław dostał się do niewoli. Od 1311 roku Rusocin znalazł się pod panowaniem krzyżackim i należał do komturii gdańskiej. Właściciele tej posiadłości stali się sprzymierzeńcami Krzyżaków. Synowie Bolesława: Piotr i Bartłomiej odziedziczyli po ojcu dużą majętność. W 1342 roku dziedzice Rusocina odstąpili gdańszczanom kilka łąk w "celu założenia nowej dzielnicy". Po śmierci Bartłomieja cały majątek przejął Piotr. Piotr miał jednego syna Jana, który sprowadził do Polski zakonników z Pragi i w 1380 roku założył w Kartuzach klasztor.
Inną znaną postacią była Barbara z Rusocina, panna z klasztoru norbertanek żukowskich. Podczas wojny trzynastoletniej (1454–1456) z Krzyżakami właściciele majątku opowiedzieli się po stronie Zakonu.
Od XVII wieku Rusocin znalazł się w posiadaniu gdańskich patrycjuszy. Znani są nieliczni właściciele wsi, między innymi burmistrz Daniel Rudiger (1627), rodzina Giese (1691–1763) oraz rodzina von Tiedemann (1763–1912). W 1814 roku, po śmierci właściciela majątku, Fryderyka Ferdynanda Eduarda Tiedemanna, wdowa po nim opuściła Rusocin i wyjechała do Berlina. Majątek przejęły w zarząd lokalne władze.
Po rozbiorach Polski Rusocin znalazł się w rękach pruskich. Po podziale Pomorza Gdańskiego w 1816 roku na rejencję gdańską i kwidzyńską, w latach 1818–1824 dwór w Rusocinie był siedzibą nowo utworzonego powiatu Danzig. Jak podają źródła, we wsi znajdowała się cegielnia i dwa młyny.
W 1824 roku do Rusocina powrócił urodzony tutaj w 1804 roku Carl Ludwig Gustav Adolf von Tiedemann, który odbudował rodzinny majątek. W 1869 roku liczył on 703 hektary, mieszkało tu 198 osób. Oprócz sąsiadującego z pałacem folwarku, w majątku znajdowała się zniszczona kaplica i młyn. Oprócz Dużego i Małego Rusocina Tiedemannowie zarządzali także Prędzieszynem, w którym znajdował się niewielki dwór z folwarkiem. Rusocin pozostał w rękach Tiedemannów do 1945 roku.
Ze względu na swoją historię Rusocin jest stanowiskiem badań archeologicznych.
Zabytki.
Według rejestru zabytków NID na listę zabytków wpisany jest zespół dworski i folwarczny z końca XVIII-XX w., nr rej.: A-1149 z 16.09.1996:
Barokowo-klasycystyczny dwór zbudowany został dla rodziny Tiedemannów ok. 1800. Parterowy budynek główny został założony na planie prostokąta, z dobudowanymi oficynami w obydwu narożnikach. Od północy do dworu przylegają budynki folwarczne. Cały zespół usytuowany jest w malowniczym parku krajobrazowym o powierzchni 13,5 ha. Park o francuskiej kompozycji rozciąga się po brzeg rzeki Kłodawy. Na jego terenie znajdują się dwa stawy.
Obiekt, stanowiący od grudnia 1996 do połowy 2012 własność gminy Pruszcz Gdański (wcześniej – Agencji Własności Rolnej Skarbu Państwa), był wówczas użytkowany jako przedszkole i mieszkania komunalne. Wystawiony na sprzedaż w cenie wywoławczej 5,15 mln zł (1,55 mln zł za budynki oraz 3,6 mln za prawo wieczystego użytkowania gruntów i wód przez 99 lat), dopiero w dziewiątym przetargu, 15 czerwca 2012, został zakupiony przez właściciela firmy Amber Gold za cenę nominalną 6,5 mln zł (zgodnie z ustawą o gospodarce nieruchomościami zastosowano jednak znaczne bonifikaty). Nabywca został zobowiązany do wykonania do 30 listopada 2013 remontu dachów magazynu zbożowego, 2 stajni (w jednej z nich, o rzadko spotykanej kubaturze, istniejące unikatowe sklepienia stropu zawaliły się częściowo latem 2013), wozowni i dworu, a ponadto do remontu i odtworzenia ogrodzenia. Dodatkowo w ciągu 4 lat powinien nastąpić remont dworu i niezbędne prace pielęgnacyjne w parku. Ostateczny termin rewitalizacji i zagospodarowania nieruchomości upływał w 2025. Ponieważ warunki umowy nie zostały dotrzymane (na konto sprzedającego wpłynęło tylko 750 tys. zł z tytułu sprzedaży zabudowań), gmina zaczęła naliczać kary umowne i doprowadziła do rozwiązania umowy. W czerwcu 2017 w części obiektu wybuchł pożar. W kwietniu 2021 nowym właścicielem obiektu został Zbigniew Nowak
Transport i komunikacja.
Nieopodal miejscowości znajduje się węzeł drogowy obwodnicy trójmiejskiej S6 i drogi krajowej nr 91, zaś kilkaset metrów obok węzeł drogowy DW226 i autostrady A1 (E75). Wykonane w 2013 pomiary ruchu na drodze krajowej nr 91 wykazały, że przez jej skrzyżowanie w Rusocinie z drogą do Cieplewa przejeżdżało 17 525 pojazdów na dobę. Komunikację autobusową z Gdańskiem zapewniają linie 50, 400, 401 oraz 831.
W miejscowości znajduje się tor kartingowy.

</doc>
<doc id="405130" url="https://pl.wikipedia.org/wiki?curid=405130" title="Relacja pełna">
Relacja pełna

Relacja pełna (całkowita, totalna) – relacja obejmująca wszystkie elementy zbioru, na którym jest rozpatrywana. Relacja binarna na zbiorze formula_1 jest relacją pełną, jeśli każde dwa (niekoniecznie różne) elementy zbioru formula_1 są w tej relacji.
Należy zauważyć, że nazewnictwo dla relacji tego typu nie jest powszechnie ustalone, ponieważ relacje te są w zasadzie nieciekawe dla matematyków. Określenie "relacja totalna" jest używane bardzo rzadko, ponieważ może ono być mylone z angielską nazwą "total relation" dla relacji spójnej.
Definicja.
Niech formula_3 będą dowolnymi zbiorami oraz formula_4 Relację n-argumentową formula_5 nazywa się pełną, jeżeli formula_6
Oznacza to, że dla każdych formula_7 elementów formula_8 zachodzi formula_9 czyli są one ze sobą w relacji formula_10

</doc>
<doc id="405132" url="https://pl.wikipedia.org/wiki?curid=405132" title="Kamieńczyk (dopływ Nysy Kłodzkiej)">
Kamieńczyk (dopływ Nysy Kłodzkiej)

Kamieńczyk – potok górski w Sudetach Środkowych, w Górach Bystrzyckich, w woj. dolnośląskim.
Górski potok, lewy dopływ Nysy Kłodzkiej. Długość potoku wynosi 7 km. Źródła potoku położone są w lesie świerkowym na wschodnim stoku góry Bochniaka (712 m n.p.m.) w Górach Bystrzyckich na wysokości 645 m n.p.m.
W górnym biegu potok spływa płytką doliną przez las w kierunku Smreczyny do ujścia, już na obszarze Rowu górnej Nysy. Zasadniczy kierunek biegu Kamieńczyka jest południowy. Zbiera wody z południowych zboczy Gór Bystrzyckich i odwadnia zbocza g. Czerwień. Potok na całej długości swojego biegu jest nieuregulowany i ma wartki prąd wody, średni spadek podłużny wynosi 25‰. W potoku z ichtiofauny występuje pstrąg potokowy, głowacz pręgopłetwy i minóg strumieniowy. (

</doc>
<doc id="405133" url="https://pl.wikipedia.org/wiki?curid=405133" title="Relacja totalna">
Relacja totalna



</doc>
<doc id="405135" url="https://pl.wikipedia.org/wiki?curid=405135" title="Hermann Hoth">
Hermann Hoth

Hermann Hoth (ur. 12 kwietnia 1885 w Neuruppin, zm. 26 stycznia 1971 w Goslar) – niemiecki wojskowy, Generaloberst wojsk pancernych. Odpowiedzialny za zbrodnie wojenne w podległych mu jednostkach Wehrmachtu w czasie II wojny światowej.
Życiorys.
Po skończeniu gimnazjum Hermann Hoth wstąpił do Pruskiego Korpusu Kadetów, a w 1904 jako oficer do Armii Cesarstwa Niemieckiego. Po skończeniu akademii wojskowej służył w 72 pułku piechoty Torgau. W czasie wybuchu I wojny światowej w stopniu kapitana wszedł do Wielkiego Sztabu Generalnego, następnie został dowódcą kompanii, szefem batalionu i oddziału lotniczego. Pod koniec wojny został oficerem sztabu generalnego dywizji piechoty.
W latach 1935–1938 dowodził 18 Dywizją Piechoty a następnie XV Korpusem Armijnym w stopniu generała porucznika.
W czasie walk w Polsce w 1939 dowodził XV Korpusem Pancernym, który znacznie przyczynił się do powodzenia całej operacji. W czasie kampanii francuskiej Hoth również odniósł sukcesy. Podczas ataku na ZSRR dowodził 3 grupą pancerną, biorąc udział w działaniach w ramach Grupy Armii Środek. 9 lipca 1941 już jako generał pułkownik zdobył Witebsk. Od 5 października 1941 do 1 czerwca 1942 dowódca 17 Armii – 27 października 1941 zdobył na jej czele Kramatorsk. Następnie walczył na Ukrainie.
Wraz z rozpoczęciem operacji Friedericus 17 maja 1942 Hoth, ze swoją 17 Armią, 1 Armią Pancerną feldmarszałka Paula Kleista i 6 Armią feldmarszałka Friedricha Paulusa, nacierali na wojska radzieckiego marszałka Siemiona Timoszenki w celu zdobycia dogodnych pozycji wyjściowych w rejonie Charkowa do ofensywy letniej, która miała otworzyć drogę do Stalingradu.
1 czerwca 1942 Hoth został dowódcą 4 Armii Pancernej. W ramach Grupy Armii Don, dowodzonej przez Ericha von Mansteina, wojska pancerne Hotha usiłowały bezskutecznie przedrzeć się do okrążonych w Stalingradzie wojsk Paulusa.
W 1943 roku armia Hotha brała udział w bitwie na łuku Kurskim (Hoth został za nią odznaczony Krzyżem Rycerskim z Mieczami), a następnie w bitwie o Dniepr i obronie Kijowa, w wyniku której poniosła ciężkie straty. Uznany za winnego utraty tego miasta, Hoth został w listopadzie odsunięty przez Hitlera od dowodzenia, a miesiąc później przeniesiony do rezerwy. Do aktywnej służby został przywrócony dopiero pod koniec wojny, w kwietniu 1945 roku, gdy został mianowany dowódcą obrony rejonu Soławy, a następnie Gór Rudawskich.
8 maja 1945 Hoth poddał się Amerykanom. Został osądzony przed Międzynarodowym Trybunałem Wojskowym w Norymberdze i uznany odpowiedzialnym za udział w przygotowaniach do wojny napastniczej i zbrodnie wojenne w podległych mu jednostkach armii niemieckiej. Został skazany na 15 lat więzienia w twierdzy. Zwolniony przedterminowo 7 kwietnia 1954. W 1958 napisał książkę o operacjach wojsk pancernych ("Panzer-Operationen"). Zmarł 26 stycznia 1971.

</doc>
<doc id="405138" url="https://pl.wikipedia.org/wiki?curid=405138" title="Piatra Neamț">
Piatra Neamț

Piatra Neamț (wym. [], węg. "Karácsonkő") to miasto w północnej Rumunii, stolica okręgu Neamț. Liczy 107 504 mieszkańców.
Geografia.
Piatra Neamț leży w dolinie Bystrzycy. Otoczone jest przez góry: Pietricica (590 m), Cozla (679 m), Cernegura (852 m), Bâtca Doamnei (462 m) i Cârloman (617 m). Średnia wysokość miasta wynosi 345 metrów. Leży około 350 km na północ od Bukaresztu.
Gospodarka.
W mieście rozwinął się przemysł drzewny, celulozowo-papierniczy, chemiczny, maszynowy, włókienniczy oraz spożywczy.
Demografia.
Według spisu z 2002 r. miasto Piatra Neamț liczyło 104 914 mieszkańców. Skład etniczny według spisu z 2002 roku:
Sport.
W mieście znajduje się siedziba klubu piłkarskiego Ceahlăul Piatra Neamț, grającego w I lidze rumuńskiej.

</doc>
<doc id="405141" url="https://pl.wikipedia.org/wiki?curid=405141" title="Bibliografia Korbuta">
Bibliografia Korbuta



</doc>
<doc id="405142" url="https://pl.wikipedia.org/wiki?curid=405142" title="7 anten">
7 anten

7 anten – program emitowany w latach 80. XX wieku we wczesne niedzielne popołudnia, prezentujący materiały przygotowane przez europejskie telewizje siedmiu państw socjalistycznych (m.in. "Mikrobi"). W założeniu program miał służyć propagowaniu kultury (informacje o nowych filmach, teledyski, wycinki z programów TV).

</doc>
<doc id="405145" url="https://pl.wikipedia.org/wiki?curid=405145" title="Finishparkiet Nowe Miasto Lubawskie">
Finishparkiet Nowe Miasto Lubawskie



</doc>
<doc id="405146" url="https://pl.wikipedia.org/wiki?curid=405146" title="Patriarcha całej Bułgarii">
Patriarcha całej Bułgarii



</doc>
<doc id="405147" url="https://pl.wikipedia.org/wiki?curid=405147" title="Uwłosicowate">
Uwłosicowate

Odontoceridae - "Uwłosicowate", rodzina owadów wodnych z rzędu chruścików (Trichoptera). W Polsce reprezentowana jest tylko przez jeden gatunek - "Odontocerum albicorne". Larwy tego gatunku są wszystkożerne. Żyją w średniej wielkości rzekach nizinnych (częściej na Pojezierzu Pomorskim). Larwy budują przenośne domki z ziaren piasku zespolonych przędzą jedwabną, w przekroju owalne, lekko zakrzywione.

</doc>
<doc id="405150" url="https://pl.wikipedia.org/wiki?curid=405150" title="Príkra">
Príkra

Príkra (węg. "Meredély") – wieś (obec) na Słowacji położona w kraju preszowskim (słow. "Prešovský kraj"), na terenie parku krajobrazowego Karpaty Wschodnie. Pierwsze wzmianki o wsi pochodzą z roku 1618. Znajdująca się tu cerkiew greckokatolicka ma status Narodowego Zabytku Kultury.

</doc>
<doc id="405153" url="https://pl.wikipedia.org/wiki?curid=405153" title="Prikra">
Prikra



</doc>
<doc id="405157" url="https://pl.wikipedia.org/wiki?curid=405157" title="Michał Szewczyk (aktor)">
Michał Szewczyk (aktor)

Michał Szewczyk, właśc. Eugeniusz Szewczyk (ur. 29 lipca 1934 w Łodzi, zm. 8 lutego 2021 tamże) – polski aktor teatralny, filmowy, telewizyjny i dubbingowy, pedagog.
Życiorys.
Wychowywał się na łódzkich Bałutach. Był absolwentem Państwowej Wyższej Szkoły Teatralnej w Łodzi. Szeroka publiczność znała go z ról w kilkudziesięciu filmach i serialach telewizyjnych, m.in. w: "Królu Maciusiu I" Wandy Jakubowskiej, "Eroice" Andrzeja Munka, "Pan Anatol szuka miliona" Jana Rybkowskiego, "Historii żółtej ciżemki" Sylwestra Chęcińskiego, "O dwóch takich co ukradli księżyc" Jana Batorego, "Prawo i pięść" w reżyserii Jerzego Hoffmana i Edwarda Skórzewskiego, a także w "Stawce większej niż życie", "Kapitan Sowa na tropie", "Domu", "Klanie", "Na Wspólnej", "Komisarzu Alexie" czy "Na dobre i na złe". 
Od 1958 r. aktor był związany z Teatrem Powszechnym w Łodzi, w którym stworzył ponad 125 ról m.in. w "My Fair Lady", "Bereziakach", "Boso, ale w ostrogach" w reżyserii Romana Sykały, "Klubie Pickwicka" Jana Bratkowskiego,"Matce Courage" Jerzego Hoffmanna, "Szwejku" Janusza Zaorskiego, "Słoniu" Andrzeja Kondratiuka; "Igraszkach z diabłem" Józefa Grudy, "Śpiewniku domowym" Adama Hanuszkiewicza; Damach i huzarach Agnieszki Glińskiej. 
Przez wiele lat pracował jako nauczyciel akademicki. W latach 1965–1992 zagrał w piętnastu spektaklach Teatru Telewizji. Był laureatem licznych nagród i odznaczeń. W 2020 odsłonił swoją gwiazdę w łódzkiej Alei Gwiazd. 
Zmarł 8 lutego 2021. 1 marca 2021 został pochowany na cmentarzu Doły w Łodzi (kwatera IX, rząd 23, grób 3).
Życie prywatne.
Jego synem jest publicysta Marcin Szewczyk.

</doc>
<doc id="405159" url="https://pl.wikipedia.org/wiki?curid=405159" title="Patriarcha całej Rumunii">
Patriarcha całej Rumunii



</doc>
<doc id="405160" url="https://pl.wikipedia.org/wiki?curid=405160" title="Gorące Jowisze">
Gorące Jowisze



</doc>
<doc id="405162" url="https://pl.wikipedia.org/wiki?curid=405162" title="Rozwój osobniczy">
Rozwój osobniczy



</doc>
<doc id="405163" url="https://pl.wikipedia.org/wiki?curid=405163" title="Autostrada A1 (Rumunia)">
Autostrada A1 (Rumunia)

Autostrada A1 w Rumunii to 372 km odcinek autostrady, łączący stolicę kraju, Bukareszt z miastem Piteşti, Sybin z Devą i Lugoj z granicą z Węgrami, gdzie przechodzi w autostradę M43. Pierwszy odcinek autostrady powstał w latach 60. XX wieku, w czasach rządów Gheorghe Gheorghiu-Deja. Drogę zmodernizowano w roku 2000.
W 2010 oddano do użytku obwodnicę miasta Sybin, liczącą 17,5 kilometra. W grudniu 2011 otwarto kolejny odcinek, o długości 32 kilometrów, pomiędzy Timișoarą oraz Aradem.
Trasy europejskie.
Droga od węzła Piteşti-occident do Bukaresztu jest częścią trasy europejskiej E81.

</doc>
<doc id="405167" url="https://pl.wikipedia.org/wiki?curid=405167" title="Okręg Dambovita">
Okręg Dambovita



</doc>
<doc id="405169" url="https://pl.wikipedia.org/wiki?curid=405169" title="Śmierć Słowackiego">
Śmierć Słowackiego

Śmierć Słowackiego – artykuł wspomnieniowy napisany przez poetę awangardy wileńskiej Jerzego Zagórskiego o poecie wojennej generacji Krzysztofie Kamilu Baczyńskim. Był publikowany na łamach prasy w roku 1947.
Zagórski wykazuje podobieństwa Baczyńskiego i Juliusza Słowackiego, takie jak np.: biografie ojców, "wspólny antropologiczny rys", matki żywo zainteresowane rozwojem literackim synów, a przede wszystkim "podobieństwo lotu". Uważa także, że Baczyński był "największą indywidualnością poetycką" od czasów Słowackiego, a przedwczesna śmierć obydwu jest równie wielką stratą dla kultury. Jako różnicę Zagórski podaje to, że Baczyński był żołnierzem i poległ w walce.
Kazimierz Wyka także pisał o Baczyńskim jako o "Słowackim zabitym przed napisaniem "Kordiana"".

</doc>
<doc id="405170" url="https://pl.wikipedia.org/wiki?curid=405170" title="Owen Garriott">
Owen Garriott

Owen Kay Garriott (ur. 22 listopada 1930 w Enid w stanie Oklahoma, zm. 15 kwietnia 2019 w Huntsville w stanie Alabama) – amerykański naukowiec i astronauta.
Wykształcenie i służba wojskowa.
Jako pilot wylatał ponad 3200 godzin, z czego 2900 na samolotach z napędem odrzutowym. Posiada licencję pilota lotnictwa cywilnego.
Loty załogowe.
Skylab 3.
28 lipca 1973 wystartował w kierunku stacji kosmicznej Skylab w misji oznaczonej jako Skylab SL-3. Pełnił funkcję pilota-naukowca. Na pokładzie statku Apollo towarzyszyli mu dowódca – Charles Conrad i pilot – Jack Lousma. Po dokonaniu inspekcji stacji z zewnątrz astronauci przycumowali kapsułę Apollo do Skylaba. Druga załoga stacji kontynuowała dalsze naprawy stacji. 6 sierpnia 1973 Garriott i Lousma przez 6,5 godziny pracowali na zewnątrz stacji, instalując nowy ekran ochronny, dzięki temu udało się uzyskać w jej wnętrzu komfortową temperaturę 21 °C. Ponad 300 godzin poświęcono obserwacjom Słońca. Wykonano blisko 40 obserwacji zasobów naturalnych Ziemi. Prowadzono także badania naukowe z zakresu biologii (m.in. dotyczyły one wpływu nieważkości na organizm ludzki). Garriott jeszcze dwukrotnie pracował na zewnątrz Skylaba: 24 sierpnia przez 4,5 godziny i 22 września przez blisko 3 godziny. 25 września, po ponad 59 dniach lotu, trójka astronautów powróciła na Ziemię szczęśliwie wodując na Oceanie Spokojnym.
STS-9.
28 listopada 1983 wahadłowiec Columbia wystartował z misją oznaczonej jako STS-9. Był to szósty lot tego promu. Tym razem na jego pokładzie znajdowało się aż sześć osób. Dowódcą wyprawy był John Young, pilotem – Brewster Shaw, specjalistami misji – Owen Garriott (MS-1) i Robert Parker (MS-2), a specjalistami ładunku – astronauta z Niemiec Ulf Merbold (PS-1) i Byron Lichtenberg (PS-2). W ładowni promu znajdowało się zbudowane w Europie laboratorium Spacelab 1. Misja była zaplanowana na 9 dni. Żeby jak najlepiej wykorzystać czas pobytu astronautów na orbicie, załoga Columbii została podzielona na dwie grupy, pełniące 12-godzinne zmiany. W skład zespołu „czerwonego” wchodzili: Young, Parker i Merbold, natomiast w „niebieskim” znaleźli się: Shaw, Garriott i Lichtenberg. Podczas lotu astronauci przeprowadzili ponad 70 eksperymentów naukowych m.in. z takich dziedzin jak inżynieria materiałowa, fizyka kosmiczna, biologia i astronomia.
Podczas wyprawy wszystkie urządzenia Columbii sprawowały się poprawnie. Dlatego też kontrolerzy lotu zezwolili na przedłużenie misji o jeden dzień. W tym czasie astronauci kończyli rozpoczęte wcześniej eksperymenty. 8 grudnia przesunięto lądowanie o kolejne osiem godzin z powodu awarii dwóch komputerów pokładowych. Lądując na pasie nr 17 w kalifornijskiej bazie Edwards, wahadłowiec Columbia był pojazdem o największej masie (99 985 kg), jaki kiedykolwiek powrócił z orbity.

</doc>
<doc id="405172" url="https://pl.wikipedia.org/wiki?curid=405172" title="Abisynia (ujednoznacznienie)">
Abisynia (ujednoznacznienie)

Inne.
Abisynia (Poznań) – część miasta Poznań

</doc>
<doc id="405175" url="https://pl.wikipedia.org/wiki?curid=405175" title="Nowy Dziennik">
Nowy Dziennik



</doc>
<doc id="405177" url="https://pl.wikipedia.org/wiki?curid=405177" title="Żmij (góra)">
Żmij (góra)

Żmij (niem. "Ottenstein", "Otterstein") – wzniesienie (887 m n.p.m.) w południowo-zachodniej Polsce w Sudetach Środkowych w środkowej części Gór Sowich.
Wzniesienie położone jest w Parku Krajobrazowym Gór Sowich około 2,5 km na wschód od miejscowości Jugów.
Jest to kopulaste wzniesienie o stromych zboczach z niewyraźnie podkreślonym wierzchołkiem i charakterystycznym północnym zboczu grzbietowym, które łagodnie opada około 20 m poniżej szczytu, a następnie przechodzi w długie i dość strome południowe zbocze Kalenicy (964 m n.p.m.). Na południowo-zachodnim zboczu znajduje się polana, miejsce startowe paralotniarzy, a na południowym zboczu poniżej szczytu występuje grupa ciekawych skałek. Zbocza w całości porośnięte borem świerkowym regla dolnego.
Turystyka.
Północnym zboczem wzniesienia prowadzą szlaki turystyczne:

</doc>
<doc id="405179" url="https://pl.wikipedia.org/wiki?curid=405179" title="Abramowice">
Abramowice



</doc>
<doc id="405188" url="https://pl.wikipedia.org/wiki?curid=405188" title="Abramowice Kościelne">
Abramowice Kościelne

Abramowice Kościelne – wieś w Polsce położona w województwie lubelskim, w powiecie lubelskim, w gminie Głusk. 
1 stycznia 1989 zachodnią część wsi (106,66 ha) włączono do Lublina.
Razem z wsią Abramowice Prywatne tworzy jedno sołectwo. Według Narodowego Spisu Powszechnego z roku 2011 wieś liczyła 14 mieszkańców.
Miejscowość od północy sąsiaduje z Abramowicami Prywatnymi, od zachodu z Głuskiem – dzielnicą Lublina, od wschodu z Kalinówką, a od południa z Wilczopolem.
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="405191" url="https://pl.wikipedia.org/wiki?curid=405191" title="Acharawi">
Acharawi

Acharawi – miejscowość w Grecji, na północnym wybrzeżu wyspy Korfu, w administracji zdecentralizowanej Peloponez, Grecja Zachodnia i Wyspy Jońskie, w regionie Wyspy Jońskie, w jednostce regionalnej Korfu, w gminie Korfu. W 2011 roku liczyła 1013 mieszkańców.
Miejsce jest licznie odwiedzane przez turystów. Plaża znajdująca się w tych okolicach ma 7 kilometrów długości i jest jedną z najczystszych plaż w Europie.
Historia.
Acharawi należała kiedyś do Ajos Pandeleimonas (gr. Άγιος Παντελέημονας). W starożytności istniało tu miasto, zniszczone przez Imperium Rzymskie za czasów Oktawiana Augusta w 32 roku p.n.e.

</doc>
<doc id="405199" url="https://pl.wikipedia.org/wiki?curid=405199" title="Nowy Dziennik (Polish Daily News)">
Nowy Dziennik (Polish Daily News)

Nowy Dziennik – Polish Daily News – dziennik polski, wydawany w Nowym Jorku, a od roku 2011 w New Jersey. 
Pierwszy numer „Nowego Dziennika” ukazał się 27 lutego 1971 roku; założycielami byli: Bolesław Wierzbiański (był też jego pierwszym redaktorem naczelnym), ks. prałat Edward Majewski z Lyndhurst w New Jersey, Bolesław Łaszewski z Nowego Jorku, ks. prałat Franciszek Pałęcki z Filadelfii, Marian Święcicki z Dunellen w New Jersey, o. Michał Zembrzuski z Doylestown w Pensylwanii oraz Edward Luka z Garfield, New Jersey, który w 1972 roku dołączył do ścisłego grona twórców „Nowego Dziennika”.
Jako pismo emigracyjne, gazeta ma profil informacyjno-publicystyczny: obszerne doniesienia z kraju, komentarze polityczne, omówienia wydarzeń kulturalnych.
Z gazetą współpracowali między innymi: Bożena Intrator, Wojciech Wasiutyński, Małgorzata Szejnert, Piotr Stasiński, Krzysztof Głuchowski.
Z czasem sprzedaż gazety zaczęła spadać, 31 grudnia 2015 roku redakcja poinformowała, że począwszy od 14 stycznia 2016 roku Nowy Dziennik ma ukazywać się pod niezmienionym tytułem jako tygodnik.
Nagrody.
W 2012 „Nowy Dziennik” został uhonorowany Nagrodą im. Macieja Płażyńskiego w kategorii „redakcja medium polonijnego” ("za nowoczesne i profesjonalne dziennikarstwo służące Polonii amerykańskiej"). 

</doc>
<doc id="405203" url="https://pl.wikipedia.org/wiki?curid=405203" title="Gołąbkowce">
Gołąbkowce

Gołąbkowce ("Russulales" Kreisel ex P.M. Kirk, P.F. Cannon &amp; J.C. David) – rząd grzybów należący do klasy pieczarniaków ("Agaricomycetes").
Charakterystyka.
Rząd "Russulales" zawiera gatunki grzybów wytwarzających owocniki mięsiste, u części w miąższu występuje sok. Zarodniki gołąbkowców są brodawkowane, a ich wysyp barwy białej, kremowej lub żółtej.
Systematyka.
Według aktualizowanej klasyfikacji Index Fungorum bazującej na "Dictionary of the Fungi" do rzędu "Russulales" należą następujące rodziny:
Polskie nazwy na podstawie pracy Władysława Wojewody z 2003 r.

</doc>
<doc id="405204" url="https://pl.wikipedia.org/wiki?curid=405204" title="Trachemys scripta troostii">
Trachemys scripta troostii



</doc>
<doc id="405208" url="https://pl.wikipedia.org/wiki?curid=405208" title="Nietolerancja laktozy">
Nietolerancja laktozy

Nietolerancja laktozy, niedobór laktazy, hipolaktazja – nadwrażliwość pokarmowa powodowana niedostatecznym trawieniem laktozy, dwucukru obecnego w niektórych pokarmach mlecznych, wskutek zbyt małej aktywności laktazy.
Niedobór laktazy, enzymu odpowiedzialnego za trawienie laktozy, prowadzi do występowania biegunki, nadmiernego wytwarzania gazów jelitowych, wzdęć i skurczowych bólów brzucha. W schorzeniu tym nie należy spożywać mleka ani produktów żywnościowych (i leków) zawierających laktozę.
Typy nietolerancji laktozy.
Wyróżnia się nietolerancję:
Również w wyniku wielu zabiegów chirurgicznych lub długotrwałej diety bezmlecznej występuje zmniejszenie aktywności wydzielania laktazy.
Obniżenie aktywności laktazy narasta między innymi wraz z wiekiem (przyjmuje się, że ludzie w wieku podeszłym nie powinni spożywać laktozy więcej niż 15 g dziennie co odpowiada ok. 300 ml mleka).
Nietolerancja laktozy u różnych grup etnicznych.
Większość ssaków traci zdolność efektywnego trawienia cukru mlecznego (laktozy) po zakończeniu okresu karmienia piersią (okres ten stanowi około 3% długości życia). U człowieka produkcja laktazy koniecznej do strawienia laktozy zwykle spada o 90% podczas pierwszych 4 lat życia, chociaż dokładny czas nastąpienia i przebieg tych zmian może się znacznie różnić u poszczególnych osób lub grup ludzkich. W pewnych populacjach ludzkich mutacja występująca w sekwencji regulatorowej genu kodującego laktazę położonego na chromosomie 2 chroni przed zanikiem produkcji laktazy u osób dorosłych, co pozwala na bezpieczną konsumpcję słodkiego mleka i produktów mlecznych przez okres całego życia. Mutacja ta występuje częściej w populacjach, które wcześnie udomowiły bydło.
Mimo że większość ludzi pochodzenia północno-europejskiego wytwarza wystarczające ilości laktazy przez całe życie, niedobory laktazy są powszechne wśród ludzi pochodzących z Bliskiego Wschodu, Indii, części Afryki i ich potomków w innych częściach świata.
Blisko 70% dorosłych wykazuje w pewnym stopniu nietolerancję laktozy. W Europie, w większości państw, niedostateczna produkcja laktazy występuje u 5% ludzi białych i znacznie więcej wśród innych grup etnicznych.
W Polsce nietolerancja laktozy występuje u 1,5% niemowląt i dzieci oraz u 20-25% osób dorosłych. Dla porównania w Danii występuje u 6% społeczeństwa, Grecji 38%, Niemczech 15%, Anglii 6-34%. Inne grupy populacji przedstawiono w poniższej tabeli. Należy zaznaczyć, że różne źródła podają bardzo różne dane.
Etiologia.
Bez laktazy, laktoza zawarta w mleku pozostaje nierozłożona i niewchłonięta. Laktoza nie może przejść przez ścianę jelita do naczyń krwionośnych i pozostaje w jelitach, zatrzymuje wodę (prowadząc tym do biegunki), a przechodząc do jelita grubego, pod wpływem bakterii jelitowych ulega fermentacji beztlenowej i produkcji kwasów organicznych, głównie mlekowego z wytwarzaniem dużej ilości gazów (przeważnie dwutlenku węgla).
Diagnoza.
Jeśli po spożyciu produktu zawierającego laktozę, po około 30 minutach do 2 godzin wystąpią objawy nudności, skurczów bólowych, wzdęcia oraz biegunka, to prawdopodobnie mamy do czynienia z nietolerancją laktozy. Intensywność objawów może być różna u wielu osób i zależy od ilości skonsumowanej laktozy.
Z metod diagnostycznych stosowanych przez medycynę stosuje się wiele technik badawczych, które zasadniczo dzielą się na badania bezpośrednie i pośrednie.
Najczęściej stosuje się nieinwazyjne metody pośrednie badania aktywności laktazy: wykrywanie obecności wodoru w powietrzu wydychanym, analizę poziomu glukozy w surowicy krwi, badania moczu oraz pH kału. Testy przeprowadza się na czczo; przed badaniem wymaga się wypicia płynu zawierającego laktozę. Testy nie wymagają hospitalizacji pacjenta.
Test obecności wodoru (wodorowy test oddechowy).
W tym teście pacjent pije na czczo wodny roztwór laktozy (1,75 g/kg masy ciała, maks. 50 g laktozy), a jego oddech jest analizowany w równomiernych odstępach czasu (np.w odstępach 30 minutowych przez 2 godziny). Jeśli laktoza nie jest rozkładana, w okrężnicy ulega fermentacji bakteryjnej z wytworzeniem gazów, w tym wodoru. Wodór jest wchłaniany z jelit, niesiony w krwiobiegu do płuc i wydychany. Podniesiony poziom wodoru (powyżej 20 ppm) w powietrzu wydechowym wskazuje na niewłaściwe trawienie laktozy. Pewne rodzaje żywności, leki oraz papierosy mogą wpłynąć na dokładność wyników i powinno się ich unikać przed badaniem. Test jest dostępny zarówno dla dzieci, jak i dla dorosłych.
Test zmian poziomu glukozy i galaktozy w surowicy krwi.
W celu oznaczenia zawartości glukozy we krwi pacjenta pobiera się przez dwie godziny, co 30 minut, próbki krwi po spożyciu na czczo wodnego roztworu laktozy (1,75 g/kg masy ciała, maks. 50 g laktozy). Zwykle, gdy laktoza dotrze do systemu trawiennego, jest rozkładana przez enzym laktazę do glukozy i galaktozy. W wątrobie następuje przemiana galaktozy w glukozę, która przedostaje się do krwiobiegu i podnosi ogólny poziom cukru we krwi. Jeśli laktoza nie jest w pełni rozkładana, poziom cukru we krwi nie wzrasta (uzyskuje się na wykresie płaski wzrost poziomu glukozy – wzrost nie osiąga poziomu wyższego niż 20 mg/dl względem wartości wyjściowej) i wynik badania potwierdza nietolerancję laktozy. Przy prawidłowym trawieniu laktozy wykres ma wyraźnie zaznaczony szczyt, przy czym wzrost powinien następować w tempie 50-100% na 1-2 godz. Test nie powinien być stosowany u chorych na cukrzycę i z zespołem złego wchłaniania.
Bardziej wartościowym testem jest oznaczenie poziomu galaktozy w surowicy krwi po podaniu laktozy z etanolem (150 mg/kg masy ciała), który hamuje metabolizm galaktozy w wątrobie. Wykonuje się jedno badanie krwi 40 minut po podaniu laktozy. Wynik niższy od 2,0 mmol/l świadczy o hipolaktazji.
Testy oparte na badaniu moczu.
Bada się poziom galaktozy (podobnie jak przy badaniu surowicy krwi) w moczu po uprzednim podaniu pacjentowi 50 g laktozy z etanolem. Próbkę moczu pobiera się 40 minut od spożycia płynu.
Przy wykorzystaniu tej samej metody częściej stosuje się dużo wygodniejsze testy paskowe. Brak zmiany koloru paska świadczy o nietolerancji laktozy.
Testy genetyczne.
Genetyczna diagnostyka nietolerancji laktozy związana jest z poszukiwaniem mutacji w genie kodującym laktazę (LCT), która występuje w hipolaktazji pierwotnej. Analizowane są dwie pozycje w genie LCT: 13910 i 22018 i występujące w nich polimorfizmy.
Metody badania bezpośrednie.
W celach raczej badawczych stosuje się bezpośrednie (inwazyjne) badanie aktywności laktazy poprzez biopsję ściany jelita i oznaczanie wskaźnika laktoza–sacharoza (metoda Dahlguista). Metoda ta uważana jest za najlepszą w diagnostyce tego schorzenia, lecz rzadko stosowana w warunkach klinicznych ze względu na inwazyjność i koszty analiz.
Obecność laktazy można również określać metodami immunohistochemicznymi przy użyciu przeciwciał monoklonalnych lub metodami enzymohistochemicznymi.
Leczenie i profilaktyka.
Zasadniczo nie ma opracowanych metod leczenia nietolerancji laktozy, jedynie profilaktyka wymagająca stosowania diety.
Przy wrodzonej nietolerancji wymagana jest dieta przez całe życie.
Pierwotna nietolerancja laktozy typu dorosłych wymaga rezygnacji z mleka słodkiego i jego przetworów. Dobrze tolerowane jest mleko fermentowane w postaci kefirów lub jogurtów. Zawarte w tych produktach probiotyki są zdolne do wytworzenia laktazy, a same produkty poddane fermentacji mlekowej zawierają mniej laktozy. Przy kupowaniu jogurtów należy jednak uważać na skład, gdyż są one często domieszkowane mlekiem w proszku. Bezpiecznie można spożywać twarde sery, jak Cheddar; sery długo dojrzewające mogą praktycznie nie zawierać laktozy. W aptekach dostępne są również gotowe preparaty zawierające laktazę. Przy wtórnej nietolerancji laktozy wymaga się okresowej eliminacji mleka i stosowania produktów bezlaktozowych.
Laktoza jest często wykorzystywana w produkcji innych produktów spożywczych. Osoby z nietolerancją laktozy powinny zdawać sobie sprawę, że wiele takich produktów zawiera znikome ilości laktozy. Mogą to być wyroby piekarskie, płatki śniadaniowe, margaryna, sosy, półprodukty w proszku. Laktoza jest stosowana również jako podstawowy składnik w powyżej 20% lekarstw na receptę i około 6% lekarstw dostępnych bez recepty. Niemniej produkty te stanowią problem tylko u ludzi z bardzo ciężką nietolerancją laktozy.
U osób dorosłych nietolerancja laktozy zwiększa ryzyko powstania osteoporozy. Występuje ona szczególnie w okresie menopauzy u kobiet i andropauzy u mężczyzn.
Dla niemowląt i dzieci z nietolerancją laktozy dostępne są preparaty mlekozastępcze. Najczęściej są to białkowe preparaty sojowe, w których laktozę zastąpiono innymi cukrami; są ponadto wzbogacane w witaminy, żelazo, mikro- i makroelementy oraz aminokwasy.

</doc>
<doc id="405216" url="https://pl.wikipedia.org/wiki?curid=405216" title="Mimika">
Mimika

Mimika – ruchy mięśni twarzy, wyrażające myśli, emocje, przeżycia, nastroje, a także postawy wobec innych ludzi oraz bieżące komentarze do toczącej się komunikacji (szerzej zobacz: komunikacja niewerbalna). W teatrze towarzyszy wypowiadanym słowom jako środek gry aktorskiej. W pantomimie jest najważniejszym obok ruchu środkiem wyrazu.
W badaniach nad mimiką podnoszono następujące kwestie:
Polski dramaturg Wojciech Bogusławski w książce "Mimika" wydanej w 1812 roku stwierdza, że mimika jest „sztuką naśladowania, przyjemnością i prawdą wszelkich poruszeń ciała ludzkiego wyobrażających rozliczne uczucia i namiętności na duszę jego działające”.
Czy wyrazy mimiczne są wrodzone, czy wyuczone?
W XIX wieku Karol Darwin interesował się wyrazami mimicznymi (zob. "The Expression of the Emotions in Man and Animals"). Od tej pory analizowano mimikę przede wszystkim jako sposób wyrażania emocji. Dominowało przekonanie o wrodzonym podłożu wyrazów mimicznych i ich użytecznym charakterze.
Na przykład uważano, że warczenie i szczerzenie zębów było komunikatem społecznym, pierwotnie związanym z submisją i groźbą (tak jak u psów, które łaszą się i warczą jednocześnie). U współczesnych ludzi te zachowania przerodziły się w uśmiech. Gdy dawni ludzie jedli coś niesmacznego, to rzekomo marszczyli nos i wypluwali jedzenie, dlatego te wyrazy mimiczne związane są z uczuciem wstrętu (marszczenie nosa, wydęte wargi, zmrużone oczy). Zdziwienie związane miało być z odruchem orientacyjnym, który polega między innymi na zwiększaniu się wrażliwości zmysłów (obniżenie progów reakcji). Objawia się to podniesieniem brwi, szerokim otwarciem oczu, nastawieniem uszu itp.
Darwin był zdania, że wyrazy mimiczne wykształciły się w toku ewolucji, bowiem były mechanizmami adaptacyjnymi, zwiększały szanse przetrwania. Gdy jeden osobnik zobaczył np. niebezpiecznego drapieżnika, jego wyraz twarzy mógł ostrzec innych przed niebezpieczeństwem. Gdy twarz przybierała wyraz gniewu, był to czytelny komunikat dla słabszych osobników, aby trzymali się teraz z daleka. Wyraz twarzy obrzydzenia ostrzegał: „Bleee, nie jedzcie tego!”.
Dzisiejsze badania potwierdzają przekonanie o biologicznym uwarunkowaniu wyrazów mimicznych podstawowych grup emocji. Są to:
Wszystkie one są rozpoznawane bezbłędnie przez członków różnych, także niestykających się z sobą kultur. Posiadają odmienne wzorce pobudzenia fizjologicznego, występują również u innych naczelnych, osób niewidomych oraz niemowląt. Wszystko to skłania do twierdzenia o wrodzonym uwarunkowaniu wyrazów mimicznych, związanych z podstawowymi emocjami.
Przyjmuje się w związku z tym, że kultura ma wpływ nie na to, jakie wyrazy mimiczne przyjmujemy, gdy przeżywamy emocje, ale na to kiedy je ujawniamy i jak je kontrolujemy. Na przykład w naszej kulturze mężczyzna nie może publiczne okazywać smutku czy płaczu, kobieta natomiast może. Jednak zarówno u mężczyzn, jak i kobiet wyrazy mimiczne związane ze smutkiem są podobne.
Twarz i wyrazy mimiczne.
Twarz możemy opisywać jako układ części anatomicznych, których wzajemny stosunek i współdziałanie nadaje jej odpowiedni wyraz. Uszkodzenie nerwów, niedowład mięśni, sprężystość skóry, indywidualne różnice w budowie mięśni wyrazowych wpływają na wygląd twarzy. Taki sposób opisu twarzy jest domeną anatomii.
Twarz jest opisywana także jako obszar komunikacji, wyrażający stany wewnętrzne, relacje i informacje społeczne. Taki sposób traktowania mimiki jest domeną psychologii.
Mięśnie wyrazowe twarzy.
Mięśnie wyrazowe twarzy unerwiane są przez nerw twarzowy (VII nerw czaszkowy). Jest to nerw mieszany, zawierający zarówno włókna ruchowe, jak i czuciowe (smak) oraz wydzielnicze związane m.in. gruczołami łzowymi i śliniankami. Ma on swój początek w jądrze początkowym nerwu twarzowego zlokalizowanym w moście. Nerw ten może być aktywizowany zarówno przez ośrodki związane ze świadomą kontrolą – kora ruchowa płata czołowego, jak i przez starsze ewolucyjnie ośrodki, niepodlegające świadomej kontroli. Z nich wyróżnić należy jądra wzgórza zaliczane do układu limbicznego oraz podwzgórze.
Charakterystyczną cechą mięśni wyrazowych jest to, że w większości przypadków przyczepione są one do skóry przynajmniej jednym końcem. W związku z tym tonus tych mięśni (także spoczynkowy) w połączeniu z naturalną dla danego wieku sprężystością skóry nadaje twarzy odpowiedni wygląd.
Anatomicznie wyróżnia się pięć grup mięśni wyrazowych:
Te dwie ostatnie grupy mięśni mimicznych mają stosunkowo niewielki udział w nadawaniu twarzy odpowiedniego wyrazu.
Poza mięśniami wyrazowymi na wygląd twarzy wpływa grupa mięśni żucia, odpowiadających za ruchy żuchwą. Od mięśni wyrazowych różni je to, że zarówno ich przyczep początkowy, jak i końcowy znajdują się na kościach. Ponadto posiadają odmienne unerwienie. Pochodzi ono z nerwu żuchwowego (V3), czyli dolnej gałęzi nerwu trójdzielnego (V nerw czaszkowy). Działanie tych mięśni również może nadawać twarzy odpowiedni wyraz poprzez np. wysunięcie szczęki, zaciśnięcie jej (np. w złości), opuszczenie (np. wtedy, gdy się dziwimy).
Twarz przybiera odpowiedni wyraz nie tylko wraz ze skurczami odpowiednich mięśni, ale także wraz z ich napięciem (tonusem). Zmęczenie i przygnębienie powoduje rozluźnienie lub zwiotczenie mięśni, przez co twarz wydłuża się. Pogodny nastrój wpływa na silniejsze napięcie mięśni twarzy, w wyniku czego np. wargi i policzki podnoszą się ku górze.
Twarz jako obszar komunikacji.
Wyróżnia się siedem regionów twarzy, które kształtują wyraz mimiczny:
Pewne obszary twarzy mogą poruszać się niezależnie od siebie:
Te obszary twarzy decydują o wyrazie mimicznym, a ponieważ mają zdolność niezależnego ruchu, to twarz może wyrażać jednocześnie więcej niż jedną emocję (np. oczy się „gniewają”, a usta wyrażają niesmak). Związane jest to także z unerwieniem mięśni twarzy. Wyrazy mimiczne aktywizowane mogą być zarówno mimowolnie przez ośrodki podkorowe jak przez ośrodki korowe, związane ze świadomym, celowym działaniem, socjalizacją w danej kulturze oraz tworzeniem reakcji społecznie adekwatnych. W związku z tym na twarzy może pojawiać się „walka” między wpływami „natury” i „kultury”. W takich wypadkach oblicze również wyraża więcej niż jedną emocję naraz.
Twarz jest dość łatwa do świadomego kontrolowania i można za jej pomocą świadomie wysyłać komunikaty. Ludzie mogą się uśmiechać, gdy są szczęśliwi, ale także wtedy, gdy chcą na takich wyglądać, myślą, że mogą coś w ten sposób uzyskać lub uważają, że jest to oczekiwane przez innych. W związku z tym niektóre wyrazy mimiczne powstają nie jako objaw emocji, ale jako wynik reakcji poznawczej (zobacz zdjęcie). Pod względem informowania o reakcjach poznawczych bardzo ekspresyjne są brwi:
Drugim obszarem twarzy, który niesie wiele informacji o zmieniającym się nastroju i reakcjach danej osoby są usta. Podniesienie kącików ust świadczy o zadowoleniu, opuszczenie o niezadowoleniu (zobacz też: mięśnie jarzmowe). Na przykład jednym z objawów depresji są opuszczone kąciki ust (oraz opuszczone zewnętrzne kąciki oczu). Reakcje mięśni jarzmowych, badane przy pomocy EMG, wykorzystuje się np. w mierzeniu postaw. Nasilona aktywność tego mięśnia świadczy o przychylnej postawie, nawet jeśli badany świadomie nie zdaje sobie z tego sprawy.
Często pojawiające się stany emocjonalne – nastroje (np. zadowolenie, irytacja, przygnębienie, zmęczenie, zainteresowanie) wpływać mogą na wygląd – tworzenie się zmarszczek wokół ust i oczu, pomiędzy brwiami i na czole (zobacz zdjęcie obok). Kształt twarzy i jej budowa, zwłaszcza okolice ust i szczęk, po części uzależnione mogą być od tak zwanych frustracji oralnych – silnych przeżyć w pierwszym roku życia człowieka (szerzej zobacz: faza oralna, charakter oralny).
Wyrazy mimiczne jako komunikaty.
Ludzie przyjmują różne wyrazy twarzy także wtedy, gdy nikt na nich nie patrzy (np. w kinie). Oznacza to, że mimika "wyraża" emocje – mimika jest w takich sytuacjach mniej ekspresyjna i szybciej się zmienia, a wyrazy mimiczne są krótkotrwałe, liczy się je w sekundach lub ułamkach sekund. Wyrażają one nasze rzeczywiste stany emocjonalne. Takie mikroekspresje pojawiają się także w trakcie interakcji, są niezamierzone i mogą ujawnić prawdziwe stany wewnętrzne, nawet jeśli dana osoba chce je ukryć. Mikroekspresje mogą trwać krócej niż czas niezbędny do ich świadomego zarejestrowania przez obserwatora, czyli poniżej progu spostrzegania (który wynosi ok. 0,4 s). W takich przypadkach spostrzegane są podprogowo.
Mimo to badania sugerują, że wyrazy mimiczne są przede wszystkim komunikatami społecznymi. Przybierają one na sile, jeśli jesteśmy przekonani, że inni ludzie mogą nas zobaczyć. Na przykład inne wyrazy mimiczne pojawiają się w ciemnym kinie wtedy, gdy jesteśmy sami, a inne, gdy sądzimy, że jeszcze ktoś prócz nas ogląda film. Gracze w kręgle zwykle nie wyrażają swoich emocji kręglom, ale dopiero wtedy, gdy odwrócą się do towarzyszy. Ponadto wyraz twarzy przeważnie wywołuje w toku konwersacji reakcje werbalne i niewerbalne rozmówców.
Obecnie przyjmuje się więc, że wyrazy mimiczne są przeważnie zamierzonymi komunikatami społecznymi, ale odzwierciedlają także prawdziwe stany emocjonalne. Obrazowo można powiedzieć, że wyraz mimiczny jest raczej miną niż maską. Oznacza to, że mimika najczęściej wyraża prawdziwe stany emocjonalne (ewentualnie w sposób przerysowany) rzadko jest całkowicie udawanym i nieadekwatnym do stanu wewnętrznego grymasem. Szerzej zobacz: autoprezentacja.
Klasyfikacja wyrazów mimicznych.
Istnieją tysiące wyrazów mimicznych. Dzisiaj wiemy, że jest ich więcej niż pojedynczych słów, za pomocą których je określamy. Jest tak dlatego, że emocje (i w związku z tym odpowiednie wyrazy mimiczne) różnią się intensywnością, czasem trwania, autentycznością, możliwością kontrolowania itd. Oznacza to, że każda podstawowa emocja ma nie jeden, ale całą gamę różnych, charakterystycznych dla niej wyrazów mimicznych. Dodatkowo ludzie przeżywają często mieszaninę różnych uczuć (np. złość, satysfakcja i lęk, irytacja i poczucie winy, radość i wstyd etc.), co prowadzi do jeszcze większego zróżnicowania mimiki, odzwierciedlającej wszystkie te niuanse. Język nie jest w stanie ująć wszystkich tych subtelności w pojedynczych słowach.
Wiele wyrazów twarzy nie ma nic wspólnego z emocjami. Część wyrazów mimicznych pełni funkcję podobną do gestu – emblematu. Mają znaczenie tylko w danej kulturze (na przykład mrugnięcie jednym okiem, szybkie poruszenie kilka razy jedną brwią, wydęcie ust tak jak do pocałunku).
Część ekspresji mimicznych to sygnały towarzyszące mowie. Możemy na przykład twarzą wyrazić znak zapytania (uniesienie obu brwi) lub wykrzyknik.
Wyrazy mimiczne możemy także podzielić ze względu na to, czy są one intencjonalne czy też mimowolne:
Wyrazy mimiczne jako źródło emocji.
Wyrazy mimiczne są objawem przeżywania emocji i pojawienia się reakcji poznawczych. Okazuje się jednak, że samo przybranie jakiegoś wyrazu mimicznego wpływa na pojawianie się emocji. Przeprowadzono w tym zakresie interesujące badania:
Mimika jest istotnym składnikiem przeżywania stanów emocjonalnych (obok pobudzenia fizjologicznego i odpowiedniego zrozumienia zaistniałej sytuacji). Zgodnie z teorią mimicznego sprzężenia zwrotnego mięśnie wyrazowe wysyłają informacje do mózgu, który pilnie „obserwuje” twarz dzięki czemu jest nam łatwiej zinterpretować doświadczane stany uczuciowe. Teoretyczne interpretacje tego zjawiska oraz opis psychologicznych mechanizmów, które odpowiedzialne są za związek wyrazu twarzy z przeżywaniem emocji, zobacz: teoria autopercepcji i dwuczynnikowa teoria emocji. Twarz „nawykowo” niezadowolona może powodować generalne obniżenie nastroju, podobnie jak uśmiechnięcie się zwykle poprawia nastrój.
Bibliografia.
Literatura przedmiotu:

</doc>
<doc id="405222" url="https://pl.wikipedia.org/wiki?curid=405222" title="August Kowalczyk">
August Kowalczyk

August Marian Kowalczyk (ur. 15 sierpnia 1921 w Tarnawej Górze, zm. 29 lipca 2012 w Oświęcimiu) – polski aktor teatralny, filmowy i telewizyjny, reżyser.
Życiorys.
Był synem Stanisława Kowalczyka – inspektora oświaty, a później wieloletniego dyrektora Biblioteki Akademii Medycznej w Lublinie – i Czesławy Stangret. Ukończył I Liceum Ogólnokształcące im. Króla Władysława Jagiełły w Dębicy. Po zdanej maturze planował uczyć się w seminarium, lecz wybuch wojny przerwał te plany. Kowalczyk postanowił wstąpić do armii polskiej we Francji, ale został aresztowany w czasie przekraczania terytorium Słowacji i 4 grudnia 1940 r. przetransportowany do niemieckiego obozu koncentracyjnego Auschwitz. Miał numer 6804, pracował przy wyładunku materiałów budowlanych, przy budowie zakładów Buna-Werke, przy rozbiórce zbombardowanej synagogi w Oświęcimiu oraz domów po wysiedlonych Polakach w Monowicach. 28 maja 1942 r. został przeniesiony za kontakty z ludnością cywilną Oświęcimia do dożywotniej kompanii karnej. Wraz z innymi więźniami 10 czerwca 1942 r. podjął próbę ucieczki po zakończeniu prac przy budowie rowu melioracyjnego. Uciekł do lasu, następnie ukrywał się w zbożu, gdzie został odnaleziony przez okoliczne kobiety, które zapewniły mu kobiece przebranie i wskazały miejsce bezpiecznego schronienia. Ukrywał się przez 7 tygodni w kryjówce na poddaszu jednego z domów w miejscowości Bojszowy. Później z fałszywymi dokumentami wyjechał na Górny Śląsk, po czym dotarł do Krakowa. Do końca wojny walczył w szeregach AK w miechowskim.
9 listopada 1945 r. zadebiutował jako aktor w teatrze. W 1948 zdał aktorski egzamin eksternistyczny. Występował w teatrach: krakowskim Rapsodycznym (1945–1952) i warszawskim Ludowym (1952–1954). W latach 1954–1962 i 1964–1981 występował na scenie Teatru Polskiego w Warszawie, a w latach 1962–1964 w Teatrze im. Adama Mickiewicza w Częstochowie.
W latach 1962–1966 był dyrektorem Teatru im. Adama Mickiewicza w Częstochowie, a w latach 1968–1981 dyrektorem naczelnym i artystycznym Teatru Polskiego w Warszawie. To za czasów jego dyrekcji Józef Szajna wystawił swoją wizję "Fausta" Johanna Wolfganga Goethego.
Po przejściu na emeryturę w 1981 r. rozpoczął działalność w Towarzystwie Opieki nad Oświęcimiem. Zaczął również wówczas jeździć po Polsce i świecie ze swoim monodramem „6804”, by opowiadać o piekle obozowego życia. Przez przeszło 30 lat tej działalności odwiedził tysiące szkół na terenie całego kraju, przekazując młodzieży świadectwo o tamtym czasie. Ostatnie 6804. wystąpienie, które symbolicznie zrównało się z jego obozowym numerem, odbyło się na terenie Auschwitz 10 czerwca 2012 roku, w 70. rocznicę jego ucieczki z obozu.
W 1995 wydana została książka jego autorstwa "", będąca wspomnieniami z pobytu w Auschwitz-Birkenau, jego ucieczki oraz z okresu ukrywania się.
Zmarł 29 lipca 2012 w hospicjum w Oświęcimiu w otoczeniu najbliższych. Placówka ta powstała dzięki staraniom Augusta Kowalczyka jako podziękowanie byłych więźniów Auschwitz dla niosących im pomoc podczas okupacji oświęcimian. Oficjalne otwarcie hospicjum (pełna nazwa – Pomnik-Hospicjum Miastu Oświęcim) miało miejsce na początku czerwca 2012. Życzeniem aktora, który od dłuższego czasu zmagał się z chorobą nowotworową, było spędzić w nim ostatnie dni swojego życia.
Pogrzeb Augusta Kowalczyka odbył się 9 sierpnia w Warszawie. Został pochowany na Powązkach Wojskowych (kwatera D4-4-1). Mszy świętej przewodniczył przyjaciel zmarłego, salezjanin ks. Antoni Balcerzak. W uroczystościach prócz najbliższej rodziny uczestniczyli przedstawiciele środowiska aktorskiego, przyjaciele i współpracownicy, którzy pomagali mu w tworzeniu oświęcimskiego hospicjum, oraz wielbiciele jego talentu i ci, którym przez lata przekazywał świadectwo o obozie Auschwitz-Birkenau; a także byli więźniowie obozu. W imieniu Związku Artystów Scen Polskich przemawiał aktor Ignacy Gogolewski.
Wieloletni wiceprezes Zarządu Głównego Towarzystwa Opieki nad Oświęcimiem, przewodniczący Krajowej Rady Polskiej Unii Ofiar Nazizmu, przewodniczący Rady Fundacji Pomnika-Hospicjum Miastu Oświęcim oraz członek Rady Fundacji „Polsko-Niemieckie Pojednanie”.
Uczestniczył w przygotowaniach obchodów 55. i 60. rocznicy wyzwolenia KL Auschwitz-Birkenau oraz 55. rocznicy buntu Karnej Kompanii KL Auschwitz.
Życie prywatne.
Aktor był czterokrotnie żonaty. Z pierwszą żoną Marią Zbrożek (zmarła w roku 2000) rozwiódł się po 7 latach. Z tego małżeństwa syn Marek (urodzony w 1950 r.). Kolejne małżeństwa również zakończyły się rozwodami. Związek z Gabrielą Stawińską, córką PZPR-owskiego ministra Eugeniusza Stawińskiego, przetrwał 17 lat (syn Marcin urodzony w 1957 r.), z aktorką Krystyną Królówną 10 lat. Czwartą żonę – Eugenię Gromysz – pozostawił wdową.
Filmografia.
Filmy:
Seriale telewizyjne:

</doc>
<doc id="405227" url="https://pl.wikipedia.org/wiki?curid=405227" title="Hypolaktazja">
Hypolaktazja



</doc>
<doc id="405229" url="https://pl.wikipedia.org/wiki?curid=405229" title="Namwon">
Namwon

 
Namwon (kor. 남원시, "Namwon-si") – miasto w prowincji Jeolla Północna, w Korei Południowej. Znajduje się 45 minut od stolicy prowincji - Jeonju. Miasto Namwon jest znane w szczególności z Chunhyang festival.

</doc>
<doc id="405232" url="https://pl.wikipedia.org/wiki?curid=405232" title="Diecezja siedlecka">
Diecezja siedlecka

Diecezja siedlecka (łac. "dioecesis siedlecensis") (wcześniej diecezja janowska (1818–1867/1889)) – jedna z 3 diecezji obrządku łacińskiego w metropolii lubelskiej w Polsce. 
Podział administracyjny.
Diecezja siedlecka podzielona jest na:
Diecezję zamieszkuje łącznie 694 400 mieszkańców, w tym 687 000 wiernych. Najliczniejszymi dekanatami są dekanat Siedlce (78 598 wiernych), dekanat Radzyń Podlaski (47 206 wier.) oraz dekanat Garwolin (46 055 wier.). Natomiast najmniej liczne są dekanaty: Hańsk (12 980 wier.), Komarówka Podlaska (11 883 wier.) i Grębków (11 180 wier.)

</doc>
<doc id="405234" url="https://pl.wikipedia.org/wiki?curid=405234" title="Russula cyanoxantha">
Russula cyanoxantha



</doc>
<doc id="405245" url="https://pl.wikipedia.org/wiki?curid=405245" title="Helena Pietraszkiewicz">
Helena Pietraszkiewicz

Helena Pietraszkiewicz (ur. 20 lipca 1953 w Lublinie, zm. 1 marca 2021 tamże) – polska polityk, psycholog i samorządowiec, w latach 2006–2007 wojewoda łódzki.
Życiorys.
Córka Adolfa i Janiny. Ukończyła psychologię na Katolickim Uniwersytecie Lubelskim. Pracowała w Wojewódzkim Ośrodku Medycyny Pracy i Miejskim Ośrodku Pomocy Rodzinie w Lublinie. Od 1994 do 2006 sprawowała mandat radnej lubelskiej rady miasta. W kadencji 1998–2002 była jej przewodniczącą, w kolejnej kierowała klubem radnych „Prawo i Rodzina”. Należała do Prawa i Sprawiedliwości.
Od 26 stycznia 2006 do 29 listopada 2007 pełniła funkcję wojewody łódzkiego. W 2014 ponownie wybrana do lubelskiej rady miasta. W 2018 nie ubiegała się o reelekcję.
W 2004 otrzymała Srebrny Krzyż Zasługi. W 2021 odznaczona pośmiertnie Krzyżem Kawalerskim Orderu Odrodzenia Polski.
Została pochowana na cmentarzu przy ul. Lipowej w Lublinie.

</doc>
<doc id="405248" url="https://pl.wikipedia.org/wiki?curid=405248" title="Gorący Jowisz">
Gorący Jowisz



</doc>
<doc id="405252" url="https://pl.wikipedia.org/wiki?curid=405252" title="Dekanat Siedlce">
Dekanat Siedlce

Dekanat Siedlce – jeden z 25 dekanatów katolickich diecezji siedleckiej, obejmujący obszar miasta Siedlce.
Parafie.
W skład dekanatu wchodzi 10 parafii:
Według danych zgromadzonych przez Kurię Diecezji Siedleckiej dekanat liczy 78598 wiernych.
Sąsiednie dekanaty.
Domanice, Suchożebry, Zbuczyn

</doc>
<doc id="405256" url="https://pl.wikipedia.org/wiki?curid=405256" title="Religie etniczne">
Religie etniczne

Religia etniczna – system wierzeń wyznawanych przez konkretną grupę etniczną, wykształcony w jej obrębie i ściśle związany z jej tradycją, kulturą i specyfiką zamieszkiwanego terenu.
Większość religii etnicznych jest politeistyczna lub animistyczna.
Religie rodzime Europy.
Religiami etnicznymi Europy są:
Religie rodzime Afryki.
Religiami etnicznymi Afryki są:
Religie rodzime Azji.
Religiami etnicznymi Azji są:

</doc>
<doc id="405258" url="https://pl.wikipedia.org/wiki?curid=405258" title="Podróż apostolska Jana Pawła II do Polski (1983)">
Podróż apostolska Jana Pawła II do Polski (1983)

Drugą podróż do Polski papież Jan Paweł II odbył w dniach 16–23 czerwca 1983 roku.
Druga podróż apostolska odbyła się podczas wprowadzonego na terenie kraju 13 grudnia 1981 stanu wojennego. Władze kościelne pragnęły zaprosić papieża już w roku 1982, przygotowując Jubileusz 600-lecia obecności Wizerunku Jasnogórskiego. Hierarchowie nie spotkali się w tym względzie z przychylnym nastawieniem władz państwowych. Gdy władze poparły następny termin i zorganizowano przyjazd papieża w czerwcu 1983, okazało się, że na papieża czekały tłumy Polaków, na każdym z etapów wizyty. Była to pierwsza wizyta po zamachach na papieża, do których doszło 13 maja 1981 i 12 maja 1982. Jan Paweł II beatyfikował trzech Polaków: Urszulę Ledóchowską, Rafała Kalinowskiego i Alberta Chmielowskiego. Hasłem przewodnim pielgrzymki były słowa: „Pokój Tobie, Polsko, Ojczyzno moja”.
Przebieg pielgrzymki.
16 czerwca 1983 (czwartek)
17 czerwca 1983 (piątek)
18 czerwca 1983 (sobota)
19 czerwca 1983 (niedziela)
20 czerwca 1983 (poniedziałek)
21 czerwca 1983 (wtorek)
22 czerwca 1983 (środa)
23 czerwca 1983 (czwartek)
Mimo obaw (w Polsce nie został jeszcze zniesiony stan wojenny) pielgrzymka odbyła się bez zakłóceń. Według raportów dostarczonych przez SB w mszach i spotkaniach z papieżem uczestniczyło 7 milionów osób.
Homilie i treści przemówień.
Homilie i teksty przemówień papieskich, hierarchów i oficjeli wydane zostały w Polsce w 1987 przez Wydawnictwo Św. Wojciecha w książce "Wytrwajcie w miłości i nadziei".

</doc>
<doc id="405261" url="https://pl.wikipedia.org/wiki?curid=405261" title="Borki (powiat kolski)">
Borki (powiat kolski)

Borki – wieś w Polsce położona w województwie wielkopolskim, w powiecie kolskim, w gminie Koło.
W latach 1975–1998 miejscowość należała administracyjnie do województwa konińskiego.
Informacje ogólne.
Miejscowość leży 3 km na północny zachód od Koła, przy drodze lokalnej do Budek Nowych i Lubstowa. Wieś stanowi podmiejskie osiedle miasta, zamieszkuje je ponad 500 osób.
Zobacz też.
Borki

</doc>
<doc id="405262" url="https://pl.wikipedia.org/wiki?curid=405262" title="Zamek w Suchej Beskidzkiej">
Zamek w Suchej Beskidzkiej

Zamek w Suchej Beskidzkiej (Zamek Suski) – renesansowy zamek w Suchej Beskidzkiej, magnacka rezydencja kolejnych właścicieli dóbr suskich: Castiglione-Suskich, Komorowskich, Wielopolskich, Branickich i Tarnowskich. Nazywany „Małym Wawelem” ze względu na podobieństwo (zwłaszcza dziedzińca) do krakowskiego zamku królewskiego. Siedziba Muzeum Miejskiego Suchej Beskidzkiej.
Zamek położony jest u stóp góry Jasień, niedaleko ujścia Stryszawki do Skawy. Znajduje się kilkaset metrów na północ od centrum miasta.
Historia.
Prawdopodobnie na tym samym miejscu istniał wcześniej drewniany dwór Słupskich, który uległ jednak zniszczeniu w pożarze. Właściwe początki zamku suskiego należy wiązać z osobą Kaspra Suskiego, który postawił (prawdopodobnie w latach 1554–1580) na tym samym miejscu kamienny dwór o charakterze obronnym. Jego pozostałości stanowią obecnie część rozbudowanego później południowego skrzydła zamku. Znany jest jeden z ówczesnych architektów, Gregorius Kaczorowski, który był zatrudniony przy budowie zamku w 1580.
W 1608 zamek trafił w ręce Komorowskich. Znacznej rozbudowy dokonał pierwszy właściciel z tego rodu, Piotr Komorowski. Powstał wtedy trójskrzydłowy układ zamku zachowany do dzisiaj. Pewne cechy stylu architektonicznego zamku wskazują, że w jego przebudowie brał udział Paweł Baudarth, architekt Mikołaja Zebrzydowskiego z pobliskiej Kalwarii. Kolejnej rozbudowy dokonała na początku XVIII wieku Anna Wielopolska, która dobudowała dwie wieże i zmodernizowała wnętrze zamku. Wielopolscy byli najdłużej w posiadaniu zamku – od roku 1665 do 1843.
W 1843 zamek kupił Aleksander Branicki. W latach 1882–1887 jego syn hrabia Władysław Branicki zdecydował się przeprowadzić generalną restaurację zamku pod kierunkiem Tadeusza Stryjeńskiego. Niestety kilkanaście lat później, w 1905, zamek zniszczył pożar. Odbudowy podjął się ponownie ten sam architekt. Do 1843 zamek otoczony był wysokim murem obronnym, sięgającym wysokości pierwszego piętra. Braniccy zdecydowali o jego zburzeniu i postawieniu w jego miejsce ogrodzenia z żelaznych prętów.
W 1922 zamek przeszedł w ręce Tarnowskich, w których posiadaniu był aż do wybuchu II wojny światowej. W czasie obu wojen światowych na zamku mieścił się szpital dla żołnierzy. Po II wojnie światowej, opuszczony przez dawnych właścicieli, zamek pełnił różne funkcje: stanowił siedzibę suskiego gimnazjum (przekształconego w liceum ogólnokształcące), mieściły się tutaj internat liceum, fabryka mebli, magazyn Gminnej Spółdzielni. W 1975 Państwowe Zbiory Sztuki na Wawelu zdecydowały o otwarciu w nim filii muzeum wawelskiego. Rozpoczęto wówczas trwającą do 1991 generalną restaurację i konserwację obiektu. W 1996 zamek został przekazany miastu Sucha Beskidzka do użytkowania. Na zamku mieści się Miejski Ośrodek Kultury oraz hotel i restauracja „Kasper Suski”. 4 kwietnia 2016 roku po wieloletnich staraniach władz miasta Sucha Beskidzka zespół zamkowo-parkowy zawartym aktem notarialnym stał się własnością miasta Sucha Beskidzka.
Wygląd i wnętrze zamku.
Zamek ma prostą, trójskrzydłową konstrukcję, z otwartym na wschód dziedzińcem. Ozdobiony jest czterema wieżami, wysuniętymi na zewnątrz. Skrzydła południowe i zachodnie są dwupiętrowe, a skrzydło północne – parterowe. Od strony dziedzińca, wyższe skrzydła ozdobione są krużgankami.
Główna sala na zamku to tzw. Sala Marszałkowska (Rycerska), w której odbywały się wielkie uroczystości dworskie. Z dawnego wyposażenia zachował się jedynie kamienny kominek.
Z innych wnętrz zamkowych na uwagę zasługuje kaplica zamkowa, znajdująca się w wieży zegarowej. Jej ściany pokrywa słabo już zachowana polichromia.
Park zamkowy.
W sąsiedztwie zamku, od jego południowej strony, znajduje się obszerny park o XIX-wiecznym założeniu. W parku przeważają typowe dla Polski drzewa: jesiony, dęby, lipy oraz graby. Spośród sprowadzonych do parku innych gatunków roślin przyjęły się: platan klonolistny, dąb czerwony, sosna wejmutka i buk czerwony. Środek parku zajmuje rozległa łąka, a za nią znajduje się niewielki staw. Między drzewami przepływa kilka strumyków, nad którymi przerzucono kamienne mostki.
Za czasów Kaspra Suskiego istniał niewielki ogród włoski z kwiatami i warzywami, który poszerzyła Anna Wielopolska na początku XVIII wieku. Miał on wówczas formę ogrodu barokowego z geometrycznie formowanymi krzewami. Za jej czasów zbudowano również oranżerię. W 2015 znajdowała się w złym stanie technicznym. Na początku XIX wieku park przekomponowali Wielopolscy, nadając mu charakter parku krajobrazowego. Ostateczny kształt romantycznego parku krajobrazowego nadali mu Braniccy, którzy zasadzili nowe gatunki drzew i krzewów, przebudowując także oranżerię w stylu neogotyckim. Park był kilkakrotnie niszczony przez wylewy rzek, m.in. w 1784 r.
Na południowym krańcu parku znajduje się tzw. Domek Ogrodnika, dawne zabudowania gospodarcze zamku. Mieści się w nich Muzeum Ziemi Suskiej.
Biblioteka zamkowa.
Sale parteru południowego skrzydła zamku mieściły bogate zbiory biblioteczno-muzealne Branickich, a później Tarnowskich. Aleksander Branicki i jego syn Władysław stworzyli swoje zbiory dzięki kolejnym zakupom różnych kolekcji polskich i zagranicznych. W tym okresie Braniccy gromadzili rozmaite obiekty: obrazy, rzeźby, grafikę, militaria, pamiątki masońskie, monety, medale, archiwalia, mapy i atlasy, rękopisy historyczne i literackie, starodruki i współczesne im książki. Podstawę biblioteki stanowiły zbiory zakupione m.in. od Andrzeja Edwarda Koźmiana (w 1851 r., 3300 druków i 71 rękopisów), Józefa Ignacego Kraszewskiego (w 1869 r., ok. 7 tys. egzemplarzy rycin, rysunków, grafik i akwarel), żony A. Branickiego, Anny Hołyńskiej (kolekcja muzykaliów, m.in. nut), Adama Honorego Kirkora (w 1871 r., ok. 2000 autografów), niezidentyfikowanego do dziś Feliksa Wesołowskiego (lata 70., monety, medale i cenne archiwalia), suskiego proboszcza Franciszka Ksawerego Ciesielskiego (w 1873 r., ok. 1200 tomów) czy dyrektora komisji skarbowej w Warszawie Karola Łaskiego (w 1876 r., ok. 11,5 tys. jednostek).
Pieczę nad zbiorami utrzymywali specjalnie zatrudniani bibliotekarze. W latach 1866-1881 biblioteką zajmował się Franciszek Kandyd Nowakowski, który zinwentaryzował blisko 16 tys. druków. W latach 1882-1919 funkcję bibliotekarza pełnił Michał Żmigrodzki, który m.in. uporządkował i naukowo opisał zbiór numizmatyczny.
Zbiory biblioteczne, liczące ostatecznie łącznie 55 tysięcy woluminów (według spisu z 1932), zawierały m.in. tak cenne obiekty jak XIII-wieczną biblię pergaminową, zdobioną iluminacjami, 22 inkunabuły oraz 666 XVI-wiecznych tomów wydanych drukiem. Zamkowa biblioteka stanowiła ważne centrum naukowe i kulturalne tej części kraju. Z jej zasobów korzystali m.in. profesorowie Uniwersytetu Jagiellońskiego czy Lwowskiego.
Podczas II wojny światowej duża część zbiorów została zniszczona, a pozostała uległa znacznemu rozproszeniu. Zachowane części księgozbioru i archiwów suskiego zamku trafiły m.in. do Biblioteki Zakładu Narodowego im. Ossolińskich we Wrocławiu, Biblioteki Jagiellońskiej, Biblioteki Miejskiej w Gdańsku. Część archiwaliów trafiła do Archiwum Głównego Akt Dawnych w Warszawie i Archiwum Państwowego w Krakowie. Zbiory malarstwa trafiły w dużej mierze do krakowskich muzeów, w tym do muzeum na Wawelu. Tam też znajduje się wspomniana wyżej iluminowana biblia. Natomiast rysunki i grafiki trafiły w większości do warszawskiej Biblioteki Narodowej.

</doc>
<doc id="405263" url="https://pl.wikipedia.org/wiki?curid=405263" title="Kamień (powiat kolski)">
Kamień (powiat kolski)

Kamień – wieś w Polsce położona w województwie wielkopolskim, w powiecie kolskim, w gminie Koło.
W latach 1975–1998 miejscowość należała administracyjnie do województwa konińskiego.
Miejscowość leży 8 km na północ od Koła, przy drodze lokalnej z Wrzący Wielkiej do Dębna Królewskiego.
Zobacz też.
Kamień

</doc>
<doc id="405267" url="https://pl.wikipedia.org/wiki?curid=405267" title="Węglin">
Węglin

2 miejscowości w Polsce:
Zobacz też: Węglinek, Węgliniec, Węgliny

</doc>
<doc id="405271" url="https://pl.wikipedia.org/wiki?curid=405271" title="Chrzanowice (powiat sieradzki)">
Chrzanowice (powiat sieradzki)

Chrzanowice – wieś w Polsce położona w województwie łódzkim, w powiecie sieradzkim, w gminie Błaszki.
W latach 1975–1998 miejscowość należała administracyjnie do województwa sieradzkiego.
Zobacz też: Chrzanowice

</doc>
<doc id="405273" url="https://pl.wikipedia.org/wiki?curid=405273" title="Lubiny (powiat kolski)">
Lubiny (powiat kolski)

Lubiny – wieś w Polsce położona w województwie wielkopolskim, w powiecie kolskim, w gminie Koło.
W latach 1975–1998 miejscowość należała administracyjnie do województwa konińskiego.
Części wsi.
 
Informacje ogólne.
Miejscowość leży 5 km na zachód od Koła, na północ od drogi lokalnej do Konina i Lichenia. Przez południową część wsi przepływa rzeka Warta. W skład sołectwa wchodzi także osada "Babia Góra" i "Siękno".
Demografia.
Poniższa demografia posiada dane z 2011
Zobacz też.
Lubiny

</doc>
<doc id="405276" url="https://pl.wikipedia.org/wiki?curid=405276" title="Wojna o Chaco">
Wojna o Chaco

Wojna o Chaco () – wojna pomiędzy Paragwajem a Boliwią o sporny obszar Gran Chaco, błędnie uważany za bogaty w ropę naftową.
Przyczyny konfliktu.
Mimo że region Gran Chaco był rzadko zaludniony, to przejęcie kontroli nad przepływającą tędy rzeką Paragwaj dawałoby obydwu stronom konfliktu upragnione połączenie z Oceanem Atlantyckim (Boliwia została pozbawiona dostępu do morza w wyniku przegranej wojny o Pacyfik)
Ponadto odkrycie ropy u podnóża Andów zrodziło spekulacje o rzekomej roponośności Chaco. W poszukiwania tego surowca zaangażowały się dwie firmy: Standard Oil (późniejszy Exxon), wspierany przez Boliwię, oraz Shell Oil, popierany przez Paragwaj.
Obydwa kraje powoływały się na swoje prawa do tego terenu jako pochodzące jeszcze z czasów kolonialnych, a arbitraż międzynarodowy nie przynosił rezultatów. W międzyczasie Paragwaj zaczął zagospodarowywać teren pod uprawę yerba mate, stając się wkrótce jej największym producentem.
Potyczki graniczne trwały od końca lat 20. i przerodziły się w otwartą wojnę w 1932, kiedy to armia boliwijska, wykonując rozkazy prezydenta Daniela Salamanki, zaatakowała paragwajski garnizon w Vanguardia.
Działania wojenne.
Obydwa kraje napotkały szereg utrudnień w prowadzeniu działań wojennych. Bagna i lasy, brak dróg, trudny klimat oraz olbrzymi obszar czyniły ten teren bardzo trudnym dla operacji wojskowych. Choroby dziesiątkowały żołnierzy i zwierzęta pociągowe, ciągle brakowało żywności oraz innego rodzaju zaopatrzenia. Przeciwnicy zdecydowali się jednak toczyć „wojnę nowoczesną” (z użyciem lotnictwa i innego zaawansowanego technicznie sprzętu), mimo iż warunki terenowe jej nie sprzyjały.
Początkowo Boliwia miała przewagę, szczególnie w powietrzu (lotnictwo Boliwii liczyło około 60 maszyn). W jej dyspozycji znalazły się także niewielkie jednostki pancerne: 3 czołgi lekkie Vickers E oraz 2 tankietki Vickers Carden Loyd Mark VI. Paragwaj w tym samym czasie cierpiał na poważne braki funduszy i dysponował tylko nielicznymi francuskimi bombowcami Potez XXVA oraz myśliwcami Wibault 73C.
Sytuację Paragwaju poprawiła w pewnym stopniu sekretna pożyczka udzielona temu krajowi przez Argentynę. Jednak i tak sytuacja w armii paragwajskiej była zła; kraj ten w czasie pokoju nie miał praktycznie regularnej armii i dlatego był do wojny całkowicie nieprzygotowany. Doszło nawet do tego, że podczas pierwszych walk Paragwajczycy byli uzbrojeni jedynie w maczety oraz jeden karabin Mausera na od 3 do 7 ludzi.
Paradoksalnie taki stan rzeczy okazał się korzystniejszy dla Paragwaju. Podczas gdy Boliwia wydawała ogromne sumy na nowoczesne uzbrojenie, takie jak ciężkie haubice, chłodzone wodą ciężkie karabiny maszynowe, czołgi, to paragwajscy „nowicjusze wojenni” dozbrajali się w tanią broń argentyńską, a co ważniejsze, ich uzbrojenie było lekkie i łatwe do transportu (np. moździerze czy ręczne karabiny maszynowe Madsena). To sprawiło, że błota, nieprzebyte bezdroża i upalny klimat Chaco stały się sprzymierzeńcami Paragwajczyków. Moździerze, granaty i lekka broń automatyczna zdominowały całkowicie pola bitew, a Boliwia, mimo przewagi jakościowej w sprzęcie, nie była w stanie przechylić szali zwycięstwa na swoją stronę. Nawet gdy Paragwaj już całkowicie wyczerpał swoje środki finansowe, potrafił skutecznie korzystać ze zdobycznego boliwijskiego sprzętu, w tym czołgów, który już wkrótce stanowił większość jego uzbrojenia.
Charakter wojny.
Duże znaczenie dla obu armii mieli najemnicy. Szef sztabu generalnego Boliwii – gen. Hans Kundt ("de facto" dyktator kraju) był niemieckim weteranem z I wojny światowej. Chilijscy najemnicy oraz czeska misja wojskowa doradzały Boliwijczykom na polu bitwy. W służbie paragwajskiej znajdowało się dwóch „białych” rosyjskich generałów, którzy uciekli z Rosji po przegranej z bolszewikami, byli to gen. Bielajew (poprzednio członek sztabu gen. Wrangla) oraz gen. Ern. Pod koniec wojny armię paragwajską szkoliła i wyposażała włoska misja wojskowa.
Podczas gdy Boliwijczycy stosowali europejską taktykę wojskową, Paragwajczycy stworzyli swoją własną strategię walki, która opierała się na doświadczeniach rodzimych dowódców (którzy mogli poznać błędy Europejczyków, służąc jako ochotnicy w wojskach francuskich w czasie I wojny światowej). Najwybitniejszym dowódcą okazał się paragwajski generał, a później marszałek José Félix Estigarribia. Z mistrzostwem potrafił wykorzystać znajomość terenu Indian Guarani służących w paragwajskiej armii i zaszczepić duch braterstwa pomiędzy żołnierzami. Starał się unikać wojny w okopach, jako statycznego starcia, preferował natomiast manewr i wielokrotnie dzięki temu doprowadzał do okrążenia i zniszczenia przewyższających go liczebnie sił boliwijskich.
Taktyka stosowana przez Kundta okazała się bezużyteczna wobec śmiałych poczynań Estigarribii, który obchodził umocnienia i okopy boliwijskie, doprowadzając wielokrotnie do odcięcia przeciwników (taktyka ta przynosiła znakomite efekty, o czym świadczy liczba 30 tys. Boliwijczyków, którzy znaleźli się w niewoli, podczas gdy w Boliwii znajdowało się tylko 3 tys. Paragwajczyków). Duże zasługi dla Paragwajczyków poczynili rosyjscy generałowie. Bielajew i Ern zaprojektowali szereg ziemnych umocnień. Były to umocnione „wyspy” oporu, w skład których wchodziły moździerze, karabiny maszynowe, druty kolczaste i miny. „Wyspy” te wzajemnie się ubezpieczały i uzupełniały swoje pola ostrzału tak, że Boliwijczycy często znajdowali się w krzyżowym ogniu, będąc wobec niego bezradnym.
Wyczerpanie stron konfliktu.
Boliwijskie siły pancerne okazały się bezużyteczne w terenie porośniętym buszem i roślinnością typu kebraczo i ciągle zależne były od piechoty, która musiała im torować drogę. Ponadto zaopatrzenie w ogromne ilości wody i benzyny napotykało na trudności w tym bezdrożnym terenie. Bardzo wysokie temperatury powodowały, że załogi czołgów boliwijskich otwierały wszystkie włazy w swoich pojazdach. Paragwajczycy wkrótce zaczęli to wykorzystywać; łatwo doprowadzali do otoczenia czołgów, a następnie niszczyli je granatami.
Mimo że Boliwia całkowicie panowała w powietrzu, to indolencja jej dowództwa powodowała złe wykorzystanie lotnictwa. Ignorowano całkowicie dane ze zwiadu lotniczego – ważnego w tym trudnym terenie. Boliwijczycy wykorzystywali swoje lotnictwo do zaopatrywania okrążonych oddziałów, jednak mocny ostrzał Paragwajczyków paraliżował zrzuty i nie były one zbyt skuteczne. Niezwykle rzadko dochodziło też do walk powietrznych. Do 1935 obie walczące strony straciły 30 samolotów wszystkich typów, a więc skala działań była niewielka.
Paragwaj wychodził zwycięsko niemal ze wszystkich starć w tej wojnie; było to spowodowane głównie lepszym dowodzeniem oraz lepszą znajomością terenu. Ponadto morale żołnierzy armii paragwajskiej było wysokie, w odróżnieniu od armii boliwijskiej (główną jej część stanowili Indianie pozostający pod dowództwem „białych”, co powodowało ich zniechęcenie do walki, którą traktowali jako prywatną wojnę boliwijskiej i „białej” elity rządowej). Ograniczeniem armii paragwajskiej było jedynie ubóstwo kraju i permanentne braki w zaopatrzeniu. Po 1932 prawie wszystkie paragwajskie ciężarówki, artyleria i broń ręczna były zdobyte na Boliwijczykach. W 1935 Paragwaj opanował większość spornego terenu.
Długotrwały konflikt doprowadził do niemal zupełnego wyczerpania obydwu krajów. Życie straciło ponad 100 tys. ludzi (większość z nich padła ofiarą rozmaitych chorób tropikalnych, 57 tys. z nich stanowili Boliwijczycy). Szczególnie krwawa była bitwa o Ayala, 4-5 lipca 1933 (drugi atak na Nanawa). Paragwaj musiał żywić i ubierać około 30 tys. jeńców, co było bardzo dużym obciążeniem. Wojska paragwajskie zostawiły za sobą znane lasy i na ich drodze znalazły się teraz boliwijskie góry. Paragwaj miał zbyt małe rezerwy ludzkie, aby znieść jeszcze jakiekolwiek straty. Boliwia zdawała się być niewyczerpana pod względem nowego materiału ludzkiego na rekrutów, ale liczne przegrane całkowicie pogrążyły dowództwo wraz z gen. Kundtem, ponadto jej armia była całkowicie zdemoralizowana.
Koniec wojny.
Zawieszenie broni zostało zawarte 10 czerwca 1935, a 21 lipca 1938 został zawarty w Buenos Aires ostateczny traktat pokojowy. Obydwie strony zgodziły się na międzynarodowy arbitraż. Ambasadorowie innych państw Ameryki Południowej pełniący funkcje arbitrów przyznali Paragwajowi większość spornego terytorium (około 3/4 terenu). Boliwia otrzymała jedynie wąski, bagnisty i bezużyteczny korytarz do rzeki Paragwaj. Otrzymała także przywileje kolejowe i tranzytowe na terytorium Paragwaju, który zaoferował je dobrowolnie.
Natomiast miraż naftowego bogactwa prysł ostatecznie, gdy nie odkryto tu żadnych złóż. Tak więc wojna ta okazała się jedynie niepotrzebnym przelewem krwi ludzi, którzy oddawali swe życie za kawałek nieprzyjaznego i nieprzydatnego terenu.
Mobilizacja i straty.
Podczas wojny trwającej 1095 dni obie strony zdobyły się na ogromny wysiłek i poniosły duże straty.\
Zmobilizowano łącznie 140 000 żołnierzy (11% ogólnej liczby mieszkańców). Jednorazowo liczebność wojsk nie przekraczała 50 tys., z tego w Chaco przebywało nie więcej niż 30 tys.
W czasie działań wojennych życie straciło od 31 500 do 36 000 żołnierzy, 2500 - 4000 dostało się do niewoli, a kilkadziesiąt tys. zostało rannych. Utracono 24 samoloty, a łączny koszt wojny zamknął się sumą 124 mln dolarów.
Zmobilizowała 210 000 - 250 000 żołnierzy (8% ogólnej liczby mieszkańców). Jednorazowa liczebność wojsk nie przekraczała 60 tys.
Straty Boliwii wyniosły: zabitych - 52 400 - 60 000; rannych - ponad 27 000; wziętych do niewoli - 17 000 - 23 250 i ok. 10 tys. dezerterów. Ponadto stracono 2 czołgi, 2 tankietki, 37 dział, 20 działek, 72 moździerze, 370 samochodów, 480 aparatów telefonicznych, 34 samoloty, 42 500 kbk oraz 15 mln naboi (według innych danych nawet 73 mln naboi). Wojna kosztowała Boliwię 228 mln ówczesnych dolarów.

</doc>
<doc id="405278" url="https://pl.wikipedia.org/wiki?curid=405278" title="Równanie Bragga">
Równanie Bragga



</doc>
<doc id="405279" url="https://pl.wikipedia.org/wiki?curid=405279" title="Podlesie (powiat kolski)">
Podlesie (powiat kolski)

Podlesie – wieś w Polsce położona w województwie wielkopolskim, w powiecie kolskim, w gminie Koło.
Wieś królewska należąca do starostwa kolskiego, pod koniec XVI wieku leżała w powiecie konińskim województwa kaliskiego. W latach 1975–1998 miejscowość należała administracyjnie do województwa konińskiego.
W miejscowości mieszka 97 osób (2011).
Informacje ogólne.
Wieś położona 4 km na północny zachód od centrum Koła przy drodze lokalnej do Lubin. W 2007 roku na drodze gruntowej położono asfalt. Około roku 1965 z Podlesia została wydzielona ul. Energetyczna i została przyłączona do miasta Koło. Przed II wojną światową w Podlesiu znajdowały się duże pokłady torfu, które zostały wyeksploatowane przez ówczesnych mieszkańców, co doprowadziło do powstania bagien, które zostały włączone do systemu ochrony środowiska "Natura 2000". Na terenach tych znajdują się siedliska ptaków pod ochroną m.in. bocianów, bąków, batalionów i kormoranów czarnych.
Demografia.
Poniższa demografia posiada dane z 2011
Zobacz też.
Podlesie 

</doc>
<doc id="405281" url="https://pl.wikipedia.org/wiki?curid=405281" title="Szerokie">
Szerokie

2 miejscowości w Polsce:
Inne:

</doc>
<doc id="405285" url="https://pl.wikipedia.org/wiki?curid=405285" title="Sejm nadzwyczajny pacyfikacyjny 1736">
Sejm nadzwyczajny pacyfikacyjny 1736

Sejm pacyfikacyjny z 1736 – sejm zwołany 4 kwietnia, otwarty 25 czerwca, a zakończony 9 lipca 1736 r., w Rzeczypospolitej, kończący wojnę domową, jaka miała miejsce po śmierci króla Augusta II Mocnego w 1733 r. Marszałkiem był Wacław Piotr Rzewuski pisarz polny koronny.
Po śmierci Augusta II szlachta podzieliła się i wybrano jednocześnie dwóch władców: syna Augusta II – Augusta III Sasa (mniejszość) oraz Stanisława Leszczyńskiego, wojewodę poznańskiego (większość). Sytuacja ta doprowadziła do wybuchu wojny domowej między konfederacją warszawską i dzikowską, która trwała 3 lata i zakończyła się w 1736 r. zwycięstwem Augusta (popartego przez obce wojska, głównie carskie) i sejmem pacyfikacyjnym, czyli wprowadzającym pokój. Był to jedyny sejm, który zwołany przez Augusta III zakończył się pomyślnie.
August III zobowiązał się do przestrzegania praw i wolności szlacheckich, oraz potwierdził utrzymywanie ustroju Rzeczypospolitej w dotychczasowej postaci. Król przyrzekł także powszechną amnestię i podjęcie działań w celu wycofania wojsk rosyjskich z Rzeczypospolitej. Powołano także komisję, która miała przygotować projekty reform wojskowo-skarbowych, na kolejny sejm zwyczajny.

</doc>
<doc id="405286" url="https://pl.wikipedia.org/wiki?curid=405286" title="Afsluitdijk">
Afsluitdijk

Afsluitdijk [] – zapora wodna w Holandii, zbudowana w latach 1927–1932 na morskiej zatoce Zuiderzee. Oddziela słodkowodny zbiornik IJsselmeer od Morza Północnego. Zapora rozciąga się od miasta Den Oever w prowincji Holandia Północna do miejscowości Zurich we Fryzji. Ma 32 kilometry długości, 90 metrów szerokości i 7,25 metra wysokości. Budowa zapory pozwoliła na stopniowe osuszanie dawnej zatoki, co prowadziło do powstawania żyznych polderów i tym samym do zwiększania powierzchni kraju.
Na zaporze biegnie autostrada A7/E22 Amsterdam–Groningen.
Pierwsze plany zamknięcia Zuiderzee.
W 1667 pojawił się pomysł, aby zamknąć zatokę Zuiderzee i osuszyć teren. Technologia dostępna w XVII w. nie pozwalała jednak na zrealizowanie tego planu, więc budowę zapory odłożono w czasie. Powrót do tego projektu miał miejsce pod koniec XIX w., kiedy do osuszania terenów chciano wykorzystać pompę parową. W 1891 inżynier Cornelis Lely (1854–1929) wysunął propozycję zbudowania zapory zamykającej Zuiderzee, a do przyspieszenia realizacji tego planu przyczyniła się wielka powódź, która nawiedziła Holandię w styczniu 1916.
Budowa zapory.
W pierwszym etapie prac stworzono w latach 1920–1924 próbną, 2,5 kilometrową zaporę o nazwie Amsteldiepdijk, która łączyła wyspę Wieringen z Holandią Północną. Prace nad Afsluitdijk rozpoczęły się w styczniu 1927 i trwały do maja 1932. Zapora, której budowa odbywała się jednocześnie w trzech miejscach, była budowana z piasku i gliny morenowej, wydobywanej z dna Zuiderzee. Oprócz samej zapory stworzono dwie sztuczne wyspy: Kornwerderzand i Breezand. Podstawa zapory została wzmocniona gigantycznymi blokami bazaltowymi, transportowanymi drogą morską ze Szwecji oraz matami z drewna wierzbowego. 28 maja 1932 w obecności królowej Wilhelminy ostatnia przerwa w zaporze została zamknięta, wskutek czego dawna zatoka Morza Północnego Zuiderzee przestała istnieć, a powstał słodkowodny zbiornik IJsselmeer.
Na obu końcach zapory zbudowano dwie śluzy i dwa kompleksy zasuw. W Den Oever jest 15 zasuw, a na Kornwerderzand 10. Pozwalają one na odprowadzanie wody z IJsselmeer, gdy poziom zbiornika się podnosi. Dzieje się tak wskutek napływania wody z rzek, gł. z IJssel oraz nadmiaru wody z polderów.
Szacuje się, że do budowy zapory zużyto 23 miliony m³ piasku i 13,5 miliona m³ gliny, a zatrudnienie znalazło 4000–5000 robotników, co w czasach Wielkiego Kryzysu zmniejszyło bezrobocie w tamtym regionie.
Następstwa budowy.
Po zakończeniu prac nad zaporą początkowo zamierzano osuszyć cały obszar odgrodzony przez Afsluitdijk. Do końca lat 60. XX w. stworzono trzy poldery:
Ponadto w 1976 ukończono budowę drugiej zapory o nazwie Houtribdijk (ob. Markerwaarddijk), która połączyła miasto Enkhuizen w Holandii Północnej z Lelystad w prowincji Flevoland. Dzięki budowie tej zapory powstało jezioro Markermeer, które stanowi dawną południową część zbiornika IJsselmeer. Po kilku latach rząd holenderski zrezygnował z ostatecznego osuszania Markermeer.
II wojna światowa.
W dniach 12–14 maja 1940 rozegrała się tu Bitwa o Afsluitdijk.

</doc>
<doc id="405287" url="https://pl.wikipedia.org/wiki?curid=405287" title="Konwencje licytacyjne">
Konwencje licytacyjne

Konwencja licytacyjna – umowa między partnerami, na mocy której nadają oni określonym odzywkom znaczenie sztuczne, odbiegające od naturalnego. Wszelkie tego typu ustalenia muszą być jawne dla przeciwników. Zazwyczaj sztuczne odzywki się alertuje, chyba że prawo brydżowe lub przepisy federacji krajowej stanowią inaczej (jest tak zazwyczaj w przypadku konwencji bardzo popularnych np. odzywki 2♣ Stayman).
Klasyfikacja konwencji.
Konwencje licytacji dwustronnej.
Lebensohl
Konwencje licytacji obronnej.
Transfery Rubensa
Konwencje licytacji jednostronnej i dwustronnej.
Drury

</doc>
<doc id="405289" url="https://pl.wikipedia.org/wiki?curid=405289" title="Sztos">
Sztos

Sztos – polska komedia sensacyjna w reżyserii Olafa Lubaszenki, wyprodukowana w 1997 roku. W 2011 roku powstała kontynuacja filmu pod tytułem "Sztos 2".
Treść.
W czasie pobytu w więzieniu Synek postanawia spróbować zdobyć pieniądze na wymarzone mieszkanie zostając cinkciarzem-oszustem. W „robocie” pomagać ma mu Eryk, stary fachowiec od oszustw walutowych.
Obsada.
W jednej z początkowych scen filmu pojawia się trójmiejski gangster Nikodem Skotarczak ps. „Nikoś”, zastrzelony w Gdyni w 1998.
Zdjęcia.
Gdańsk, Gdynia, Sopot, Malbork, Pułtusk, Tczew, Warszawa.

</doc>
<doc id="405292" url="https://pl.wikipedia.org/wiki?curid=405292" title="Otwarcie brydżowe">
Otwarcie brydżowe

Otwarcie brydżowe, otwarcie licytacji, otwarcie (ang. "opening") lub odzywka otwierająca (ang. "opening bid") – pierwsza odzywka zgłoszona podczas licytacji w danym rozdaniu. Otwarcie może być dane na pierwszej ręce, czyli przez gracza rozpoczynającego licytację lub na drugiej, trzeciej, czy czwartej ręce, jeśli kolejni gracze pasowali.
Do otwarcia licytacji wymagana jest określona siła honorowa lub układowa. Na zwykłe otwarcie potrzeba co najmniej około 11/13 punktów honorowych (PH). Otwarcia silne, w zależności od stosowanego systemu, wymagają co najmniej około 16/17 lub 19 PH, a otwarcia bardzo silne co najmniej 21 lub nawet 23 PH. Otwarcia zaporowe opierają się na niewielkiej sile honorowej, ale wymagają długiego co najmniej 6- lub 7-kartowego koloru i odpowiedniej ilości lew wygrywających (LW) określonej zwykle Prawem 2-ch i 3-ch. Dla otwarć trzecioręcznych (ang. "third-hand opening") i czwartoręcznych (ang. "fourth-hand opening"), czyli dla otwarć dawanych w sytuacji, gdy partner już pasował, stosuje się czasami obniżone limity minimalnej siły honorowej lub układowej potrzebnej na otwarcie. Podyktowane jest to względami strategicznymi.
W przypadku stosowania Systemów Słabych Otwarć zapowiedź "pas" na pierwszej lub drugiej ręce może być konwencyjna i użyta w znaczeniu odzywki otwierającej licytację. Wtedy pierwszą normalną odzywkę, zgłoszoną przez przeciwnika, należy traktować jako wejście do licytacji. Jeśli przeciwnik pasował, to odzywkę zgłoszoną przez partnera gracza, który dał konwencyjną zapowiedź "pas", należy traktować jako odpowiedź na otwarcie (w SSO nazywaną "otwarciem koniecznym").

</doc>
<doc id="405294" url="https://pl.wikipedia.org/wiki?curid=405294" title="Zwojnica">
Zwojnica



</doc>
<doc id="405299" url="https://pl.wikipedia.org/wiki?curid=405299" title="Problem Hilberta">
Problem Hilberta



</doc>
<doc id="405300" url="https://pl.wikipedia.org/wiki?curid=405300" title="Pistolet Welrod">
Pistolet Welrod

Welrod – brytyjski pistolet powtarzalny wyposażony w integralny tłumik dźwięku zaprojektowany przez Inter Services Research Bureau (później określane jako Station IX).
Historia.
Utworzenie w Wielkiej Brytanii w 1940 roku Special Operations Executive (SOE) spowodowało rozpoczęcie prac nad wyposażeniem żołnierzy oddziałów dywersyjnych podporządkowanych tej organizacji. Wśród opracowywanego sprzętu znalazło się kilka typów broni wyposażonej w integralne tłumiki dźwięku. Były to wyposażona w tłumik wersja pistoletu maszynowego STEN Mk IIS, karabinek De Lisle i pistolet Welrod.
Welrod został opracowany przez Inter Services Research Bureau, biuro badawcze mieszczące się niedaleko miasta Welwyn Garden City. Konstruktorzy których zadaniem było opracowanie krótkiej wytłumionej broni postanowili opracować wytłumiony pistolet powtarzalny. Taka konstrukcja była podczas strzelania cichsza od pistoletu samopowtarzalnego (brak ruchomego zamka), mniej skomplikowana od wytłumionego rewolweru (który musi być rewolwerem gazoszczelnym), a jednocześnie miała większą szybkostrzelność od pistoletu jednostrzałowego.
Seryjne Welrody były produkowane przez zakłady Birmingham Small Arms Company (BSA). Ponieważ produkowane pistolety były pozbawione jakichkolwiek oznaczeń producenta możliwe że poza BSA byli także inni producenci. Wyprodukowano około 2800 pistoletów Welrod w wersjach kalibru 7,65 × 17 mm SR Browning (Mk II) i 9 × 19 mm Parabellum (Mk I). Były one używane przez brytyjskie oddziały specjalne podporządkowane SOE, pewną ilość przekazano także amerykańskiej agencji wywiadowczej Office of Strategic Services (OSS) oraz duńskiemu ruchowi oporu.
Welrod okazał się konstrukcją bardzo udaną. Ostatnie informacje o bojowym użyciu tej broni pochodzą z okresu operacji Pustynna Burza w 1991 roku.
Opis.
Welrod był bronią powtarzalną wyposażoną w zamek czterotaktowy. Mechanizm uderzeniowy bezkurkowy. Zasilany był z magazynka pudełkowego o pojemności 6 (Mk I) lub 8 naboi (Mk II), który znajdował się w chwycie. Lufa gwintowana, posiadała cztery bruzdy prawoskrętne, otoczona była integralnym tłumikiem dźwięku. Przyrządy celownicze mechaniczne stałe (muszka i szczerbinka) wyposażone we fluorescencyjne plamki ułatwiające celowanie w nocy.

</doc>
<doc id="405303" url="https://pl.wikipedia.org/wiki?curid=405303" title="Czarny tulipan">
Czarny tulipan

Czarny tulipan (fr. "La tulipe noire") – powieść Aleksandra Dumasa (ojca) z 1850 roku, której głównym bohaterem jest holenderski hodowca tulipanów, Korneliusz van Baerle, postanawiający wyhodować czarnego tulipana, co jeszcze nikomu się nie udało. Za to dokonanie przeznaczona jest nagroda 100 000 florenów. Akcja powieści toczy się w drugiej połowie XVII w., na terenie Niderlandów.
Powieść zaczyna się w roku 1672, kiedy to bracia Jan i zostali zamordowani przez pospólstwo Hagi. Korneliusz van Baerle jest synem chrzestnym Korneliusza de Witt, który przekazał swojemu chrześniakowi dokumenty mogące świadczyć o zdradzie stanu. Korneliusz, nie znając treści dokumentów, przechowuje je w swojej szufladzie, w której trzyma również cebulki tulipanów.
Jego sąsiadem jest Izaak Boxtel, również zapalony ogrodnik, który, dowiedziawszy się o sukcesie Korneliusza w postaci wyhodowania cebulek czarnego tulipana, staje się o to zazdrosny i szuka sposobności do wykradzenia cennych roślin. Okazja nadarza się w momencie przyjścia wiadomości o haskiej masakrze na dwóch sławnych braciach. Boxtel, wiedząc o depozycie złożonym w szufladzie Korneliusza, postanawia go zadenuncjować, w wyniku czego młody hodowca trafia do więzienia.
Do więzienia zabiera jednak ze sobą cebulki warte 100 000 florenów. Boxtel podąża w ślad za nim, aby mu je wykraść. Korneliusz w więzieniu poznaje Różę, piękną Fryzyjkę, która zakochuje się w nim (z wzajemnością) i postanawia pomóc mu w wyhodowaniu czarnego kwiatu. Kiedy wreszcie tulipan zakwita, Boxtel wykrada doniczkę z kwiatem i udaje się do Haarlemu, gdzie ma być wręczona nagroda dla wybitnego hodowcy. Róża rusza za nim, by ostatecznie stanąć przed księciem Wilhelmem, który rozwiązuje sprawę własności tulipana i przyczynia się do szczęśliwego zakończenia powieści.

</doc>
<doc id="405304" url="https://pl.wikipedia.org/wiki?curid=405304" title="Bochniak">
Bochniak

Bochniak (albo "Dzialec" niem. "Salz Kuppe" 713 m n.p.m.) – szczyt w Sudetach Środkowych w Górach Bystrzyckich w województwie dolnośląskim.
Wzniesienie położone jest w południowo-wschodniej części Gór Bystrzyckich około 2,0 km na południowy zachód od Międzylesia, po południowej stronie drogi prowadzącej z Międzylesia do Lesicy, Jest kopulastym szczytem o łagodnych zboczach i płaskim mało zauważalnym obszernym wierzchołku, który wznosi się o niecałe 20 m ponad otaczającą go powierzchnię. Wzniesienie w całości porośnięte jest lasem świerkowym regla dolnego. Na wschodnim zboczu znajdują się źródła potoku Kamieńczyk wpadającego w Smreczynie do Nysy Kłodzkiej. Stoi tam wśród drzew pamiątkowy krzyż kamienny upamiętniający śmierć młodzieńca w 1628 roku. Na wschodnim zboczu, na wysokości około 600 m. znajduje się kapliczka słupowa z około 1800 roku. 
Przez szczyt wzniesienia przebiega granica kontynentalnego działu wód zlewisk morza Bałtyckiego i Północnego.

</doc>
<doc id="405306" url="https://pl.wikipedia.org/wiki?curid=405306" title="Ceilometr">
Ceilometr

Ceilometr – instrument meteorologiczny do mierzenia dolnej podstawy chmur. Używany jest powszechnie na lotniskach i pomaga w ciągłej ocenie wysokości chmur nad powierzchnią ziemi. Do konstrukcji ceilometrów używa się laserów półprzewodnikowych, dzięki którym na podstawie czasu, jaki zajmuje światłu przejście od powierzchni ziemi do kropli wody i z powrotem, można ocenić odległość.
Ceilometr może służyć do pomiaru aerozoli atmosferycznych, zwłaszcza jeśli znajdują się w warstwie granicznej (dolna warstwa atmosfery), a także do pomiaru górnej wysokości chmur, zwłaszcza jeśli nie są one zbyt grube (optycznie). Aerozole atmosferyczne są mniejsze niż krople chmurowe, ale dostatecznie czułe, ceilometry rejestrują odbicie także od małych cząstek. Lidar atmosferyczny spełnia podobne funkcje, dodatkowo umożliwia pomiar prędkości ruchu kropel w chmurze. Zarówno lidar, jak i ceilometr mogą służyć do skanowania chmur poprzez wysyłanie wiązki światła pod różnymi kątami do podstawy chmur. Dzięki temu można uzyskać lepszą informację o ich strukturze pionowej, liczbie kropel na różnych poziomach nad powierzchnią ziemi oraz na temat „wodności” chmur (ilości wody na metr sześcienny powietrza). Ceilometer jest przykładem instrumentu służącego do aktywnej teledetekcji atmosfery. Długość fali światła używana w ceilometrach zależy od zastosowań, ale może być w zakresie światła widzialnego (300–700 nm) lub bliskiej podczerwieni. Para wodna w atmosferze i inne czynniki mogą absorbować światło w tych długościach fal, a odpowiednie algorytmy teledetekcyjne oparte na równaniu transferu promieniowania elektromagnetycznego są używane do analizy przychodzących danych z kolumny atmosferycznej.
Ceilometr składa się z teleskopu, źródła skolimowanego światła, detektora do pomiaru przychodzącego światła i komputera zbierającego i przetwarzającego dane.

</doc>
<doc id="405307" url="https://pl.wikipedia.org/wiki?curid=405307" title="Kokoszki (województwo łódzkie)">
Kokoszki (województwo łódzkie)

Kokoszki – wieś w województwie łódzkim, w powiecie sieradzkim, w gminie Błaszki.
Wieś arcybiskupstwa gnieźnieńskiego w powiecie sieradzkim województwa sieradzkiego w końcu XVI wieku. W latach 1975–1998 miejscowość położona była w województwie sieradzkim.
Zobacz też: Kokoszki

</doc>
<doc id="405308" url="https://pl.wikipedia.org/wiki?curid=405308" title="Ryby chrzęstne">
Ryby chrzęstne



</doc>
<doc id="405313" url="https://pl.wikipedia.org/wiki?curid=405313" title="Duszenie (obróbka żywności)">
Duszenie (obróbka żywności)

Duszenie – proces obróbki termicznej będący połączeniem procesu krótkiego smażenia (obsmażania) oraz gotowania w małej ilości wody lub proces długotrwałego gotowania produktów w małej ilości wody i tłuszczu bez etapu obsmażania.
W obu przypadkach do duszenia używa się naczyń z dopasowanymi pokrywami, zapobiegającymi szybkiemu ulatnianiu się pary, która przenikając tkanki półproduktów, przyspiesza proces zmiękczania.
W celu uzyskania potraw duszonych lżej strawnych, przeznaczonych dla chorych, stosuje się gotowanie w małej ilości wody z dodatkiem tłuszczu w szczelnie zamkniętym naczyniu bez wstępnego obsmażania.
Obsmażanie.
W pierwszym wariancie półprodukty obsmaża się najpierw na tłuszczu, a następnie gotuje pod przykryciem w małej ilości wody.
Obsmażanie ma na celu zrumienienie powierzchni (reakcja Maillarda) oraz wytworzenie substancji zapachowych, smakowych i barwnych. Powstająca podczas smażenia skórka sprawia, iż z potrawy nie wydostają się znaczne ilości wody, przez co np. duszone mięso nie staje się suche i twarde. Celem gotowania jest zmiękczenie i rozluźnienie tkanek. Obsmażanie produktów powoduje powstanie na ich powierzchni związków trudno strawnych.
W wariancie z obsmażaniem w pierwszym etapie proces ten przebiega w temperaturze 180 °C, a po dodaniu wody temperatura obniża się do ok. 100 °C.

</doc>
<doc id="405316" url="https://pl.wikipedia.org/wiki?curid=405316" title="Wójcice (województwo łódzkie)">
Wójcice (województwo łódzkie)

Wójcice – wieś w województwie łódzkim, w powiecie sieradzkim, w gminie Błaszki.
W latach 1975–1998 miejscowość położona była w województwie sieradzkim.

</doc>
<doc id="405317" url="https://pl.wikipedia.org/wiki?curid=405317" title="Kebraczo">
Kebraczo

Kebraczo, kwebracho (hiszp. "Quebracho" od "quiebrahacha" = łamiące siekierę) – nazwa odnosząca się do drzew o wyjątkowo twardym drewnie występujących w Ameryce Południowej. W szczególności dotyczy trzech gatunków drzew rosnących na terenie Gran Chaco w Ameryce Południowej:
Gatunki te dostarczają tanin (rodzaj garbników) oraz bardzo twardego drewna.

</doc>
<doc id="405327" url="https://pl.wikipedia.org/wiki?curid=405327" title="Religia etniczna">
Religia etniczna



</doc>
<doc id="405336" url="https://pl.wikipedia.org/wiki?curid=405336" title="Kość czołowa">
Kość czołowa

Kość czołowa (łac. "os frontale") – u człowieka nieparzysta, składa się z wypukłej ku przodowi łuski czołowej, położonej poziomo części oczodołowej i części nosowej.
Łuska czołowa.
Ogranicza od przodu i góry jamę czaszki. Posiada dwie powierzchnie (zewnętrzną i wewnętrzną) oraz brzegi: ciemieniowy (tylny), klinowy (boczny) i nadoczodołowy, który ku dołowi przechodzi w wyrostek jarzmowy.
U zwierząt gospodarskich otwory nadoczodołowe mogą komunikować się z oczodołami bezpośrednio (u konia) lub poprzez kanały nadoczodołowe (świnia, przeżuwacze); u drapieżnych brak tych otworów.
Część oczodołowa.
Posiada ona pośrodku wcięcie sitowe, w którym leży część kości sitowej, zwana blaszką sitową. Powierzchnia dolna części oczodołowej tworzy odcinki przednie sklepienia prawego i lewego oczodołu. Tylne brzegi części oczodołowej łączą się ze skrzydłami mniejszymi kości klinowej.
Część nosowa.
Znajduje się między oczodołami, poniżej łuski czołowej, łączy się pośrodku z kośćmi nosowymi (poprzez brzeg nosowy), a z boku z wyrostkami czołowymi szczęki. Tylny brzeg (wolny) jest przednim ograniczeniem wcięcia sitowego. Na powierzchni dolnej znajduje się skierowany w dół i do przodu kolec nosowy. Na górnej powierzchni kolca nosowego mieści się wejście do otworu ślepego.
Zatoki czołowe.
Na pograniczu łuski czołowej i części oczodołowej, wewnątrz kości czołowej znajdują się dwie przestrzenie pneumatyczne, wypełnione powietrzem; są to zatoki czołowe ("sinus frontales"). Ich ściany pokrywa błona śluzowa. Ujścia zatok czołowych otwierają się do jamy nosowej - konkretnie do przewodu nosowego środkowego. Między zatokami występuje przegroda zatok czołowych ("septum sinuum frontalium").
U bydła zatoki czołowe penetrują wyrostki kości czołowej zwane możdżeniami, które są wyrostkami kości czołowej przeżuwaczy.

</doc>
<doc id="405337" url="https://pl.wikipedia.org/wiki?curid=405337" title="Kość podniebienna">
Kość podniebienna

Kość podniebienna (łac. "os palatinum"; ang. "palatine bone") – parzysta kość czaszki, składająca się z blaszki poziomej i pionowej oraz trzech wyrostków: piramidowego, oczodołowego oraz klinowego. Blaszka pozioma tworzy tylny odcinek podniebienia kostnego. Brzeg przedni łączy się wyrostkiem podniebiennym szczęki, tylny – stanowi przyczep dla rozcięgna podniebienia miękkiego. Przyśrodkowo, w miejscu połączenia prawej kości podniebiennej z lewą powstaje grzebień nosowy. Blaszka pionowa jest wklinowana pomiędzy trzon szczęki i wyrostek skrzydłowaty kości klinowej i wchodzi w skład ściany bocznej jamy nosowej. Na powierzchni nosowej blaszki pionowej ciągnie się pionowo grzebień małżowiny, stanowiący przyczep dla małżowiny nosowej dolnej.

</doc>
<doc id="405339" url="https://pl.wikipedia.org/wiki?curid=405339" title="Kotliny podkarpackie">
Kotliny podkarpackie

Kotliny podkarpackie – pas rzeźby w Polsce, występujący pomiędzy Karpatami, a pasem wyżyn. Dzieli się na trzy części: Kotlinę Oświęcimską, Bramę Krakowską i Kotlinę Sandomierską. Kotliny te powstały w zapadlisku tektonicznym, które wytworzyło się na przedpolu Karpat w czasie alpejskich ruchów górotwórczych. Są to tereny równinne, lecz czasem występują niezbyt wysokie wzniesienia.
W południowej części Polski, pomiędzy Karpatami a Wyżynami, rozciąga się pas obniżeń zwany Kotliną Oświęcimską i znacznie rozleglejszą Kotlinę Sandomierską. Kotliny łączy wąskie obniżenie, zwane Bramą Krakowską.
Kotliny Podkarpackie wznoszą się na wysokość od 140 do 250 m n.p.m.
Krajobraz ich północnej części ma charakter nizinny. Dominują tu rozległe płaskowyże, równiny oraz szerokie doliny. Kotliny Podkarpackie obejmują obszar zapadliska tektonicznego. Powstało ono w czasie alpejskich ruchów górotwórczych. Obszar ten był zalany w trzeciorzędzie przez morze. Świadczą o tym warstwy osadów morskich o dużej grubości. Zawierają one bogate złoża soli kamiennej, eksploatowane od wielu stuleci w okolicach Bochni i Wieliczki.

</doc>
<doc id="405342" url="https://pl.wikipedia.org/wiki?curid=405342" title="Fulko de Lorche">
Fulko de Lorche



</doc>
<doc id="405343" url="https://pl.wikipedia.org/wiki?curid=405343" title="Zuzanna Rzymska">
Zuzanna Rzymska

Święta Zuzanna Rzymska (; zm. ok. 295 roku w Rzymie) – rzekoma męczennica chrześcijańska, święta Kościoła katolickiego i prawosławnego.
Życiorys.
Współcześnie istnieją przypuszczenia, że Zuzanna faktycznie nie istniała, a jej legenda została wymyślona, żeby uzasadnić miano kościoła noszącego jej imię.
Legenda.
Jej rodzina pochodziła z Dalmacji i była powiązana z cesarzem Dioklecjanem. Jej ojciec Gabinus (prezbiter) oraz jego brat Kajus, po nawróceniu na chrześcijaństwo, zostali wyświęceni na kapłanów, a w 283 roku Kajus został wybrany biskupem Rzymu (papieżem). Zuzanna również postanowiła poświęcić swe życie i dziewictwo Bogu. 
W 293 roku celem zapewnienia sukcesji wyznaczonemu przez siebie następcy i zachowania władzy w kręgu rodzinnym, cesarz Dioklecjan ogłosił zaręczyny Zuzanny z młodym generałem Maksentiusem Galeriusem. Zuzanna odmówiła, dochowując wierności uprzednio podjętej decyzji oddania swego życia Chrystusowi. Decyzja ta wywołała zamieszanie w rodzinie Zuzanny. Część rodziny, która przyjęła chrześcijaństwo, pochwalała decyzję Zuzanny; część pogańska nalegała na przyjęcie propozycji cesarskiej. Wkrótce pojawiły się podejrzenia o wyznawanie przez Zuzannę i jej najbliższych nielegalnej wówczas w cesarstwie rzymskim wiary chrześcijańskiej. Poproszona przez konsula rzymskiego Macedoniusza o wykazanie lojalności względem cesarstwa w akcie oddania czci rzymskiemu Jowiszowi – również odmówiła. Pokrewieństwo z cesarzem uchroniło ją jednak przed natychmiastowym aresztowaniem. Dopiero bezpośredni rozkaz Dioklecjana, który dowiedział się o powodach odrzucenia jego propozycji przez Zuzannę, spowodował jej aresztowanie i śmierć męczeńską przez ścięcie. Podobny los spotkał jej ojca (zagłodzonego w więzieniu) oraz jego niechrześcijańskich braci i ich rodziny. Stryj Zuzanny – papież Kajus – uniknął śmierci, ukrywając się w katakumbach.
Kult.
W Rzymie znajduje się kościół tytularny pod wezwaniem św. Zuzanny, stojący w miejscu, gdzie miał stać jej dom rodzinny. W kościele tym znajdują się relikwie św. Zuzanny i jej ojca – św. Gabinusa. 
Obowiązkowe wspomnienie św. Zuzanny w Kościele katolickim, przypadające 11 sierpnia, zawarte jest w Mszale z 1962 roku używanym przez niektóre katolickie zgromadzenia tradycyjne. W tychże zgromadzeniach tego dnia obowiązuje czerwony kolor szat liturgicznych. Niemniej z racji wątpliwości co do historyczności Zuzanny Watykan usunął jej imię z kalendarza liturgicznego. 
Cerkiew prawosławna wspomina męczennicę 11/24 sierpnia, tj. 24 sierpnia według kalendarza gregoriańskiego.

</doc>
<doc id="405344" url="https://pl.wikipedia.org/wiki?curid=405344" title="Natasha St Pier">
Natasha St Pier



</doc>
<doc id="405345" url="https://pl.wikipedia.org/wiki?curid=405345" title="Sefer ha-Zohar">
Sefer ha-Zohar



</doc>
<doc id="405346" url="https://pl.wikipedia.org/wiki?curid=405346" title="Kość ciemieniowa człowieka">
Kość ciemieniowa człowieka

Kość ciemieniowa (łac. "os parietale") – parzysta kość czaszki, leży nad łuską kości potylicznej, przyśrodkowo do kości skroniowej i z tyłu za łuską kości czołowej.
Brzeg przyśrodkowy kości ciemieniowej łączy się w linii pośrodkowej z takim samym brzegiem kości strony przeciwnej, tworząc szew strzałkowy. Na powierzchni zewnętrznej znajduje się wyczuwalny, wypukły guz ciemieniowy. Na powierzchni wewnętrznej wklęsłej, zwróconej do jamy czaszki widoczne są bruzdy tętnicze dla tętnicy oponowej środkowej. Na kości tej wyróżnia się cztery kąty ("angulus mastoideus" – sutkowaty, "sphenoidalis" – klinowaty, "frontalis" – czołowy, "occipitalis" – potyliczny) oraz cztery brzegi ("margo occipitalis" – potyliczny, "squamosus" – łuskowaty, "frontalis" – czołowy, "sagittalis" – strzałkowy).

</doc>
<doc id="405347" url="https://pl.wikipedia.org/wiki?curid=405347" title="Natasha St-Pier">
Natasha St-Pier



</doc>
<doc id="405351" url="https://pl.wikipedia.org/wiki?curid=405351" title="Ian Hill">
Ian Hill

Ian Frank Hill (ur. 20 stycznia 1951 w West Bromwich) – angielski muzyk rockowy, basista i jeden z założycieli heavymetalowej grupy Judas Priest.
Urodził się w West Bromwich. Hill nauczył się gry na gitarze basowej od jego ojca, basisty w lokalnej grupie jazzowej. Hill jest znany z mocnej i melodycznej gry na basie, która jest idealnym tłem dla gitary K.K. Downinga, Glenna Tiptona oraz śpiewu Roba Halforda.

</doc>
<doc id="405353" url="https://pl.wikipedia.org/wiki?curid=405353" title="Rozejm">
Rozejm

Rozejm – pojęcie z zakresu prawa międzynarodowego, oznaczające czasowe lub bezterminowe wstrzymanie działań wojennych pomiędzy stronami walczącymi na wszystkich frontach.
Najczęściej wiąże się z zaprzestaniem wrogich działań do czasu zawarcia traktatu pokojowego. Przykładami tego typu rozejmów są rozejm andruszowski, rozejm w Compiègne (1918) czy rozejm w Rydze (1920). Wyjątek stanowi rozejm pomiędzy Koreą Północną, a Południową, który po zawarciu w 1953 roku nie został zakończony podpisaniem traktatu pokojowego, przez co trwa do dzisiaj.
Formalnie po zawarciu rozejmu strony, które go zawarły, nadal pozostają w stanie wojny. W razie zerwania rokowań walka może zostać wznowiona.
Warunki zawierania rozejmu normuje haski regulamin wojny z 1907 roku (rozdział 5, art. 36 – 41), a w szczegółach konkretna umowa.
Konwencja genewska o jeńcach z 1929 roku w art. 75 przewiduje, że zawierając rozejm, strony powinny umieścić w umowie porozumienie o repatriacji jeńców, a przynajmniej rozpocząć rozmowy w tej sprawie. W każdym razie repatriacja ta powinna nastąpić w jak najkrótszym czasie po zawarciu pokoju.

</doc>
<doc id="405354" url="https://pl.wikipedia.org/wiki?curid=405354" title="Twardzioszkowate">
Twardzioszkowate

Twardzioszkowate ("Marasmiaceae" Roze ex Kühner) – rodzina grzybów znajdująca się w rzędzie pieczarkowców.
Systematyka.
Pozycja w klasyfikacji według Index Fungorum: "Marasmiaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Według Indeks Fungorum bazującego na "Dictionary of the Fungi" do rodziny "Marasmiaceae" należą rodzaje:
Polskie nazwy na podstawie pracy Władysława Wojewody z 2003 r.

</doc>
<doc id="405359" url="https://pl.wikipedia.org/wiki?curid=405359" title="Herb Inowrocławia">
Herb Inowrocławia

Herb Inowrocławia – jeden z symboli miasta Inowrocław w postaci herbu.
Wygląd i symbolika.
Herb przedstawia na czerwonej tarczy herbowej centralnie umieszczonego białego orła piastowskiego z głową zwróconą w prawo. Nad głową orła znajduje się biała lilia. Po obu stronach orła widnieją białe ceglane blankowane baszty (wieże strażnicze), z dwoma oknami każda (okna znajdują się jedno nad drugim). Wieże osadzone są w złotych rogach obfitości. Końce rogów zwrócone są ku sobie.
Znajdująca się w herbie lilia została zaczerpnięta z herbu Andegawenów, a ściślej – królowej Jadwigi.
Z kolorów herbu wywodzą się kolory flagi Inowrocławia.

</doc>
<doc id="405360" url="https://pl.wikipedia.org/wiki?curid=405360" title="Wacław Oszajca">
Wacław Oszajca

Wacław Oszajca SJ, ps. "Jakub Nadbystrzycki", "JaNad", "Tadeusz Cieśla" (ur. 28 września 1947 w Źwiartowie) – polski duchowny katolicki, jezuita, teolog, dziennikarz, publicysta i poeta.
W 1971 ukończył studia na Wydziale Teologicznym Katolickiego Uniwersytetu Lubelskiego. W tym samym roku uzyskał święcenia kapłańskie. Od 1987 należy do zakonu Towarzystwa Jezusowego (Jezuitów).
Życiorys.
Był wikariuszem w Niedrzwicy Kościelnej (1974), Lublinie (1977, duszpasterz akademicki) i Lubartowie (1978), wykładowca w Wyższym Seminarium Duchownym w Siedlcach (1978), dyrektor domu rekolekcyjnego w Łabuniach (1981). W latach 1981–1986 był kapelanem Niezależnego Zrzeszenia Studentów Politechniki Lubelskiej. W latach 1982–1986 przewodniczył Lubelskiemu Komitetowi Pomocy Internowanym i Represjonowanym. W latach 1987–1988 nowicjat Towarzystwa Jezusowego w Kaliszu i Gdyni. W latach 1988–1992 był duszpasterzem Jezuickiego Ośrodka Kultury Chrześcijańskiej w Poznaniu. 11 listopada 1988 został zatrzymany przez MO podczas próby udzielenia sakramentu chorych pobitemu, nieprzytomnemu demonstrantowi w Poznaniu. W latach 1992–1994 był duszpasterzem akademickim i wykładowcą homiletyki w Wyższym Seminarium Duchownym w Toruniu. Od 1995 do 2006 redaktor naczelny „Przeglądu Powszechnego” – miesięcznika społeczno-kulturalnego jezuitów. Od 2001 wykłada homiletykę na Papieskim Wydziale Teologicznym w Warszawie. Emerytowany (2003) wykładowca w Instytucie Dziennikarstwa Uniwersytetu Warszawskiego. W latach 2003-2005 był członkiem jury Nagrody Literackiej „Nike”.
W 1974 debiutował jako poeta wierszami w miesięczniku „Msza Święta”. Autor wielu książek i publikacji, wierszy oraz tłumaczeń. Publikuje m.in. w „Akcencie”, „Charakterach”, „Gazecie Wyborczej”, „Gościu Niedzielnym”, „Tygodniku Powszechnym”, „W drodze”, „Życiu Duchowym” i „Scenie”. Wielokrotny laureat nagród dziennikarskich i literackich. Prowadzący i gość programów publicystycznych o tematyce religijnej w radiu i telewizji.
Jest członkiem Stowarzyszenia Pisarzy Polskich i Stowarzyszenia Dziennikarzy Polskich (do 2016). Współzałożyciel Wschodniej Fundacji Kultury „Akcent” (1994) i członek jej Rady Programowej.
Twórczość.
Scenariusze dla Teatru Polskiego Radia:

</doc>
<doc id="405361" url="https://pl.wikipedia.org/wiki?curid=405361" title="Danilo Kiš">
Danilo Kiš

Danilo Kiš (cyr. Данило Киш; ur. 22 lutego 1935 w Suboticy, zm. 15 października 1989 w Paryżu) – serbski pisarz, poeta, eseista i tłumacz. Przedstawiciel nurtu postmodernistycznego w literaturze, w swej prozie wykorzystywał wątki autobiograficzne. Autor licznych przekładów poezji francuskiej, rosyjskiej i węgierskiej.
Biografia.
Matka Kiša pochodziła z Czarnogóry, jego ojciec był węgierskim Żydem. Podczas wojny Kiš stracił ojca i kilku innych bliskich krewnych, którzy zginęli w nazistowskich obozach. Przez pewien czas (do 1948 roku) mieszkał na Węgrzech, następnie przeniósł się do Jugosławii.
Kiš studiował literaturę na Uniwersytecie Belgradzkim. Pracował też bardzo aktywnie do 1960 roku w czasopiśmie "Vidici". W 1962 roku opublikował swoje dwie powieści "Mansarda" oraz "Psalam 44". W 1973 roku został laureatem prestiżowej nagrody "NIN" za powieść "Peščanik" ("Klepsydra"), którą to nagrodę zwrócił parę lat później z powodu sporu politycznego. W następnych latach Kiš otrzymywał kolejne krajowe i międzynarodowe nagrody zarówno za swą poezję, jak i prozę.
W latach 1962–1981 żonaty z Mirjaną Miocinović, po separacji pozostawał w nieformalnym związku z Pascale Delpech, aż do przedwczesnej śmierci.
Był członkiem Serbskiej Akademii Nauk i Sztuk.
Twórczość.
Proza Kiša wzbudza skojarzenia z twórczością Brunona Schulza, przede wszystkim dzięki powracającemu motywowi Ojca – Edwarda Kiša (Kohna), w książkach pojawiającego się pod postacią Edwarda Sama. Pisarz występuje w nich jako Andreas Sam, chłopiec dorastający w wojennej biedzie na węgierskiej wsi i żyjący w stałym strachu przed zadenuncjowaniem i wywózką. Znaczna część twórczości ("Ogród, popiół", "Wczesne smutki", "Klepsydra") Kiša stała się poszukiwaniem prawdy o ojcu, często przedstawianym w magiczno-bajkowy sposób.

</doc>
<doc id="405362" url="https://pl.wikipedia.org/wiki?curid=405362" title="Danilo Kis">
Danilo Kis



</doc>
<doc id="405363" url="https://pl.wikipedia.org/wiki?curid=405363" title="Man and Biosphere">
Man and Biosphere



</doc>
<doc id="405365" url="https://pl.wikipedia.org/wiki?curid=405365" title="Menkent">
Menkent

Menkent ("Theta Centauri", "θ Cen") – gwiazda w gwiazdozbiorze Centaura, odległa od Słońca o około 59 lat świetlnych.
Nazwa.
Gwiazda ta ma nazwę własną Menkent, która jest skróconą i zlatynizowaną formą arabskiego wyrażenia , „ramię Centaura”. Międzynarodowa Unia Astronomiczna zatwierdziła użycie tej nazwy.
Charakterystyka obserwacyjna.
Jest to trzecia co do jasności gwiazda w konstelacji i najjaśniejsza widoczna ze średnich szerokości geograficznych półkuli północnej (Alfa i Beta Centauri leżą dalej na niebie południowym). Jej obserwowana wielkość gwiazdowa to 2,06, a wielkość absolutna jest równa 0,78m.
Charakterystyka fizyczna.
Jest to olbrzym należący do typu widmowego K0. Temperatura tej gwiazdy to około 4780 K, jej jasność jest 60 razy większa niż jasność Słońca. Jest zaawansowana ewolucyjnie, w jej jądrze zachodzą obecnie reakcje syntezy helu w węgiel i tlen. Duży ruch własny gwiazdy sugeruje, że jest ona obecnie tylko gościem w otoczeniu Słońca i wywodzi się z zewnętrznej części dysku Galaktyki. Menkent nie ma towarzyszy.
Gwiazda ta jest bardzo podobna do Polluksa, ale z racji większej odległości świeci słabiej na ziemskim niebie.

</doc>
<doc id="405366" url="https://pl.wikipedia.org/wiki?curid=405366" title="Formizm">
Formizm

Formizm – polski awangardowy ruch literacko-artystyczny rozwijający się w latach 1917–1922, czerpiący inspirację z dokonań kubizmu, ekspresjonizmu i futuryzmu oraz sztuki ludowej; był jedną z dwóch, obok unizmu, oryginalnie polskich formacji awangardowych.
Geneza.
Formiści – była to grupa artystów zrzeszona w 1917 roku pod szyldem "Ekspresjoniści polscy". Pod taką też nazwą zorganizowano pierwszą wspólną wystawę w Krakowie. W 1919 grupa przyjęła nazwę "Formiści", podkreślając szersze niż ekspresjonistyczne inspiracje dla swej twórczości. Z czasem działalność grupy przerodziła się w szeroki ruch artystyczny, zwany formizmem. Poza Krakowem rozwijał się także w Warszawie, Lwowie i Poznaniu.
Założenia.
Formistów łączyło zainteresowanie zagadnieniem formy, której przypisywali nadrzędną rolę. Sprzeciwili się naturalizmowi – wiernemu przedstawianiu rzeczywistości w sztuce. Ich głównym celem było stworzenie nowoczesnego stylu narodowego. Poszukiwali nowej formy dla polskiej sztuki, eksperymentując z rozmaitymi osiągnięciami zachodniej awangardy i łącząc je z rodzimą tradycją. Interesowali się zatem ekspresjonizmem, kubizmem, futuryzmem jak i podhalańskim naiwnym malarstwem na szkle, czy cechową sztuką średniowiecza.
Dzieła formistów cechowały się deformacją kształtów, geometryzacją, zerwaniem z tradycyjnym przedstawianiem przestrzeni, często mocnym kontrastem światłocieniowym i grubym konturem. Wielu z nich posługiwało się także prymitywizacją, to jest naiwną stylizacją, po to, aby osiągnąć w dziele większą ekspresję.
Rozległy i elastyczny program, uznanie autonomii działania artystycznego i przekonanie o konieczności dokonania radykalnych zmian w zakresie kreacji artystycznej, połączyło w obrębie tego nurtu wiele wybitnych indywidualności artystycznych okresu dwudziestolecia międzywojennego.
Członkowie.
Sławnymi formistami byli: Leon Chwistek – główny teoretyk tego nurtu, Tytus Czyżewski, Zbigniew Pronaszko, Andrzej Pronaszko, Konrad Winkler, August Zamoyski, Jan Hrynkowski, Tymon Niesiołowski, Jacek Mierzejewski, Zygmunt Radnicki oraz Stanisław Ignacy Witkiewicz.
W 1918 wśród formistów znaleźli się także artyści działający w Warszawie, m.in.: Romuald Kamil Witkowski, Wacław Wąsowicz, Jerzy Zaruba i Mieczysław Szczuka oraz we Lwowie, m.in.: Leon Dołżycki, Ludwik Lille.

</doc>
<doc id="405367" url="https://pl.wikipedia.org/wiki?curid=405367" title="Tramwaje w Gdańsku">
Tramwaje w Gdańsku

Tramwaje w Gdańsku – system komunikacji tramwajowej w Gdańsku obsługiwany przez Gdańskie Autobusy i Tramwaje Sp. z.o.o. na zlecenie Zarządu Transportu Miejskiego.
Długość gdańskiej sieci tramwajowej wynosi 58,1 km. Rozstaw szyn to 1435 mm. Łączna długość toru pojedynczego wynosi 109,2 km. Tramwaje zasilane są z sieci jezdnej prądem stałym o napięciu 600 V.
Charakterystyka sieci.
Całość sieci znajduje się w granicach administracyjnych miasta Gdańska. Torowiska są w 85% długości wydzielone z ruchu ulicznego. Zdecydowana większość tras jest dwutorowa, wyjątkiem są odcinki jednotorowe w dzielnicach Brzeźno i Nowy Port, jednakże nie odbywa się na nich ruch kolizyjny – pełnią one funkcje pętli ulicznych. Torowiska biegną głównie przez tereny zurbanizowane, wyjątkiem jest linia do kąpieliska morskiego na Stogach biegnąca przez Las Miejski.
Sieć tramwajowa pokrywa przede wszystkim Dolny Taras i Śródmieście, łącząc również Wyspę Portową czy Siedlce. W 2007 roku linia tramwajowa dotarła na Chełm, w 2012 ukończono trasę na Łostowice i Orunię Górną przez Ujeścisko. W 2015 roku oddano do użytku linię tramwajową na Piecki-Migowo i do Brętowa, a w 2020 linię w ciągu nowo wybudowanej Alei Pawła Adamowicza zakończoną pętlą autobusowo–tramwajową "Ujeścisko". W 2023 roku oddano do użytku trasę równoległą do ul. Warszawskiej łączącą pętlę "Ujeścisko" z torowiskiem w ciągu Al. Havla. Zachodnie dzielnice miasta obecnie pozbawione są komunikacji tramwajowej.
Linia tramwajowa na Chełm jest najbardziej stromą linią tramwajową w Polsce. Również różnica poziomów pomiędzy najniższym, a najwyższym punktem torów jest największa w Polsce (110 metrów). Posiada cechy szybkiego tramwaju. Trzy pętle tramwajowe (Jelitkowo, Brzeźno Plaża, Stogi Plaża) oraz przystanek końcowy Brzeźno położone są w odległości kilkuset metrów od brzegu Zatoki Gdańskiej, w związku z czym mają duże znaczenie dla obsługi ruchu turystycznego.
Tramwaje stacjonują w dwóch zajezdniach, przy ulicy Wita Stwosza w Strzyży oraz przy ulicy Władysława IV w Nowym Porcie. W halach mieści się około 40% wszystkich tramwajów.
Historia komunikacji tramwajowej w Gdańsku.
Tramwaj konny.
Pierwsza linia tramwaju konnego uruchomiona została przez berlińskie przedsiębiorstwo Deutsche Pferdeeisenbahn 23 czerwca 1873, na trasie z Heumarkt (Targ Sienny) przez Wrzeszcz do Oliwy, gdzie zlokalizowana została pierwsza zajezdnia tramwajowa. Po roku została zawieszona trasa między Wrzeszczem a Oliwą z powodu silnej konkurencji kolei. W 1877 majątek berlińskiego przedsiębiorstwa kupiło gdańskie przedsiębiorstwo Otto Braunschweig und Oskar Kupferschmidt.
Uruchomiła ona następujące linie:
W okresie tym w Gdańsku funkcjonowały następujące zajezdnie tramwajowe:
W lipcu 1889 Hermann Kulling – właściciel brzeźnieńskiego zakładu kąpielowego oraz domu kuracyjnego uruchomił swoją prywatną linię tramwaju konnego ze stacji kolejowej Brzeźno (linia kolejowa relacji Gdańsk – Nowy Port) do kurortu w Brzeźnie. Tramwaj konny woził pasażerów do 1899, a w 1900 uruchomiono linię tramwaju elektrycznego.
Początek tramwajów elektrycznych.
W 1894 przedsiębiorstwo AEG z Berlina wykupiło przedsiębiorstwo Danziger Straßeneisenbahn. Wtedy równocześnie podjęto decyzję o elektryfikacji sieci tramwajowej, którą rozpoczęto rok później. Pierwsze regularne połączenie uruchomiono 12 sierpnia 1896 w kierunku Oruni oraz Siedlec. Do Wrzeszcza z Centrum pierwszy tramwaj elektryczny pojechał dopiero 28 sierpnia 1896, gdyż istniała konieczność usunięcia kolizji sieci trakcyjnej z napowietrznymi przewodami telefonicznymi i energetycznymi. Do końca roku wszystkie linie tramwaju konnego zostały zelektryfikowane, a także wybudowano torowisko łączące nowy Dworzec Główny z Kohlenmarkt (Targiem Węglowym). Wydłużono także istniejącą linię z Fischmarkt (Targu Rybnego) przez dzisiejszą ulicę Wałową do Stadtgraben (Podwala Grodzkiego). Po zakończeniu elektryfikacji przedsiębiorstwo AEG przekazała tramwaje pod administrację przedsiębiorstwa Allgemeinen Lokal- und Straßenbahngesellschaft (ALSAG).
W 1899 w Nowym Porcie powstało drugie przedsiębiorstwo tramwajowe pod nazwą Danziger Elektrische Strassenbahn, które otworzyło w 1900 dwie linie z Wrzeszcza do Brzeźna i z Brzeźna przez Nowy Port do Stoczni Schichaua (ulicą Schichaugasse, dziś Jana z Kolna). Linia w stronę centrum została później wydłużona do Kassubischer Markt (okolice dzisiejszego C.H. Madison), a następnie przez Pfefferstadt (dziś ul. Korzenna) do Breitgasse (ul. Szeroka) pod sam Żuraw. Przedsiębiorstwo z Nowego Portu posiadało zajezdnię przy Fischmeisterweg (dziś ul. Wyzwolenia). W 1903 nastąpiło połączenie dwóch przedsiębiorstw Allgemeine Strassen und Eisenbahn Gessellschaft i Danziger Elektrische Strassenbahn w jedno przedsiębiorstwo Danziger Elektrische Strassenbahn A.G. z siedzibą we Wrzeszczu. W 1904 wybudowano torowisko na wiadukcie Błędnik łączące torowisko na Wielkiej Alei z torowiskiem na Stadtgraben (Podwalu Grodzkim). Od tamtej pory w rejon Dworca Głównego kierowano co drugi skład tramwajowy. 18 lipca 1908 uruchomiona została linia z rynku w Oliwie (Am Markt) przez Seestraße (ulicę Pomorską) do Jelitkowa.
Tramwaje podczas I wojny światowej.
Z dniem 1 maja 1914 wprowadzono numerację linii, która zastąpiła dotychczasowe tablice kierunkowe z nazwą przystanku końcowego. W lutym 1917 zaczęło brakować węgla i części zamiennych, z tego powodu na źle utrzymanym torowisku zaczęły występować awarie i wykolejenia. W styczniu 1919 nastąpił kryzys, z powodu którego zawieszono kursowanie kilku linii.
Tramwaje w Wolnym Mieście Gdańsku.
Pod koniec 1919 zaczęto przywracać zawieszone linie, zmieniając jednocześnie częściowo numerację linii, dodatkowo przekierowano linie z Promenade (dziś 3 Maja) na Stadtgraben (Podwale Grodzkie), po czym w 1926 zlikwidowano torowisko na Promenade. W 1925 przystąpiono do budowy trasy z Centrum w kierunku Stogów, którą otwarto 4 lipca 1927. W 1926 otworzono torowisko na nowo powstałej Paul-Beneke-Weg (dziś Marynarki Polskiej), likwidując jednocześnie jednotorową trasę wzdłuż nabrzeża portowego na ulicy Broschkischerweg (Wiślnej). W tym samym czasie w Nowym Porcie powstały dwie pętle uliczne, „mała” dla linii z Centrum i „duża” dla linii z Brzeźna. W 1930 roku uruchomiono nową trasę od Wielkiej Alei poprzez Ostseestraße (aleję Hallera) i Bärenweg (ulicę Mickiewicza) do pętli na skrzyżowaniu Heeresanger (al. Legionów) z Magdeburger Straße (ul. Kościuszki). Dyrekcja przedsiębiorstwa DES AG została przeniesiona do budynku przy Jäschkentaler Weg 2 (dziś dyrekcja GAiT, Jaśkowa Dolina 2). Między Wrzeszczem a Oliwą zmieniono przebieg trasy likwidując linię na Hohenfriedbergweg (Szymanowskiego), prowadząc ją w zamian przez nowo powstałą Friedrich-Allee (aleja Wojska Polskiego). Rozpoczęto również budowę nowej zajezdni tramwajowej we Wrzeszczu wraz z warsztatami głównymi.
W latach 30. gdańskie tramwaje znalazły się w czołówce europejskiej pod względem techniki i wdrożonych rozwiązań (m.in. wprowadzono wagony z obniżoną podłogą przy środkowym wejściu).
W 1934 przebudowano trakcję elektryczną przystosowując ją do pantografów zamiast do odbieraków drążkowych. Starą trakcję pozostawiono na trasie do Siedlec i Oruni, w wyniku czego tramwaje obsługujące tę trasę w celu dojechania do zajezdni przy Weidengasse (Łąkowej) korzystały z torowiska technicznego na Starym Przedmieściu. Zrezygnowano z planowanego wydłużenia linii w kierunku Rudnik i budowy linii z Wrzeszcza przez Suchanino do Centrum. W 1935 otworzono nową zajezdnię tramwajową we Wrzeszczu przy dzisiejszej ulicy W. Stwosza, a stara zajezdnia przy Mirchauer Weg (Partyzantów) została zaadaptowana na zajezdnię autobusową.
W 1942 została utworzona spółka akcyjna Verkehrsbetriebe Danzig Gothenhafen AG, w skład której weszła spółka DES AG. Planowano wówczas likwidację linii tramwajowych na trasach z Centrum do Siedlec i Oruni oraz zastąpienie ich liniami trolejbusowymi. Planów tych jednak nie zrealizowano. Do 24 marca 1945 tramwaje kursowały po mieście normalnie. Po ostrzelaniu przez wojska radzieckie elektrowni miejskiej na Ołowiance nastąpiło wyłączenie zasilania, przez co część tramwajów stanęła na ulicach. Podczas walk ulicznych wagony tramwajowe wykorzystywane były jako barykady.
Odbudowa po 1945 roku.
Po zakończeniu działań wojennych sieć trakcyjna przestała istnieć, torowiska były poważnie uszkodzone przez pociski artyleryjskie, żaden wagon nie był zdatny do ruchu. W kwietniu 1945 roku, od razu po zakończeniu działań wojennych przystąpiono do odbudowy infrastruktury tramwajowej. Z inicjatywy Zarządu Miejskiego w Gdańsku powstał Miejski Zakład Komunikacyjny w Gdańsku. Do Gdańska przybyły ekipy poznańskich, warszawskich i łódzkich tramwajarzy, którzy wspólnie z gdańszczanami przystąpili do zabezpieczenia i inwentaryzacji ocalałego majątku. W pobliżu zajezdni we Wrzeszczu pościągane zostały wagony lub ich pozostałości. Sama zajezdnia we Wrzeszczu ucierpiała niewiele, zajezdnia przy Łąkowej straciła dach na obu halach oraz budynek warsztatowy. 28 czerwca 1945 roku zaczęto ponownie uruchamiać komunikację tramwajową. Odbudowę ze zniszczeń torowisk tramwajowych zakończono w 1947 roku. Odbudowane zostały wszystkie trasy istniejące przed zniszczeniem. Zlikwidowano jedynie torowiska na ulicy Szerokiej, Kowalskiej i Korzennej oraz trasę techniczną na Starym Przedmieściu. Nowością była trasa do Sopotu uruchomiona w roku 1946 roku.
1947–1988.
Po wojnie sukcesywnie likwidowano tory znajdujące się w gęstej zabudowie Śródmieścia, aby zgodnie z modernistyczną ideologią tramwaj jeździł wyłącznie głównymi arteriami.
W wyniku budowy drogi krajowej nr 1 na przestrzeni lat powstały nowe szerokie ulice z wytyczonym torowiskiem tramwajowym. W 1948 roku w Oliwie otworzono nową pętlę przy skrzyżowaniu alei Grunwaldzkiej z ulicą Opata J. Rybińskiego, likwidując jednocześnie pętlę na Starym Rynku Oliwskim. 1 stycznia 1951 roku powstało nowe przedsiębiorstwo pod nazwą Wojewódzkie Przedsiębiorstwo Komunikacyjne Gdańsk-Gdynia.
W 1955 roku uruchomiona została nocna komunikacja tramwajowa. W 1957 roku przebudowana została na dwutorową trasa na Siedlce w ciągu ulicy Świerczewskiego (dziś Nowe Ogrody). 21 lipca 1959 roku oddana została nowa poszerzona ulica Podwale Przedmiejskie pomiędzy ulicą Okopową a ulicą Chmielną. Likwidacji uległo torowisko na ulicy Długiej, Długim Targu i ulicy Stągiewnej, zaś tramwaje zostały skierowane przez ulicę Okopową, Podwale Przedmiejskie i Wyspę Spichrzów, a następnie przez ulicę Ułańską do ulicy Łąkowej. Zlikwidowano również pętlę uliczną na ulicy Bogusławskiego kierując tramwaj z Oruni do pętli na Targu Węglowym. Znajdujące się tu tory z l. 30. pokryto asfaltem, pod którym spoczywały do listopada 2019, kiedy zostały ponownie odkryte i wyeksponowane. Drugą nową trasą było torowisko od ulicy Mickiewicza do pętli przy ulicy Kolonia Uroda przez aleję Karola Marksa, obecnie Hallera. W 1960 roku przedłużono torowisko od Kolonii Urody do Brzeźna, likwidując jednocześnie torowisko na ulicach Bolesława Chrobrego i Waryńskiego, a tramwaj kończący trasę na ulicy Waryńskiego skierowano do pętli przy ówczesnym porcie lotniczym. W 1961 roku zlikwidowano trasę do Sopotu z powodu dużej konkurencji Szybkiej Kolei Miejskiej. Na początku lat 60. wraz z przebudową alei Grunwaldzkiej zlikwidowana została pętla przy ulicy Szymanowskiego, zaś otwarta nowa – przy ulicy Abrahama. Po 42 latach przerwy, w 1968 roku przywrócono torowisko wzdłuż ulicy 3 Maja. W 1968 roku rozpoczęto budowę nowego wiaduktu Błędnik, który oddano do użytku 22 lipca 1970 roku. Na początku lat 70. przy przebudowie ul. Kartuskiej cała trasa na Siedlce stała się dwutorowa. 28 lipca 1971 roku uruchomiona została pętla przy ulicy Doki, jednocześnie likwidacji uległa pętla na Targu Węglowym. Torowisko na ulicy Pomorskiej zostało przebudowane na dwutorowe, zlikwidowana została linia na Orunię.
W 1974 roku przedsiębiorstwo WPK G-G przekształcone zostało w Wojewódzkie Przedsiębiorstwo Komunikacyjne w Gdańsku. W 1974 roku, po przeniesieniu portu lotniczego do Rębiechowa rozpoczęła się budowa nowej trasy od pętli tramwajowej przy ulicy Kościuszki do ulicy Pomorskiej w Jelitkowie, w ciągu której wybudowano dużą pętlę tramwajową na nowo powstającej wówczas dzielnicy Zaspa. Trasa została otwarta 31 grudnia 1977 roku. 22 lipca 1980 roku otwarte zostało torowisko wzdłuż ulicy Klinicznej.
W 1980 roku powstał projekt budowy trasy tramwajowej łączącej ówczesną sieć z nowymi osiedlami na Górnym Tarasie. W tym celu należało wybudować torowisko na Chełm. Trasa ta, mimo że jej długość wynosi zaledwie 2,9 km, posiada bardzo trudny profil. Z przyczyn technicznych, a później finansowych, realizacja projektu była wielokrotnie odkładana i trasa na Chełm została ostatecznie zbudowana 27 lat później&lt;ref name="ŚK4/2008"&gt;&lt;/ref&gt;.
17 grudnia 1981 roku rozpoczęto eksploatację torowiska leżącego w ciągu przedłużonej do trasy W-Z ulicy 3 Maja oraz na nowym wiadukcie nad linią kolejową, który jest częścią tej właśnie trasy. Otwarta została nowa pętla Kliniczna, co pozwoliło na likwidację pętli Doki.
1989–2012.
W 1989 roku WPK zostało podzielone, a w jego miejsce w Gdańsku powstało Przedsiębiorstwo Komunikacji Miejskiej, które w 1991 roku zostało przekształcone w zakład budżetowy miasta Gdańska pod nazwą Zakład Komunikacji Miejskiej w Gdańsku. Na początku lat 90. powstał nowy odcinek Podwala Przedmiejskiego między ulicami Chmielną oraz Łąkową wraz z nowym mostem drogowym, w wyniku czego likwidacji uległ prowizoryczny most saperski nad Nową Motławą. Trasa ta została wydłużona w 1995 roku poprzez wybudowanie odcinka Podwala Przedmiejskiego od ulicy Łąkowej do ulicy Siennickiej. Umożliwiło to zlikwidowanie tramwaju wzdłuż ulicy Długie Ogrody.
W 1997 roku gdański ZKM zakupił dwa prototypowe pojazdy Konstal 114Na, które posiadały ok. 15% niskiej podłogi (gdański ZKM jako drugi zakład w Polsce posiadał wagony z częścią niskopodłogową). Również w 1997 roku powrócił pomysł budowy linii tramwajowej na Chełm, wykonano wówczas analizę na Politechnice Gdańskiej. Badania wykazały, że ówczesny gdański tabor nie nadaje się do obsługi projektowanej linii. Najpoważniejszym problemem okazały się hamulce elektromagnetyczne, które w przypadku awarii zasilania nie były w stanie utrzymać pojazdu na tak trudnej linii.
W 1999 roku likwidacji uległa zajezdnia tramwajowa Łąkowa na Dolnym Mieście, w miejscu której powstał parking strzeżony. W tym roku gdański ZKM zamówił cztery wagony Alstom-Konstal NGd99 z rodziny Citadis 100, które posiadały ok. 70% niskiej podłogi. Wagony przydzielono do obsługi linii 2 ().
Wraz z początkiem 2004 roku Zakład Komunikacji Miejskiej został przekształcony z zakładu budżetowego w spółkę z ograniczoną odpowiedzialnością. W tym samym roku definitywnie odcięto ulicę Łąkową od gdańskiej sieci torowisk oraz rozpoczęto kilkuetapową modernizację torowisk tramwajowych pod nazwą Gdański Projekt Komunikacji Miejskiej.
W wyniku przedsięwzięcia „Gdański Projekt Komunikacji Miejskiej II” na początku 2007 roku rozpoczęto budowę linii na Chełm wzdłuż al. Armii Krajowej oraz al. gen. Sikorskiego. 19 grudnia 2007 roku została otwarta linia tramwajowa na Chełm. Linia ta, mimo zaledwie 2900 metrów długości ma bardzo trudny profil (pochylenie do 50 promili) i z tego względu wagony Konstal 105Na oraz Konstal 114Na nie mogą być na niej wykorzystywane. W ramach budowy linii na Chełm zakupione zostały trzy Bombardiery NGT6. Z powodu pogarszającego się stanu wagonów Konstal 105Na, gdański ZKM postanowił zakupić 46 używanych wagonów typu N8C z Dortmundu.
W 2009 roku w ramach kolejnego przedsięwzięcia „Gdański Projekt Komunikacji Miejskiej IIIA” ogłoszony został przetarg na dostawę 35 wagonów jednokierunkowych, wieloczłonowych, całkowicie niskopodłogowych o długości 30-35 metrów i pojemności co najmniej 220 osób. Przetarg ten wygrała Pesa Bydgoszcz, która do końca 2011 roku dostarczyła 35 wagonów typu Swing (120NaG). 
W maju 2010 roku rozpoczęła się modernizacja i przebudowa zajezdni we Wrzeszczu. We współczesnych tramwajach aparatura elektryczna umieszczona jest na dachu, a nie pod podłogą, jak w starych pojazdach, dlatego postanowiono wybudować specjalny system podnośników i podestów. Zainstalowana została tokarka podtorowa (profilująca wszystkie koła tramwaju, bez konieczności ich demontażu) oraz profesjonalna myjnia. Zakupiono specjalistyczny dźwig, służący m.in. do wstawiania na tory wykolejonych wagonów. Wybudowano kolejne tory postojowe oraz odnowiono rozjazdy znajdujące się na terenie zajezdni. Na to przedsięwzięcie wydano ok. 30 mln zł. 30 października tego samego roku zmieniono nazwę pętli Abrahama na Strzyża, aby nawiązywała do nazwy dzielnicy, w której rzeczywiście się znajduje.
Podczas remontu torowisk na Siedlcach, Zaspie i Przymorzu w 2010 roku po raz pierwszy w Gdańsku torowiska w rejonie przystanków tramwajowych zostały zakryte płytkami lub kostką betonową. Inwestycje te służą utrzymaniu czystości w obrębie peronów. Prosta nawierzchnia, w przeciwieństwie do tłucznia, może być łatwo sprzątana.
W noc sylwestrową 2009/2010 roku uruchomiono po raz pierwszy nocną linię tramwajową N0 na trasie Chełm – Opera – Zaspa – Oliwa – Wrzeszcz – Opera – Chełm. Obecnie linia ta na wydłużonej trasie (Łostowice – Chełm – Dworzec Główny – Opera – Zaspa – Oliwa – Wrzeszcz – Opera – Dworzec Główny – Chełm – Łostowice) uruchamiana jest podczas różnego rodzaju imprez („Weekend za pół ceny”, „Noc Muzeów”, „Sylwester”) oraz w weekendy w sezonie letnim.
W 2011 rozpoczął się montaż automatów biletowych, umożliwiających sprzedaż biletów jednorazowych i długookresowych. Automaty stanęły przy głównych przystankach, węzłach przesiadkowych oraz na większości pętli tramwajowych.
Podczas przebudowy torowisk w Nowym Porcie zbudowano nowy rozjazd relacji Wolności→Centrum umożliwiając zawracanie pojazdom jadącym z Centrum na tzw. „Dużej pętli” oraz umożliwienie stworzenia trasy Brzeźno-Nowy Port-Marynarki Polskiej. Kilka lat wcześniej, podczas przebudowy torowisk w Centrum zbudowano nowy łuk w relacji Hucisko→Dworzec PKS.
W ramach budowy Trasy Słowackiego zadanie III zmodyfikowano przebieg torowisk w Brzeźnie. Dawniej tramwaje z al. gen. Józefa Hallera skręcały w ul. Gdańską, obecnie tramwaj opuszcza al. Hallera na nowo powstałym łączniku wzdłuż ul. Uczniowskiej, z którego zjeżdża na ul. Gdańską. Dzięki tej przebudowie powstał nowy rozjazd, który umożliwia ruch tramwajów w relacji Nowy Port-Brzeźno Plaża-Gdańska-Nowy Port.
12 maja 2012 gdańska sieć tramwajowa wzbogaciła się o trasę w kierunku Łostowic i Oruni Górnej przez Ujeścisko o długości 2,8 km. Trasa ta jest przedłużeniem trasy na Chełm. Na jej końcu, pomiędzy Łostowicami a Orunią Górną, powstał węzeł przesiadkowy (Łostowice Świętokrzyska) typu „parkuj i jedź” z miejscami postojowymi dla 150 samochodów i parkingiem rowerowym. Na tej trasie kursują linie 3, 6, 7.
2013–2020.
6 września 2013 rozstrzygnięto przetarg na budowę linii tramwajowej do przystanku Gdańsk Brętowo przez Piecki-Migowo. Na realizację zadania zabezpieczono 150 mln zł, a do przetargu stanęło 8 firm. Przetarg wygrało konsorcjum przedsiębiorstw MTM Gdynia i Rajbud z Tczewa, które wyceniło prace na kwotę 116,3 mln zł, z którym 12 listopada 2013 r. została podpisana umowę i przekazany plac budowy. W ramach kontraktu powstała linia tramwajowa o długości 3,6 km od pętli Siedlce (przebudowanej na węzeł przesiadkowy z parkingiem na 40-50 samochodów oraz kilkanaście rowerów), wzdłuż Kartuskiej do skrzyżowania z ul. Nowolipie, następnie wzdłuż ulic Nowolipie i Rakoczego do przystanku Pomorskiej Kolei Metropolitarnej Gdańsk Brętowo. Największe spadki na trasie znajdują się na odcinku od Piekarniczej do Belgradzkiej (od 3,5 do 5 proc.) i na wysokości ul. Kolumba. Wraz z linią powstało 5 przystanków, pas autobusowo-tramwajowy na ul. Rakoczego (od Jaśkowej Doliny do Bulońskiej), trójkąt torowy na skrzyżowaniu ulic Rakoczego i Bulońskiej oraz ponad 360-metrowa estakada nad ul. Rakoczego o wysokości maksymalnej 9 m. Dzięki estakadzie pochylenie trasy zostało zmniejszone z 7 do 3,5%. Końcówka PKM Brętowo powstała jako układ 2 ślepych torów, w związku z czym obsługa trasy możliwa jest wyłącznie przez tramwaje dwukierunkowe. Dla potrzeb linii dokonano zakupu 5 takich pojazdów (Pesa Jazz Duo) o wartości 8,6 mln zł każdy, wyposażonych w klimatyzację i niską podłogę na całej długości składu. Ponadto, w drugim etapie inwestycji, powstała linia wzdłuż ulicy Bulońskiej od Rakoczego do Myśliwskiej z trójkątem torowym umożliwiającym zawrócenie pojazdom jednokierunkowym (pierwszym etapem zawracania jest wjazd w ul. Myśliwską, a następnie cofnięcie w ul. Bulońską) oraz dwoma przystankami. Przetarg na budowę tego 700-metrowego odcinka ogłoszono 13 czerwca 2014 roku. Zwycięską ofertę złożyło konsorcjum przedsiębiorstw WPRD Gravel i Tor-kar-sson, które zaoferowało wykonanie inwestycji za kwotę 22 989 618,74 zł brutto, a więc o 4,5 mln zł więcej, niż zakładał kosztorys inwestora. Umowę na realizację inwestycji podpisano 7 listopada 2014. 26 sierpnia 2015 odbył się pierwszy – próbny przejazd nową trasą. Całość inwestycji, tj. linię od Siedlec do Brętowa PKM wraz z odgałęzieniem do Migowa została oddana do użytku 31 sierpnia 2015. Zakończenie inwestycji nastąpiło we wrześniu 2015 roku.
10 lipca 2014 w tramwaju o numerze bocznym 1022 zaczęto emitować odgłosy ptaków; eksperyment trwał kilka tygodni.
Od 28 czerwca do 23 grudnia 2014 i od 11 marca do 17 czerwca 2015 zamknięta została linia tramwajowa na Stogi. W tym czasie na długości 4,4 km przedsiębiorstwo Budimex wymieniło torowiska w ciągu ulic Siennickiej i Lenartowicza od ul. Elbląskiej do ul. Sucharskiego oraz przebudowała pętlę Przeróbka, odwracając na niej kierunek ruchu tramwajów, dzięki czemu wszystkie pojazdy jadące z Przeróbki w kierunku centrum mogą odjeżdżać z tego samego przystanku. Przebudowane zostały przystanki: Brama Żuławska, Przeróbka, Lenartowicza (na obydwu podniesiono jezdnię do poziomu chodnika) i Głęboka, który przebudowano na przystanek tramwajowo-autobusowy. Na przystankach zamontowano wiaty przystankowe wyposażone w tablice LED. Podczas I fazy remontu (w 2014) za przystankiem Akademia Muzyczna zamontowano rozjazd nakładkowy dla tramwajów dwukierunkowych, co umożliwiło obsługę tramwajową ulicy Podwale Przedmiejskie. Na mocy umowy z 16 maja 2014 roku zadanie zrealizowane zostało za kwotę 65,6 mln zł. W latach 2018–2020 za kwotę 118 mln zł wyremontowano torowisko na Stogach.
Jesienią 2014 roku wykonano projekt budowlany Alei Pawła Adamowicza– przedłużenia trasy tramwajowej wzdłuż ul. Bulońskiej na Pieckach-Migowie. W 2017 ogłoszono przetarg na budowę linii, która miała się zakończyć do sierpnia 2019 roku. Oferty złożyło 7 firm, a zaproponowane koszty realizacji wahały się od 191,7 do 283 mln zł. Na początku 2018 roku ogłoszono, że wykonawcą inwestycji została firma NDI z Sopotu, z którą umowę podpisano 17 kwietnia 2018. Przy skrzyżowaniu alei z ul. Warszawską i Jabłoniową powstanie zajezdnia tramwajowo – autobusowa. Po analizach finansowych zdecydowano się przedłużyć trasę tramwajową wzdłuż ul. Lawendowe Wzgórze pod budynek Szkoły Podstawowej nr 6. Zgodnie z umową linia miała zostać oddana do użytku w IV kwartale 2019 roku, lecz docelowo została oddana 30 czerwca 2020. Al. Pawła Adamowicza ma długość 2,8 km i przebiega od skrzyżowania Myśliwskiej z Bulońską, 220-metrową estakadą wenecką nad Potokiem Siedleckim, pod al. Armii Krajowej do węzła integracyjnego Ujeścisko przy skrzyżowaniu Al. Adamowicza z ul. Warszawską.
Budowa Al. Adamowicza, rozbudowa ul. Warszawskiej, zakup 30 tramwajów, remont linii o długości 3,2 km w dzielnicy Stogi zostały zrealizowane w ramach Gdańskiego Projektu Komunikacji Miejskiej IV.
Od 2021.
Po trzech nieudanych przetargach, które zostały unieważnione z powodu ofert znacząco przekraczających zaplanowany budżet, 3 lutego 2021 podpisano umowę na budowę trasy tramwajowej o długości 1,5 km wzdłuż ul. Warszawskiej. Zwycięzcą przetargu zostało konsorcjum firm MTM i Rajbud, którego oferta opiewała na ok. 59,8 mln złotych. Na realizację zadania zabezpieczono 76,5 mln zł, a wszystkie 5 ofert mieściło się w budżecie. Na trasie powstały 3 przystanki tramwajowe: Częstochowska, Piotrkowska oraz Łódzka. Trasa powstała po południowej stronie ul. Warszawskiej na odcinku od węzła "Ujeścisko" do alei Vaclava Havla, gdzie połączyła się z istniejącym torowiskiem. 16 lutego 2021 przekazano teren inwestycji wykonawcy, a 18 grudnia 2022 prace budowlane zostały zakończone. 4 marca 2023 trasa została oficjalnie oddana do użytku.
Planowane inwestycje.
Miasto Gdańsk planuje w latach 2021–2042 budowę następujących tras:
Oprócz tras tramwajowych planowana jest rozbudowa sieci Pomorskiej Kolei Metropolitalnej do południowych dzielnic miasta.
Planowane jest także wybudowanie nowej infrastruktury:
Linie tramwajowe.
W Gdańsku zgodnie ze stałym układem kursuje 10 linii tramwajowych całorocznych:
Oprócz tego uruchamiane są w zależności od potrzeb dodatkowe linie: 6X (linie dzienne w sezonie letnim) oraz 9X (linie zastępcze na czas remontów).
Infrastruktura.
Pętle tramwajowe.
Pętle uliczne.
Oprócz pętli tramwaje wykorzystują do zawracania układ torowisk wzdłuż krzyżujących się ulic. W regularnych kursach tramwaje zawracają w następujących miejscach:
Krańcówki.
Istnieją dwie krańcówki tam, gdzie wykonanie pętli byłoby zbyt kłopotliwe. Zakończone są przejściami międzytorowymi. Niezbędny był zakup taboru dwustronnego i dwukierunkowego.
Rozjazdy nakładkowe.
Rozjazdy nakładkowe używane były na tymczasowych przystankach końcowych linii skróconych ze względu na roboty torowe:
W przypadku krańca Zajezdnia Wilka-Krzyżanowskiego wykorzystano istniejący przejazd międzytorowy, który umożliwia wjazd do zajezdni Wrzeszcz bramą nr 3.
Wcześniej tworzono również linie wahadłowe kursujące po jednym torze:
System Informacji Pasażerskiej.
W 2008 roku rozpoczęła się realizacja Systemu Informacji Pasażerskiej (SIP), który za pomocą monitorów informuje pasażerów o rzeczywistym czasie przyjazdu autobusów i tramwajów na przystanki oraz o awariach. Początkowo składało się na niego 41 ekranów zainstalowanych na 27 przystankach na terenie miasta. System urządzeń lokalizujących pojazdy zainstalowano w 350 tramwajach i autobusach. Cała inwestycja kosztowała 3,5 mln zł.
Uruchomienie systemu zaplanowane było na 1 grudnia 2008 roku, jednak pierwsze monitory zostały zamontowane w 2009 roku. W wyniku różnych przyczyn do końca 2010 roku system nie został całkowicie uruchomiony, a jego wdrożenie nastąpiło w terminie późniejszym.
Obecnie w ramach systemu funkcjonuje 117 tablic.
Tabor.
Tabor historyczny.
Modele przedwojennych gdańskich tramwajów są prezentowane na wystawie w Strefie Historycznej Wolne Miasto Gdańsk przy Długim Targu.
Patroni gdańskich tramwajów.
Alstom Citadis 100:
Konstal 114Na:
Bombardier Flexity Classic NGT6-2GD:
Pesa Swing 120NaG:
Pesa Jazz Duo 128NG:

</doc>
<doc id="405368" url="https://pl.wikipedia.org/wiki?curid=405368" title="Lidia z Tiatyry">
Lidia z Tiatyry

Lidia z Tiatyry (gr. Λυδία) – postać biblijna pochodząca z Tiatyry w Azji Mniejszej (współczesny Akhisar w Turcji), wspomniana w Dziejach Apostolskich, uczennica apostoła Pawła, pierwsza osoba na kontynencie europejskim, która przyjęła chrystianizm, święta Kościoła katolickiego i prawosławnego.
W Dziejach Apostolskich określano ją jako „bojącą się Boga” (określano tak prozelitów żydowskich, którzy nie wypełniali wszystkich przepisów Prawa Mojżeszowego). Wyrabiała i sprzedawała purpurę w Filippi (dzisiejsze ruiny k. Krinides) w Macedonii. Purpura była tkaniną luksusową, którą chętnie nosili Rzymianie jako część ubioru; prawdopodobnie Lidia była osobą zamożną.
Około roku 55 do Filippi zawitał Paweł z Tarsu, nazywany Apostołem Narodów. W Filippi prawdopodobnie nie było synagogi i Lidia jako osoba pobożna w szabat wraz z innymi bogobojnymi kobietami zgromadzały się nad rzeką poza miastem - gdzie po raz pierwszy Paweł ją spotkał i nauczał „W szabat wyszliśmy za bramę nad rzekę, gdzie - jak sądziliśmy - było miejsce modlitwy. I usiadłszy rozmawialiśmy z kobietami, które się zeszły.” (Dz 16, 13 BT).
Pod wpływem tych nauk Lidia wraz ze swoimi domownikami przyjęła chrzest. Gdy usłyszała o Jezusie Chrystusie uwierzyła słowom Pawła i jak mówi Biblia: „(..) Pan otworzył jej serce, tak że uważnie słuchała słów Pawła.” (Dz 16, 14 BT).
Po chrzcie, poprosiła apostoła Pawła i towarzyszących mu Łukasza i Sylasa, aby przyjęli gościnę w jej domu. Paweł w Flp 1, 3-5 (BT), chwali w nim ich ofiarność - możliwe, iż wspomina tu gościnność Lidii - jej dom stał się ośrodkiem życia chrześcijańskiego i dał początek powstającemu w Filippi ośrodkowi chrześcijaństwa.
Kult.
Cezary Baroniusz wprowadził imię świętej Lidii do "Martyrologium Rzymskiego" w 1584 roku.
Święta Lidia jest patronką farbiarzy.
Jej wspomnienie liturgiczne w Kościele katolickim obchodzone jest 3 sierpnia lub 20 maja. Ewangelicy wspominają Lidię 27 stycznia lub 25 października.
Niektórzy wyznawcy prawosławia również wspominają uczennicę św. Pawła 20 maja/2 czerwca, tj. 2 czerwca według kalendarza gregoriańskiego.
Podania Kościoła katolickiego opisują tylko dwie kobiety o tym imieniu; wspomnienie drugiej świętej (wspominanej w licznej grupie męczenników) przypada na 27 marca.
W kalendarzu świętych Kościoła Ewangelicko-Luterańskiego w Ameryce poświęcono jej 27 stycznia, wraz z Dorkas i Febą. Kościół Luterański Synodu Missouri poświęcił jej 25 października, Kościół Episkopalny w Stanach Zjednoczonych poświęcił jej 27 stycznia.

</doc>
<doc id="405370" url="https://pl.wikipedia.org/wiki?curid=405370" title="Yan Zi">
Yan Zi

Yan Zi (; ur. 12 listopada 1984 w Chengdu) – hongkońska tenisistka, do 2014 reprezentująca Chiny, zwyciężczyni turniejów wielkoszlemowych w grze podwójnej, brązowa medalistka igrzysk olimpijskich w Pekinie (2008) w deblu; reprezentantka Chin w Pucharze Federacji, kapitan Hongkongu w Pucharze Federacji od kwietnia 2016.
Kariera.
Córka menedżera i nauczycielki, treningi tenisowe rozpoczęła w wieku 6 lat. W gronie tenisistek zawodowych występuje od 2003. W karierze singlowej jej największym osiągnięciem jest zwycięstwo w turnieju w Kantonie w 2005; po tym sukcesie awansowała do czołowej setki rankingu światowego.
Dużo większe osiągnięcia ma dotychczas w grze podwójnej. Tworzy regularną parę z rodaczką Zheng Jie. W 2004 były w ćwierćfinale igrzysk olimpijskich w Atenach (przegrały z Hiszpankami Conchitą Martínez i Virginią Ruano Pascual), w 2005 wygrały dwa turnieje "WTA Tour" (Hobart, Hajdarabad) i zaliczyły dalsze dwa finały (Pekin, Bali). Wyniki te dały Yan Zi awans do czołowej trzydziestki rankingu deblistek w styczniu 2006.
W styczniu 2006 Yan Zi i Zheng Jie jako pierwsze reprezentantki Chin awansowały do finału turnieju wielkoszlemowego (Australian Open), a następnie sięgnęły także po końcowe zwycięstwo. Rozstawione w turnieju z numerem 12, pokonały po drodze kilka wyżej notowanych par (m.in. Diemientjewą i Pennettę, Suárez i Ruano Pascal, Asagoe i Srebotnik). W finale Chinki pokonały Amerykankę Lisę Raymond i Australijkę Samanthę Stosur, broniąc dwóch piłek meczowych; meczboli broniły także w ćwierćfinale z Suárez i Ruano Pascal. Para chińska triumfowała również na Wimbledonie w lipcu 2006.
Yan Zi jest zawodniczką praworęczną, z oburęcznym forehandem i backhandem.

</doc>
<doc id="405371" url="https://pl.wikipedia.org/wiki?curid=405371" title="Zi Yan">
Zi Yan



</doc>
<doc id="405373" url="https://pl.wikipedia.org/wiki?curid=405373" title="Beta Gruis">
Beta Gruis

Beta Gruis ("β Gru", "Tiaki") – druga co do jasności gwiazda w gwiazdozbiorze Żurawia (wielkość gwiazdowa: 2,07). Odległa od Słońca o około 177 lat świetlnych.
Nazwa.
Gwiazda ta ma nazwę własną Tiaki, którą nadali jej Polinezyjczycy z wysp Tuamotu. W katalogu Mohammada al Tizini była opisana jako „tylna na końcu ogona” (Ryby Południowej). Międzynarodowa Unia Astronomiczna w 2017 roku formalnie zatwierdziła użycie nazwy Tiaki dla określenia tej gwiazdy.
Charakterystyka.
Jej wielkość absolutna to −1,60m. Należy do typu widmowego M4,5 lub M5. Temperatura tego czerwonego olbrzyma to około 3400 K, emituje on 3900 razy więcej promieniowania niż Słońce. Ma ona promień około 0,8 jednostki astronomicznej, większy niż promień orbity Wenus, a jej masa jest około trzykrotnie większa niż masa Słońca. Gwiazda ta kończy życie, jej jądro zawiera obecnie węgiel i tlen i ustały w nim reakcje syntezy. Beta Gruis jest gwiazdą zmienną półregularną, jej jasność zmienia się z okresem co najmniej 37 dni z amplitudą 0,4 m (1,9–2,3m). W przyszłości stanie się mirydą, a potem odrzuci otoczkę. 450 milionów lat temu zaczęła życie jako gorąca, błękitna przedstawicielka typu B8.
Długo była ona uważana za gwiazdę pojedynczą, ale interferometria wskazuje na obecność towarzyszki odległej o mniej niż 0,22″ (11 au), o której poza tym nic nie wiadomo.
Gwiazdę Beta Gruis można zobaczyć z południowej Europy. Cała konstelacja jest widoczna dla obserwatorów na południe od 34° N. Na mapach nieba pojawiła się dopiero w 1603 roku.

</doc>
<doc id="405377" url="https://pl.wikipedia.org/wiki?curid=405377" title="Krystyna Prawdziwiecka">
Krystyna Prawdziwiecka



</doc>
<doc id="405382" url="https://pl.wikipedia.org/wiki?curid=405382" title="Samochód Super 1600">
Samochód Super 1600

Samochody klasy Super 1600 – samochody rajdowe należące do grupy A6. Posiadają one silniki o pojemności skokowej 1,6 litra, bez turbodoładowania. Jednostki te dzięki zaawansowanej technologii i dość krótkiej żywotności osiągają około 220 KM lub więcej. Samochody te mają napęd na przednie koła przenoszony za pomocą sekwencyjnej skrzyni biegów (zmiana następuje poprzez popychanie lub pociągnięcie dźwigni, co odpowiada redukcji lub włączeniu wyższego biegu, sprzęgła używa się tylko na starcie), posiadają także tzw. szperę (rodzaj mechanizmu różnicowego) ułatwiającą dostosowanie przeniesienia napędu do nawierzchni. Samochody klasy Super 1600 budowane są w oparciu o auta segmentu rynkowego B, czyli samochodów małych, choć ich pokrewieństwo z ich "cywilnymi" odmianami jest niewielkie. Auta tej klasy startowały w ramach JWRC (Rajdowe Mistrzostwa Świata Juniorów, zawodników obowiązywało ograniczenie wiekowe do 29 lat) do końca sezonu 2010. Rajdówki te charakteryzują się nerwowym sposobem prowadzenia się, dźwiękiem wysokoobrotowego silnika i "klejeniem się" do asfaltu. Na suchym i równym asfalcie są konkurencyjne nawet dla samochodów klasy N4 o większej mocy i napędzie na cztery koła, ale i większej masie.
Przykłady samochodów klasy Super 1600
Rajdówki klasy Super 1600 w założeniu miały kosztować nie więcej niż 100 tys. euro, powszechnie jednak wiadomo, że obecnie są nawet dwa razy droższe. 
Polacy, którzy startowali samochodami tego typu:

</doc>
<doc id="405391" url="https://pl.wikipedia.org/wiki?curid=405391" title="Taniec Duchów">
Taniec Duchów

Taniec Duchów – termin odnoszący się do doktryny synkretycznego ruchu religijnego, który rozwinął się u Indian Ameryki Północnej na terenie Kalifornii w latach 80. XIX w. (a później został przyjęty przez plemiona z terenu Wielkiej Kotliny i na Wielkich Równinach), jak i samej praktyki rytualnej, którą stanowił sam taniec. Sam element tańca rytualnego prawdopodobnie wywodził się z wcześniejszego rytualnego Tańca Duchów, praktykowanego przez plemię Pajutów w Nevadzie około 1870. Ruch łączył pierwiastki tradycyjnych indiańskich wierzeń plemiennych z elementami chrześcijańskimi. Schyłek Tańca Duchów nastąpił po 1891, ale w tradycji niektórych plemion pozostał trwałym elementem.
Taniec Duchów był nowym zjawiskiem kulturowym, powstałym na skutek upadku politycznego i erozji tradycyjnych wzorów życia oraz poczucia bezradności. Ruch łączył pierwiastki tradycyjnych indiańskich wierzeń plemiennych z elementami chrześcijańskimi. Inicjatorem ruchu był Wovoka, znany też jako Jack Wilson – Indianin z plemienia Pajutów, który w 1885 miał wizję, w której miał ujrzeć Boga oraz zdrowych i szczęśliwych, cieszących się tradycyjnym życiem Indian. Wovoka miał otrzymać polecenie, by nauczać Indian wzajemnej miłości, a także dążenia do kształtowania pokojowych stosunków z "białymi". W wizji Bóg miał nakazać Indianom, by poniechali kradzieży, kłamstw, wojen, a także zalecić, by byli pracowici i by spełniali rytuał świętego tańca. To wszystko miało pozwolić na połączenie się ze zmarłymi przodkami w odrodzonym świecie, wolnym od starości, chorób i śmierci. Taniec Duchów praktykowany był przez wiele plemion.
Do najważniejszych elementów ruchu należało millenarystyczne proroctwo o zbliżającym się końcu świata, który miał nadejść poprzez katastrofę kosmiczną, która miała zniszczyć świat białych ludzi i wyrządzone przez nich zło, zaś sam taniec rytualny miał przyspieszyć nadejście katastrofy. 
Taniec Duchów był poprzedzany rytualnym oczyszczaniem. Był wykonywany wokół usytuowanego centralnie drzewa lub słupa (czasem zwieńczonego amerykańską flagą). Członkowie wielu indiańskich plemion z Wielkich Równin wykonywali taniec w specjalnych „koszulach Ducha” lub szatach. Indianie z plemienia Dakotów wierzyli, że strój ten jest kuloodporny.
Taniec Duchów trwał przez 4 kolejne dni i noce. Tańczący doświadczali wizji, których treść była relacjonowana pozostałym uczestnikom. Członkowie plemion usposobionych pokojowo wykonywali Taniec Duchów w formie nieagresywnej. Dopiero Dakotowie nadali mu cechy wojownicze. Członkowie tego plemienia zaczęli praktykować taniec bez przerwy, ignorując nakaz Wovoki, który zalecał, by tańczyć co trzy miesiące przez pięć kolejnych dni. W konsekwencji zaniedbywali nawet prace polowe. Szczególnym wydarzeniem w historii Tańca Duchów był rytualny taniec wykonywany przez członków tego plemienia w Wounded Knee w grudniu 1890. Tańczący Dakotowie zostali uznani za wojowników szykujących się do wojny. Plemię zostało zaatakowane przez amerykańskie wojsko federalne. W czasie tej masakry zginęło ponad 200 osób – w tym kobiety i dzieci. Wielu rannych nie uzyskało pomocy i zmarło wskutek wychłodzenia organizmu.
Schyłek Tańca Duchów nastąpił po 1891, ale w tradycji niektórych plemion pozostał trwałym elementem.

</doc>
<doc id="405394" url="https://pl.wikipedia.org/wiki?curid=405394" title="Żabuti leśny">
Żabuti leśny

Żabuti leśny, żółw brazylijski ("Geochelone denticulata") – gatunek gada z podrzędu żółwi skrytoszyjnych z rodziny żółwi lądowych.

</doc>
<doc id="405395" url="https://pl.wikipedia.org/wiki?curid=405395" title="Biskupi i patriarchowie Lizbony">
Biskupi i patriarchowie Lizbony



</doc>
<doc id="405403" url="https://pl.wikipedia.org/wiki?curid=405403" title="Mariusz Puszakowski">
Mariusz Puszakowski

Mariusz Puszakowski (ur. 25 maja 1978 w Golubiu-Dobrzyniu) – polski żużlowiec.
Zainteresowanie sportem żużlowym rozpoczęło się w 1991, kiedy to po raz pierwszy był na zawodach Indywidualnych Mistrzostwach Polski. Pierwsze kroki stawiał na motocyklach typu Komar czy „Wueska”. Do szkółki żużlowej przy Apatorze Toruń zapisał się dopiero w wieku 18 lat, przez co początkowo trener Jerzy Kniaź nie dawał mu szans. Pierwszy rok nie był zbyt udany dla Puszakowskiego, gdyż na drugim treningu zaliczył upadek i przez miesiąc nie jeździł. Kiedy wrócił, pojechał jesienią na egzamin licencyjny, który zakończył z wynikiem pozytywnym.
Po zdobyciu licencji Puszakowski pierwszy raz w składzie pojawił się w pierwszej rundzie MDMP 3 czerwca 1997 w Lesznie z numerem 19. Na torze jednak się nie pojawił. Apator DGG Toruń zajął w tych zawodach trzecie miejsce. Prawdziwy debiut miał miejsce jednak w I lidze, 22 czerwca 1997 w wygranym 51:38 meczu z Włókniarzem-Malmą Częstochowa w Toruniu. Puszakowski jechał z numerem 9 i pojawił się na torze 2 razy, w obu startach przyjeżdżając jako ostatni. Pierwszy swój punkt zawodnik zdobył w następnym meczu ligowym w Bydgoszczy, wygranym przez Jutrzenkę-Polonię 48:41. Puszakowski wystartował w jednym wyścigu, w którym to przyjechał trzeci. Do końca sezonu Mariusz startował tylko w MDMP i eliminacjach Srebrnego Kasku, w których to zajął 15. miejsce i nie awansował do finału.
W pierwszych latach kariery Puszakowskiego w drużynie Apatora Toruń pierwszymi juniorami byli Robert Kościecha, Remigiusz Wronkowski, Marcin Kowalik, później też Tomasz Chrzanowski, przez co Puszakowski na torze pojawiał się stosunkowo rzadko.
W kolejnym sezonie Puszakowski pojawił się w 8 meczach I ligi. Najczęściej jechał w 2–3 biegach i zdobywał 1–2 punkty, walkę o miejsce w składzie przegrywał z Robertem Kościechą i Tomaszem Chrzanowskim. 29 maja 1998 Puszakowski wygrał pierwszy w karierze wyścig i zdobył pierwszy komplet punktów. Miało to miejsce w rozgrywkach o Młodzieżowe Drużynowe Mistrzostwo Polski, w których startował już regularnie. W tym roku Mariusz zadebiutował w MMPPK startując w półfinale, Apator jednak odpadł.
W 1999 „Puzon” – bo taki pseudonim otrzymał Puszakowski – regularnie startował w I lidze, najczęściej z pozycji rezerwowego. Wystąpił w 13 meczach. Pojawił się także we wszystkich rundach MDMP, gdzie notował dobre wyniki, awansując z Apatorem do finału, gdzie zdobył brązowy medal. Podobnie jak w sezonie 1998, Puszakowski pojechał w półfinale MMPPK, tam kończąc udział w tych zawodach. Wystąpił także w finale Drużynowego Pucharu Polski w Toruniu, gdzie Apator Netia zajął drugie miejsce.
W 2000, już po zakończeniu wieku juniorskiego, Puszakowski nie zmieścił się w składzie macierzystej drużyny i został wypożyczony do ŁTŻ Łódź. W rozgrywkach I ligi, w barwach tego zespołu, wystąpił zaledwie pięciokrotnie, w najlepszych występach notując jedynie dwa razy po 5 punktów. Na następny sezon Puszakowski został jednak w ŁTŻ-cie, spadając z zespołem do II ligi. W drugiej części sezonu był jednym z liderów łodzian zdobywając regularnie po 9–10 punktów. Jego najlepszy wynik to dwukrotnie 13 punktów.
W 2002 trener Jan Ząbik postanowił ponownie ściągnąć Puszakowskiego do Apatora. Jeździł jednak rzadko, notując słabe występy. Puszakowski pojechał skutecznie dopiero w ostatnich 3 meczach sezonu, gdy zespół stracił już szanse na medale i trener postanowił o rezygnacji z usług obcokrajowców. Mecze te „Anioły” rozgrywały 3 dni z rzędu, a Puszakowski zdobył raz nawet 10 „oczek”.
W sezonie 2003 Puszakowski został wypożyczony do drugoligowego GTŻ Grudziądz. Grudziądzka ekipa wygrała wszystkie swoje mecze i pewnie awansowała do I ligi. Druga liga była bardzo szczupła w drużyny, „Puzon” pojechał w siedmiu meczach, w jednym jednak tylko notując wynik poniżej 10 punktów, a w Krakowie wywalczył komplet 12 punktów. Przez cały sezon Puszakowski był liderem GTŻ-u, co zaowocowało przedłużeniem kontraktu na sezon 2004, w którym ponownie był jednym z liderów Kuntera GTŻ-u, w wielu meczach osiągając dwucyfrowe wyniki, a w Rawiczu zdobywając nawet „duży komplet” 18 punktów, co jest najlepszym wynikiem Puszakowskiego w dotychczasowej karierze w lidze.
W sezonie 2005 ponownie powrócił do macierzystego Apatora Toruń. Wystąpił w większości meczów swojej drużyny, niejednokrotnie będąc jednym z jej mocniejszych punktów, szczególnie pod koniec roku.
Sezon 2006 dla Puszakowskiego udany nie był. W maju doznał złamania lewej kości piszczelowej w meczu ligi angielskiej, przez co musiał pauzować przez 3 miesiące. Po powrocie zaliczył upadek w meczu ligi polskiej w Rzeszowie, po czym lekarz zalecił mu zakończenie sezonu. Żużlowiec zastosował się do rady lekarza i postanowił zakończyć starty w 2006.
Pod koniec sezonu Puszakowski postanowił spróbować swoich sił w pierwszej lidze. Podpisał kontrakt na sezon 2007 z GTŻ-em Grudziądz. W sezonie 2009 Mariusz Puszakowski zdecydował się na starty w barwach Startu Gniezno, zaś w sezonie 2010 postanowił wzmocnić KMŻ Lublin.

</doc>
<doc id="405405" url="https://pl.wikipedia.org/wiki?curid=405405" title="Rasalhague">
Rasalhague

Rasalhague ("α Oph") – najjaśniejsza gwiazda w gwiazdozbiorze Wężownika (obserwowana wielkość gwiazdowa: 2,07). Odległa od Słońca o ok. 49 lat świetlnych.
Nazwa.
Gwiazda nosi tradycyjną nazwę Rasalhague, która wywodzi się od arabskiego , co oznacza „głowa Wężownika” i nawiązuje do jej położenia w gwiazdozbiorze. Nazwa ta była historycznie zapisywana na wiele sposobów. Międzynarodowa Unia Astronomiczna w 2016 roku formalnie zatwierdziła użycie formy Rasalhague dla określenia tej gwiazdy.
Charakterystyka.
Rasalhague to olbrzym należący do typu widmowego A5. Temperatura powierzchni tej gwiazdy to około 8500 K. Jest to gwiazda podwójna, olbrzymowi towarzyszy słabsza gwiazda okrążająca go co 8,7 roku. Większy składnik Alfa Ophiuchi A ma masę od 2 do 4 razy większą niż masa Słońca, mniejszy – Alfa Ophiuchi B ma masę niewiele większą niż pół masy Słońca. Mniejsza gwiazda to pomarańczowy karzeł; znajduje się wciąż na ciągu głównym i należy do typu widmowego K5–K7.

</doc>
<doc id="405408" url="https://pl.wikipedia.org/wiki?curid=405408" title="Drzewo genealogiczne Piastów mazowieckich">
Drzewo genealogiczne Piastów mazowieckich



</doc>
<doc id="405409" url="https://pl.wikipedia.org/wiki?curid=405409" title="WSS Wisła">
WSS Wisła

Wiślańskie Stowarzyszenie Sportowe – polski klub sportowy z Wisły.
Historia.
Historia klubu sięga 15 kwietnia 1953, kiedy to powstało "Koło Sportowe „Start Wisła”". W 1957 zmieniło nazwę na "„Wisła-Start”" i stało się klubem sportowym. Na przełomie lat 80. i 90. XX w. "Zrzeszenie Sportowe „Start”" wystąpiło ze struktur klubu. W związku z tym przyjęto ostatecznie nazwę "Klub Sportowy „Wisła” w Wiśle". 1 października 2001 sponsoring nad sekcja narciarską objęła firma Ustronianka, producent napojów gazowanych. 14 marca 2003 podjęto uchwałę o zmianie nazwy na "Klub Sportowy „Wisła – Ustronianka” w Wiśle". W maju 2014 umowa ze sponsorem została rozwiązana. W 2015 klub przyjął nazwę ""Wiślańskie Stowarzyszenie Sportowe"."
Sekcje.
Obecnie klub posiada kilka sekcji – skoków narciarskich, biegów narciarskich, kombinacji norweskiej, narciarstwa alpejskiego oraz piłki nożnej. Największe sukcesy zawodnicy KS osiągają w narciarstwie.
Trenerem klubowym skoczków jest Jan Szturc. Najpopularniejsi reprezentanci to między innymi najbardziej utytułowany polski skoczek Adam Małysz oraz Wojciech Tajner, Rafał Śliż, Piotr Żyła, Tomasz Byrt, Wojciech Cieślar, Mateusz Wantulok i Aleksander Zniszczoł.
Piłkarze grają obecnie (2018) w klasie okręgowej (grupa bielska). Do sezonu 2007/2008 w którym to po barażach z drużyną Jeleśnianki Jeleśnia KS Wisła awansowała do ligi okręgowej. Po udanym sezonie 2011/2012 klub zadebiutował w IV lidze.
Miejscem spotkań kibiców klubu jest Bar Bracki "„U Bociana”".

</doc>
<doc id="405413" url="https://pl.wikipedia.org/wiki?curid=405413" title="Kierowca rajdowy">
Kierowca rajdowy



</doc>
<doc id="405414" url="https://pl.wikipedia.org/wiki?curid=405414" title="Denebola">
Denebola

Denebola ("Beta Leonis", "β Leo") – gwiazda w gwiazdozbiorze Lwa, odległa od Słońca o około 36 lat świetlnych.
Nazwa.
Nazwa własna gwiazdy, Denebola, wywodzi się od arabskiego , co oznacza „ogon Lwa”. W przeszłości była też znana pod innymi nazwami, m.in. Deneb Alased (wywodząca się z tego samego wyrażenia), Dafira (od słowa , oznaczającego pędzel na końcu ogona), a sułtan Uług Beg powiązał z nią nazwę Al Ṣarfah (, pierwotnie odnoszącą się do jednej z arabskich „stacji księżycowych”, segmentów ekliptyki, które przemierza Księżyc w miesięcznym ruchu). Międzynarodowa Unia Astronomiczna w 2016 roku formalnie zatwierdziła użycie nazwy Denebola dla określenia tej gwiazdy.
Charakterystyka obserwacyjna.
Denebola to trzecia co do jasności gwiazda w gwiazdozbiorze. Jej obserwowana wielkość gwiazdowa to 2,14, a wielkość absolutna jest równa 1,93m. Leży najdalej na wschód w wyraźnym trójkącie gwiazd położonych na wschód od Regulusa.
Charakterystyka fizyczna.
Denebola to biała gwiazda ciągu głównego należąca do typu widmowego A3. Jest gwiazdą zmienną typu Delta Scuti. Jej temperatura jest wyższa niż temperatura fotosfery Słońca, pomiary wskazują wartości od ok. 8420 do 8750 K. Masa Deneboli jest ok. 1,9 razy większa od masy Słońca, jej promień wynosi ok. 1,65–1,71 promienia Słońca. Gwiazda ta emituje ponad 13 razy więcej promieniowania niż nasza Gwiazda Dzienna. Jeden obrót wokół własnej osi zajmuje jej poniżej 0,65 dnia.
Denebolę otacza dysk protoplanetarny, z którego najprawdopodobniej tworzy się jej układ planetarny, choć żadnych planet na razie nie odkryto. Dysk ten składa się z co najmniej dwóch części – gorącego (600 K) wewnętrznego dysku położonego w odległości 2–3 au od gwiazdy oraz rozległego zewnętrznego dysku o temperaturze ok. 120 K, rozciągającego się od ok. 5 do 55 au od gwiazdy.
Gwiazda ma kilka optycznych towarzyszek, o wielkości gwiazdowej co najwyżej 5,80m.
W fikcji.
W astrologii Denebola jest uznawana za gwiazdę o niekorzystnym wpływie na ludzi, przynoszącą nieszczęście i niesławę.
Na fikcyjnej czwartej planecie Deneboli rozgrywa się akcja jednego z epizodów komiksu Funky Koval.

</doc>
<doc id="405417" url="https://pl.wikipedia.org/wiki?curid=405417" title="Dukla Liberec">
Dukla Liberec

ASO Dukla Liberec, "Armádní sportovní oddíl lyžování Dukla Liberec" – czeski wojskowy klub narciarski z Liberca. 
Klubowi podlega grupa skoczków jako "Dukla Frenštát pod Radhoštěm".
Trenerem klubowym jest Jiří Rázl. Obecnie najpopularniejszymi skoczkami reprezentującymi klub są między innymi Jakub Janda, Jan Matura, Jan Mazoch, Michal Doležal, Jakub Hlava, Lukaš Hlava, Jakub Jiroutek. W przeszłości Duklę reprezentowały takie sławy jak Pavel Ploc, Robert Křenek czy Jakub Sucháček.

</doc>
<doc id="405418" url="https://pl.wikipedia.org/wiki?curid=405418" title="Karczma „Rzym”">
Karczma „Rzym”

Karczma „Rzym” – drewniana karczma z początku XVIII wieku, położona przy rynku w Suchej Beskidzkiej. Karczma znajduje się na szlaku architektury drewnianej województwa małopolskiego.
Karczma powstała na skrzyżowaniu dróg, przy którym po uzyskaniu przywileju do organizowania targów, odbywały się targi i jarmarki. Dopiero później miejsce to przyjęło charakter rynku miejskiego. Karczma zamyka obecnie jego wschodnią część. Jest to parterowa budowla o konstrukcji zrębowej, częściowo na kamiennym podmurowaniu. Karczma pokryta jest czterospadowym, gontowym dachem z kalenicą. Zbudowana jest na planie prostokąta o wymiarach 27 × 19,3 m. W osi budynku znajduje się sień (dawniej przejazdowa, prowadząca do stanu mieszczącego wozownię dla podróżnych), po bokach której znajdują się pomieszczenia karczemne. Wewnątrz stropy belkowane. Z przodu budowli znajdują się podcienia, ogrodzone drewnianą ażurową balustradą. Zajmuje 510 m² zabudowanej powierzchni. W czasie II wojny światowej elewacja frontowa i boki karczmy zostały otynkowane, tył pobielony, a jej dach pokryty papą.
Pod koniec lat 60. XX wieku przeprowadzono remont budynku, przywracając mu dawny wygląd. Karczmie nadano wówczas obecną nazwę, nawiązującą do legendy o Panu Twardowskim, który w karczmie „Rzym” miał się spotkać z Mefistofelesem.

</doc>
<doc id="405419" url="https://pl.wikipedia.org/wiki?curid=405419" title="Karczma Rzym">
Karczma Rzym



</doc>
<doc id="405428" url="https://pl.wikipedia.org/wiki?curid=405428" title="Zheng Jie">
Zheng Jie

Zheng Jie (chin. upr. 郑洁, chin. trad. 鄭潔, pinyin "Zhèng Jié"; ur. 5 lipca 1983 w Chengdu) – chińska tenisistka, zwyciężczyni turniejów wielkoszlemowych w grze podwójnej, brązowa medalistka igrzysk olimpijskich w Pekinie (2008), reprezentantka kraju w Pucharze Federacji.
Kariera tenisowa.
Treningi tenisowe rozpoczęła w wieku 10 lat, w 2000 ukończyła Akademię Sportową w Syczuanie.
W głównym cyklu rozgrywek WTA Tour zadebiutowała w 2002, a w lutym 2003 oficjalnie przyjęła status tenisistki zawodowej. W tym też roku na turnieju w Tokio dotarła do półfinału, dzięki czemu znalazła się w czołowej setce rankingu.
Na turniejach wielkoszlemowych w grze pojedynczej zadebiutowała w 2004 roku. Dotarła wtedy na French Open do czwartej rundy. Jej najlepszymi wynikami singlowymi w tych rozgrywkach są półfinały Wimbledonu 2008 Australian Open 2010.
W przeciągu kariery zwyciężyła w czterech turniejach singlowych w rozgrywkach WTA Tour – w Hobart, Estoril, Sztokholmie i Auckland. Piętnastokrotnie triumfowała w zawodach gry podwójnej, w tym podczas wielkoszlemowych Australian Open i Wimbledonu w 2006 roku.
Zheng Jie w rankingu gry pojedynczej klasyfikowana była najwyżej na 15. miejscu podczas notowania 18 maja 2009, natomiast w zestawieniu deblowym osiągnęła 3. pozycję dnia 10 lipca 2006 roku.
Razem z Yan Zi uczestniczyła w konkurencji deblowej na Letnich Igrzyskach Olimpijskich 2008 rozgrywanych w Pekinie. Chinki wywalczyły brązowy medal, po porażce w dwóch setach z parą Anabel Medina Garrigues–Virginia Ruano Pascual w spotkaniu półfinałowym oraz zwycięstwie 6:2, 6:2 nad deblem sióstr Alony i Kateryny Bondarenko w meczu o trzecie miejsce. Na tych samym igrzyskach osiągnęła trzecią rundę w grze pojedynczej. Na igrzyskach olimpijskich w latach 2004 oraz 2012 osiągała pierwsze rundy gry pojedynczej i ćwierćfinały gry podwójnej.
Na Igrzyskach Azjatyckich 2006 triumfowała w konkurencjach singla i debla. W 2014 roku zdobyła srebrny medal w konkurencji gry drużynowej i brązowy medal w rozgrywkach gry mieszanej.

</doc>
<doc id="405430" url="https://pl.wikipedia.org/wiki?curid=405430" title="Jie Zheng">
Jie Zheng



</doc>
<doc id="405431" url="https://pl.wikipedia.org/wiki?curid=405431" title="Czarni Żagań">
Czarni Żagań

Czarni Żagań – polski klub piłki nożnej (dawniej wielosekcyjny), który został założony w październiku 1957 przez żołnierzy służących w Żaganiu pod przewodnictwem majora Czesława Moczorodyńskiego, jako Wojskowy Klub Sportowy. Czarni występują w rejestrze stowarzyszeń KRS pod numerem 0000824904.
Ogólne dzieje klubu.
Przez prawie pół wieku w klubie działało 10 sekcji sportowych:
Do końca 1978 roku Czarni byli klubem wojskowym, jednak po likwidacji Wojskowych Klubów Sportowych przez Ministerstwo Obrony Narodowej zmieniono nazwę klubu na LKS Czarni Żagań. W 1994 roku zmieniono nazwę klubu na KS Zarzecki Żagań. Prezesem klubu został wówczas major Adam Sikora, a głównymi sponsorami klubu stali się Danuta Zarzecka i Tadeusz Zarzecki. W dniu 22.01.1999 roku nadzwyczajne Walne Zebranie wybrało nowy zarząd. Prezesem klubu został Stefan Żelazek, a głównym sponsorem klubu – firma P.T.P. „Unipol-Żelazek”. Podczas zebrania zmieniono nazwę klubu na Miejski Klub Sportowy Czarni Żagań. Dnia 24 czerwca 2002 roku na Nadzwyczajnym Walnym Zebraniu Członków Klubu został wybrany nowy zarząd. Prezesem klubu został Andrzej Baran.
Dzieje sekcji piłki nożnej.
Podczas swojego pierwszego sezonu, Czarni Żagań zdobyli mistrzostwo klasy B 1958. W roku 1959 drużyna zajęła pierwsze miejsce w klasie A i awansowała do klasy okręgowej. W kolejnych sezonach żaganianie wielokrotnie zdobywali tytuł mistrza klasy okręgowej. Pomimo mistrzowskich tytułów, klub nigdy nie dostał się II ligi z powodu porażek w barażach z mistrzami sąsiednich okręgów.
W sezonie 1964/65 Czarni Żagań awansowali do finału Pucharu Polski. Ich przeciwnikiem był Górnik Zabrze. Obie drużyny spotkały się 2 czerwca 1965 roku na neutralnym boisku w Zielonej Górze. Choć Czarni przegrali 0:4, to należy uznać, że jest to największy sukces, jaki dokonał jakikolwiek klub z obszaru województwa lubuskiego.
W następnych sezonach gra zespołu systematycznie pogarszała się, aż w 1971 roku spadł on do klasy A. Rok 1977 okazał się szczęśliwy dla „żagańskiej jedenastki”, ponieważ powróciła ona do klasy okręgowej. W sezonie 1985/86 zespół Czarnych opuszcza 3. ligę i w następnych latach występuje w klasie międzyokręgowej w grupie zielonogórsko-leszczyńskiej. W sezonie 1990/91 piłkarze Czarnych wywalczyli sobie na krótko awans do 3. ligi, powracając dwa lata później do klasy okręgowej.
Po zmianie sponsora drużyna Czarnych awansowała w sezonie 1999/2000 do 3. ligi. Z przyczyn głównie finansowych drużyna została w 2002 roku ponownie zdegradowana do IV ligi. Sezon piłkarski 2007/08 Czarni zakończyli na pozycji lidera swojej grupy i wygrywając dwumecz barażowy z drużyną ze Świdnicy awansowali do nowej II ligi (trzeciego poziomu rozgrywek ligowych).
Dnia 29 marca 2009 odbył się mecz o mistrzostwo II ligi z Jarotą Jarocin, który Czarni Żagań wygrali 3:1. Pokonując rywali, żaganianie zdobyli Tarczę 65-lecia Wielkiej Ucieczki ze Stalagu Luft III. W 2010 roku sponsorem tytularnym pierwszej drużyny została spółka Arena Żagań. W związku z tym w rozgrywkach II ligi drużyna występowała pod nazwą Czarni Arena Żagań.
W roku 2012 klub z powodów finansowych nie otrzymał licencji na grę w II lidze zachodniej w sezonie 2012/13. Ostatecznie stowarzyszenie Miejski Klub Sportowy Czarni Żagań nie przystąpił do jakichkolwiek rozgrywek piłki nożnej w sezonie 2012/13. W związku z tym, w sezonie 2012/2013 do rozgrywek żagańskiej klasy B przystąpiła drużyna prowadzona przez nowo powstały Uczniowski Klub Czarni Żagań. W 2020 roku, UKS Czarni Żagań przekazał drużynę seniorów nowo powstałemu stowarzyszeniu MKS Czarni Żagań 1957, które od tego momentu krzewi tradycje Czarnych.
Od 21 kwietnia 2011 do końca 2019 roku mecze Czarnych były rozgrywane na zmodernizowanym stadionie Areny przy ul. Kochanowskiego.
W latach 2019–2021 działała seniorska drużyna piłki nożnej kobiet. Od sezonu 2020/2021 mecze są rozgrywane na stadionie przy ulicy Karpińskiego.
Powstały kryzys na granicy polsko-białoruskiej spowodował, że na początku listopada 2021 większość piłkarzy Czarnych służących w Siłach Zbrojnych Rzeczypospolitej Polskiej otrzymała polecenia służbowe, które uniemożliwiły im reprezentowanie Czarnych w ostatnich czterech spotkaniach IV ligi w 2021. Ze względu na możliwość zawieszania rozgrywek w związku z pandemią COVID-19 Lubuski Związek Piłki Nożnej nie zezwolił na przełożenie meczów Czarnych
Pozostałe sekcje klubu.
Sekcja piłki siatkowej.
Sekcja piłki siatkowej powstała w 1958 roku. Jej największe osiągnięcia z lat 50. i 60. to:
Na przełomie lat 1972–1973 zespół siatkówki przechodził poważny kryzys spowodowany brakiem młodych zawodników. Fakt ten spowodował, że w czasie rundy wiosennej w 1973 roku z drużyny wystąpiło kilku starszych zawodników, co poważnie osłabiło drużynę. Po zajęciu ostatniego miejsca w klasie okręgowej zespół spadł do klasy „A”.
Jesienią 1974 roku klub Czarnych Żagań w porozumieniu z Zarządem SZS „Spartak” działającym przy Zespole Szkół Mechanicznych w Żaganiu przejął sekcję piłki siatkowej i wkrótce drużyna ponownie awansowała do klasy okręgowej.
W sezonie 1980/81 drużynę zasiliło wielu utalentowanych zawodników, którzy zakończyli odbywanie zasadniczej służby wojskowej. W tym okresie drużyna Czarnych uzyskała awans do klasy „M”. W latach 1980–1984 siatkarze Czarnych uczestniczyli w rozgrywkach klasy makroregionalnej. Od 1984 do 1987 roku drużyna przeżywała wzloty i upadki. Ostatecznie sekcję piłki siatkowej rozwiązano w 1987 roku.
Sekcja koszykówki.
Sekcja koszykówki powstała 22 października 1958 roku z inicjatywy byłego zawodnika Kolejarza Gniezno, Edmunda Raczka. Początkowo drużyna nie odnosiła większych sukcesów, jednak po fuzji Czarnych z drużyną koszykarską Promienia Żary zespół awansował do klasy A, gdyż na takim szczeblu grał wówczas Promień Żary. Największym sukcesem zespołu było IV miejsce w rozgrywkach A klasy w sezonie 1960/61. Pomimo tego, że drużyna była nie najgorsza, sekcję rozwiązano jesienią 1963 roku z powodu braku nowych zawodników.
Sekcja bokserska.
Sekcję bokserską utworzono w 1957 roku dzięki staraniom działacza sportowego chor. Zbigniewa Wyspiańskiego. Jej największe sukcesy to:
Powodem likwidacji sekcji bokserskiej w 1962 roku był słaby napływ zawodników z innych regionów Polski, a z zawodników miejscowych nie można było zestawić zespołu gwarantującego przyszłe osiągnięcia.
Sekcja szachowa.
Sekcję szachową utworzono w 1958 roku. Jej największe sukcesy to:
Sekcja szachowa zakończyła swą działalność w 1976 roku.
Sekcja brydża sportowego.
Sekcja brydża sportowego istniała w latach 1971–1977. Jej największe sukcesy to:
Sekcja organizowała także wiele turniejów o znaczeniu lokalnym, np. mistrzostwa powiatu żagańskiego, przyczyniając się do popularyzacji tego sportu w Żaganiu i okolicach.
Sekcja kolarska.
Sekcja kolarska istniała w latach 1958–1971. Do ważniejszych osiągnięć żagańskich kolarzy można zaliczyć:
Na skutek trudności finansowych w 1971 roku sekcję przejął Kombinat PGR Bożnów.
Sekcja piłki ręcznej.
Sekcja piłki ręcznej powstała wiosną 1958 roku i przetrwała 30 lat. Jej największe sukcesy to:
Sekcja strzelecka i podnoszenia ciężarów.
Sekcja strzelecka istniała w Żaganiu już od 1952 roku w Jednostce Wojskowej 1588. Do ważniejszych osiągnięć sekcji można zaliczyć zdobycie drugiego miejsca zespołowo w zawodach strzeleckich o Puchar Ziemi Szczecińskiej w wieloboju w 1962.
Sekcja podnoszenia ciężarów, która powstała w 1958, nie odniosła większych sukcesów, jedynie 1. miejsce drużynowo w powiatowej spartakiadzie zorganizowanej w 1962 z okazji 1000-lecia Państwa Polskiego w Żaganiu.
Obie sekcje nie znalazły uznania ze strony kibiców i z czasem uległy rozwiązaniu.

</doc>
<doc id="405437" url="https://pl.wikipedia.org/wiki?curid=405437" title="International Federation of the National Standardizing Associations">
International Federation of the National Standardizing Associations

International Federation of the National Standardizing Associations, ISA (z ang. "Międzynarodowa Federacja Narodowych Stowarzyszeń Normalizacyjnych"), to organizacja normalizacyjna, która powstała w 1926 roku w Nowym Jorku i działała do 1942 roku. Po II wojnie światowej została zastąpiona przez Międzynarodową Organizację Normalizacyjną ISO ("International Organization for Standardization").
Stworzony w ramach tej organizacji Komitet Techniczny ISO/TC46: Information and Documentation zajmuje się obecnie międzynarodową normalizacją w zakresie informacji i dokumentacji.

</doc>
<doc id="405443" url="https://pl.wikipedia.org/wiki?curid=405443" title="31. Międzynarodowy Festiwal Filmowy w Berlinie">
31. Międzynarodowy Festiwal Filmowy w Berlinie

31. Międzynarodowy Festiwal Filmowy w Berlinie odbył się w dniach 13-24 lutego 1981 roku. W konkursie głównym zaprezentowano 21 filmów pochodzących z 16 różnych krajów.
Jury pod przewodnictwem niemieckiej reżyserki Jutty Brückner przyznało nagrodę główną festiwalu, Złotego Niedźwiedzia, hiszpańskiemu filmowi "Szybciej, szybciej" w reżyserii Carlosa Saury. Drugą nagrodę w konkursie głównym, Srebrnego Niedźwiedzia − Nagrodę Specjalną Jury, przyznano indyjskiemu filmowi "W poszukiwaniu głodu" w reżyserii Mrinala Sena.
Przebieg festiwalu.
Dużo kontrowersji wśród niemieckich filmowców wzbudziła selekcja festiwalowa nowego dyrektora Berlinale Moritza de Hadelna, który w konkursie głównym umieścił zaledwie jeden niemiecki film. De Hadelna oskarżano o "dyletantyzm" i "brak zdolności do komunikowania się" z niemieckim środowiskiem filmowym. Domagano się jego rezygnacji i grożono bojkotem festiwalu. De Hadeln twierdził, że powodem tak niewielkiej obecności niemieckich filmów w konkursie była ich słaba jakość. Niemieccy twórcy filmowi (m.in. reżyser Alexander Kluge) odpowiadali zaś, że to nie kinematografia niemiecka jest w kryzysie, ale sam festiwal, który faworyzuje amerykańskie kino mainstreamowe.
Wydarzeniami sekcji "Forum" były pokazy nowych filmów mistrzów kina: "Stalkera" Andrieja Tarkowskiego, "Wściekły byk" Martina Scorsese i "Ratuj się kto może (życie)" Jean-Luka Godarda, który był gościem festiwalu.
W temat przewodni tegorocznego konkursu głównego, czyli odkrywanie zapomnianej historii (poruszany m.in. w filmach "Gorączka" czy "Łódź jest pełna") wpisał się również pokazany w sekcji "Forum" wstrząsający irański film dokumentalny "Poszukiwanie" w reżyserii Amira Naderiego, opowiadający o masakrach dokonywanych na ludności cywilnej za czasów szacha Rezy Pahlawiego.
W ramach festiwalu odbyła się retrospektywa poświęcona twórczości brytyjskiego producenta filmowego Michaela Balcona. Zaprezentowano także przegląd filmów tureckiego reżysera Yılmaza Güneya, więźnia politycznego przebywającego w więzieniu w Turcji pod zarzutem morderstwa.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotego Niedźwiedzia i Srebrne Niedźwiedzie:
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych:
Polonica.
W konkursie głównym kinematografię polską reprezentował film "Gorączka" w reżyserii Agnieszki Holland, adaptacja powieści "Dzieje jednego pocisku" (1910) Andrzeja Struga. Barbara Grabowska zdobyła za rolę w tym filmie Srebrnego Niedźwiedzia dla najlepszej aktorki jako druga Polka w historii imprezy – pierwszą była Jadwiga Barańska za rolę w "Nocach i dniach" (1976).
Innym polskim akcentem na festiwalu był udział krytyka filmowego Jerzego Płażewskiego w pracach jury konkursu głównego.

</doc>
<doc id="405445" url="https://pl.wikipedia.org/wiki?curid=405445" title="CloudSat">
CloudSat

CloudSat – amerykański satelita do badań atmosfery, szczególnie chmur, który razem z innymi satelitami badawczymi (m.in. PARASOL, Aqua, Aura, CALIPSO) stanowi konstelację A-Train, pozwalającą na kolejne szybko następujące po sobie pomiary z orbity tego samego miejsca na Ziemi. A-Train ma na celu wielowymiarową obserwację procesów fizycznych zachodzących w chmurach i w atmosferze. CloudSat ma na pokładzie 3 mm radar meteorologiczny.
Wystrzelony 28 kwietnia 2006 razem z satelitą CALIPSO. Podstawowa misja satelity trwała 22 miesiące, jednak pracuje on do tej pory (wrzesień 2016). W czerwcu 2011 po problemach z zasilaniem jego orbita została obniżona i opuścił on konstelację A-Train. Powrócił do niej 15 maja 2012, po zakończeniu manewru podniesienia orbity.

</doc>
<doc id="405446" url="https://pl.wikipedia.org/wiki?curid=405446" title="Amduat">
Amduat

Am-Duat (egip. - "Imi-dwat") - "To-co-jest-w-Podziemiu", "To-co-jest-w-Ukrytej-Komnacie\Zaświatach" -..."Pisma ukrytej komnaty, siedziby dusz, bogów, cieni i ich akcji... Dla poznania dusz Duat, dla ich aktów, dla poznania aktów wychwalania Boskiej Światłości, dla poznania tajemnych mocy, dla poznania zawartości godzin i ich bogów. By wiedzieć to, co On im mówi, by znać bramy i drogi, jakimi podąża Wielki Bóg, by znać bieg godzin..." - w starożytnym Egipcie zespół Królewskich Ksiąg Grobowych podający zmarłemu rytualne sposoby dostania się w Zaświaty. 
Podzielony na dwanaście godzin opis nocnej podróży Słońca - Słonecznej Barki, podający dwanaście Regionów Nocy, podróży ..."ku kresowi Nocy"..., która kończy się triumfem Słońca nad siłami Ciemności. Na dziobie barki stoi Sia - intuicja, prowadząca ją poprzez otchłanie.
Ostateczna wersja zredagowana prawdopodobnie za czasów panowania Amenhotepa I, po raz pierwszy pojawiła się w postaci inskrypcji i malowideł w grobowcu Totmesa III.
Często wykorzystywana do okresu amarneńskiego, a po przerwie znów od czasów Seti I do końca XX dynastii. W czasach późniejszych, aż do podboju Egiptu przez Aleksandra Macedońskiego, wykorzystywana powszechnie przez dostojników i arystokrację

</doc>
<doc id="405448" url="https://pl.wikipedia.org/wiki?curid=405448" title="Konstal 116N">
Konstal 116N

Konstal 116N oraz 116Na – typ wagonów tramwajowych wyprodukowanych w roku 1998 przez zakłady Konstal w Chorzowie. W latach 1998–2000 powstała także seria 116Na/1.
Konstrukcja.
116N to przegubowy, osadzony na trzech wózkach, trójczłonowy tramwaj z 61% niskiej podłogi, wywodzący się od typu 112N. Wagon wyposażono w czworo odskokowych drzwi, a niska podłoga umieszczona została w środkowej części wagonu. Zastosowano impulsowy układ rozruchu z przetwornicą statyczną i czterema silnikami prądu stałego produkcji zakładów Dolmel we Wrocławiu.
W 2005 w tramwaju 116N zamontowano pod siedzeniami dodatkową baterię akumulatorów celem umożliwienia jazdy bez dostępu do napowietrznej sieci trakcyjnej. Wagon ten przeszedł pomyślnie testy i jest w stanie przejechać bez dostępu do sieci ok. 6 km – przy rozładowaniu baterii nie większym niż 40%.
Wersje.
Prototyp oznaczony 116N został wyprodukowany w jednym egzemplarzu. W latach 2005–2008 posiadał (jako jedyny w Polsce) akumulatorowy zasobnik energii, dzięki czemu miał możliwość jazdy bez dostępu do sieci trakcyjnej. W 2011 zamontowano w nim zasobnik energii w postaci 2 baterii superkondensatorów gromadzących energię odzyskiwaną podczas hamowania, dzięki czemu wagon może przejechać odległość około 300 m bez zasilania z górnej sieci.
W 1998 wyprodukowano także dwie sztuki wagonów 116Na, różniących się od prototypu użyciem silników prądu zmiennego z falownikami.
Seria 116Na/1 powstała w latach 1998–2000. 26 egzemplarzy różni się od poprzedników ścianą przednią, a 11 sztuk z lat 1999–2000 posiada także nowe wyposażenie elektryczne (wagony te oznaczane są także jako 116Na/2).
Eksploatacja.
Tramwaje serii 116N/116Na eksploatowane są wyłącznie w Warszawie i stanowiły do czasu rozpoczęcia masowych dostaw nowych tramwajów Pesa 120Na najliczniejszą grupę tramwajów niskopodłogowych w stolicy.
Tramwaje te znajdują się w zajezdni R-2 Praga (nr 3002-3030).

</doc>
<doc id="405450" url="https://pl.wikipedia.org/wiki?curid=405450" title="Gamma Centauri">
Gamma Centauri

Gamma Centauri ("γ Cen") – gwiazda w gwiazdozbiorze Centaura, odległa od Słońca o około 130 lat świetlnych.
Nazwa.
Gwiazda ta ma tradycyjną nazwę Muhlifain, która podobnie jak bardziej zniekształcona nazwa Muliphein (Gamma Canis Majoris) wywodzi się od arabskiego słowa , co odnosi się do „dwóch rzeczy” lub „składania przysięgi” i nie wiadomo, do jakich gwiazd dawniej się odnosiło.
Charakterystyka obserwacyjna.
Jest to jedna z jaśniejszych gwiazd w konstelacji, jej obserwowana wielkość gwiazdowa to 2,20, a wielkość absolutna jest równa −0,80m. Teleskop ukazuje, że jest to gwiazda podwójna, której składniki są oddalone o 0,8–0,1″ (pomiary z 1835 i 2017 roku, odpowiednio). Indywidualnie Gamma Centauri A ma wielkość 2,82m, zaś Gamma Centauri B – 2,88m. Gwiazdy leżą zbyt daleko na niebie południowym, żeby można było je obserwować z terenów Polski.
Charakterystyka fizyczna.
Składniki okrążają wspólny środek masy w czasie 84,5 roku i ich orbity są dobrze znane. Średnio dzieli je 37 au, ale oddalają się na 97 au i zbliżają na 6 au.
Są to bardzo podobne fizycznie gwiazdy, białe podolbrzymy należące do typu widmowego A. Każda z nich ma temperaturę około 9300 K i jasność 95 razy większą od Słońca. Fizyka gwiazd przewiduje, że mają masy około 2,8 , ale parametry orbit wskazują, że są one wyższe – około 3,7 M☉, co sugerowałoby obecność w układzie niezaobserwowanych towarzyszy. Będąc bliźniaczo podobne, gwiazdy ewoluują w tym samym tempie. W przyszłości staną się parą olbrzymów, a następnie odrzucą otoczki tworząc mgławicę planetarną i stając się parą białych karłów.
Washington Double Star Catalog wymienia jeszcze dwóch optycznych kompanów gwiazdy: składnik C o wielkości 14,4m, który znacznie zmienił położenie względem pary γ Cen AB w ciągu ponad stu lat obserwacji, oraz składnik D, którym jest Tau Centauri.

</doc>
<doc id="405452" url="https://pl.wikipedia.org/wiki?curid=405452" title="ΓCen">
ΓCen



</doc>
<doc id="405454" url="https://pl.wikipedia.org/wiki?curid=405454" title="Absolutyw">
Absolutyw

Absolutyw (łac. "absolutivus") – przypadek gramatyczny; w językach ergatywno-absolutywnych określa podmiot czasownika nieprzechodniego oraz dopełnienie czasownika przechodniego.

</doc>
<doc id="405457" url="https://pl.wikipedia.org/wiki?curid=405457" title="Sudharmono">
Sudharmono

Sudharmono (ur. 12 marca 1927 w Gresik, zm. 25 stycznia 2006 w Dżakarcie) – indonezyjski polityk, wiceprezydent Indonezji, wojskowy.
Życiorys.
Był bliskim współpracownikiem wieloletniego prezydenta Indonezji Suharto. W armii doszedł do stopnia generała-porucznika. Pełnił m.in. funkcję sekretarza stanu (1973–1988) i przewodniczącego rządzącej partii Golkar (1983–1988). W marcu 1988 został powołany na stanowisko wiceprezydenta, zastępując Umara Wirahadikusumaha; Doradcze Zgromadzenie Ludowe wybrało go na to stanowisko po rezygnacji z kandydowania szefa muzułmańskiej Zjednoczonej Partii na Rzecz Rozwoju Jailaniego Naro. Pełnił funkcję wiceprezydenta przez pięcioletnią kadencję, w 1993 został zastąpiony przez Try Sutrisno. 
Zmarł w styczniu 2006 po długiej chorobie. Żonaty, miał troje dzieci.

</doc>
<doc id="405459" url="https://pl.wikipedia.org/wiki?curid=405459" title="A-Train">
A-Train

A-Train (dosł. "pociąg A") – konstelacja satelitów meteorologicznych i środowiskowych, które lecą kolejno jeden za drugim i prowadzą skoordynowane prawie jednoczesne obserwacje tych samych obszarów na powierzchni Ziemi za pomocą różnorodnych instrumentów naukowych. Ich obserwacje pozwalają uzyskać kompleksowy obraz pogody i klimatu na Ziemi. 
W skład A-Train wchodziły początkowo (rok 2006) CloudSat, Aqua, CALIPSO, PARASOL i Aura. W 2009 do konstelacji miał dołączyć amerykański satelita Orbiting Carbon Observatory (OCO), lecz start nie powiódł się i uległ on zniszczeniu (miał wyprzedzać Aqua o 15 minut). Również klęską zakończył się start satelity Glory 4 marca 2011 (którego zamierzano umieścić pomiędzy satelitami Aura i Cloudsat). 16 listopada 2011 orbita PARASOL-a została obniżona o 9,5 km, jednak nadal prowadził on swoją nominalną misję obserwacji chmur i aerozoli. Ostatecznie opuścił konstelację w grudniu 2013, kiedy to został wyłączony. W 2012 do A-Train dołączył Shizuku, a w 2014 OCO-2.
Satelity Cloudsat, Aqua, CALIPSO, Aura i OCO-2 należą do NASA, PARASOL do francuskiej organizacji rządowej CNES, zaś Shizuku do japońskiej agencji JAXA.
Satelity znajdują się na niskiej heliosynchronicznej orbicie okołobiegunowej o inklinacji 98° i poruszają się od jednego bieguna do drugiego na wysokości 705 km, podczas gdy Ziemia obraca się wokół swojej osi. Obecnie pierwszy w formacji leci Shizuku. Cztery minuty po nim przelatuje Aqua, 2,5 minuty później CALIPSO, a po dalszych 15 sekundach Cloudsat. Formację zamyka Aura, podążający osiem minut za Cloudsatem. Pozostanie w konstelacji wymaga nieustannego i precyzyjnego korygowania orbity. Formacja A-Train ma charakter otwarty i zawsze jest w stanie przyjąć nowych członków.
Instrumenty na satelicie Cloudsat (radar) i CALIPSO (lidar) są przykładem aktywnej teledetekcji, czyli takiej, w której fale elektromagnetyczne są wysyłane przez instrument i odbierane przez detektor na pokładzie satelity. Do tej pory aktywne metody teledetekcyjne w meteorologii satelitarnej były stosunkowo rzadkie. 
Aqua jest satelitą z sześcioma różnymi instrumentami pomiarowymi na pokładzie, m.in. instrument "MODIS", który robi obrazy powierzchni Ziemi w różnych długościach fal oraz "CERES" – instrument do pomiaru bilansu energetycznego Ziemi. PARASOL mierzył własności chmur w świetle spolaryzowanym, podczas gdy Aura wykonuje pomiary własności chemicznych atmosfery. Głównym zadaniem Shizuku jest obserwacja zmian w globalnym obiegu wody.

</doc>
<doc id="405463" url="https://pl.wikipedia.org/wiki?curid=405463" title="Craig Reynolds">
Craig Reynolds

Craig Reynolds (ur. 15 marca 1953 w Chicago) – programista, najbardziej znany dzięki stworzeniu Algorytmu stada oraz za wkład w rozwijanie metod tworzenia sztucznego życia. Zajmuje się tworzeniem animacji w filmach i telewizji, pracował na planie 7 filmów, m.in. Tron i Batman Returns. Studiował na Massachusetts Institute of Technology.
W 1987 na konferencji SIGGRAPH zaprezentował referat zatytułowany "Flocks, Herds, and Schools: A Distributed Behavioral Model"
Autor open sourceowej biblioteki OpenSteer.
Żonaty, posiada dwójkę dzieci.

</doc>
<doc id="405465" url="https://pl.wikipedia.org/wiki?curid=405465" title="Mescal">
Mescal



</doc>
<doc id="405468" url="https://pl.wikipedia.org/wiki?curid=405468" title="Naos (gwiazda)">
Naos (gwiazda)

Naos ("Zeta Puppis", "ζ Pup") – najjaśniejsza gwiazda w gwiazdozbiorze Rufy, odległa od Słońca o około 1100 lat świetlnych.
Nazwa.
Tradycyjna nazwa tej gwiazdy, Naos, wywodzi się od języka greckiego , „Okręt”, co wiąże się z faktem, że od starożytności była ona częścią historycznego gwiazdozbioru Okrętu Argo. Al Sufi określał tę gwiazdę arabską nazwą . Międzynarodowa Unia Astronomiczna w 2016 roku formalnie zatwierdziła użycie nazwy Naos dla określenia tej gwiazdy.
W gwiazdozbiorze Rufy nie ma gwiazdy oznaczonej wcześniejszą literą alfabetu greckiego niż ζ, co wynika z dawnych oznaczeń gwiazd Okrętu Argo. Dopiero w XIX wieku ten olbrzymi gwiazdozbiór został podzielony na Rufę, Kil i Żagiel.
Charakterystyka obserwacyjna.
Obserwowana wielkość gwiazdowa Naosa to 2,21, zaś jego wielkość absolutna to −5,39m. Jest jedną z najjaśniejszych gwiazd typu O widocznych na niebie.
Deklinacja tej gwiazdy to −40°, co znaczy, że można ją zobaczyć na południe od równoleżnika 50° N. Z południowych krańców Polski północna część Rufy jest widoczna nisko nad horyzontem, w miesiącach zimowych.
Charakterystyka fizyczna.
Jest to błękitny nadolbrzym, należy do typu widmowego O4. Temperatura tej gwiazdy to około , w związku z czym gwiazda najjaśniej świeci w ultrafiolecie. Jej całkowita jasność jest 360 tysięcy razy większa niż jasność Słońca, a promień tej gwiazdy to 11 promieni Słońca. Masa Naosa jest około 40 razy większa od masy Słońca i gwiazda ta niemal na pewno zakończy życie jako supernowa.
Jest to gwiazda uciekająca, która porusza się przez przestrzeń kosmiczną z prędkością 58,7 km/s. Jej ruch własny pozwala prześledzić jej historię – około 2,5 miliona lat temu została ona wyrzucona z gromady otwartej Trumpler 10, położonej w sąsiednim gwiazdozbiorze Żagla, od której oddaliła się o około 400 lat świetlnych (8,5° na niebie). Postawiono także hipotezę, że Naos był niegdyś częścią układu podwójnego, którego masywniejszy składnik eksplodował wcześniej, odrzucając drugą gwiazdę i tworząc rozległą Mgławicę Guma.

</doc>
<doc id="405469" url="https://pl.wikipedia.org/wiki?curid=405469" title="Fresnel (jednostka)">
Fresnel (jednostka)

Fresnel – jednostka częstotliwości. W układzie SI jednostka ta jest równa jednemu terahercowi (THz).
Nazwa "fresnel" pochodzi od nazwiska fizyka francuskiego Augustina Jeana Fresnela (1788–1827).

</doc>
<doc id="405474" url="https://pl.wikipedia.org/wiki?curid=405474" title="Leon Kudła">
Leon Kudła

Leon Kudła (ur. 1878 we wsi Świerże Górne, zm. 1964) – polski rzeźbiarz ludowy.
Był synem najemnych pracowników rolnych. We wczesnym dzieciństwie stracił rodziców. Kudła przeniósł się do Warszawy, gdzie spędził większość życia. Przez długie lata wykonywał drugorzędne czynności na poczcie, później zajął się drobnym handlem na Powiślu. Tu już zaczął swoją twórczość, której dominującą cechą była świeżość i prostota wypowiedzi. Kudła wrócił potem do rodzinnej wioski. W czasie wojny stracił dom, a w pierwszych dniach po wyzwoleniu zginął tragicznie jego syn Antoni, utalentowany artysta malarz. Nieszczęścia te nie załamały artysty. Tworzył najczęściej z topolowego drewna, ptaszki, zwierzęta, ludzi o zatroskanych twarzach, świątki i sceny religijne. W polichromii stosował farby wodne i olejne. Jego rzeźby pokryte są intensywnymi kolorami, rozkładanymi całymi płaszczyznami o wyraźnie zaznaczających się granicach.
Kudła wyrósł z ludowego wiejskiego środowiska i pomimo wieloletniego pobytu w mieście pozostał temu środowisku wierny. Natchnienie czerpał z życia, jakie go na co dzień otaczało. Jego sztuka posiada własny styl, który można określić jako czysty i naiwny realizm. Poza powiązaniami tematycznymi, rzeźba Kudły pozornie nie wykazuje zależności od sztuki ludowej, niewątpliwie jednak wyrosła z tego samego podłoża. Jest to twórczość samorodna i spontaniczna, a w swej formie i sposobie wyrażania niezależna od wpływów regionalnych. Rzeźby Kudły swym nastrojem, postawą wewnętrzną są zupełnie bliskie malowidłom francuskich artystów naiwnego realizmu, jak Henri Rousseau i in. Bogactwo kompozycji, równowaga i harmonia brył, wzajemna zależność form to dominujące cechy jego sztuki.
Rzeźba Kudły nie cieszyła się uznaniem mieszkańców jego rodzinnej wsi. Na przydrożnych krzyżach i kapliczkach nie spotyka się jego świątków. Natomiast w Warszawie odbyły się dwie wystawy w latach 1926 i 1930 oraz trzecia w 1948, na których artysta wystawił około 50 prac. Pod koniec 1956 została zorganizowana wystawa prac Kudły w Radomiu staraniem tamtejszego Towarzystwa Przyjaciół Sztuki. Jego twórczość cieszyła się również zainteresowaniem za granicą, szczególnie we Francji. W 1946 Kudła, m.in. dzięki pomocy Karola Tchorka, został przyjęty do Związku Artystów Plastyków i otrzymał stały miesięczny zasiłek z Funduszu Kultury Narodowej dla zasłużonych pracowników sztuki.

</doc>
<doc id="405479" url="https://pl.wikipedia.org/wiki?curid=405479" title="MHD">
MHD



</doc>
<doc id="405484" url="https://pl.wikipedia.org/wiki?curid=405484" title="Flaga Biłgoraja">
Flaga Biłgoraja



</doc>
<doc id="405488" url="https://pl.wikipedia.org/wiki?curid=405488" title="Piatra Neamt">
Piatra Neamt



</doc>
<doc id="405490" url="https://pl.wikipedia.org/wiki?curid=405490" title="Mariusz Kulicki">
Mariusz Kulicki

Mariusz Jan Kulicki (ur. 3 marca 1931 w Warszawie, zm. 28 grudnia 2021) – polski prawnik, specjalizujący się w kryminalistyce.
Życiorys.
W czasie II wojny światowej przebywał w obozie pracy w Niemczech. W latach 1949–1950 pracował w Centrali Handlowej Przemysłu Elektrycznego w Katowicach. W 1950 roku ukończył Liceum Ogólnokształcące w Gliwicach, a w 1952 roku Oficerską Szkołę Prawniczą.
W latach 1952–1970 pracował w Sądzie Garnizonowym w Szczecinie. W 1958 roku ukończył studia prawnicze na Uniwersytecie Warszawskim, a w 1968 uzyskał stopień doktora. Tematem jego rozprawy doktorskiej były "Kryminalistyczne problemy użycia broni palnej", a promotorem Paweł Horoszowski.
W 1969 roku został zatrudniony jako starszy wykładowca na Uniwersytecie Mikołaja Kopernika w Toruniu, gdzie organizował Zakład Kryminalistyki (w 1991 przekształcony w Katedrę), którym kierował do roku 2001. W 1983 roku uzyskał, na podstawie rozprawy "Nieostrożne obchodzenie się z bronią palną", stopień doktora habilitowanego na Uniwersytecie Łódzkim. W 1990 roku objął stanowisko profesora nadzwyczajnego UMK. Tytuł profesora nauk prawnych otrzymał w 2002 roku.
W latach 1992–2004 pracował jako profesor w Wyższej Szkole Policji w Szczytnie.
Honorowy prezes i członek zarządu Polskiego Towarzystwa Kryminalistycznego. Autor ponad 60 prac z zakresu kryminalistyki, w tym podręcznika akademickiego "Kryminalistyka".

</doc>
<doc id="405491" url="https://pl.wikipedia.org/wiki?curid=405491" title="Symfonia koncertująca (KV 364)">
Symfonia koncertująca (KV 364)

Symfonia koncertująca ("Sinfonia Concertante") Es-dur (KV 364) została skomponowana przez W.A. Mozarta na skrzypce, altówkę i orkiestrę w 1779, w Salzburgu.
Części "Symfonii koncertującej".
Brak bliższych informacji o genezie i przeznaczeniu tego dzieła. Przypuszczalnie powstała na potrzeby i użytek orkiestry salzburskiej. Wskazywać by na to mogła skromna, typowa dla większości orkiestrowych dzieł Mozarta z okresu salzburskiego instrumentacja orkiestry.
Symfonia koncertująca na skrzypce i altówkę jest szczytowym osiągnięciem Mozarta w dziedzinie koncertu skrzypcowego. 
Pod względem formy jest odpowiednikiem nieukończonej symfonii A-dur na skrzypce, altówkę i wiolonczelę z towarzyszeniem orkiestry (KV 320e) z 1779 lub 1780.
Oryginalna partytura zaginęła (Zachowały się jedynie kadencje do tej symfonii).

</doc>
<doc id="405492" url="https://pl.wikipedia.org/wiki?curid=405492" title="Podcienie">
Podcienie



</doc>
<doc id="405494" url="https://pl.wikipedia.org/wiki?curid=405494" title="Glicynia">
Glicynia

Glicynia, słodlin, wisteria ("Wisteria" Nutt.) – rodzaj rośliny z rodziny bobowatych. Obejmuje cztery gatunki, z których jeden występuje we wschodniej Ameryce Północnej ("W. frutescens"), jeden w Japonii (glicynia japońska "W. floribunda"), a pozostałe dwa w Chinach, przy czym w niektórych ujęciach są one rozdzielane w sumie na cztery gatunki. Są to liany występujące w lasach i zaroślach, zarówno na terenach skalistych, jak i nad rzekami.
Uprawiane są (także w postaci licznych kultywarów) jako rośliny ozdobne, dla okazałych i pachnących (w przypadku wisterii japońskiej) kwiatostanów (największe okazy osiągają ponad 150 m długości i tworzą 1,5 miliona kwiatostanów, u odmiany 'Multijuga' największe kwiatostany osiągają 2 m długości). Ze względu na osiągane rozmiary wymagają bardzo solidnych podpór (masa największych okazów przekraczać może 250 ton). Użytkowane są ich olejki eteryczne, kwiaty są jadalne po usmażeniu, także dodawane są do ciast, włókna z kory bywają wykorzystywane jako surowiec włókienniczy.
Systematyka.
Rodzaj zaliczany jest do plemienia "Millettieae" z podrodziny bobowatych właściwych ("Faboideae") z rodziny bobowatych ("Fabaceae").
Nazewnictwo.
Nazwa rodzajowa opisywana jest jako zachowany wariant ortograficzny, pierwotnie zapisany z błędem, a powstały dla upamiętnienia Caspara Wistara (1760–1818) – filantropa wspierającego rozwój nauki na Uniwersytecie Pensylwanii. Alternatywnie jako osoba upamiętniona wskazywany jest Charles Jones Wister Sr. (1782–1865) – przyjaciel Thomasa Nuttalla, autora nazwy. Pierwotnie gatunki tu zaliczane włączone zostały do rodzaju "Glycine" , co wpłynęło na powstanie nazw zwyczajowych "glycine" w języku francuskim i polskim. 

</doc>
<doc id="405495" url="https://pl.wikipedia.org/wiki?curid=405495" title="Michele Novaro">
Michele Novaro

Michele Novaro ur. (23 grudnia 1818 w Genui, zm. 21 października 1885 tamże) – włoski muzyk, autor pieśni. Skomponował muzykę do włoskiej pieśni patriotycznej "Fratelli d’Italia", potocznie zwanej „Inno di Mameli”. Nieoficjalnie funkcjonowała ona jako hymn włoski od 1946 a zatwierdzono ją oficjalnie w 2005.

</doc>
<doc id="405501" url="https://pl.wikipedia.org/wiki?curid=405501" title="Business English Certificate">
Business English Certificate

Business English Certificate (BEC) – jeden z angielskich certyfikatów językowych, z naciskiem na umiejętność posługiwania się językiem angielskim w sytuacjach biznesowych, wydawany przez University of Cambridge Local Examinations Syndicate, w Polsce przeprowadzany przez British Council.
BEC dzieli się na trzy stopnie zaawansowania: "Preliminary", który odpowiada poziomowi egzaminu Preliminary English Test, "Vantage" - poziom First Certificate in English, i "Higher" - odpowiada Certificate in Advanced English. BEC nie jest jeszcze bardzo rozpowszechniony, ale już dziś wiele firm polskich i zagranicznych bierze go pod uwagę podczas rekrutacji pracowników. Część brytyjskich uniwersytetów uznaje BEC Higher za warunek przyjęcia zagranicznych studentów na kierunki ekonomiczne.

</doc>
<doc id="405507" url="https://pl.wikipedia.org/wiki?curid=405507" title="Zamek suski">
Zamek suski



</doc>
<doc id="405511" url="https://pl.wikipedia.org/wiki?curid=405511" title="Targi Kielce">
Targi Kielce

Targi Kielce – polski ośrodek wystawienniczy, mieszczący się w Kielcach. Wicelider targów w Polsce, członek , CENTREX – Międzynarodowego Związku Statystyk Targowych i do stycznia 2012 roku Polskiej Izby Przemysłu Targowego. Druga, co do wielkości, własna powierzchnia wystawowa w kraju. Klimatyzowane pawilony wystawowe z pełną infrastrukturą techniczną, nowoczesne centrum konferencyjne. Organizator specjalistycznych targów branżowych i wystaw gospodarczych oraz towarzyszących im konferencji, seminariów i sympozjów.
Historia.
Targi Kielce, które początkowo nosiły nazwę Centrum Targowe Kielce, powstały w 1992 roku, dzięki inicjatywie prezydenta Kielc Roberta Rzepki, wojewody Józefa Płoskonki oraz dyrektora odpowiedzialnego za świętokrzyską gospodarkę Stanisława Gieronia, dzięki którym targi uzyskały swoją siedzibę; oni też przekonali do idei powstania ośrodka targowego kieleckich radnych.
Pierwsze targi rozwijały się pod auspicjami Świętokrzyskiej Agencji Rozwoju Regionu, której prezesem był Roman Musiał a jego zastępcą Andrzej Mochoń. Najważniejszy wówczas, a i dziś też mający ogromne znaczenie promocyjne, był Międzynarodowy Salon Przemysłu Obronnego. Andrzej Mochoń będąc wiceprezesem a później prezesem Świętokrzyskiej Agencji Rozwoju Regionu, pracując w niej stał się współtwórcą MSPO, pierwszego największego wydarzenia targowego w Kielcach. W 1996 roku przez kilka miesięcy był on prezesem Centrum Targowego Kielce. Przez kilka lat, od marca 2000 roku, Międzynarodowe Targi Poznańskie miały decydujący głos na walnym zgromadzeniu akcjonariuszy. Rozpad współpracy nastąpił w 2006 roku, gdy miasto Kielce odkupiło udziały. Doszło do tego po konflikcie w sprawie przeznaczenia zysków na rozbudowę targów.
W 2002 zmieniono nazwę ośrodka na Targi Kielce. Od 21 stycznia 2006 funkcję Prezesa Zarządu Targów Kielce pełni dr Andrzej Mochoń. W 2013 roku zakończyła się największa w historii Targów Kielce modernizacja i rozbudowa obiektów. Prace prowadzone były w ramach unijnego projektu „Modernizacja i rozbudowa infrastruktury Targów Kielce jako Międzynarodowego Ośrodka Wystawienniczo–Kongresowego: Działanie III.2 Infrastruktura turystyki kongresowej i targowej Programu Operacyjnego Rozwój Polski Wschodniej 2007–2013”. Budowa terminali wejściowych, hali E, Centrum Kongresowego oraz parkingu wielopoziomowego kosztowała w sumie 189 mln 858 tysięcy złotych (brutto). 
Powierzchnia wystawowa.
Targi Kielce dysponują 90 000 m2 powierzchni wystawienniczej, w tym 36 000 m2 w 7 halach. Na czas największych wydarzeń dobudowywane są dodatkowe hale mobilne. Ekspozycja podczas targów rolniczych AGROTECH 2018 zajęła 11 hal.
28 sierpnia 2013 roku oddano do użytku Centrum Kongresowe Targów Kielce na 1000 osób, z ośmioma salami konferencyjnymi (największą na 700 osób) i 57-metrową wieżą widokową z salą konferencyno-bankietową.
Udział w rynku.
Spółka Targi Kielce organizuje rocznie ponad 700 konferencji i 70 wystaw, między innymi znany na całym świecie MSPO – Międzynarodowy Salon Przemysłu Obronnego, Międzynarodową Wystawę Budownictwa i Wyposażenia Kościołów, Sztuki Sakralnej i Dewocjonaliów SACROEXPO, a także znane w Międzynarodowe Targi Przetwórstwa Tworzyw Sztucznych PLASTPOL, które skupiąją rekordową na rynku krajowym liczbę wystawców zagranicznych i bijące krajowe rekordy popularności Międzynarodowe Targi Techniki Rolniczej AGROTECH – w 2018 roku AGROTECH zgromadził ponad 70 tysięcy zwiedzających.
Targi Kielce działają także poza granicami kraju. We współpracy z ukraińskim partnerem GAL-EXPO, kielecki ośrodek organizuje od 2016 roku we Lwowie Międzynarodowe Targi Techniki Rolniczej EuroAgro. We wrześniu 2018 na ukraińskim rynku zadebiutuje wystawa poświęcona branży rowerowej Lwów Bike-Expo.

</doc>
<doc id="405513" url="https://pl.wikipedia.org/wiki?curid=405513" title="Sobór konstantynopolitański IV">
Sobór konstantynopolitański IV

Sobór Konstantynopolitański IV – sobór biskupów chrześcijańskich, zwołany na przełomie 869 i 870 roku w Konstantynopolu przez cesarza Bazylego I Macedończyka. Sobór, odbywający się za zgodą papieża Hadriana II, zajął się rozsądzeniem sporu między papieżem a patriarchą Konstantynopola Focjuszem. Focjusz został potępiony i pozbawiony godności patriarszej. 
Poruszona została także sprawa Bułgarów, których Kościół, mimo protestu papieskich legatów, włączył do patriarchatu Konstantynopolitańskiego.
Uważany jest przez Kościół katolicki za ósmy Sobór Powszechny, dla prawosławnych ma charakter soboru lokalnego.
Na przełomie 879 i 880 roku sobór zebrał się ponownie. Zrehabilitowano na nim Focjusza. Druga sesja soboru została początkowo uznana za powszechną przez Kościół katolicki i prawosławie, jednak w XI wieku na skutek schizmy wschodniej Kościół katolicki powrócił do opinii o błędach Focjusza.
Przez wielu historyków i teologów katolickich Sobór Konstantynopolitański IV nie jest uważany za powszechny.

</doc>
<doc id="405514" url="https://pl.wikipedia.org/wiki?curid=405514" title="Annobon">
Annobon



</doc>
<doc id="405516" url="https://pl.wikipedia.org/wiki?curid=405516" title="Maison Martin Margiela">
Maison Martin Margiela



</doc>
<doc id="405521" url="https://pl.wikipedia.org/wiki?curid=405521" title="Kayseri Erciyesspor">
Kayseri Erciyesspor

Kayseri Erciyesspor – turecki klub piłkarski z siedzibą w mieście Kayseri, założony w 1966 roku, obecnie występujący w rozgrywkach drugiej ligi. Największym sukcesem zespołu jest dotarcie do finału Pucharu Turcji w 2007 roku.

</doc>
<doc id="405522" url="https://pl.wikipedia.org/wiki?curid=405522" title="Jezioro Modre (Dolina Bobru)">
Jezioro Modre (Dolina Bobru)

Jezioro Modre – jezioro zaporowe na rzece Bóbr w Borowym Jarze na terenie Parku Krajobrazowego Doliny Bobru. Jezioro ma długość ok. 1 km. Na głównym spiętrzeniu znajduje się czynna trzyturbinowa elektrownia wodna Bobrowice I o mocy 1 MW. Zapora elektrowni ma wysokość około 10 metrów i długość 80 m. W górnym odcinku jeziora, w okolicach zniszczonej w 1945 roku papierni znajduje się druga czynna hydroelektrownia Bobrowice II, dysponująca dwiema turbinami o łącznej mocy 0,23 MW. 
Na południowym brzegu Jeziora Modrego znajduje się schronisko PTTK „Perła Zachodu”. W tym miejscu nad taflą zalewu przewieszona jest kładka, umożliwiająca dotarcie do pobliskich formacji skalnych oraz wzniesienia Wieżycy (niem. "Turm Stein").
Do Jeziora Modrego można dostać się od strony Jeleniej Góry (ok. 4 km), dzięki odnowionej drodze spacerowej, prowadzącej od Wzgórza Krzywoustego lub dojechać samochodem od strony Siedlęcina (ok. 1 km).
W sierpniu 2006 roku Jezioro Modre zostało opróżnione w celu umożliwienia prac konserwacyjnych. Zbyt szybkie spuszczenie wody doprowadziło do katastrofy ekologicznej. Kolejne prace modernizacyjne przeprowadzone w roku 2014 nie doprowadziły już do takich zniszczeń.

</doc>
<doc id="405527" url="https://pl.wikipedia.org/wiki?curid=405527" title="Sivasspor">
Sivasspor

Sivasspor Kulübü – turecki klub piłkarski z siedzibą w mieście Sivas.
Został założony w 1967 roku, w sezonie 2004/2005 po raz pierwszy awansowali do rozgrywek Superligi. W sezonie 2009/2010 wywalczyli wicemistrzostwo Turcji, a w 2022 roku zdobyli Puchar Turcji.

</doc>
<doc id="405530" url="https://pl.wikipedia.org/wiki?curid=405530" title="Hipoteza Kurgan">
Hipoteza Kurgan



</doc>
<doc id="405532" url="https://pl.wikipedia.org/wiki?curid=405532" title="Wieżyca">
Wieżyca



</doc>
<doc id="405533" url="https://pl.wikipedia.org/wiki?curid=405533" title="Manisaspor">
Manisaspor

Vestel Manisaspor – turecki klub piłkarski z siedzibą w mieście Manisa, założony w 1965 roku, obecnie występujący w rozgrywkach TFF 3. Lig. W latach 2005-2008 oraz 2009-2012 zespół występował w pierwszej lidze, co jest jego największym sukcesem. W drugiej lidze występowali tylko rok, zajmując pierwsze miejsce w tabeli awansowali to najwyższej klasy rozgrywek w Turcji Süper Lig Od sezonu 2017/2018 klub notorycznie spada, przez co w sezonie 2020/2021, będzie występował w Bölgesel Amatör Lig (5. poziom ligowy).
Skład na sezon 2010/2011.
 

</doc>
<doc id="405534" url="https://pl.wikipedia.org/wiki?curid=405534" title="Żelisław (województwo łódzkie)">
Żelisław (województwo łódzkie)

Żelisław – wieś w Polsce położona w województwie łódzkim, w powiecie sieradzkim, w gminie Błaszki, w odległości 2 km na południe od Błaszek, nad rzeczką Cienią.
W latach 1975–1998 miejscowość położona była w województwie sieradzkim.
Historia.
Nazwę swą wzięła od słowiańskiego imienia Żelisław. O starożytności osadnictwa tej wsi świadczą liczne znaleziska archeologiczne tu znajdowane.
Pierwsza wzmianka o wsi pochodzi z 1357 roku, kiedy to wymieniona zostaje w liczbie posiadłości kościoła gnieźnieńskiego, a w roku 1411 był zapis o bliżej nieznanym Joh(anie) de Żelisław. W 1520 roku nazwa brzmiała Szeleslawy, a obecnie miano przyjęło się od początku XIX wieku. Według dokumentów woj. Sieradzkiego z 1553 oku wieś Żelisław miała 6,5 łana, czyli ok. 980 hektarów.
Wieś w ręce prywatne dostała się w XVI wieku. W wieku XVII i XVIII jest własnością Bartochowskich herbu Rola. Perypetie życia jednego z Bartochowskich – Stanisława przedstawił w powieści historycznej pt. "Bartochowski" Kajetan Kraszewski. Tenże Stanisław w marcu 1755 roku zjawia się w Żelisławiu po rodzinna schedę i wynosi się na Podlasie, gdzie w roku 1788 zostaje stolnikiem bielskim.
W 1749 roku Żelisław z siedmioma folwarkami, trzema młynami, cegielnią i kilkoma karczmami przechodzi w ręce Błeszyńskich herbu Suchekomnaty. Pierwszym właścicielem z tego rodu był podkomorzy sieradzki Tomasz Jan. Na uwagę zasługują dwaj przedstawiciele tej familii – Abdon, uczestnik powstania listopadowego i jego syn Zdzisław – uczestnik powstania styczniowego, oficer pruski, który dowodził szwadronem jazdy powstańczej u gen. Edmunda Taczanowskiego.
Ostatnimi właścicielami Żelisławia, do których należały także Wójcice, Janowice, Dębiniec, Zaborów i Sarny, byli Kochanowscy herbu Korwin. Majątek ten został wcześniej odebrany Błeszyńskim na mocy ukazu carskiego za udział w powstaniu w 1863 roku wspomnianego Zdzisława. W 1883 roku umiera Józef Kochanowski, w 1879 jego syn Tadeusz, a w początkach XX wieku (1907–1910) majątek ulega parcelacji. Największą część o powierzchni 114 mórg nabywa niejaki Wawrzyniec Janas. Obejmowała ona dwór z parkiem i zabudowania gospodarcze. Janas resztówkę dworską podzielił na mniejsze działki i wyprzedał. Wśród nabywców największą działkę, która obejmowała dwór z parkiem, o powierzchni 45 mórg kupił Paweł i Tomasz Czarnkowie. Transakcja ta miała miejsce w 1912 roku i odtąd resztówka dworska jest w posiadaniu tej rodziny.
Z dawnego założenia dworskiego pozostały jedynie dwa obiekty: dwór Błeszyńskich i zabudowania mieszkalne oficjalistów dworskich. We dworze zbudowanym przypuszczalnie w połowie XVIII wieku przez Tomasza Jana Błeszyńskiego. Od ponad 80 lat zamieszkuje rodzina Czarnków. Domniemany budowniczy dworu się w 1710 roku w Tubądzinie. Tomasz Błeszyński piastował różne urzędy ziemskie w województwie sieradzkim, cześnika sieradzkiego od 1746 roku, stolnika od 1750 roku, chorążego od 1760 rok i podkomorzego od 1762 roku.
Murowany dwór został zaprojektowany w stylu niezmiernie popularnym w Rzeczypospolitej sarmackiej na tzw. godzinę 11. Parterowy budynek bez piwnic miał mieszkalne poddasze, na którym pomieszczenia mieszkalne znajdowały się w szczytach budynku i dwóch facjatkach. Przed wejściem do dworu znajdował się podjazd z owalnym klombem. Znajdujące się w centrum fasady frontowej wejście prowadziło do sieni, z której wychodziło się na wprost salonu, w lewo do gabinetu właściciela, w prawo do pokoju dziecinnego. Od strony ogrodowej na lewo od salonu była jadalnia, a po prawej sypialnia. Facjata od strony ogrodu była wysunięta przed ścianę w formie ryzalitu, do której był dobudowany balkon wsparty na 4 filarach, pod którym istniało wejście z salonu do ogrodu. Na północ od dworu znajdował się budynek kuchni.
Dwór był otoczony rozległym parkiem z sadzawką, na której umieszczono wyspę z altanką. Pośród parku, między dworem a sadzawką rozpościerał się ogród w tzw. stylu sarmackim (prostokątny parter zamykały z trzech stron strzyżone zielone tunele – bindaże z grabów, z czwartej strony był ogród otwarty ku słońcu). W tej klamrze wysokiej zieleni powstał dogodny mikroklimat zbawienny dla wszystkich domowników.
Zabudowania gospodarcze znajdowały się na południe od dworu. Na wprost bramy wjazdowej po drugiej stronie drogi prowadzącej do Błaszek, była kaplica publiczna.
W 1827 roku było już we wsi 50 domostw z 475 mieszkańcami. Znajdowały się tu także dwa młyny, wiatrak, cegielnia, karczma, trzy sklepy. W Żelisławiu mieszkało 5 szewców, 2 płócienników, 2 stolarzy, 2 sitarzy, 2 bednarzy, kowal i ślusarz. Przez wieś przebiegał również trakt Poczty Królewskiej.
Liczne zmiany właścicieli na przełomie XIX i XX wieku doprowadziły dwór do ruiny i dewastacji parku, a także do rozbiórki części budynków gospodarczych. Tomasz Czarnek w ramach porządkowania gospodarstwa usunął część dawnego parku, zlikwidował wysepkę na sadzawce i w 1917 roku dokonał remontu i przebudowy dworu. Prace te spowodowały częściową zmianę jego pierwotnego wyglądu. Zniknęły facjaty o ogrodowy ryzalit, zamurowano okna w szczytach. Obszerne wnętrza podzielono na mniejsze, bardziej funkcjonalne oraz dobudowano drewniany ganek. W kilka lat po odzyskaniu przez Polskę niepodległości w dworku znalazła miejsce klasa szkoły powszechnej.
Z wyposażenia wnętrz zachowały się drzwi, fragmenty starych pieców kaflowych, kilka parkietów oraz unikalna szafa na uprząż.
We wrześniu 1939 roku w żelisławskim dworku kwaterował oddział wojsk niemieckich pod dowództwem hrabiego Johana von Loringhoffena, a kilkanaście dni później rodzina Czarnków została wysiedlona ze swego domu.
Obecnie w dworze mieszka już piąte pokolenie rodziny Czarnków.
Zabytki.
Zachował się dwór murowany Błeszyńskich z 2 poł. XVIII w. Po konfiskacie dworu portrety przodków rodu przekazano do Muzeum Uniwersytetu Jagiellońskiego w Krakowie. Monumentalny grobowiec rodzinny na cmentarzu w Błaszkach służy jako dom przedpogrzebowy. Nad stawem na rzeczce Cieni – młyn, dawniej o napędzie wodnym, zamknięty w 2018 roku.

</doc>
<doc id="405535" url="https://pl.wikipedia.org/wiki?curid=405535" title="Lucien Lévy-Bruhl">
Lucien Lévy-Bruhl

Lucien Lévy-Bruhl (ur. 10 kwietnia 1857 w Paryżu, zm. 13 marca 1939 tamże) – francuski antropolog i historyk filozofii.
Życie i działalność.
Na początku swej działalności filozoficznej Lévy-Bruhl postrzegany był jako kontynuator pozytywistycznych tradycji Auguste’a Comte’a w socjologii moralności, promując socjologię pluralistyczną i relatywistyczną. 
Był autorem prac o Kartezjuszu, Comte i Jacobim. W wieku 53 lat rozpoczął studia nad mentalnością tzw. społeczeństw prymitywnych, a jego prace stały się fundamentem francuskiej antropologii, łącząc ją z filozofią. Rozdzielenie antropologii ogólnej (o tendencjach filozoficznych) i antropologii empirycznej było centrum badań Lévy-Bruhla. Wykształcenie filozoficzne z jednej, a praktyka badacza obcych kultur z drugiej strony, pociągnęły za sobą konflikt metod, zmuszający badacza do ustawicznego pilnowania, by nie nakładać własnych kategorii pojęciowych na myśl innych kultur. 
Przejąwszy koncepcję „reprezentacji kolektywnych” od É. Durkheima, Bruhl zarzucił postrzeganie myśli pierwotnej jako przestarzałej, skupił się natomiast na badaniu struktury mentalnej przy pomocy właściwych ku temu metod. Wprowadził pojęcie mistycyzmu, które miało określać różnicę między mentalnością „prymitywną” a „cywilizowaną”. Usiłował udzielić odpowiedzi na pytanie jak wyjaśnić stałą obecność religijności ("sentiment religieux") w filozofii, która postrzega siebie samą jako racjonalną? 
Sporo uwagi lekturze tekstów Lévy-Bruhla poświęciła filozofia analityczna. Nawiązaniem do myśli francuskiego filozofa jest między innymi teza Quine’a o niezdeterminowaniu przekładu.
Tłumaczenia na język polski.
"Czynności umysłowe w społeczeństwach pierwotnych", Warszawa 1992, PWN, ("Fonctions mentales dans les sociétés inférieures" 1918)

</doc>
<doc id="405543" url="https://pl.wikipedia.org/wiki?curid=405543" title="Romanów (powiat sieradzki)">
Romanów (powiat sieradzki)

Romanów – wieś w Polsce położona w województwie łódzkim, w powiecie sieradzkim, w gminie Błaszki.
W latach 1975–1998 miejscowość położona była w województwie sieradzkim.

</doc>
<doc id="405552" url="https://pl.wikipedia.org/wiki?curid=405552" title="Edukacja w Bydgoszczy">
Edukacja w Bydgoszczy

Edukacja w Bydgoszczy – w 2011 r. do bydgoskich szkół szczebla podstawowego i średniego uczęszczało 40,5 tys. uczniów. Miasto Bydgoszcz prowadziło w tym czasie 121 samodzielnych szkół, placówek oraz szkół zorganizowanych w zespoły. Ponad 5 tys. dzieci spędza czas w miejskich przedszkolach.
Sieć placówek wychowania przedszkolnego obejmowała 31 samodzielnych jednostek. Szkolnictwo podstawowe i gimnazjalne to odpowiednio: 46 i 47 samodzielnych i zorganizowanych w zespoły szkół. Poziom ponadgimnazjalny tworzyła struktura 31 jednostek, w ramach której działało: 21 liceów ogólnokształcących, 4 uzupełniające licea ogólnokształcące, 16 zasadniczych szkół zawodowych, 26 techników, 24 technika uzupełniające, 15 liceów profilowanych i 12 szkół policealnych.
Na początku 2017 w Bydgoszczy funkcjonowało 47 szkół podstawowych (19 samodzielnych i 28 w zespołach szkół); 47 gimnazjów (11 samodzielnych i 36 w zespołach) oraz 51 szkół ponadgimnazjalnych (16 liceów, 21 techników, 14 zasadniczych szkół zawodowych, 8 szkół policealnych). Rozpoczęta w 2017 reforma oświaty, przewidująca likwidację gimnazjów do 2019, dotknie 37 tys. uczniów i 4,5 tys. nauczycieli.
Obok sieci placówek edukacyjnych prowadzonych przez miasto Bydgoszcz, istnieje również szeroko rozbudowane szkolnictwo niepubliczne.
Szkolnictwo wyższe.
W 2010 r. w Bydgoszczy studiowało ponad 44 tys. studentów, a sieć szkół wyższych obejmowała 16 jednostek, w tym 9 uczelni (4 publiczne i 5 niepublicznych), 3 uczelnie teologiczne oraz 4 wydziały zamiejscowe uczelni publicznych i niepublicznych z Poznania, Torunia i Łodzi. Dodatkowo funkcjonowały dwa Nauczycielskie Kolegia Języków Obcych, które oferowały dyplomy uczelni patronackich (Uniwersytet Poznański, Warszawski i Gdański). 

</doc>
<doc id="405556" url="https://pl.wikipedia.org/wiki?curid=405556" title="Wrząca (powiat sieradzki)">
Wrząca (powiat sieradzki)

Wrząca – wieś w Polsce położona w województwie łódzkim, w powiecie sieradzkim, w gminie Błaszki, ok. 5 km na południe od Błaszek.
W latach 1975–1998 miejscowość położona była w województwie sieradzkim.
Historia.
Wieś pierwszy raz wzmiankowana w 1413 r., kiedy to należała do Zajączków h. Świnka piszących się „z Wrzący”. Kolejnymi jej właścicielami byli Brzechwowie h. Jastrzębiec i Urbańscy h. Nieczuja. Ok. 1660 r. Teresa Urbańska wniosła Wrzącą w posagu Grodzickim h. Gryf, którzy utrzymali ją do 1939 r.
W pobliżu dworu w niedzielę 16 listopada 1863 r. rosyjscy huzarzy z Kalisza rozbili polski oddział powstańczy dowodzony przez Wincentego Pągowskiego. 19 zabitych powstańców pochowano w pobliskim Wojkowie. Ich akta zgonów zachowały się w tamtejszym kościele. Schwytanych powstańców stracono w Kaliszu. Bitwę upamiętnia pomnik w centrum wsi (przy rozjeździe do Wojkowa), postawiony w 135. rocznicę powstania.
Zabytki.
Zachowało się w stosunkowo dobrym stanie założenie parkowo-dworskie. Poprzedni dwór od czasów późnośredniowiecznych do schyłku XVIII w. stał na wysepce – „kopcu”, otoczony wodą, po lewej stronie od bramy wjazdowej. Jest tam teraz kapliczka w postaci słupka ze świętym. Obecny dwór stoi nieco dalej, pośrodku parku. Główny budynek powstał najprawdopodobniej u schyłku XVII w. w stylu neoklasycystycznym. Około 1800 r. dobudowano do niego czterokolumnowy portyk z piętrami, a po 1870 r. dodano piętra nad dwoma skrajnymi osiami. Wówczas też powstały boczne ryzality, zwieńczone tympanonami o takim samym stopniu nachylenia jak w portyku. Dwór użytkowała do niedawna szkoła. W owalnym salonie, a także w owalnym bocznym saloniku zachowała się polichromia figuralna i krajobrazowa. Dwór otoczony jest parkiem z pocz. XIX w. z rzadkimi i pomnikowymi okazami drzew.
Naprzeciwko głównego do dworu wjazdu (po drugiej stronie drogi)) stoi kapliczka z początku XIX w. z czterema rzeźbami świętych, których imiona najczęściej występowały w rodzinie Grodzickich. Po przeciwnej stronie od wjazdu, przy tzw. owczej drodze prowadzącej na skróty do Wojkowa stoi kapliczka w kształcie krzyża, przykryta namiotowym daszkiem z gontów, wg tradycji postawiona na miejscu mogiły powstańców z 1863 r.
Według rejestru zabytków Narodowego Instytutu Dziedzictwa na listę zabytków wpisane są obiekty:
Przyroda.
W lasach dawnego majątku Wrząca, przy drodze Brąszewice-Wojków, w uroczysku Orły, utworzono w 1995 r. rezerwat przyrody Wrząca.
Szkoła.
Do roku 2003 w Dworze mieściła się szkoła. Lecz był to jej ostatni rok. Początkowo było 8 klas, lecz w roku 1999 wybudowano w Gruszczycach Publiczne Gimnazjum wtedy zostało już tylko 6 klas.

</doc>
<doc id="405564" url="https://pl.wikipedia.org/wiki?curid=405564" title="Radical Dreamers">
Radical Dreamers

 – gra RPG bazująca na tekście wydana przez Square na konsole SNES w 1996 roku. Gra została wydana wyłącznie w języku japońskim, została nielegalnie przetłumaczona na język angielski (kwiecień 2003 przez DemiForce).
Jest to druga część Chrono Sagi i opowiada o grupie złodziei o nazwie "Radical Dreamers". Należą do niej:
Chcą oni wykraść "Frozen Flame" - kamień należący do Lynxa; daje on podobno wspaniałą moc i nieskończone bogactwo.
Akcja całej gry odbywa się w Viper Manor i jego najbliższych okolicach. Zamek ten dawniej należał do przywódcy Acacia Dragoons, Vipera jednak został przejęty przez Lynxa. Gra dzieli się na główny scenariusz i sześć pobocznych, opowiadających nieco inną historię.
Fabułę gry tworzył Masato Kato, a muzykę Yasunori Mitsuda.
System walki w grze bazuje na tym samym na czym cała gra - wyborze jednej z dróg, które przychodzą do głowy głównemu bohaterowi. Zazwyczaj jest to atak, ucieczka, wołanie o pomoc maga, Magila, unik przed atakiem i blokowanie, ale nieraz możemy wybrać bardziej interesujące komendy.
"Radical Dreamers" (grupa złodziei) występuje także w Chrono Crossie (sequelu RD), jednak jest tam o nich tylko mała wzmianka.
Pewną ciekawostką jest to, że Serge'a można spotkać także w Chrono Crossie, Magila w Chrono Triggerze, a Kid występuje w obydwu pozostałych częściach (tylko, że w pierwszej części pod innym imieniem).

</doc>
<doc id="405579" url="https://pl.wikipedia.org/wiki?curid=405579" title="Don (rzeka)">
Don (rzeka)



</doc>
<doc id="405588" url="https://pl.wikipedia.org/wiki?curid=405588" title="IX symfonia Szostakowicza">
IX symfonia Szostakowicza

IX Symfonia Es-dur, op. 70 Szostakowicza została napisana tuż po zakończeniu II wojny światowej i, w przeciwieństwie do heroiczno-patetycznych "VII" i "VIII Symfonii", powstało dzieło klasyczne, dowcipne (wręcz frywolne), nawiązujące w swoim charakterze do kompozycji Haydna, Rossiniego, czy do ironicznych utworów Prokofjewa. Spowodowało to niezadowolenie władz, które oczekiwały dzieła podkreślającego chwałę zwycięskiego narodu.
Struktura utworu odbiega od klasycznej symfonii. Pięcioczęściowa, symetryczna budowa (część "szybka"-"wolna"-"szybka"-"wolna"-"szybka") oraz taneczny charakter przywołują raczej na myśl suitę. Części utworu:

</doc>
<doc id="405594" url="https://pl.wikipedia.org/wiki?curid=405594" title="Góra Chełmowa">
Góra Chełmowa

Góra Chełmowa – szczyt (351 m n.p.m.) w Górach Świętokrzyskich, położony na północ od Nowej Słupi, w łuku rzek Pokrzywianki i Słupianki będący najwyższym wzniesieniem Pasma Pokrzywiańskiego. Góra zbudowana jest w głównej masie z jasnego piaskowca dolnodewońskiego pokrytego pokładami lessu.
W 1920 r. na stokach Góry Chełmowej założono rezerwat przyrody, który stał się zaczątkiem Świętokrzyskiego Parku Narodowego. Pierwsze starania o utworzenie rezerwatu, zostały podjęte przez Polskie Towarzystwo Krajoznawcze już w 1908 r. Obecnie rezerwat wchodzi w skład Parku jako oddzielna enklawa.
Na terenie rezerwatu znajdują się naturalne stanowiska modrzewia polskiego ("Larix polonica Racib"). Niektóre rosnące tu modrzewie to ponad 300-letnie okazy. Wiek najstarszych dwóch okazów wynosi 336 lat, obwód nieco ponad 500 cm (dane dla 1992 roku). Z kolei wysokość najwyższych dochodzi 40 m. Ich osiągające 8(??) metrów średnicy konary jeszcze na początku XX w. utrzymywały okoliczną ludność w przekonaniu, że drzewa mają około 1000 lat. W trakcie działań wojennych 1944-1945 duża część drzewostanu uległa uszkodzeniu, na jego miejsce zasadzono młodniki. Do dnia dzisiejszego korony drzew stanowią schronienie dla 88 gatunków ptaków (w całym województwie występuje ich ok. 150).
Badania prowadził tu botanik, badacz modrzewia, profesor Marian Raciborski. To właśnie tutaj Raciborski wyodrębnił gatunek modrzewia polskiego. Poświęcony profesorowi pomnik postawiono na szczycie góry, w setną rocznicę jego urodzin.
Na Górze Chełmowej występuje bardzo duże zagęszczenie kolonii mrówek. Na stosunkowo niewielkim obszarze znajduje się około pięciuset wielkich mrowisk. Najczęściej występujące gatunki to mrówka ćmawa i rudnica.
Przez górę przechodzi czarny szlak turystyczny z Nowej Słupi na Szczytniak.

</doc>
<doc id="405596" url="https://pl.wikipedia.org/wiki?curid=405596" title="Polacy na mistrzostwach świata juniorów w łyżwiarstwie figurowym">
Polacy na mistrzostwach świata juniorów w łyżwiarstwie figurowym

Polacy na mistrzostwach świata juniorów w łyżwiarstwie figurowym – występy reprezentantów Polski na mistrzostwach świata juniorów w zawodach łyżwiarstwa figurowego.

</doc>
<doc id="405601" url="https://pl.wikipedia.org/wiki?curid=405601" title="2 Dywizja Pancerna">
2 Dywizja Pancerna

Polska dywizja pancerna:
Francuska dywizja pancerna:
Niemieckie dywizje pancerne:

</doc>
<doc id="405603" url="https://pl.wikipedia.org/wiki?curid=405603" title="Zamek Himeji">
Zamek Himeji

, także: – zamek w Japonii, w centrum miasta Himeji, w prefekturze Hyōgo, około 50 km na zachód od Kobe. 
Jest to jedna z najstarszych, istniejących do dziś budowli Japonii. Została wpisana na listę światowego dziedzictwa UNESCO. Wraz z zamkami: Matsumoto, Inuyama i Hikone posiada status Skarbu Narodowego Japonii, a z zamkami Matsumoto i Kumamoto tworzy trójkę najważniejszych zamków Japonii. 
Nazwa zamku.
Zamek został zbudowany na wzgórzu o wysokości 45,6 m n.p.m., które nosiło różne nazwy: Hime-yama, Himeji-no-oka, Sakuragi-yama (ze względu na kwitnące tam drzewa sakury, które istnieją do dziś) lub Sagi-yama (wzgórzem Czapli, ze względu na ich liczną tam obecność). 
Na temat powstania często używanej nazwy zamek Shirasagi (zamek Białej Czapli) wywodzone są następujące przyczyny:
Historia.
Pierwotną konstrukcją na wzgórzu Hime-yama był fort wzniesiony w 1333 roku przez shugo-daimyō Norimurę Akamatsu (1277–1350), władcę regionu Harima (ob. prefektura Hyōgo). Jego syn, Sadanori, zbudował w 1346 roku w tym samym miejscu pełnowymiarowy zamek. Jest to bowiem strategiczny punkt wzdłuż zachodniego podejścia do dawnej stolicy Kioto. Na przestrzeni wieków był on powiększany przez różne klany feudalne, które rządziły regionem. Składa się z ponad osiemdziesięciu budynków rozmieszczonych na terenie o wielkości 150 ha. 
W 1581 roku Hideyoshi Toyotomi (1536–1598) dobudował trzypiętrową wieżę zamkową. 
Po bitwie pod Sekigaharą w 1600 roku Ieyasu Tokugawa (1543–1616) osadził na zamku swojego zięcia Terumasę Ikeda (1565–1613), który od 1601 roku prowadził przez dziewięć lat generalną przebudowę. Podwyższył główną wieżę ("tenshu", "tenshukaku") do pięciu pięter i dobudował trzy mniejsze. Ostatnim elementem rozbudowy była zachodnia baszta ("yagura") z przeznaczeniem dla księżniczki Sen (1597–1666), najstarszej córki sioguna Hidetady Tokugawa (1581–1632). Została ona ukończona w 1618 roku.
Zamek Himeji nigdy nie został zniszczony przez trzęsienia ziemi, pożary, ani w czasie walk, nawet w czasie II wojny światowej. Zachował przez to swój oryginalny kształt przez 400 lat i przetrwał do dziś jako jeden z dwunastu oryginalnych zamków w kraju.
Do czasu restauracji Meiji zamek był we władaniu potomków kilku rodów. W 1869 roku, po upadku systemu feudalnego, został przejęty przez rząd japoński.
W 1993 roku zamek został wpisany na listę światowego dziedzictwa UNESCO, a w 2006 roku otrzymał numer 59. na liście 100 słynnych zamków japońskich.
Architektura.
Kompleks zamkowy Himeji składa się z 83 budynków z rozwiniętymi i pomysłowymi systemami i urządzeniami ochronnymi. Jest arcydziełem budownictwa drewnianego, łączącego jego funkcje z estetyką, zarówno w eleganckim wyglądzie, jak i w relacji między bryłami budynku a wielowarstwowymi dachami.
Jednym z najważniejszych elementów obronnych zamku (i prawdopodobnie najsłynniejszym) jest skomplikowany labirynt ścieżek wiodących do głównej warowni. Bramy oraz wewnętrzne i zewnętrzne mury zamkowego kompleksu tak skonstruowano, że utrudniały ataki poprzez rozpraszanie wrogich wojsk wśród wielu ślepych zaułków. Pozwalało to obserwować i ostrzeliwać intruzów z wnętrza warowni z łuków, arkebuzów, obrzucać kamieniami i gorącym piaskiem. Himeji jednak nigdy nie był zdobywany, więc system nie został sprawdzony. 
Pod względem topograficznym Himeji należy do zamków typu "hirayama-jiro", czyli budowanych na wzgórzach występujących na terenie równinnym.
W dniu 27 marca 2015 roku dokonano ponownego całkowitego otwarcia zamku dla zwiedzających po kilkuletniej, gruntownej renowacji.
Legendy.
Na początku XVII wieku wierzono, że nowo wybudowany zamek Himeji jest nawiedzany przez złego ducha kobiety o nazwie Osakabe (płeć tej postaci różni się w zależności od wersji). W jednej z wersji, wezwany do wypędzenia upiora (yōkai) słynny samurai, mistrz walki dwoma mieczami, Musashi Miyamoto (1584?–1645) pokonał go w bezpośrednim pojedynku. Księżniczka-widmo Osakabe-hime, rzekomo mieszkająca samotnie w zamkowej wieży, pojawia się do dziś m.in. w literaturze i teatrze kabuki. Przedstawienie pt.: „Osakabe Hime” zostało dołączone do kolekcji o nazwie „Dziesięć rodzajów sztuk nowych i starych” (新古演劇十種, "Shinko engeki jisshu") stworzonej przez aktorów linii Kikugorō Onoe w okresie Meiji.

</doc>
<doc id="405605" url="https://pl.wikipedia.org/wiki?curid=405605" title="Uciechów (województwo dolnośląskie)">
Uciechów (województwo dolnośląskie)

Uciechów (niem. "Bertholdsdorf") – wieś w Polsce, położona w województwie dolnośląskim, w powiecie dzierżoniowskim, w gminie Dzierżoniów. Siedziba sołectwa Uciechów. 
W latach 1975–1998 miejscowość należała administracyjnie do województwa wałbrzyskiego.
Do 1 stycznia 2007 w skład wsi wchodziły przysiółki: Albinów, Borowica.
W latach 1945–1947 wieś nosiła nazwę "Bartków".
Historia.
Po wojnie nazwę wioski przetłumaczono z niemieckiego Bertholdsdorf na Bartków, dopiero później otrzymała miano Uciechów. Wioska powstała w wyniku osadzania na ziemi książęcej niemieckich osadników. Takim pierwszym organizatorem, a może właścicielem był prawdopodobnie Bertold. W 1305 roku "Bertholdi villa" wymieniana jest wśród wsi, z których biskup wrocławski odbierał czynsz. Z 1335 roku pochodzi informacja o istniejącym we wsi kościele parafialnym. W 1677 roku wieś określono jako "Barschdorf", a w roku 1765 – jako "Bertholdsdorf". 
W 1427 roku wzmiankowany był proboszcz tutejszego kościoła, niejaki Mikołaj Longi kanonik wrocławski. Przed rokiem 1550 wraz ze zmianą wyznania właściciela wsi kościół staje się ewangelicką świątynią. Do katolików wraca ponownie w 1654 roku, a urząd plebana sprawował proboszcz z Dzierżoniowa. Po roku 1667 nowy proboszcz rezyduje już przy kościele, dodatkowo opiekując się kościołem w Dobrocinie. W 1700 roku spłonął budynek plebanii, a probostwo przeniesiono do Dzierżoniowa, a w 1793 roku kościół staje się kościołem filialnym parafii w Jaźwinie i tak pozostaje do dziś.
Kościół zawdzięcza swą gruntowną rozbudowę Krzysztofowi von Almesloe, który został w 1705 roku wyniesiony przez cesarza Leopolda I do stanu hrabskiego. Wystrój wewnętrzny pochodzący z okresu 1725-1727 stanowi ciekawy przykład jednolitego stylowo zespołu barokowej snycerki i malarstwa. W skład tego zespołu wchodzi ołtarz główny, ołtarze boczne św. Anny Samotrzeci i św. Jana Chrzciciela, ambona, chrzcielnica z drewnianą pokrywą (na pokrywie scena chrztu chrystusa) oraz figura Jana Nepomucena.
Zabytki.
Do wojewódzkiego rejestru zabytków wpisane są obiekty:
Bardzo interesujący zabytek kulturowy tworzy południowa przybudówka do kościoła ukończona w 1618 roku. Ma ona trzy kondygnacje: kryptę, zakrystię i otwartą do wewnątrz kościoła emporę. W krypcie spoczęli członkowie rodziny von Stange i pierwszy właściciel Uciechowa z rodu von Almesloe, zmarły w 1625 roku Jodok, bohater kilkunastu bitew okresu wojny trzydziestoletniej.
inne zabytki:

</doc>
<doc id="405610" url="https://pl.wikipedia.org/wiki?curid=405610" title="Uciechów (województwo wielkopolskie)">
Uciechów (województwo wielkopolskie)

Uciechów – wieś w Polsce położona w województwie wielkopolskim, w powiecie ostrowskim, w gminie Odolanów, nad Kurochem i Zimną Wodą, ok. 6 km od Odolanowa i Sulmierzyc, ok. 19 km na południowy–zachód od Ostrowa Wielkopolskiego.
Miejscowość położona jest na pograniczu Wielkopolski i Dolnego Śląska.
Podział administracyjny.
Wieś królewska należała do starostwa odolanowskiego, pod koniec XVI wieku leżała w powiecie kaliskim województwa kaliskiego.
Przed 1932 rokiem miejscowość położona była w powiecie odolanowskim. W latach 1975–1998 w województwie kaliskim, w latach 1932-1975 i od 1999 roku w powiecie ostrowskim.
Historia.
Znany od 1435 roku jako "Uciechowo", "Ucziechow". 
Na początku XVI wieku wieś składała daniny do probostwa w Zdunach. W 1579 roku właścicielem Uciechowa był podstarości odolanowski Feliks Kurowski.
Według "Słownika geograficznego Królestwa Polskiego" z 1892 roku Uciechów tworzył okręg wiejski i liczył 924 mieszkańców.
Od 1928 roku funkcjonuje Ochotnicza Straż Pożarna (OSP Uciechów).
W okresie międzywojennym w miejscowości stacjonowała placówka Straży Granicznej I linii „Uciechów”.
Parafia pw. Podwyższenia Krzyża świętego w Uciechowie istnieje od 1997 roku.

</doc>
<doc id="405611" url="https://pl.wikipedia.org/wiki?curid=405611" title="Ugoda (województwo kujawsko-pomorskie)">
Ugoda (województwo kujawsko-pomorskie)

Ugoda (niem. "Frieddorf") – wieś w Polsce położona w województwie kujawsko-pomorskim, w powiecie bydgoskim, w gminie Sicienko.
Podział administracyjny.
W latach 1975–1998 miejscowość należała województwa bydgoskiego.
Demografia.
Według Narodowego Spisu Powszechnego (III 2011 r.) miejscowość liczyła 324 mieszkańców. Jest trzynastą co do wielkości miejscowością gminy Sicienko.

</doc>
<doc id="405612" url="https://pl.wikipedia.org/wiki?curid=405612" title="Ugoda (województwo wielkopolskie)">
Ugoda (województwo wielkopolskie)

Ugoda – wieś w Polsce położona w województwie wielkopolskim, w powiecie rawickim, w gminie Rawicz.
Wieś zamieszkuje grupa etnograficzna Hazaków.
W okresie Wielkiego Księstwa Poznańskiego (1815-1848) miejscowość wzmiankowana jako Ugoda należała do wsi większych w ówczesnym pruskim powiecie Kröben (krobskim) w rejencji poznańskiej. Ugoda należała do okręgu sarnowskiego tego powiatu i stanowiła część majątku Ostrobudki, którego właścicielem był wówczas (1846) Rogaliński. Według spisu urzędowego z 1837 roku Ugoda liczyła 173 mieszkańców, którzy zamieszkiwali 25 dymów (domostw).
W latach 1975–1998 miejscowość należała administracyjnie do województwa leszczyńskiego.

</doc>
<doc id="405613" url="https://pl.wikipedia.org/wiki?curid=405613" title="Ugory (województwo lubelskie)">
Ugory (województwo lubelskie)

Ugory – wieś w Polsce położona w województwie lubelskim, w powiecie opolskim, w gminie Józefów nad Wisłą.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Józefów nad Wisłą.

</doc>
<doc id="405614" url="https://pl.wikipedia.org/wiki?curid=405614" title="Ugory (województwo wielkopolskie)">
Ugory (województwo wielkopolskie)

Ugory – wieś w Polsce położona w województwie wielkopolskim, w powiecie tureckim, w gminie Dobra.
W latach 1975–1998 miejscowość należała administracyjnie do województwa konińskiego.
Zobacz też: Ugory

</doc>
<doc id="405615" url="https://pl.wikipedia.org/wiki?curid=405615" title="Ugory (województwo zachodniopomorskie)">
Ugory (województwo zachodniopomorskie)

Ugory – wieś w Polsce położona w województwie zachodniopomorskim, w powiecie kamieńskim, w gminie Świerzno.
W latach 1975–1998 miejscowość należała administracyjnie do województwa szczecińskiego.

</doc>
<doc id="405617" url="https://pl.wikipedia.org/wiki?curid=405617" title="Ugoszcz (województwo kujawsko-pomorskie)">
Ugoszcz (województwo kujawsko-pomorskie)

Ugoszcz – wieś w Polsce położona w województwie kujawsko-pomorskim, w powiecie rypińskim, w gminie Brzuze.
Podział administracyjny.
W latach 1975–1998 miejscowość należała administracyjnie do województwa włocławskiego.
Demografia.
Według Narodowego Spisu Powszechnego (III 2011 r.) liczyła 542 mieszkańców. Jest trzecią co do wielkości miejscowością gminy Brzuze.
Edukacja.
W Ugoszczu znajduje się szkoła podstawowa.
Zabytki.
Według rejestru zabytków NID na listę zabytków wpisany jest zespół pałacowy, nr rej.: A/1502 z 17.09.1985:
Pałac jest położony na wysokim brzegu jeziora, murowany, z portykiem kolumnowym w elewacji frontowej i wieżą. Neorokokowa brama wjazdowa do pałacyku pochodzi z 2. połowy XIX wieku. Wybudowany był dla rodziny Borzewskich – założycieli cukrowni w Ostrowitem.
Historia.
W 1704 r. w dobrach ugoskich przebywał arcybiskup Konstanty Józef Zieliński, ścigany za koronację Stanisława Leszczyńskiego na króla Polski.
Galeria.
Wszystkie fotografie przedstawiają stan obiektów w kwietniu 2006 r.

</doc>
<doc id="405618" url="https://pl.wikipedia.org/wiki?curid=405618" title="Ugoszcz (województwo mazowieckie)">
Ugoszcz (województwo mazowieckie)

Ugoszcz – wieś w Polsce położona w województwie mazowieckim, w powiecie węgrowskim, w gminie Miedzna.
W latach 1975–1998 miejscowość należała administracyjnie do województwa siedleckiego.
We wsi znajduje się rzymskokatolicki kościół parafialny pw. św. Antoniego Padewskiego.
Historia.
Miejscowość Ugoszcz wzmiankowana jest po raz pierwszy w XV wieku. W 1477 roku król Kazimierz IV Jagiellończyk odebrał wieś jej wcześniejszemu właścicielowi Mikołajowi Ugosckiemu i przekazał ją marszałkowi hospodarskiemu Janowi Kuczukowi. W 1498 roku jego syn Wojciech Kuczukowicz odsprzedał Ugoszcz i sąsiednią wieś Rostki sędziemu ziemskiemu drohickiemu Mikołajowi Wodyńskiemu i jego bratankom. Wieś Ugoszcza posiadała w 1673 roku podkomorzyna koronna Konstancja Butlerowa, leżała w ziemi drohickiej województwa podlaskiego w 1795 roku.
Parafię św. Antoniego Padewskiego w Ugoszczy erygowano w 1923 roku. Wcześniej jej obszar należał do parafii Miedzna.

</doc>
<doc id="405619" url="https://pl.wikipedia.org/wiki?curid=405619" title="Ugoszcz (województwo pomorskie)">
Ugoszcz (województwo pomorskie)

Ugoszcz (kaszb. "Ùgòszcz", niem. "Bernsdorf") – wieś kaszubska w Polsce, położona w województwie pomorskim, w powiecie bytowskim, w gminie Studzienice, na Pojezierzu Bytowskim. Wschodnim skrajem wsi przebiega linia kolejowa Bytów-Lipusz (obecnie zawieszona). Znajduje się tu również placówka Ochotniczej Straży Pożarnej.
W latach 1945-54 siedziba gminy Ugoszcz. W latach 1975–1998 miejscowość należała administracyjnie do województwa słupskiego.
Historia.
Najstarsze informacje o parafii w Ugoszczy pochodzą z 1284 r. Świątynię w XVI wieku przejęli protestanci; była w ich gestii aż do roku 1637, kiedy to budynek wrócił w ręce katolików. Wiadomo, jak wyglądał pod koniec XVII wieku: w 1686 r. była to budowla o konstrukcji zrębowej, z dzwonnicą, z dachem pokrytym gontem. W 1812 r. kościół ten uległ spaleniu i w 1822 r. zbudowano nowy, który w latach 1910 - 1911 został częściowo odnowiony i tak przetrwał do naszych czasów. 
W dokumentach można znaleźć nazwiska niektórych proboszczów, także sprzed 1500 r. M.in. w dyplomie z 14 października 1490 r. wymieniony jest Dorinck de Ramelen, prefekt bytowski i proboszcz w Ugoszczy. Wiemy też, że przed 1490 r. zmarł proboszcz tej parafii o nazwisku Pynnow. Kilku następnych: 1794: Andreas Joseph von Bielski, 1804 Biesk, z tego samego roku i wzmiankowany ponownie w 1811 r. jest proboszcz o nazwisku Hoffmann, w 1840 – Stanislaus von Klopoteck. W 1747 r. wzmiankowani są ponadto dwaj kaznodzieje (Prediger): Rosener i Koseckowscke. Pierwsza wzmianka o nazwiskach „zwykłych” mieszkańców pochodzi z 1560 r. Było ich wówczas 25. W 1638 r. wymieniono tylko młynarza Marcina Łakomego. W 1661 r. wymieniono już z imienia i nazwiska 11 mieszkańców, później liczba wzmiankowanych nazwisk stopniowo wzrastała. 
Parafia w 1658 r. obejmowała 7 miejscowości, m.in. Półczno, Czarną Dąbrówkę i Osławę Dąbrowę. Wiemy z lustracji z 1658 r., że część wsi, m.in. dom opiekuna świątyni (Kirchenketnerhof), została zniszczona podczas wojny polsko-szwedzkiej z lat 1655 - 1660. Pod koniec XIX wieku parafia obejmowała 10 miejscowości, w Studzienicach znajdował się kościół filialny. 
Z „Beschreibung des Kreises Bütow” (1784) wiemy, że we wsi mieszkało 18 gospodarzy, wśród nich było m.in. dwóch kowali i młynarz, a na miejscu mieszkał katolicki proboszcz i organista. Oprócz nich we wsi można było znaleźć ewangelickiego nauczyciela. „Opis” wskazuje, że choć we wsi stoi katolicki kościół, mieszkają tam w większości ewangelicy: „Das Dorf hat zwar eine römischkatholische Kirche, es bestehet aber aus lauter protestantischen Einwohnern”. Z opisu („Ortschaftverzeichnis”) z 1858 r. wiemy, że w miejscowości oprócz kościoła były 33 budynki mieszkalne, 52 gospodarcze, a mieszkało tam 456 ludzi. We wsi mieszkali wspólnie katolicy i protestanci, dla których pod koniec XIX wieku wybudowano osobny kościół.
Kościół w Ugoszczy usytuowany jest na niewielkim wzniesieniu. Nosi wezwanie św. Marii Magdaleny. Dzisiejszy kościół jest ryglowy, orientowany, konstrukcji szkieletowej, wypełnionej cegłą, wzniesiony na kamiennej podmurówce na planie prostokąta. Od północy znajduje się prostokątna zakrystia. Wieża wbudowana w lico fasady zakończona hełmem czterospadowym, krytym gontem. Nawa nakryta jest stropem. Na uwagę zasługuje rokokowy ołtarz główny z 2. połowy XVIII wieku z obrazem Matki Boskiej z Dzieciątkiem, namalowany w 1868 r. W głównej kondygnacji umieszczono też obraz patronki Kościoła św. Marii Magdaleny. Ponadto są jeszcze dwa barokowe ołtarze boczne, wykonane w 2. połowie XVIII wieku. Pierwszy poświęcony jest św. Barbarze, drugi św. Józefowi z Dzieciątkiem. W kościele znajdują się też trzy feretrony z XVIII wieku.
W Ugoszczy usytuowany jest też kościół poewangelicki, zbudowany w 1891 r. w stylu neogotyckim. Przy kościele założono też cmentarz tego wyznania.
Do 1878 r. Ugoszcz należała do parafii ewangelickiej (das Kirchspiel) w Bytowie. Trzy lata przed ukończeniem budowy kościoła utworzono tu odrębną parafię, do której należało pięć, później trzy okoliczne miejscowości. Po I wojnie światowej Związek Polaków w Niemczech wywalczył (po licznych szykanach ze strony niemieckiej administracji) prawo do otwarcia polskiej szkoły dla okolicznej ludności kaszubskiej i polskiej (nastąpiło to w roku 1930). Działający tu prężnie ZPwN zorganizował w Ugoszczy polski chór i drużynę harcerską (1923).
Zabytki.
Według rejestru zabytków NID na listę zabytków wpisany jest kościół parafialny pw. św. Marii Magdaleny, szachulcowo-drewniany z 1822, nr rej.: A-255 z 19.03.1960. Wystrój w stylu baroku ludowego. Ponadto w rejestrze widnieje nieistniejąca już szachulcowa stodoła w zagrodzie nr 79 z poł. XIX w., nr rej.: 903 z 13.02.1965.

</doc>
<doc id="405620" url="https://pl.wikipedia.org/wiki?curid=405620" title="Ujazdowo (województwo mazowieckie)">
Ujazdowo (województwo mazowieckie)

Ujazdowo – wieś w Polsce położona w województwie mazowieckim, w powiecie ciechanowskim, w gminie Ciechanów.
W latach 1975–1998 miejscowość należała administracyjnie do województwa ciechanowskiego.
W miejscowości znajduje się murowany dwór z 1929 r. Do wybuchu II wojny światowej (1939) należący do Stefana Komierowskiego. Po wojnie w budynku funkcjonowała szkoła podstawowa. Od lat 90. własność prywatna. Odrestaurowany, wokół dworu kilkuhektarowy park krajobrazowy.

</doc>
<doc id="405621" url="https://pl.wikipedia.org/wiki?curid=405621" title="Ujazdowo (województwo wielkopolskie)">
Ujazdowo (województwo wielkopolskie)

Ujazdowo – wieś w Polsce położona w województwie wielkopolskim, w powiecie leszczyńskim, w gminie Włoszakowice, przy trasie linii kolejowej Leszno-Wolsztyn i na wschodnim skraju Przemęckiego Parku krajobrazowego.
W latach 1975–1998 miejscowość należała administracyjnie do województwa leszczyńskiego.
Zobacz też: Ujazdowo, Ujazdów

</doc>
<doc id="405622" url="https://pl.wikipedia.org/wiki?curid=405622" title="Ujazdówek (województwo łódzkie)">
Ujazdówek (województwo łódzkie)

Ujazdówek – wieś w Polsce położona w województwie łódzkim, w powiecie radomszczańskim, w gminie Kobiele Wielkie.
Historia.
W latach 1975–1998 miejscowość należała administracyjnie do województwa piotrkowskiego.

</doc>
<doc id="405623" url="https://pl.wikipedia.org/wiki?curid=405623" title="Ujazdówek (województwo mazowieckie)">
Ujazdówek (województwo mazowieckie)

Ujazdówek – wieś w Polsce położona w województwie mazowieckim, w powiecie ciechanowskim, w gminie Ciechanów.
W latach 1975–1998 miejscowość należała administracyjnie do województwa ciechanowskiego.

</doc>
<doc id="405624" url="https://pl.wikipedia.org/wiki?curid=405624" title="Ujazd (województwo dolnośląskie)">
Ujazd (województwo dolnośląskie)

Ujazd – wieś w Polsce położona w województwie dolnośląskim, w powiecie milickim, w gminie Cieszków.
Podział administracyjny.
W latach 1975–1998 miejscowość należała administracyjnie do województwa wrocławskiego.

</doc>
<doc id="405625" url="https://pl.wikipedia.org/wiki?curid=405625" title="Ujazd (województwo podkarpackie)">
Ujazd (województwo podkarpackie)

Ujazd – wieś w Polsce położona w województwie podkarpackim, w powiecie jasielskim, w gminie Brzyska.
Wieś opactwa benedyktynów tynieckich w powiecie bieckim województwa krakowskiego w końcu XVI wieku. W latach 1975–1998 miejscowość należała administracyjnie do województwa krośnieńskiego.
W miejscowości znajduje się najwyższy w kraju, liczący około 40 m wysokości, Krzyż Milenijny oraz pozostałości dawnych zabudowań folwarcznych.

</doc>
<doc id="405626" url="https://pl.wikipedia.org/wiki?curid=405626" title="Ujście (województwo lubelskie)">
Ujście (województwo lubelskie)

Ujście – wieś sołecka w Polsce położona w województwie lubelskim, w powiecie janowskim, w gminie Janów Lubelski.
Demografia.
W latach 1975–1998 miejscowość należała administracyjnie do województwa tarnobrzeskiego. Według Narodowego Spisu Powszechnego (III 2011 r.) liczyła 163 mieszkańców i była ósmą co do wielkości miejscowością gminy Janów Lubelski.
Historia.
Wieś powstała w lasach ordynackich około 1781 roku Do niedawna zwana Uściem. W I połowie XIX wieku istniała maziarnia i karczma. W latach trzydziestych XIX wieku przeprowadzono regulację gruntów tworząc zwartą zabudowę wsi. W tym czasie wieś zamieszkiwało 198 osób, a z końcem wieku już prawie trzysta.
We wrześniu 1943 roku oddziały NOW-AK „Ojca Jana" i NSZ „Zęba" urządziły udaną zasadzkę rozbijając całkowicie oddział żandarmerii niemieckiej. Podczas bombardowania wsi, 6 maja 1944 roku, zniszczono 6 gospodarstw. Podczas akcji Sturmwind I, 13 czerwca 1944 roku, okupanci spacyfikowali wieś zabijając 28 osób. Spłonęło 22 zabudowań, a ludność częściowo wysiedlono. W 1961 roku powstała jednostka OSP. W latach osiemdziesiątych zbudowano kościół dojazdowy.

</doc>
<doc id="405627" url="https://pl.wikipedia.org/wiki?curid=405627" title="Ulaski (województwo łódzkie)">
Ulaski (województwo łódzkie)

Ulaski – wieś w Polsce położona w województwie łódzkim, w powiecie skierniewickim, w gminie Kowiesy.
W latach 1975–1998 miejscowość należała administracyjnie do województwa skierniewickiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="405628" url="https://pl.wikipedia.org/wiki?curid=405628" title="Ulesie (województwo dolnośląskie)">
Ulesie (województwo dolnośląskie)

Ulesie () – wieś w Polsce, położona w województwie dolnośląskim, w powiecie legnickim, w gminie Miłkowice.
W latach 1975–1998 wieś należała administracyjnie do województwa legnickiego.
Nazwa.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Waldaw".. W 1475 roku w łacińskich statutach "Statuta Synodalia Episcoporum Wratislaviensium" miejscowość wymieniona jest w formie "Waldaw".
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="405629" url="https://pl.wikipedia.org/wiki?curid=405629" title="Ulesie (województwo śląskie)">
Ulesie (województwo śląskie)

Ulesie – wieś w Polsce, położona w województwie śląskim, w powiecie częstochowskim, w gminie Dąbrowa Zielona.
W latach 1975–1998 wieś należała administracyjnie do województwa częstochowskiego.

</doc>
<doc id="405630" url="https://pl.wikipedia.org/wiki?curid=405630" title="Ulów (województwo lubelskie)">
Ulów (województwo lubelskie)

Ulów – wieś w Polsce położona w województwie lubelskim, w powiecie tomaszowskim, w gminie Tomaszów Lubelski.
Historia.
W XVI wieku istniało w Ulowie puste uroczysko leśne, przy którym było jeziorko Niedźwiedzie należące do Werechań. W XVII wieku na miejscu uroczyska osadzono wieś. W 1660 roku Jan Sobiepan Zamoyski, wojewoda sandomierski dał braciom Zagurczykom prawo dożywocia na gruncie należącym do Huty Szarowolskiej i Huty Ciotuskiej oraz zezwolił na przyłączenie odnośnych gruntów do Ulowa. W 1792 roku wieś należała do ordynackiego klucza huciskiego.
W 1743 roku we wsi znajdowały się winnice i karczmy, a w 1776 roku wybudowano dworek na pustym gruncie włościańskim. Rejestrowano wówczas także folwark i karczmę. W 1840 roku miejscowość podlegała unickiej parafii w Łosińcu i ordynackiej gminy Rogóźno. W końcu XIX wieku istniała w Ulowie szkoła, w której uczył Lucjan Malinowski, znany slawista. Podczas kampanii wrześniowej 1939 roku we wsi bronił się 204 Pułk Piechoty pułkownika W. Eichlera, natomiast 20 września kapitulowały tutaj oddziały 23 i 55 DP oraz 3 pułku ułanów. Dnia 2 lutego 1943 roku Niemcy spacyfikowali wieś mordując 80 osób. Na terenie miejscowego cmentarza wojskowego pochowano 216 żołnierzy poległych i rozstrzelanych przez Niemców w pierwszej bitwie tomaszowskiej. W 1960 ciała ekshumowano i pochowano na cmentarzach w Tomaszowie i Łosińcu. 
W latach 1975–1998 miejscowość należała administracyjnie do województwa zamojskiego.
Wykopaliska.
W 2002 roku archeolodzy z UMCS odkryli w Ulowie dwie osady i cmentarzysko utożsamiane z ludem germańskich Herulów. Jedna z osad miała 13 ha powierzchni, druga 7, a blisko hektarowe cmentarzysko może kryć nawet do pół tysiąca pochówków. 
Ulów jest pierwszym znanym stanowiskiem herulskim na terenie rdzennej Polski, poza znanymi dotychczas odkryciami grupy olsztyńskiej z terenu Warmii i Mazur.
Stanowisko w Ulowie zaczęło być znane od 2001 roku, gdy dyrektor Muzeum Regionalnego w Tomaszowie Lubelskim Eugeniusz Hanejko zainteresował się penetrowaniem terenu przez poszukiwaczy militariów. Wieś była bowiem w 1939 roku areną dużych walk wojsk polskich z niemieckimi o Tomaszów. W spopielonych grobach archeolodzy odkrywają dziś ceramikę, metalową biżuterię, rzymskie monety i szkło. Znalezisko dorównuje swym znaczeniem odkryciom w Masłomęczu. Na miejscu opiekę nad badaniami sprawuje dr Barbara Niezabitowska, a nadzór naukowy ma prof. dr hab. Andrzej Kokowski..
Wydobyty podczas eksploracji cmentarzyska pokaźnej wielkości dobrze zachowany grot wykonany z brązu, stanowił prawdopodobnie detal z paradnego oszczepu, z profilowaną tuleją. Znalezisko to datowane jest wstępnie na okres kultury halsztackiej, czyli wczesnej epoki żelaza, rozwijającej się na terenie Europy ok. 800-400 lat p.n.e. Zdania co do datowania tego znaleziska są zresztą podzielone i np. oponenci twierdzą, że to import rzymski wykonany na terenie Cesarstwa a przywieziony tu w okresie od II wieku p.n.e. do V wieku naszej ery.

</doc>
<doc id="405631" url="https://pl.wikipedia.org/wiki?curid=405631" title="Ulów (województwo mazowieckie)">
Ulów (województwo mazowieckie)

Ulów – wieś w Polsce, położona w województwie mazowieckim, w powiecie przysuskim, w gminie Klwów.
W latach 1975–1998 wieś należała administracyjnie do województwa radomskiego.
Prywatna wieś szlachecka "Ułów", położona była w drugiej połowie XVI wieku w powiecie radomskim województwa sandomierskiego.
W Ulowie urodził się Tadeusz Rek - działacz ludowy, wiceminister sprawiedliwości, sędzia Sądu Najwyższego, poseł na sejm.
Wierni Kościoła rzymskokatolickiego należą do parafii św. Stanisława w Kostrzynie.

</doc>
<doc id="405632" url="https://pl.wikipedia.org/wiki?curid=405632" title="Ulów (województwo świętokrzyskie)">
Ulów (województwo świętokrzyskie)

Ulów – wieś w Polsce położona w województwie świętokrzyskim, w powiecie ostrowieckim, w gminie Bałtów.
Na początku XIX w. dziedzicznym właścicielem wsi był Stanisław Stępniewski herbu Szreniawa, a w II p. XIX w. należała do Józefa Wojtowicza herbu Lubicz i Marianny Zaczek herbu Rawicz.
W latach 1975–1998 miejscowość należała administracyjnie do województwa kieleckiego.
Wierni Kościoła rzymskokatolickiego należą do parafii św. Rozalii w Podgórzu.

</doc>
<doc id="405633" url="https://pl.wikipedia.org/wiki?curid=405633" title="Uniemyśl (województwo zachodniopomorskie)">
Uniemyśl (województwo zachodniopomorskie)

Uniemyśl (do 1945 niem. "Wilhelmsdorf") – wieś w Polsce położona w województwie zachodniopomorskim, w powiecie polickim, w gminie Police, ok. 32 km na północ od centrum Szczecina.
Miejscowość jest usytuowana nad Karpiną na Równinie Polickiej na skraju Puszczy Wkrzańskiej. Przez wieś przebiega droga wojewódzka nr 114.
Historia.
Wieś powstała ok. 1760 r. jako osiedle drwali zatrudnionych przy karczowaniu pobliskich lasów.
Ożywienie osady nastąpiło po 1910 r., gdy przeprowadzono tu linię kolejową w kierunku Trzebieży.
W trakcie II wojny światowej wieś nie ucierpiała, została zajęta 22 kwietnia 1945 r. przez wojska radzieckie (2 Front Białoruski – 2 Armia Uderzeniowa), a we wrześniu 1946 r. została przekazana administracji polskiej po likwidacji tzw. Enklawy Polickiej. W II poł. XX w. mieszkały tu rodziny częściowo trudniące się rolnictwem, pracowników pobliskich Polic i Szczecina.
Demografia.
Ogólna liczba mieszkańców:
Geografia i turystyka.
Polska nazwa wsi pochodzi od staropolskiego imienia Uniemir.
Wieś w formie ulicówki.
Dojazd ze Szczecina PKS, z Polic SPPK (linia autobusowa LS – Linia Samorządowa).
Przez wieś prowadzi Szlak Ornitologów i Szlak „Puszcza Wkrzańska”.

</doc>
<doc id="405634" url="https://pl.wikipedia.org/wiki?curid=405634" title="Unikowo (województwo mazowieckie)">
Unikowo (województwo mazowieckie)

Unikowo – wieś w Polsce położona w województwie mazowieckim, w powiecie mławskim, w gminie Strzegowo.
W latach 1975–1998 miejscowość należała administracyjnie do województwa ciechanowskiego.
We wsi znajduje się dwór z 3. ćw. XIX wieku, parterowy z piętrowym ryzalitem. Należał do rodziny Modrzejewskich, po nacjonalizacji został przebudowany na szkołę. Obecnie w ruinie.

</doc>
<doc id="405635" url="https://pl.wikipedia.org/wiki?curid=405635" title="Unikowo (województwo warmińsko-mazurskie)">
Unikowo (województwo warmińsko-mazurskie)

Unikowo (niem. "Glockstein") – wieś w Polsce położona w województwie warmińsko-mazurskim, w powiecie bartoszyckim, w gminie Bisztynek. W latach 1975–1998 miejscowość należała administracyjnie do województwa olsztyńskiego. Wieś znajduje się w historycznym regionie Warmia.
Historia.
Wieś założona w 1340 r. na prawie chełmińskim. Jej zasadźcą był Prus imieniem "Thaysot". Wieś nosiła początkowo pruską nazwę Knogstin (od jeziora nad którym była położona ). Pierwszy dokument lokacyjny wsi zaginął. Prawo chełmińskie tej wsi zostało potwierdzone dokumentem z 11 listopada 1357 roku. W wykazie parafii z końca XV wieku występuje kościół w Unikowie, do którego należał jako filialny kościół w Rynie Reszelskim (dziś gmina Kolno). Na początku XIX wieku do parafii należały: Dąbrowa, Ryn Reszelski i Wysoka Dąbrowa. 
Podobnie jak w innych miejscowościach we wsi istniała szkoła. Powstała w tym samym czasie co parafia. W 1935 roku w szkole tej uczyło dwóch nauczycieli, a uczyło się 87 uczniów. Po II wojnie światowej szkoła podstawowa w Unikowie została uruchomiona 16 listopada 1945 roku.
Wieś ta w roku 1939 liczyła 501 mieszkańców. Niemiecka nazwa wsi to "Glockstein". Jest to nazwa odosobowa.
Kościół.
Kościół pw. św. Jana Chrzciciela, zachował się od początku XV wieku w prawie niezmienionej formie. To niewielka salowa budowla późnogotycka (zabytek II grupy), wybudowana w latach 1370-1380, odnawiana w 1850 - z tego okresu pochodzą neogotyckie szczyty wieży. Nawa zaznaczona gzymsem, na korpusie i wieży szczyty uskokowo-sterczynowe. Naroża świątyni wsparte ukośnie dostawionymi przyporami, od południa kruchta o sklepieniu kolebkowym. Wystrój wnętrza barokowy, ołtarz główny z roku 1712 z obrazami św. Jana Chrzciciela, Michała Archanioła oraz rzeźbami świętych. Obraz wotywny z 1639 r. przedstawia scenę "Ukrzyżowania" oraz z postacią miejscowego proboszcza "Mikołaja Cronensisa" (Duńczyk). W posadzce umiejscowione trzy płyty nagrobne, wśród których także proboszcza "Mikołaja Cronensisa" z datą 1650. 

</doc>
<doc id="405636" url="https://pl.wikipedia.org/wiki?curid=405636" title="Uników (województwo łódzkie)">
Uników (województwo łódzkie)

Uników – wieś w Polsce położona w województwie łódzkim, w powiecie sieradzkim, w gminie Złoczew.
W latach 1975–1998 miejscowość należała administracyjnie do województwa sieradzkiego. 
Pierwsza pisana wzmianka o wsi pochodzi z 1386 r. Wieś do XVI w. stanowiła własność rodu Unikowskich, w poł. tego wieku przeszła w posiadanie kapituły gnieźnieńskiej. Parafia niezawodnie istniała tu już w XIV w. Istniejąca tu świątynia była znana w całej okolicy ze względu na znajdujący się w niej rzekomo cudowny obraz św. Stanisława, do którego pielgrzymował również w r. 1436 Jan Długosz, ówczesny proboszcz niedalekiego Kłobucka. Ten pierwszy drewniany kościół był w 1622 r. gruntownie restaurowany, a w 1870 r. ze względu na starość rozebrany. Nowy, murowany kościół powstał do 1875 r. za czasów proboszcza Marcina Rosińskiego. Kościół ten w 1929 r. spalił się wraz z ruchomym wyposażeniem, a w toku odbudowy słynny obraz św. Stanisława, który z pożaru ocalał, wywieziono do Częstochowy skąd już nigdy nie powrócił. 
Większość wyposażenia obecnego kościoła jest współczesna. Na uwagę zasługuje barokowa rzeźba św. Walentego z XVIII w., rokokowa św. Jana Nepomucena oraz krucyfiks i kielich z XVIII w. Z poprzedniego drewnianego kościoła zachowano belkę oddzielającą prezbiterium od nawy z wyryta datą „1620”. W przedsionku zachowane marmurowe tablice epitafijne: Marcina Rosińskiego (1829–1898), Klotyldy z Taczanowskich Tarnowskiej (1846–1876) i Kamilli z Węgierskich Tarnowskiej (1823–1895), dobrodziei kościoła. W bocznych barokowych ołtarzach obrazy z XVIII w. Barokowe tabernakulum i ambona oraz rokokowa chrzcielnica, organy i szafa-komoda stojąca w zakrystii. Cennym obiektem jest rzeźbiona ława kolatorska z herbem Jelita, wykonana przez lokalnego rzemieślnika w XVII w. Obok kościoła murowana dzwonnica, na której wiszą 3 dzwony: boczne z 2 poł. XV w. i środkowy z 1531 r. Plebania murowana z 1872 r.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="405637" url="https://pl.wikipedia.org/wiki?curid=405637" title="Uników (województwo świętokrzyskie)">
Uników (województwo świętokrzyskie)

Uników – wieś w Polsce, położona w województwie świętokrzyskim, w powiecie pińczowskim, w gminie Pińczów.
W latach 1975–1998 wieś należała administracyjnie do województwa kieleckiego.
We wsi znajduje się:
W Unikowie pozostał częściowo zniszczony młyn wodny.

</doc>
<doc id="405638" url="https://pl.wikipedia.org/wiki?curid=405638" title="Unin (województwo mazowieckie)">
Unin (województwo mazowieckie)

Unin – wieś w Polsce, położona w województwie mazowieckim, w powiecie garwolińskim, w gminie Górzno.
Miejscowość jest siedzibą rzymskokatolickiej parafii Świętej Rodziny.
Historia.
Wieś królewska "Unino" położona była w drugiej połowie XVI wieku w powiecie garwolińskim ziemi czerskiej województwa mazowieckiego. Za Królestwa Polskiego istniała gmina Unin. 
Podział administracyjny.
W latach 1975–1998 miejscowość należała administracyjnie do województwa siedleckiego.

</doc>
<doc id="405639" url="https://pl.wikipedia.org/wiki?curid=405639" title="Unisław (województwo kujawsko-pomorskie)">
Unisław (województwo kujawsko-pomorskie)

Unisław – wieś gminna w Polsce położona w województwie kujawsko-pomorskim, w powiecie chełmińskim, w gminie Unisław. W latach 1975–1998 należała administracyjnie do województwa toruńskiego.
Położenie.
Miejscowość położona jest w historycznej Ziemi Chełmińskiej. Rozlokowana jest na wysoczyźnie morenowej należącej do Pojezierza Chełmińskiego, na skraju basenu unisławskiego Doliny Fordońskiej. Zbocze doliny pocięte jest parowami denudacyjnymi o długości dochodzącej do 2 km.
Nazwa.
Miejscowość występowała w dokumentach pod nazwami:
Charakterystyka.
Miejscowość jest stolicą gminy Unisław w powiecie chełmińskim. Jest dużą wsią, a ze względu na rozkład przestrzenny z krzyżującą się siecią ulic, ma cechy małego miasteczka. Dysponuje m.in. przedszkolem, zespołem szkół, halą widowiskowo-sportową, boiskiem Orlik 2012, ośrodkiem kultury, biblioteką publiczną, ośrodkiem zdrowia, ośrodkiem pomocy społecznej. We wsi znajduje się park, dawna wieża ciśnień, działają też kluby sportowe: KS Unisławia i UKS Kmicic Unisław. Głównym przedsiębiorstwem jest Zakład przetwórstwa owocowo-warzywnego „Unamel”. Na krawędzi doliny Wisły znajdują się liczne punkty widokowe, a wśród nich relikty grodziska i dawnego zamku krzyżackiego. Na zachód od Unisławia, na zboczu Doliny Dolnej Wisły urządzono stok narciarski o długości ok. 500 m.
Demografia.
Według Narodowego Spisu Powszechnego (III 2011 r.) Unisław liczył 3656 mieszkańców. Jest największą miejscowością gminy Unisław.
Transport.
Przez miejscowość przebiegają drogi wojewódzkie:
Przez Unisław wiedzie również linia kolejowa nr 209 Bydgoszcz Wschód – Brodnica z przystankiem Unisław Pomorski.
Przyroda.
Unisław położony jest na obszarze o godnych uwagi walorach przyrodniczych i rekreacyjnych. Od zachodu wieś graniczy z Zespołem Parków Krajobrazowych Chełmińskiego i Nadwiślańskiego. Natomiast tereny zalewowe Wisły objęte są siecią obszarów Natura 2000 pn.: Dolina Dolnej Wisły (obszar specjalnej ochrony ptaków) i Solecka Dolina Wisły.
Szlaki turystyczne.
Przez Unisław przebiegają liczne szlaki turystyczne:
Archeologia.
W okolicy Unisławia odkryto ślady osadnictwa z epoki kamiennej, neolitu, brązu i żelaza oraz okresu halsztackiego, lateńsko-rzymskiego, a także groby kloszowe i jamowe. Z czasów dawnych pochodzą ruiny zamku krzyżackiego na wzgórzu zamkowym i wczesnośredniowieczne grodzisko, które w XIX w. było użytkowane jako cmentarz ewangelicki.
Stare cmentarze.
Na terenie wsi zlokalizowany jest nieczynny cmentarz ewangelicki.
Sport.
We wsi znajduje się klub Rugby 7 ("Rugby Klub Unisław"), a także występujący w I lidze futsalu klub Unisław Team Unisław.
Historia.
W okresie tworzenia się państwowości polskiej dobra ziemskie Unisławia znalazły się w zarządzie kasztelanii chełmińskiej, która po 1138 roku weszła w skład Mazowsza. W drugiej połowie wojewoda mazowiecki Żyro z rodu Powałów posiadał w tej okolicy 26 wsi. Nazwę miejscowości ("Umyslau") wymieniono 5 sierpnia 1222 roku w akcie nadania przez księcia Konrada Mazowieckiego rozległych posiadłości w ziemi chełmińskiej na rzecz biskupa misyjnego Prus Chrystiana. W 1228 wraz z całą ziemią chełmińską Unisław został darowany zakonowi krzyżackiemu. W 1243 utworzono biskupstwo chełmińskie, któremu Krzyżacy w 1246 przekazali dobra ziemskie, m.in. okolice Unisławia i Chełmży. Unisław w okresie wczesnego średniowiecza należał w tej okolicy do najważniejszych (obok Pnia, Płutowa i Starogrodu) warowni, ogniskującej ówczesne życie administracyjno-gospodarcze. Zbudowano tu zamek krzyżacki, w którym urzędowali komturowie i wójtowie. W 1285 w Unisławiu krzyżacki mistrz ziemski Konrad von Thierberg Młodszy wystawił dokument przekazujący wdowie Kunegundzie Bösel przywilej na dobra w Czarżu. W 1364 roku obwód unisławski przyłączono do komturstwa starogrodzkiego. W latach 1364–1418 zamek był siedzibą prokuratorii krzyżackiej zarządzającej sprawami podatków i posiadłości. Znajdował się tu wiatrak, karczma, browar, barcie. W 1384 właścicielem zamku został Jan von Wedel.
Podczas wielkiej wojny polsko-krzyżackiej, zamek został opanowany przez wojska polskie i przekazany przez króla Władysława Jagiełłę kasztelanowi poznańskiemu Mościszy ze Stęszewa. Trwale w ręce polskie miejscowość przeszła w 1466 roku na mocy pokoju toruńskiego. W latach 1480-1488 w Unisławiu dobra królewskie dzierżawili Barnard Schöfeld i syn Adama z Ostromecka. Zamek unisławski ok. 1500 był już w ruinie. Folwark zamkowy w 1495 roku król Jan I Olbracht nadał biskupowi chełmińskiemu Stefanowi z Niborka i kapitule chełmińskiej. W 1505 Aleksander Jagiellończyk cały okręg starogrodzki z Unisławiem nadał biskupowi chełmińskiemu. Na przełomie XVI i XVII wieku należał do dóbr stołowych biskupów chełmińskich. W XVI–XVIII wieku funkcjonował tu folwark ziemski oraz oczynszowane gospodarstwa chłopskie, należące do kapituły katedralnej w Chełmży.
W 1772 roku miejscowość przeszła we władanie Królestwa Prus w ramach I rozbioru Polski. Skonfiskowane dobra królewskie i szlacheckie przekazano w darze pruskim wojskowym i junkrom, a kościelne rozparcelowano między osadników niemieckich. W 1882 roku wieś kościelna Unisław obejmowała obszar 257 ha (190 ha gruntów ornych, 44 ha łąk), 62 domów oraz 367 mieszkańców, w tym 214 katolików i 153 ewangelików. Część Unisławia należąca do domeny rządowej obejmowała obszar 417 ha (295 ha gruntów ornych, 66 ha łąk), 34 domów oraz 169 mieszkańców, w tym 119 katolików i 50 ewangelików. Na miejscu znajdowała się poczta i szkoła katolicka. We wsi wzniesiono przetwórnię rolno-spożywczą „Unamel” (produkcja sztucznego miodu i syropu) oraz cukrownię (1884). W 1902 roku Unisław uzyskał połączenie kolejowe z Chełmnem, a kilka lat później z Toruniem, Chełmżą i Bydgoszczą, co przyczyniło się do rozwoju gospodarczego. W 1923 cukrownia zatrudniała 270 osób i część produkcji przeznaczała na eksport.
Tuż przez II wojną światową w Unisławiu działała niemiecka organizacja rewizjonistyczna „Landbund Weichselgau” kierowana przez Hermana właściciela fabryki „Unamel”. Jesienią 1939 miejscowa grupa Selbstschutzu dokonała mordów na Polakach. Masowe egzekucje miały miejsce m.in. w Płutowie, skąd wywodził się zbrodniarz hitlerowski SS-Oberführer Ludolf von Alvensleben („Bubi”), dowódca Selbstschutzu, w latach 1938-1941 adiutant Heinricha Himmlera.
27 stycznia 1945 Unisław zajęły oddziały Armii Radzieckiej 2 Frontu Białoruskiego. W dniach 31 stycznia-7 lutego 1945 w lasach koło Dąbrowy Chełmińskiej i Unisławia okrążono i rozbito resztki wojsk niemieckich. Zginęło ok. 9 tys. żołnierzy Wehrmachtu, a 4 tys. wzięto do niewoli. W latach 1954-1972 istniała gromada Unisław. Po reformie administracyjnej z 1975 roku miejscowość została ustanowiona stolica gminy Unisław w województwie toruńskim, a od 1999 roku w gminy Unisław, w powiecie chełmińskim i województwie kujawsko-pomorskim.

</doc>
<doc id="405640" url="https://pl.wikipedia.org/wiki?curid=405640" title="Unisław (województwo wielkopolskie)">
Unisław (województwo wielkopolskie)

Unisław – wieś w Polsce położona w województwie wielkopolskim, w powiecie krotoszyńskim, w gminie Krotoszyn.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Krotoszyn w rejencji poznańskiej. Unisław należał do okręgu kobylińskiego tego powiatu i stanowił część majątku Suśnia, którego właścicielem był wówczas Radoliński. Według spisu urzędowego z 1837 roku wieś liczyła 152 mieszkańców, którzy zamieszkiwali 19 dymów (domostw).
W latach 1975–1998 miejscowość należała administracyjnie do województwa kaliskiego.
Zobacz też: Unisław, Unisław Śląski, Unisławice

</doc>
<doc id="405641" url="https://pl.wikipedia.org/wiki?curid=405641" title="Urbanowo (województwo warmińsko-mazurskie)">
Urbanowo (województwo warmińsko-mazurskie)

Urbanowo – osada w Polsce położona w województwie warmińsko-mazurskim, w powiecie olsztyńskim, w gminie Dobre Miasto.
W latach 1975–1998 miejscowość należała administracyjnie do województwa olsztyńskiego. Wieś znajduje się w historycznym regionie Warmia.
Zobacz też: Urbanowo, Urbanów

</doc>
<doc id="405642" url="https://pl.wikipedia.org/wiki?curid=405642" title="Urbanowo (województwo wielkopolskie)">
Urbanowo (województwo wielkopolskie)

Urbanowo – wieś w Polsce położona w województwie wielkopolskim, w powiecie nowotomyskim, w gminie Opalenica.
W okresie Wielkiego Księstwa Poznańskiego (1815-1848) wzmiankowane jest Urbanowo stare i nowe, które należały do ówczesnego powiatu bukowskiego, który dzielił się na cztery okręgi (bukowski, grodziski, lutomyślski oraz lwowkowski). Urbanowo stare i nowe należały do okręgu grodziskiego i stanowiły część majątku Ptaszkowo wielkie, którego właścicielem był wówczas Adam Żołtowski. Według spisu urzędowego z 1837 roku Urbanowo stare liczyło 20 mieszkańców i 3 dymy (domostwa), natomiast Urbanowo nowe liczyło 280 mieszkańców i 20 dymów.
W latach 1975–1998 miejscowość należała administracyjnie do województwa poznańskiego.
Zobacz też: Urbanowo, Urbanów

</doc>
<doc id="405643" url="https://pl.wikipedia.org/wiki?curid=405643" title="Urszulin (powiat kozienicki)">
Urszulin (powiat kozienicki)

Urszulin dawniej też Orszulin – wieś w Polsce położona w województwie mazowieckim, w powiecie kozienickim, w gminie Magnuszew.
W latach 1975–1998 miejscowość należała administracyjnie do województwa radomskiego.
Wierni kościoła rzymskokatolickiego należą do parafii św. Jana Chrzciciela w Magnuszewie.

</doc>
<doc id="405644" url="https://pl.wikipedia.org/wiki?curid=405644" title="Urzuty (województwo lubuskie)">
Urzuty (województwo lubuskie)

Urzuty – wieś w Polsce położona w województwie lubuskim, w powiecie zielonogórskim, w gminie Nowogród Bobrzański.
W latach 1975–1998 miejscowość należała administracyjnie do województwa zielonogórskiego.
Demografia.
Liczba mieszkańców miejscowości w poszczególnych latach:

</doc>
<doc id="405645" url="https://pl.wikipedia.org/wiki?curid=405645" title="Urzuty (województwo świętokrzyskie)">
Urzuty (województwo świętokrzyskie)

Urzuty – wieś w Polsce położona w województwie świętokrzyskim, w powiecie kazimierskim, w gminie Opatowiec. Leży przy drodze krajowej nr 79.
Były wsią benedyktynów tynieckich w województwie sandomierskim w ostatniej ćwierci XVI wieku. W latach 1975–1998 miejscowość należała administracyjnie do województwa kieleckiego.

</doc>
<doc id="405646" url="https://pl.wikipedia.org/wiki?curid=405646" title="Ustków (województwo wielkopolskie)">
Ustków (województwo wielkopolskie)

Ustków – wieś w Polsce położona w województwie wielkopolskim, w powiecie krotoszyńskim, w gminie Krotoszyn.
W latach 1975–1998 miejscowość należała administracyjnie do województwa kaliskiego.

</doc>
<doc id="405647" url="https://pl.wikipedia.org/wiki?curid=405647" title="Ustronie (powiat włocławski)">
Ustronie (powiat włocławski)

Ustronie – wieś w Polsce położona w województwie kujawsko-pomorskim, w powiecie włocławskim, w gminie Lubanie.
W latach 1975–1998 miejscowość należała administracyjnie do województwa włocławskiego. Według Narodowego Spisu Powszechnego (III 2011 r.) liczyła 234 mieszkańców. Jest ósmą co do wielkości miejscowością gminy Lubanie.

</doc>
<doc id="405648" url="https://pl.wikipedia.org/wiki?curid=405648" title="Ustronie (województwo łódzkie)">
Ustronie (województwo łódzkie)

Ustronie – wieś letniskowo-wypoczynkowa o powierzchni blisko 1700 ha w Polsce położona w województwie łódzkim, w powiecie zgierskim, w gminie Zgierz, wśród sosnowych lasów typu siedliskowego Nadleśnictwa Grotniki w Leśnictwie Chociszew.
W latach 1975–1998 miejscowość należała administracyjnie do ówczesnego województwa łódzkiego.
We wsi od 1996 roku działa Ochotnicza Straż Pożarna Ustronie – Grotniki. Od roku 1995 roku jednostka OSP została włączona do Krajowego Systemu Ratowniczo-Gaśniczego.
Historykiem amatorem dziejów Ustronia, Jedlicz A, Jedlicz B, i Grotnik był zmarły sierpniu 2019 roku Henryk Gałązka, autor wielu powielanych publikacji na ten temat, z których wiele znajduje się w zbiorach Biblioteki im. J. Piłsudskiego w Łodzi.

</doc>
<doc id="405649" url="https://pl.wikipedia.org/wiki?curid=405649" title="Uścikowo (województwo kujawsko-pomorskie)">
Uścikowo (województwo kujawsko-pomorskie)

Uścikowo – osada w Polsce położona w województwie kujawsko-pomorskim, w powiecie żnińskim, w gminie Żnin.
W latach 1975–1998 miejscowość należała województwa bydgoskiego. Według Narodowego Spisu Powszechnego (III 2011 r.) liczyła 187 mieszkańców. Jest 23. co do wielkości miejscowością gminy Żnin.
Położenie geograficzne.
Wieś znajduje się 9 km na południowy zachód od Żnina, przy drodze prowadzącej do Janowca Wielkopolskiego. We wsi odkryto wysad solny, sięgający na głębokość ponad 3 km w głąb ziemi.
Historia.
W pierwszej wzmiance o wsi z 1356 roku wymieniony jest Petrus Uscikovski z rodu Pałuków, którzy posiadali te ziemie w tamtym okresie. 
Zabytki.
Według rejestru zabytków NID na listę zabytków wpisany jest zespół pałacowy z przełomu XIX/XX w., nr rej.: 149/A z 15.06.1985:
Eklektyczny dwór Wieneckich o nieregularnej bryle pochodzi z przełomu XIX/XX w. Obok dworu znajduje się park krajobrazowy o powierzchni 3,34 ha otoczony starym murem. Na wyspie na stawie znajduje się grobowiec.

</doc>
<doc id="405650" url="https://pl.wikipedia.org/wiki?curid=405650" title="Uścikowo (województwo wielkopolskie)">
Uścikowo (województwo wielkopolskie)

Uścikowo – wieś sołecka w Polsce położona w województwie wielkopolskim, w powiecie obornickim, w gminie Oborniki.
Wieś królewska należąca do starostwa obornickiego, pod koniec XVI wieku leżała w powiecie poznańskim województwa poznańskiego. W latach 1975–1998 miejscowość należała administracyjnie do województwa poznańskiego.
Zobacz też: Uścikowo 

</doc>
<doc id="405656" url="https://pl.wikipedia.org/wiki?curid=405656" title="Autostrada A27 (Francja)">
Autostrada A27 (Francja)

Autostrada A27 (fr. "Autoroute A27") – autostrada we Francji w ciągu tras europejskich E17 oraz E42.
Informacje ogólne.
Autostrada A27 zapewnia połączenie aglomeracji Lille z południową Belgią oraz jej stolicą Brukselą. Stanowi również część połączenia północnego wybrzeża Francji z zachodnimi Niemcami, a także pełni funkcję „dużej obwodnicy” Lille dla podróżujących z Paryża do zachodniej Belgii oraz Holandii. Na całej długości autostrady istnieją dwa pasy ruchu w każdą stronę. Całkowita długość autostrady wynosi 13 km, cały ten odcinek jest bezpłatny.
Przebieg trasy.
A27 odgałęzia się od A1 w okolicy miejscowości Ronchin i biegnie południowym skrajem aglomeracji Lille. Na południe od Villeneuve-d’Ascq w olbrzymim węźle 4 Cantons od autostrady oddziela się najpierw droga krajowa N227, pełniąca funkcję „małej obwodnicy” Lille, a chwilę później autostrada A23 w kierunku Valenciennes, następnie przecina rozgałęzienie linii kolejowych TGV Paryż - Londyn - Bruksela i w okolicy miasta Baisieux przecina granicę francusko-belgijską, biegnąc jako A8 zwana też „Autoroute de Wallonie”, w kierunku Liège.

</doc>
<doc id="405657" url="https://pl.wikipedia.org/wiki?curid=405657" title="Kościół im. Jana Chrzciciela w Świętochłowicach">
Kościół im. Jana Chrzciciela w Świętochłowicach

Kościół im. Jana Chrzciciela – kościół ewangelicki parafii świętochłowickiej, znajdujący się w Centrum, dzielnicy Świętochłowic przy ul.Katowickiej.
Budowa.
Pierwsze nabożeństwa odbywały się w dawnej szkole przy dzisiejszej ul. Wyzwolenia (budynek nie zachował się do dnia dzisiejszego). W latach 1900-1901, na nieruchomości podarowanej przez księcia von Donnersmarck, trwała budowa kościoła według projektu Memmingera z Merseburga (wykupionego od gminy Köben,) a dostosowanego do górnośląskich warunków przez Nixdorfa z Tarnowskich Gór. Książę Donnersmarck chciał, aby nowy kościół był zwrócony frontem do Dyrekcji Kopalń i Hut Donnersmarcków. Od zawiązania się komitetu budowlanego do poświęcenia budowli minęły niespełna 3 lata. Aktu poświęcenia neogotyckiego kościoła pod wezwaniem Jana Chrzciciela dokonał generalny superintendent ks. Nehmic w asyście superintendenta ks. Bojanowskiego i ks. Argo, a wydarzenie to miało miejsce dnia 1 grudnia 1901 roku. W 1904 roku wybudowano plebanię i rozpoczęto starania o założenie cmentarza. Za sprawą ks. Schwenckera 1 maja 1910 poświęcono teren przy ul. Szpitalnej z przeznaczeniem pod cmentarz. Kilka miesięcy później na mocy decyzji konsystorza wrocławskiego parafia w Świętochłowicach stała się samodzielną jednostką. W tym czasie organizowano tutaj nabożeństwa w języku polskim jak i niemieckim; zainicjowano powstanie blisko 10 związków i stowarzyszeń, wydawano pismo ewangelickie „Kirche und Heimat”.
Przy kościele działały organizacje polskie: Oddział Towarzystwa Polskich Ewangelików, Stowarzyszenie Niewiast oraz Związek Młodzieży.
Kościół znajduje się na placu, który nosi nazwę księdza Raabego (pastora związanego przez lata z tą parafią).
Architektura.
Kościół jest budowlą ceglaną, w stylu neogotyckim, ma strzelistą wieżę z przylegającymi do niej czterema maleńkimi wieżyczkami. Wnętrze jest skromne: drewniany ołtarz i ambona, okna zdobią secesyjne witraże.

</doc>
<doc id="405661" url="https://pl.wikipedia.org/wiki?curid=405661" title="Międzynarodowy Salon Przemysłu Obronnego">
Międzynarodowy Salon Przemysłu Obronnego

Międzynarodowy Salon Przemysłu Obronnego – jedna z najważniejszych imprez targowych branży obronnej na świecie.
Historia.
Organizowana jest od 1993 corocznie w Kielcach, początkowo przez Świętokrzyską Agencję Rozwoju Regionu, następnie od 2001 przez Targi Kielce. Targi spotykają się z dużym zainteresowaniem ze strony wojskowych specjalistów, wystawców polskich i zagranicznych, instytucji związanych z obronnością kraju. Targi odwiedzane są przez liczną rzeszę specjalistów – kadrę SZ RP, Policji, służb specjalnych RP, przedstawicieli Rady Ministrów, Ministerstwa Obrony Narodowej, Ministerstwa Spraw Wewnętrznych i Administracji, delegacje zagraniczne przedstawicieli wojsk członków NATO i innych sił zbrojnych, attaché wojskowych akredytowanych w Polsce, ambasadorów oraz przedstawicieli instytucji i organizacji związanych z obronnością i bezpieczeństwem państwa. Salon organizowany jest we współpracy z Ministerstwem Obrony Narodowej oraz Polską Grupą Zbrojeniową, która jest jego partnerem strategicznym. Patronat honorowy nad MSPO sprawuje Prezydent RP. Targom towarzyszy od wielu lat Wystawa Sił Zbrojnych RP.
Na MSPO można obejrzeć broń pancerną, broń palną, broń rakietową, materiały wybuchowe, sprzęt wojsk chemicznych, sprzęt obrony powietrznej oraz marynarki wojennej, policji, Straży Granicznej, straży pożarnej, obrony cywilnej, sprzęt transportowy, radioelektroniczny i optoelektroniczny oraz urządzenia metrologiczne.
W czasie MSPO przyznawane są nagrody za najlepsze produkty prezentowane na targach – wręczane są m.in.: Nagroda Prezydenta RP, Nagroda specjalna Ministra, Obrony Narodowej, Nagroda DEFENDER oraz Nagrody i wyróżnienia innych resortów.
Na pierwszym salonie w 1993 roku prezentowano m.in. czołg PT-91 i prototypowe polskie pojazdy opancerzone BWP-40, BWO-40 i MTLB-23M.
Obecnie MSPO jest uważana za trzecie co do wielkości międzynarodowe targi w Europie z branży obronnej (po Eurosatory w Paryżu i DSEI w Londynie).
Liczba wystawców:
Wystawy narodowe.
Tradycją MSPO stały się prezentacje potencjału przemysłu obronnego poszczególnych państw. Każdego roku odbywa się wystawa narodowa innego kraju.

</doc>
<doc id="405665" url="https://pl.wikipedia.org/wiki?curid=405665" title="Sölvesborg">
Sölvesborg

Sölvesborg – miejscowość (tätort) w Szwecji, w regionie administracyjnym ("län") Blekinge, w gminie Sölvesborg.
Według danych Szwedzkiego Urzędu Statystycznego liczba ludności wyniosła: 8972 (31 grudnia 2015), 8894 (31 grudnia 2018) i 8870 (31 grudnia 2019).

</doc>
<doc id="405667" url="https://pl.wikipedia.org/wiki?curid=405667" title="Bromölla">
Bromölla

Bromölla – miejscowość ("tätort") w południowej Szwecji, w regionie administracyjnym ("län") Skania. Siedziba władz ("centralort") gminy Bromölla.
W 2010 Bromölla liczyła 7595 mieszkańców.
Geografia.
Miejscowość jest położona w północno-wschodniej części prowincji historycznej ("landskap") Skania nad jeziorem Ivösjön i odwadniającą je rzeką Skräbeån, ok. 24 km na wschód od Kristianstad przy drodze E22 w kierunku Sölvesborga.
Historia.
Bromölla rozwinęła się jako osada przemysłowa pod koniec XIX wieku, kiedy na położonej na środku jeziora Ivösjön wyspie Ivön zaczęto eksploatować wapień oraz kaolin. W 1887 w pobliżu stacji Bromölla (położonej pierwotnie na zachód od rzeki Skräbeån) przy linii kolejowej Sölvesborg – Kristianstad (otwarta w 1874; obecnie część Blekinge kustbana) zbudowano wapiennik. Był to początek zakładów Iföverken, znanych współcześnie z produkcji ceramiki sanitarnej (Ifö Sanitär AB). Od 1996 w jednym z pomieszczeń na terenie fabryki znajduje się muzeum.
W latach 1903-1918 zakłady Iföverken w Bromölla zatrudniały przy wydobyciu kaolinu polskich pracowników sezonowych pochodzących głównie z Galicji. Część z nich osiedliła się tam na stałe. W 1933 w Bromölla zbudowano kościół katolicki pod wezwaniem św. Piotra ("S:t Petri katolska kyrkan").
Nazwa miejscowości pochodzi od nieistniejącego już młyna wodnego na rzece Skräbeån. "Bromölla" oznacza młyn przy moście. Kamienny most zachował się do dziś.
Sport.
W miejscowym klubie piłkarskim Ifö Bromölla IF karierę rozpoczynali w latach sześćdziesiątych XX w. Inge Danielsson (m.in. Helsingborgs IF i AFC Ajax) oraz Dag Szepanski, król strzelców Allsvenskan w 1967 (Malmö FF).

</doc>
<doc id="405670" url="https://pl.wikipedia.org/wiki?curid=405670" title="Team X">
Team X

Team X (inne pisownie Team Ten i Team 10) – międzynarodowa grupa architektoniczna późnego modernizmu.
Grupę stworzyli architekci, którzy na CIAM w 1954 zaprezentowali odmienne od dotychczas dominującego zdanie na temat roli kontekstu w projektowaniu urbanistycznym. Młodzi członkowie grupy dążyli do humanizacji nowoczesnej architektury, kładąc nacisk na etyczny i socjologiczny aspekt planowania przestrzeni.
Nieformalna grupa spotykała się regularnie niezależnie od CIAM, a później prowadziła ożywioną korespondencję. Jej członkowie poprzez swoje wykłady i publikacje wywarli wielki wpływ na architekturę lat 50. i 60. Później, wraz z pojawieniem się postmodernizmu wpływ Team X gwałtownie zmalał. Grupa ogłosiła rozwiązanie po śmierci Jaapa Bakemy w 1981.

</doc>
<doc id="405671" url="https://pl.wikipedia.org/wiki?curid=405671" title="Team 10">
Team 10



</doc>
<doc id="405672" url="https://pl.wikipedia.org/wiki?curid=405672" title="Kultura w Bydgoszczy">
Kultura w Bydgoszczy

Bydgoszcz jest jednym z większych ośrodków kulturalnych Polski północnej. Działa tu kilka dużych placówek kulturalnych m.in. Opera Nova, Filharmonia Pomorska, Teatr Polski, kina, galerie sztuki oraz kilkanaście muzeów.
Bydgoszcz wyróżnia się w kraju pod względem rozwoju kultury muzycznej. Z uwagi na bliską lokalizację szkół i placówek muzycznych, fragment Śródmieścia nazywany jest dzielnicą muzyczną. Owocem wysokiego poziomu tej dziedziny kultury są liczne festiwale, czy też laureaci prestiżowych konkursów muzycznych. Absolwent bydgoskiej Akademii Muzycznej Rafał Blechacz został zwycięzcą XV Międzynarodowego Konkursu Pianistycznego im. Fryderyka Chopina w 2005 r.
W Bydgoszczy odbywa się co roku kilkadziesiąt festiwali i przeglądów kulturalnych o zasięgu ogólnopolskim, bądź międzynarodowym. Przykładami są m.in. Camerimage, Międzynarodowy Konkurs Pianistyczny im. Ignacego Jana Paderewskiego, Bydgoski Festiwal Operowy, czy też Festiwal Prapremier. Od 1966 r. organizowany jest międzynarodowy kongres Musica Antiqua Europae Orientalis, który wniósł duży wkład w odkrywanie wspólnych muzycznych korzeni Europy.
W latach 2008–2010 Bydgoszcz kandydowała do zdobycia tytułu Europejskiej Stolicy Kultury w 2016 roku. W 2011 r. podpisano "Bydgoski Pakt dla Kultury", który stanowił pierwszą w Polsce umowę społeczną, zapewniającą kulturze kluczowe miejsce w polityce miasta. W dokumencie podkreślono, że to kultura buduje poczucie wspólnoty, tożsamości mieszkańców, decyduje o jakości życia, jest niezbędnym czynnikiem rozwoju, kreatywności, przedsiębiorczości, a także aktywności obywatelskiej. Kultura jest głównym czynnikiem rozwoju miasta.
Kultura bydgoska w statystyce.
W 2010 r. w Bydgoszczy znajdowało się 35 bibliotek i filii, które posiadały księgozbiór w liczbie ponad 1 mln woluminów. Z oferty bibliotek korzystało ponad 50 tys. osób. W mieście znajdowały się 3 kina z 24 salami, w których wyświetlono ponad 41 tys. seansów, zaś liczba widzów sięgała 850 tys. osób (połowa widowni w województwie kujawsko-pomorskim). W Bydgoszczy znajdowało się 15 muzeów i izb pamięci, z czego 5 jednostek podlegało instytucjom samorządowym. Muzea te zwiedziło w 2010 r. 59 tys. osób. W mieście funkcjonowało także kilkanaście galerii sztuki, w tym Galeria Miejska bwa prowadzona przez samorząd miasta.
Spośród kluczowych bydgoskich instytucji kultury w 2010 roku, Filharmonia Pomorska wystawiła 360 koncertów we własnej sali, których wysłuchało 79 tys. osób, Opera Nova – 109 widowisk z liczbą widzów 71 tys., zaś Teatr Polski – 201 przedstawień z liczbą 26 tys. widzów. Około 90 tys. osób uczestniczyło w 419 imprezach kulturalnych zorganizowanych przez Miejski Ośrodek Kultury, zaś 25 tys. osób w 53 wystawach i innych przedsięwzięciach zorganizowanych przez Galerię Miejska bwa.
W zakresie bazy materialnej placówek kultury wysokiej (opera, filharmonia, teatr) w 2008 r. w Bydgoszczy znajdowało się ponad 2 tys. miejsc na widowniach, co stanowiło ok. 60% bazy wojewódzkiej. Na podobnym poziomie kształtowała się rzeczywista liczba widzów. Połowę łącznego potencjału kulturalnego województwa w tym zakresie stanowiły dwie bydgoskie instytucje muzyczne: Opera Nova i Filharmonia Pomorska, które grupowały 45% ogólnej liczby przedstawień oraz 54% widzów. Na uwagę zasługę także aktywność artystyczna zespołów w.w. instytucji, które wystawiają corocznie kilkadziesiąt przedstawień za granicą.
W 2007 r. w Bydgoszczy znajdowało się 15 domów kultury, które zorganizowały 1605 imprez z liczbą 178 tys. uczestników. W mieście działało także 365 klubów (7 tys. członków) oraz 227 zespołów artystycznych. W zakresie działalności wydawniczej, w 2008 r. wydano w Bydgoszczy 349 tytułów książek i broszur w nakładzie 617 tys. egzemplarzy (9. miejsce w kraju). Połowa wydanych pozycji dotyczyła tematyki ogólnej i popularnej, zaś jedna trzecia – publikacji naukowych. W tym samym roku wydano 97 tytułów gazet i czasopism w nakładzie 58 tys. egzemplarzy (7. miejsce w kraju).
Rocznie bydgoskie instytucje są organizatorami około 1500 imprez artystycznych: wystaw, koncertów, spektakli, w których uczestniczy około 400 tys. osób.
Instytucje kulturalne w liczbach.
Informacje z 2008 roku:
Tradycje kultury bydgoskiej.
Tradycje kultury bydgoskiej sięgają okresu średniowiecza-renesansu. Staropolska kultura Bydgoszczy – miasta od swego zarania leżącego w granicach Królestwa Polskiego, silnie spolonizowanego – z końcem XVIII wieku weszła w dziedzinę polityki germanizacyjnej. W II połowie XIX wieku rozwinęły się zawodowe instytucje kultury, rozwijane przez władze pruskie, którym przeciwstawiały się rosnące w siłę kulturalne przedsięwzięcia polskie. W 1822 r. powstał pierwszy zawodowy teatr w Bydgoszczy, który w 1896 r. otrzymał okazałą siedzibę, w 1880 r. udostępniono pierwsze zbiory muzealne, W 1884 założono Bibliotekę Ludową, a w 1903 r. – Bibliotekę Miejską, w 1904 r. powstało Bydgoskie Konserwatorium Muzyczne, w 1913 r. ośrodek kształcenia artystycznego, a w 1909 r. – pierwsze kino. Ośrodkiem polskiego życia kulturalnego był założony w 1907 r. Dom Polski, zniszczony w 1919 r. przez niemiecki Grenzschutz Ost.
Po włączeniu Bydgoszczy w 1920 r. w granice odrodzonego państwa polskiego, rozpoczęto intensywną repolonizację miasta, w której uczestniczyły znane postacie polskiego życia kulturalnego (Władysław Kościelski, Adam Grzymała-Siedlecki, Józef Weyssenhoff, Antoni Chołoniewski, Stanisław Przybyszewski i inni). Działania te doprowadziły do wytworzenia w latach 30. XX w. nowej polskiej elity kulturalnej w Bydgoszczy, rekrutującej się z miejscowego środowiska. Po dramatycznym epizodzie II wojny światowej, trwał nadal proces rozwoju kulturalnego głównie pod względem instytucjonalnym. W latach 50. i 60. położono podwaliny pod ustalenie rangi Bydgoszczy jako uznanego ośrodka muzycznego, zaś po 1990 r. nastąpił szybki rozwój instytucji samorządowych oraz prywatnych, zajmujących się promocją oraz upowszechnianiem kultury.
Charakterystyka.
Bydgoszcz jest najważniejszym obok Torunia ośrodkiem kulturalnym w województwie kujawsko-pomorskim. Znajdują się tu kluczowe w wojewódzkie instytucje kultury, zwłaszcza związane z muzyką: Opera Nova, Filharmonia Pomorska im. Ignacego Jana Paderewskiego oraz Akademia Muzyczna im. Feliksa Nowowiejskiego. Ważny wkład w rozwój kultury regionu ma także Teatr Polski im. Hieronima Konieczki i pozostałe jednostki kultury. Do największych placówek muzealnych należy Muzeum Okręgowe im. Leona Wyczółkowskiego. Funkcjonuje ponadto m.in. Muzeum Wojsk Lądowych oraz Exploseum na bazie reliktów DAG Fabrik Bromberg.
W 2011 r. w Bydgoszczy funkcjonowało osiem instytucji kultury, których organizatorem była Rada Miasta lub Sejmik Samorządowy Województwa Kujawsko-Pomorskiego. Z budżetu Miasta finansowana była działalność:
Natomiast Samorząd Województwa finansował działalność:
Na szczególną uwagę na mapie kulturalnej miasta zasługują instytucje muzyczne, tj.: zasłużona dla edukacji muzycznej wielu pokoleń bydgoszczan Filharmonia Pomorska im. Ignacego Jana Paderewskiego oraz Opera Nova. Obie instytucje dysponują okazałymi, reprezentacyjnymi budynkami. Sala koncertowa Filharmonii Pomorskiej wyróżnia się akustyką w skali europejskiej, jest miejscem organizacji koncertów artystów krajowych i zagranicznych. Opera Nova upowszechnia kulturę muzyczno-teatralno-baletową, poprzez organizację przedstawień operowych, baletowych, musicalowych, koncertów oraz innych form muzycznych i scenicznych. Oferta muzyczna jest dodatkowo wzbogacona obecnością Akademii Muzycznej, oraz Państwowego Zespołu Szkół Muzycznych im. A. Rubinsteina. Szczególnym walorem funkcjonalnym i przestrzennym jest wzajemna, bliska lokalizacja Teatru Polskiego, Filharmonii, Akademii, Szkoły, a także Rozgłośni Radiowej, które razem tworzą tzw. dzielnicę muzyczną miasta.
Ofertę kulturalną uzupełniają placówki wychowania pozaszkolnego, domy i ośrodki kultury, osiedlowe domy kultury i kluby kultury, oraz prywatne galerie i kluby muzyczne. W Bydgoszczy działa 7 placówek wychowania pozaszkolnego, w tym Pałac Młodzieży, Centrum Kultury Katolickiej „Wiatrak” oraz pięć młodzieżowych domów kultury. Na poziomie osiedli funkcjonują domy i kluby kultury prowadzone przez spółdzielnie mieszkaniowe. W stałych zajęciach oferowanych przez placówki wychowania pozaszkolnego uczestniczy rocznie ponad 11 tysięcy dzieci i młodzieży.
Po 1990 r. powstało szereg prywatnych instytucji i agencji zajmujących się promocją oraz upowszechnianiem kultury, organizacją przedsięwzięć, często o znacznej wartości artystycznej. Do najbardziej znanych można zaliczyć klub „Mózg”, „Eljazz”, czy „Kuźnia”.
Placówki kulturalne.
Domy kultury.
Instytucje te są finansowane z budżetu miasta (część oświatowa). Prowadzą stałą działalność edukacyjną, której celem jest kształtowanie i rozwijanie zainteresowań, uzdolnień artystycznych oraz przygotowywanie dzieci i młodzieży do aktywnego uczestnictwa w kulturze. Obok stałej działalności są one organizatorami imprez o zasięgu międzynarodowym i ogólnopolskim, takich jak Bydgoskie Impresje Muzyczne, Ogólnopolski Konkurs Chórów a Cappella Dzieci i Młodzieży.
Lista bydgoskich domów kultury:
Muzyka.
Najlepiej rozwiniętą dziedziną kultury w Bydgoszczy jest życie muzyczne. Obok gmachu Opery Nova, charakteryzującego się nowoczesną konstrukcją architektoniczną, Bydgoszcz może pochwalić się także słynącą ze świetniej akustyki Filharmonią Pomorską im. Ignacego Jana Paderewskiego. Bydgoszcz to także jeden z większych ośrodków tzw. muzyki yassowej w Polsce. Znajduje się tu słynny klub „Mózg”, z którym związani są tacy muzycy jak Kazik Staszewski, Tymon Tymański, Jerzy Mazzoll, czy Marcin Świetlicki.
Chóry.
W Bydgoszczy zarejestrowanych jest około 30 chórów, z których najstarsze Towarzystwo Śpiewu „Halka” funkcjonuje nieprzerwanie od 1883 r. Większość z nich należy do bydgoskich oddziałów stowarzyszeń: Polskiego Związku Chórów i Orkiestr oraz Federacji Caecilianum.
Tradycje chóralistyki w Bydgoszczy sięgają okresu staropolskiego i takich instytucji jak: szkoła parafialna (XIV w.), Bractwo Bożego Ciała (1466), klasztor bernardynów (1480) i kolegium jezuickie (1618). W XIX wieku istniało w Bydgoszczy kilkanaście chórów niemieckich i polskich, zrzeszonych w Wielkopolskim Związku Śpiewaczym. W dwudziestoleciu międzywojennym powstało w miejsce niemieckich – kilkanaście nowych polskich zespołów chóralnych, z których do dzisiaj istnieją m.in. „Hasło”, „Harmonia”, „Dzwon”, „Vincentinum”. Bujny rozwój chóralistyki po 1945 r. ustabilizował się w latach 70., kiedy działało sześć chórów bydgoskich. Pod względem artystycznym najbardziej liczącym się zespołem był wówczas półzawodowy chór „Arion”, który w latach 1953-1990 ściśle współpracował z Filharmonią Pomorską. Po 2000 r. znacznie wzrosła liczba chórów, zwłaszcza akademickich i parafialnych. W 2002 r. powołano Oddział Bydgoski Federacji Caecilianum, skupiający chóry kościelne.
W 2011 r. istniało w Bydgoszczy kilka chórów zawodowych (Opera Nova, Akademia Muzyczna), 8 akademickich, po kilkanaście świeckich i kościelnych oraz kilka młodzieżowych i dziecięcych, prowadzonych głównie przez Pałac Młodzieży, wśród nich:
Orkiestry.
Próby organizacji zawodowej orkiestry miejskiej podejmowano na początku XX w. (niemieckie "Towarzystwo Orkiestrowe", zał. 1898), a także w latach 1921-1922. W okresie międzywojennym istniały w Bydgoszczy zespoły symfoniczne przy szkołach muzycznych, niemiecko-polska orkiestra teatralna (Deutsche Bühne) oraz kilkadziesiąt orkiestr dętych amatorskich i zawodowych. Wyróżniały się zwłaszcza orkiestry wojskowe – pułkowe stacjonujących w Bydgoszczy jednostek, orkiestra kolejowa, a także orkiestry szkolne i zakładowe. Pierwsza Miejska Orkiestra Symfoniczna powstała w Bydgoszczy w styczniu 1936 r., zaś charakter półzawodowy uzyskała w 1938 r., po przejęciu kierownictwa przez Alfonsa Rezlera. W 1946 r. reaktywowano ją pod kierownictwem Arnolda Rezlera i przekształcono w Pomorską Orkiestrę Symfoniczną. Niezależnie od tego wizytówką artystyczną Bydgoszczy w latach 1946–1955 była Orkiestra Symfoniczna Polskiego Radia w Bydgoszczy kierowana również przez Arnolda Rezlera, która tworzyła na żywo oprawę muzyczną dla audycji Polskiego Radia nadawanych z Bydgoszczy, a także znana była w kraju i za granicą dzięki audycjom ogólnopolskim. Od 1950 r. funkcjonowała także Orkiestra Reprezentacyjna Pomorskiego Okręgu Wojskowego w Bydgoszczy. W 1953 r. zespoły bydgoskie przekształcono w Orkiestrę Symfoniczną Filharmonii Pomorskiej. Od 1962 istnieje Capella Bydgostiensis, specjalizująca się w muzyce dawnej oraz zawodowa Orkiestra Opery Nova. Powstawaniu kolejnych orkiestr: dętych, kameralnych i symfonicznych sprzyjało rozwijające się średnie i wyższe szkolnictwo muzyczne w Bydgoszczy, zwłaszcza powołanie Akademii Muzycznej (1974).
W 2011 r. działały w Bydgoszczy m.in. następujące orkiestry symfoniczne i inne zrzeszone w Polskim Związku Chórów i Orkiestr:
Kluby muzyczne.
Bydgoski clubbing, obecny już w dwudziestoleciu międzywojennym i okresie powojennym, gwałtownie rozwinął się po 1990 r. Bydgoskie kluby muzyczne stały się wyrazicielami lokalnego undergroundu oraz muzyki alternatywnej, wpisując się w ten sposób w kulturę muzyczną miasta. Do placówek, które odegrały dużą rolę po II wojnie światowej należały: "Klub POW" (zał. 1945), Klub-Kabaret „"Zodiak"” (zał. 1958), „"Savoy"”, studencki „"Beanus"” (zał. 1970), „"Medyk"” (zał. 1973), jazzowa „"Marysieńka"” (zał. 1978) i inne. Pierwszym klubem nowej generacji były założone w 1991 r. „"Trytony"” – protoplasta „"Mózgu"” i „"Eljazzu"”. Do czołowych centrów młodzieżowej kultury, nie tylko muzycznej, należały w latach 90. i po 2000 r. takie kluby muzyczne jak: „"Mózg"”, „"Eljazz"”, „"Kuźnia"”, „"Węgliszek"”, „"Bogart"”, „"Clan"”, „"Savoy"”, „"Sogo"”, „"PCK Sanatorium"” i inne. „"Mózg"” stał się głównym ośrodkiem muzyki yassowej, łączącej elementy współczesnej muzyki improwizowanej, jazzu, punk rocka i folku
Teatry.
W Bydgoszczy funkcjonuje jeden teatr dramatyczny – Teatr Polski im. Hieronima Konieczki, a także teatr muzyczny – Opera Nova. W latach wcześniejszych funkcjonowało więcej scen teatralnych – dotyczy to zarówno okresu pruskiego, jak i dwudziestolecia międzywojennego. Pierwsze w czasach zaboru przedstawienie teatralne w języku polskim odbyło się 23 stycznia 1870 w sali stowarzyszenia "Erholung" przy ulicy Gdańskiej. W okresie powojennym od 1946 r. istniał w Bydgoszczy Teatr Lalki Ireny Pikiel-Samorewiczowej, przeniesiony rok później do Torunia. Z kolei w latach 1961-1988 działała druga profesjonalna scena teatralna: Teatr Kameralny w budynku przy ul. Grodzkiej. W polityce kulturalnej miasta przewiduje się ponowne otwarcie drugiej sceny teatralnej.
Niezależnie od scen profesjonalnych finansowanych przez samorząd miasta, istnieje w Bydgoszczy kilkanaście teatrów prywatnych, niezależnych, awangardowych, amatorskich:
Oprócz tego działa wiele amatorskich teatrów szkolnych, gimnazjalnych oraz dziecięcych, np. "Studio Teatralne Siódemka" – teatr Gimnazjum nr 51 w Bydgoszczy
Sale teatralne w Bydgoszczy znajdują się w budynkach Teatru Polskiego, Opery Nova oraz w:
W 2019 roku planowane jest otwarcie Centrum Teatrów Alternatywnych i Edukacji Kulturowej w Bydgoszczy – w budynku byłego gimnazjum nr 24 na Bocianowie przy ul. Kościuszki 37. Mają tu do dyspozycji przestrzeń dla swych przedsięwzięć artystycznych, edukacyjnych i społecznych bydgoskie teatry alternatywne oraz formalne i nieformalne grupy artystyczne.
Biblioteki.
Największą biblioteką w Bydgoszczy jest Wojewódzka i Miejska Biblioteka Publiczna im. dr Witolda Bełzy. Posiada ona na terenie miasta 34 filie, równomiernie rozmieszczone na wszystkich niemal osiedlach. Na Starym Rynku znajduje się wypożyczalnia główna oraz czytelnie (główna, czasopism, ośrodek informacji gospodarczej i prawnej, bibliograficzna, zbiorów specjalnych, pracownia regionalna), infoteka. Do innych większych bibliotek w Bydgoszczy należą:
Muzea.
W 2011 r. w Bydgoszczy funkcjonowało około 15 muzeów. Największym z nich jest Muzeum Okręgowe im. Leona Wyczółkowskiego.
Media.
Do głównych mediów lokalnych z zasięgiem wojewódzkim należą:
Oprócz tego wydawanych jest w Bydgoszczy kilkadziesiąt lokalnych czasopism kulturalnych („Bydgoski Informator Kulturalny”, „Akant”, „Kwartalnik Artystyczny Kujawy i Pomorze”, „Promocje Kujawsko-Pomorskie”, „Pod Wiatr” i inne) zakładowych, branżowych, parafialnych, biznesowych i lokalnych gazetek reklamowych.
Stowarzyszenia kultury oraz środowiska twórcze.
W 2010 r. w Bydgoszczy działało około 90 organizacji, stowarzyszeń, fundacji zajmujących się szeroko rozumianą działalnością kulturalną. Ich aktywność obejmowała związki twórców różnych branż (plastycy, pisarze), problemy wychowania młodzieży poprzez sztukę, współpraca z zagranicą i promowanie tam polskich osiągnięć, popularyzacja różnych dziedzin sztuki. Bydgoskie stowarzyszenia promują muzykę, plastykę, teatr, literaturę, folklor i sztukę ludową za pomocą takich przedsięwzięć jak: festyny, koncerty, imprezy plenerowe, sesje i sympozja naukowe. Wiele z nich zajmuje się również publikacją wydawnictw.
Do niektórych ze stowarzyszeń kulturalnych należą m.in.:
Towarzystwo Miłośników Miasta Bydgoszczy.
Specjalne miejsce na mapie kulturalnej Bydgoszczy posiada Towarzystwo Miłośników Miasta Bydgoszczy (1923), wywodzące się z Towarzystwa Upiększania Miasta Bydgoszczy (1832) Stowarzyszenie to wydaje mnóstwo wydawnictw poświęconych miastu, w tym periodyki „Kalendarz Bydgoski” i „Kronika Bydgoska”, zajmuje się animacją różnorodnych konkursów i imprez kulturalnych oraz troszczy się o ochronę miejsc pamięci i zabytków.
Festiwale i przeglądy kulturalne.
W Bydgoszczy odbywa się co roku blisko 100 cyklicznych festiwali kulturalnych i przeglądów o zasięgu ogólnopolskim, bądź międzynarodowym, a oprócz tego wiele o zasięgu wojewódzkim i miejskim. Większość z nich dotyczy szeroko pojętej kultury muzycznej, a pozostałe obracają się w kręgu teatru, tańca, filmu, plastyki, sztuki nowoczesnej. Pierwszy festiwal w okresie powojennym pod nazwą „"Tydzień Muzyki Polskiej"” zorganizowano w sierpniu 1946 r. z okazji obchodów 600-lecia lokacji miasta Bydgoszczy. Do najstarszych bydgoskich festiwali kulturalnych, czynnych do dnia dzisiejszego należą: Międzynarodowy Konkurs Pianistyczny im. Ignacego Jana Paderewskiego w Bydgoszczy (1961), Bydgoski Festiwal Muzyczny (1962) i kongres Musica Antiqua Europae Orientalis w Bydgoszczy (1966).
Do najważniejszych bydgoskich festiwali kulturalnych zaliczają się:

</doc>
<doc id="405673" url="https://pl.wikipedia.org/wiki?curid=405673" title="Team Ten">
Team Ten



</doc>
<doc id="405677" url="https://pl.wikipedia.org/wiki?curid=405677" title="Refleks słońca">
Refleks słońca

Refleks słońca (ścieżka słońca) na wodzie – zjawisko odbicia słońca od powierzchni wody, w szczególności od powierzchni morza lub oceanu, obserwowane z dużej wysokości nad wodą. Poza obszarami refleksu woda jest widziana na zdjęciach jako ciemny obszar.
Fizyka zjawiska i zastosowania.
W przypadku płaskiej powierzchni odbicie byłoby lustrzane, na oceanie byłoby widać obraz Słońca. Natomiast w przypadku pomarszczonej powierzchni wody, takim jaka jest powierzchnia oceanu zdjęcie satelitarne pokazuje rozmyte odbicie spowodowane falami na wodzie.
Rozmycie obszaru refleksu słońca jest powodowane głównie przez fale kapilarne na powierzchni wody, które przy swej niewielkiej długości (ok. 1 cm) mają duże nachylenia powierzchni, a których struktura nie jest widoczna z kosmosu.
Problemy.
Zjawisko refleksu słońca sprawia kłopot w interpretacji zdjęć satelitarnych szczególnie w świetle widzialnym, np. utrudnia ocenę koloru oceanu, a aparatura musi być tak skierowywana, żeby uniknąć bezpośredniego wpływu refleksu słońca.
Zastosowania.
Refleksy słońca mogą ukazywać też pewne zjawiska zachodzące w atmosferze. Przykładowo na zdjęciu zamieszczonym obok, refleksem Słońca jest jaśniejszy obszar wody, z wyjątkiem białych obszarów, które są odbiciami od chmur, szczególnie oglądanym w powiększeniu, w dolnej części na prawo od jasnej linii widać pionowe jaśniejsze i ciemniejsze pasy obrazujące falowanie powierzchni wody. Nie są to zwykłe fale na wodzie, lecz zniekształcenie powierzchni wody wywołane falami atmosferycznymi.

</doc>
<doc id="405678" url="https://pl.wikipedia.org/wiki?curid=405678" title="UWr">
UWr



</doc>
<doc id="405679" url="https://pl.wikipedia.org/wiki?curid=405679" title="Dama pikowa (opera 1890)">
Dama pikowa (opera 1890)

Dama pikowa (ros. "Пиковая дама") – opera Piotra Czajkowskiego w 3 aktach z librettem Modesta Czajkowskiego (brata kompozytora), na podstawie opowiadania Aleksandra Puszkina.
Historia powstania.
W 1887 r. kierownictwo teatru petersburskiego wystąpiło z prośbą o napisanie opery do Piotra Czajkowskiego. Kompozytor początkowo odmówił, zgadzając się dopiero na początku kolejnego sezonu artystycznego. Pod koniec 1889 r. przedyskutował z dyrektorem teatru szczegóły przyszłego dzieła. Wstępny zarys opery stworzył w ciągu zaledwie 44 dni, jednak przez resztę roku 1890 poprawiał fragmenty libretta, napisał całe teksty dla niektórych numerów i dopracowywał arie. Pracując razem ze śpiewakiem Mikołajem Fignerem, planowanym wykonawcą roli Hermana, sporządzał po kilka wersji niektórych pieśni. 
Sukces opery po prapremierze był ogromny, tak samo została przyjęta w czasie kolejnych wystawień w Kijowie i Moskwie. Sam Czajkowski ocenił, iż stworzył arcydzieło. 
Treść.
Miejsce i czas akcji: Petersburg, koniec XVIII wieku. 
Akt I
"Scena I"
W publicznym ogrodzie Surin i Czekaliński rozmawiają o dziwnym zachowaniu swojego przyjaciela Hermana, spędzającego mnóstwo czasu w kasynach, lecz grającego tylko o niskie stawki. Wchodzi Herman w towarzystwie Tomskiego, opowiadając mu o swojej miłości do pięknej, acz nieznanej mu z imienia kobiety. Dołączają do nich kolejni oficerowie, wśród nich książę Jelecki, który mówi o swojej pięknej narzeczonej. Słuchając opisu dziewczyny Herman dochodzi do wniosku, iż mowa o obiekcie jego uczuć. 
Wchodzi hrabina z wnuczką. Herman pożera wzrokiem obie kobiety, w czasie gdy Tomski opowiada historię hrabiny: w młodości była wielką miłośniczką hazardu i przegrała w ten sposób cały majątek. Zdołała się odegrać, gdy uwiodła hrabiego Saint-Germain i wydobyła z niego sekret trzech zawsze wygrywających kart. Swój sekret przekazała nieżyjącemu już mężowi, a następnie kochankowi. Niedawno jednak miała sen, z którego wynikało, iż przyczyną jej śmierci będzie człowiek, któremu jako następnemu powie o trzech kartach. Herman z zainteresowaniem słucha opowieści, a jego towarzysze sugerują w żartach, by spróbował stać się ostatnim, któremu hrabina przekaże swoją tajemnicę. Zaczyna się burza, wszyscy oprócz Hermana opuszczają ogród. Bohater zapowiada walkę o swoją ukochaną. 
"Scena 2"
Zachód słońca w pokoju Lizy, smutnej z powodu bliskiego ślubu z niekochanym księciem Jeleckim. Jej przyjaciółki usiłują ją pocieszyć. Po ich odejściu Liza zastanawia się nad swoją miłością do nieznajomego o namiętnym spojrzeniu. Nagle na balkonie pojawia się Herman, który przyszedł zobaczyć raz jeszcze kobietę, w której się zakochał. Liza nie potrafi ukryć swoich uczuć do niego. 
Akt 2
"Scena 1"
Na balu u bogatego dygnitarza książę Jelecki spotyka Lizę, która traktuje go z wyraźną niechęcią. Zapewnia ją o wielkiej miłości, jaką do niej żywi. Czekaliński i Surin, widząc Hermana, pytają go, kiedy zdobędzie sekret trzech kart, wzbudzając jego irytację, ale i chęć wydobycia tajemnicy od hrabiny. 
 Intermezzo
Herman widzi hrabinę, a Liza potajemnie wręcza mu klucze od swojej sypialni, która łączy się z pokojami jej babki. Herman decyduje się na próbę zdobycia tajemnicy, która ma zapewnić mu bogactwo i rękę ukochanej. 
"Scena 2"
Herman ukrywa się w sypialni hrabiny, która wraca, wspominając melancholijnie czasy swojej młodości. Herman wychodzi z okrycia i błaga kobietę o wyjawienie mu sekretu, po czym, nie słysząc odpowiedzi, grozi jej pistoletem. Staruszka umiera z powodu szoku, zaś Liza wygania Hermana jako sprawcę jej śmierci. 
Akt 3
"Scena 1"
Herman, w koszarach, czyta list, w którym Liza wybacza mu to, co zrobił, i prosi o spotkanie. W wyobraźni bohatera pojawia się wizja pogrzebu hrabiny. Słysząc śpiew żałobników, Herman widzi ducha zmarłej, wołającej, iż trzy wygrywające karty to trójka, siódemka i as - jednak warunkiem ich działania jest poślubienie Lizy i niedopuszczenia do jej nieszczęścia.
"Scena 2"
Liza, ogarnięta wątpliwościami, czeka na Hermana na bulwarze. Ten zjawia się wreszcie i zapewnia ją o swojej miłości, jednak jest całkowicie owładnięty ideą wzbogacenia się dzięki wygrywającym kartom. Kobieta odmawia pójścia z nim do kasyna, a on odpycha ją wówczas i wybiega. Liza w rozpaczy rzuca się do Newy. 
"Scena 3"
W kasynie trwa gra. Tomski zabawia hazardzistów śpiewem. Wchodzi Herman i stawiając na trójkę i siódemkę wygrywa spore sumy. Decyduje się jeszcze na trzeci zakład, w którym występuje przeciw niemu książę Jelecki, który już wie o tym, co łączyło Hermana i Lizę. Zamiast oczekiwanego asa w ręku Hermana zostaje dama pikowa. Chora wyobraźnia Hermana każe mu widzieć na karcie nie damę, lecz zmarłą hrabinę. Popada ostatecznie w obłęd.

</doc>
<doc id="405680" url="https://pl.wikipedia.org/wiki?curid=405680" title="Wódz Józef">
Wódz Józef



</doc>
<doc id="405683" url="https://pl.wikipedia.org/wiki?curid=405683" title="Nelson Miles">
Nelson Miles

Nelson Miles, właśc. Nelson Appleton Miles (ur. 8 sierpnia 1839, zm. 15 maja 1925) – amerykański wojskowy i polityk, oficer armii amerykańskiej, uczestnik wojny secesyjnej po stronie "Północy", a także walk z Indianami na amerykańskim Zachodzie i wojny amerykańsko-hiszpańskiej, w roku 1898 gubernator Portoryko, znajdującego się wówczas pod wojskową administracją kolonialną Stanów Zjednoczonych.
Życiorys.
Młodość.
Urodzony w 1839 pobliżu Westminster w stanie Massachusetts uczęszczał do szkoły wieczorowej w Bostonie, pracując jednocześnie jako sprzedawca i interesując się wojskowością.
Wojna secesyjna.
Gdy wybuchła wojna secesyjna, we wrześniu 1861 wstąpił na ochotnika to armii Unii i walczył w wielu bitwach, szybko awansując. Czterokrotnie ranny i odznaczony Medalem Honoru, w maju 1864 – w wieku 26 lat – otrzymał stopień generała majora ochotników. W lipcu 1866 mianowano go pułkownikiem regularnej armii, a w marcu 1869 objął dowództwo 5 Pułku Piechoty.
Dalsza kariera wojskowa.
Po zakończeniu wojny domowej Miles odgrywał istotną rolę w niemal wszystkich kampaniach wojskowych przeciwko Indianom na Zachodzie Stanów Zjednoczonych. W latach 1874-1875 był dowódcą polowym w walkach z Indianami Kiowa, Komanczami i Szejenami Południowymi nad Red River. W latach 1876-1877 uczestniczył w walkach na północy Wielkich Równin przeciwko Siuksom, Szejenom Północnym i Arapahom, którzy 25 czerwca 1876 roku pokonali generała George’a A. Custera w bitwie nad Little Big Horn. Swoją bezwzględną kampanią zimową zmusił ostatecznie Siuksów i ich sojuszników do osiedlenia się w rezerwatach. Zimą 1877 jego oddziały doścignęły po intensywnym marszu przez Montanę grupę Indian Nez Perce prowadzonych przez Wodza Józefa (ang. "Chief Joseph"), która przez ponad 1500 mil unikała pościgu lub zwyciężała w potyczkach na szlaku swojej ucieczki z Oregonu ku Kanadzie. Przez resztę swojej kariery o pierwszeństwo w schwytaniu Wodza Józefa spierał się z generałem Oliverem Howardem.
W 1886 Miles zastąpił generała George’a Crooka w przeciągającej się kampanii przeciwko przywódcy Apaczów, Geronimo. Apackich zwiadowców Crooka zastąpił białymi tropicielami i po przebyciu ponad 3 tys. mil w Górach Sierra Madre wynegocjował ostatecznie poddanie się Geronima i doprowadził do jego zesłania najpierw na Florydę, a następnie do Fort Sill na Terytorium Indiańskim (dzisiejsza Oklahoma). W 1890 jego próba zaprowadzenia porządku w ogarniętych buntowniczym ruchem religijnym Tańca Duchów rezerwatach Siuksów doprowadziła najpierw do zamordowania wodza Siedzącego Byka (ang. "Sitting Bull") 16 grudnia, a następnie do masakry grupy wodza Wielkiej Stopy (ang. "Big Foot") nad strumieniem Wounded Knee 29 grudnia przez 7 Pułk Kawalerii pułkownika Jamesa Forsytha. Zdaniem Milesa wszyscy tubylczy Amerykanie powinni uznać władzę Stanów Zjednoczonych, a jego celem – skutecznie zrealizowanym bądź przez sam pokaz, bądź przez bezwzględne użycie siły militarnej – było poddanie buntujących się uczestników religii Tańca Duchów kontroli wojska.
W 1894 Miles dowodził oddziałami zmobilizowanymi do krwawo stłumionego przez policję i wojsko strajku w zakładach Pullmana w Illinois. Rok później został naczelnym dowódcą armii amerykańskiej i pełnił tę funkcję przez całą wojnę hiszpańsko-amerykańską. Dowodził oddziałami na Kubie, a po zdobyciu Santiago de Cuba osobiście dowodził amerykańską inwazją na Portoryko i został na tej wyspie pierwszym szefem rządu wojskowego. Sprawował urząd gubernatora Portoryko od 25 lipca 1898, kiedy to zastąpił na stanowisku hiszpańskiego gubernatora Ricardo de Ortegę, do 21 października 1898. Jego następcą został John Ruller Brooke.
Za swoje zasługi wojenne w 1900 został mianowany generałem porucznikiem.
Emerytura.
W roku 1903 odszedł na wojskową emeryturę. Gdy wybuchła I wojna światowa, ponad 70-letni już wówczas generał zgłosił swoją gotowość do służby, ale ówczesny prezydent Woodrow Wilson nie skorzystał z jego oferty. Nelson Miles zmarł w wieku 85 lat na atak serca. Pochowano go z honorami na wojskowym Cmentarzu Narodowym Arlington pod Waszyngtonem.
Życie prywatne.
W 1868 poślubił Mary Hoyt Sherman.

</doc>
<doc id="405684" url="https://pl.wikipedia.org/wiki?curid=405684" title="Adil Çarçani">
Adil Çarçani

Adil Çarçani (ur. 15 maja 1922 w Fushëbardhë koło Gjirokastry, zm. 13 listopada 1997 w Tiranie) – polityk albański. 
Życiorys.
Pochodził z rodziny muzułmańskiej. W komunistycznym ruchu oporu działał od 1942 roku. W 1944 pełnił funkcję komisarza politycznego najpierw w 7 Brygadzie, a następnie w 4 Dywizji Armii Narodowowyzwoleńczej UNÇ. Po zakończeniu wojny kierował strukturami partii komunistycznej w Durrës i Szkodrze. W 1951 roku został po raz pierwszy ministrem, obejmując resort przemysłu. W latach 1982–1991 premier Albanii. W wyborach 1991 po raz ostatni został wybrany deputowanym z listy Albańskiej Partii Pracy, ale w grudniu tego samego roku pozbawiono go immunitetu.
Odznaczony Orderem Wolności 1 kl.
Był żonaty (żona Heba z d. Spahiu).

</doc>
<doc id="405688" url="https://pl.wikipedia.org/wiki?curid=405688" title="USS Saratoga (CV-3)">
USS Saratoga (CV-3)

USS Saratoga (CV-3) − amerykański lotniskowiec typu "Lexington", wprowadzony do służby w 1927. Został przebudowany z krążownika liniowego typu "Lexington". Wraz z bliźniaczym lotniskowcem "Lexington" (CV-2) był pierwszym dużym lotniskowcem marynarki wojennej Stanów Zjednoczonych i służył w niej przez cały okres II wojny światowej, biorąc udział w walkach z Japonią na Pacyfiku i będąc wielokrotnie w tych walkach uszkadzany. 
W chwili rozpoczęcia wojny z Japonią 7 grudnia 1941 lotniskowiec znajdował się w San Diego na zachodnim wybrzeżu USA, skąd został natychmiast wysłany w okolice Pearl Harbor i miał wziąć udział w odsieczy wyspy Wake, lecz operacja ta została odwołana. 11 stycznia 1942 został trafiony torpedą wystrzeloną przez japoński okręt podwodny. Naprawa uszkodzeń zajęła wiele miesięcy i uniemożliwiła udział okrętu w kluczowych bitwach morskich pierwszej połowy 1942 roku. Zreperowany okręt wrócił do bazy w Pearl Harbor na początku czerwca 1942, o kilka dni za późno by wziąć udział w bitwie pod Midway. W sierpniu wspierał amerykańskie lądowania na wyspie Guadalcanal, biorąc udział w bitwie koło wschodnich Wysp Salomona. 31 sierpnia 1942 został ponownie uszkodzony przez torpedę wystrzeloną z japońskiego okrętu podwodnego. Po naprawach w Pearl Harbor wrócił do obszaru walk w grudniu 1942 i przez następny rok wspierał operacje w okolicach Wysp Salomona. W listopadzie 1943 brał udział w udanych atakach przeciwko japońskiej bazie w Rabaul, następnie wspierał amerykańską inwazję Wysp Gilberta. W grudniu 1943 przeszedł krótki remont w San Francisco, podczas którego zainstalowano silniejszą baterię przeciwlotniczą. 
Po powrocie do linii w styczniu 1944 lotniskowiec wspierał inwazję Wysp Marshalla. W marcu 1944 został wysłany na Ocean Indyjski, gdzie wspierał operacje Royal Navy, biorąc udział w atakach zespołu lotniskowców przeciwko instalacjom japońskim na Sumatrze i Jawie. W czerwcu 1944 wrócił na zachodnie wybrzeże Stanów Zjednoczonych by przejść kolejny remont w Bremerton. Po powrocie do Pearl Harbor we wrześniu 1944 otrzymał zadanie szkolenia pilotów w działaniach nocnych. W styczniu 1945 wrócił do linii by wciąć udział we wspieraniu lądowania na Iwo Jimie, gdzie miał chronić amerykańskie okręty przed nocnymi atakami samolotów japońskich. Po drodze do wyspy wspierał ataki zgrupowania lotniskowców na główne wyspy Japonii. W trakcie operacji w rejonie Iwo Jimy, 21 lutego 1945 został zaatakowany w nocy przez samoloty japońskie i trafiony sześcioma bombami, odnosząc ciężkie uszkodzenia. Naprawa w USA trwała do końca maja, następnie do końca wojny był używany do szkolenia pilotów i już nie wrócił do obszaru walk.
Po wojnie został wycofany ze służby i zatopiony jako okręt-cel 25 lipca 1946 w wyniku dwóch próbnych wybuchów jądrowych przeprowadzonych w atolu Bikini.
Następnym okrętem noszącym nazwę "Saratoga" był lotniskowiec typu "Forrestal", "Saratoga" (CV-60), wprowadzony do służby w 1956.

</doc>
<doc id="405689" url="https://pl.wikipedia.org/wiki?curid=405689" title="Akademia Techniczno-Rolnicza w Bydgoszczy">
Akademia Techniczno-Rolnicza w Bydgoszczy



</doc>
<doc id="405693" url="https://pl.wikipedia.org/wiki?curid=405693" title="Akademia Techniczno-Rolnicza">
Akademia Techniczno-Rolnicza



</doc>
<doc id="405695" url="https://pl.wikipedia.org/wiki?curid=405695" title="Wacławów (powiat radomski)">
Wacławów (powiat radomski)

Wacławów – wieś w Polsce położona w województwie mazowieckim, w powiecie radomskim, w gminie Wolanów.
W latach 1975–1998 miejscowość należała administracyjnie do województwa radomskiego.
Wierni Kościoła rzymskokatolickiego należą do parafii św. Anny w Sławnie.

</doc>
<doc id="405696" url="https://pl.wikipedia.org/wiki?curid=405696" title="Fale kapilarne">
Fale kapilarne

Fala kapilarna (fale napięcia powierzchniowego) – fala na powierzchni dwóch płynów – dwóch cieczy (np. wody i oleju) lub na powierzchni cieczy i gazu (np. wody i powietrza) – której siłą przywracającą powierzchnię do położenia równowagi są siły napięcia powierzchniowego. Fale kapilarne na wodzie są także nazywane zmarszczkami na wodzie.
Dla powierzchni wody siłami przywracającymi równowagę są siła napięcia powierzchniowego i siła grawitacji. Siła napięcia powierzchniowego przeważa dla fal o długości mniejszej od 1,7 cm, dla fal dłuższych przeważa siła grawitacji. Dla fal na powierzchni wody o długości większej od 10 cm oddziaływanie siły napięcia powierzchniowego można całkowicie pominąć.
Olej rozlany na wodzie poprzez zwiększenie napięcia powierzchniowego zmniejsza fale kapilarne na wodzie, a przez lepkość zwiększa szybkość zaniku fal. Wylewanie oleju na wodę podczas silnych sztormów przez załogi statków było wykorzystywane do „uspokajania wody”. Jeden z pierwszych artykułów proponujący wyjaśnienie skuteczności tego zabiegu został przedstawiony przez Benjamina Franklina w 1774 roku w czasopiśmie "Philosophical Transactions". Pomimo prób naukowego uzasadnienia „uspokajania wody” skuteczność tego zabiegu jest znikoma, gdyż wylanie oleju i zwiększenie napięcia powierzchniowego nie wpływa na fale o długości większej niż 10 cm – energia fal podczas sztormu jest znacznie większa od energii jaką może zgromadzić fala kapilarna. Dlatego zabieg ten należy zaliczyć do mitów marynistycznych.
Właściwości fal kapilarnych.
Dyspersja.
Fale kapilarne ulegają dyspersji. Dyspersję fali kapilarnej w obecności przyspieszenia grawitacyjnego opisuje związek:
gdzie:
Jeżeli powierzchnia cieczy jest granicą między cieczą a próżnią lub gazem o gęstości znacznie mniejszej niż gęstość cieczy powyższa relacja upraszcza się do:
Fale grawitacyjno-kapilarne.
Zazwyczaj fala na powierzchni cieczy rozchodzi się w wyniku działania sił napięcia powierzchniowego i grawitacji, fale takie określa się jako grawitacyjno – kapilarne. Związek dyspersyjny dla takich fal dla cieczy o nieskończonej głębokości określa wzór:
gdzie: formula_9 – przyspieszenie grawitacyjne.
Dla fal na powierzchni wody gęstość powietrza może być pominięta. Wprowadzając parametr formula_10:
Przybliżone wzory na prędkość fazową i grupową dla fal kapilarno-grawitacyjnych:
Jeśli parametr formula_15 to fale są grawitacyjne, wówczas:
Gdy formula_19 fale są kapilarne, wówczas:
Prędkość fazowa jest równa prędkości grupowej gdy formula_23 w pobliżu tej wartości oddziaływanie sił napięcia powierzchniowego i grawitacyjnego są porównywalne, prędkość fazowa i grupowa osiągają minimum. Fale na wodzie w temperaturze około 20 °C mają najmniejszą prędkość fazową 0,231 m/s dla fal o długości około 17 mm. Fale o mniejszej długości uznaje się za kapilarne, a o większej za grawitacyjne.
Zobacz też.
Z falami kapilarnymi związane są refleksy słońca (migotania słońca) obserwowane z samolotów lub kosmosu.

</doc>
<doc id="405697" url="https://pl.wikipedia.org/wiki?curid=405697" title="Wacławów (powiat słupecki)">
Wacławów (powiat słupecki)

Wacławów – wieś w Polsce położona w województwie wielkopolskim, w powiecie słupeckim, w gminie Lądek.
Wacławów był znany pod koniec XIX wieku również jako Wacławowo. Leżał wówczas w powiecie słupeckim i liczył 19 domostw z 80 mieszkańcami. Wchodził w skład majątku Marszewo.
W latach 1975–1998 miejscowość należała administracyjnie do województwa konińskiego.

</doc>
<doc id="405698" url="https://pl.wikipedia.org/wiki?curid=405698" title="Walentynowo (województwo kujawsko-pomorskie)">
Walentynowo (województwo kujawsko-pomorskie)

Walentynowo – wieś w Polsce położona w województwie kujawsko-pomorskim, w powiecie inowrocławskim, w gminie Dąbrowa Biskupia.
W czasie kampanii wrześniowej stacjonowała tu 43 Eskadra Towarzysząca.
Podział administracyjny.
W latach 1975–1998 miejscowość należała województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 181 mieszkańców. Jest trzynastą co do wielkości miejscowością gminy Dąbrowa Biskupia.

</doc>
<doc id="405699" url="https://pl.wikipedia.org/wiki?curid=405699" title="Walentynowo (województwo wielkopolskie)">
Walentynowo (województwo wielkopolskie)

Walentynowo – wieś w Polsce położona w województwie wielkopolskim, w powiecie pilskim, w gminie Łobżenica.
W latach 1975–1998 miejscowość należała administracyjnie do województwa pilskiego.
W Walentynowie urodził się Paweł Thomas (1891–1969), podpułkownik piechoty Wojska Polskiego, kawaler Orderu Virtuti Militari.
W okresie międzywojennym w miejscowości stacjonowała placówka Straży Granicznej I linii „Walentynowo”.

</doc>
<doc id="405700" url="https://pl.wikipedia.org/wiki?curid=405700" title="Walentynów (województwo wielkopolskie)">
Walentynów (województwo wielkopolskie)

Walentynów – wieś w Polsce położona w województwie wielkopolskim, w powiecie ostrowskim, w gminie Raszków. Leży ok. 9 km na północny zachód od Ostrowa Wlkp. nad ciekiem Kuroch.
Przed 1932 rokiem miejscowość położona była w powiecie odolanowskim, W latach 1975–1998 w województwie kaliskim, w latach 1932-1975 i od 1999 w powiecie ostrowskim.
Zobacz też: Walentynów, Walentynowo 

</doc>
<doc id="405701" url="https://pl.wikipedia.org/wiki?curid=405701" title="Walerianów (województwo mazowieckie)">
Walerianów (województwo mazowieckie)

Walerianów – wieś w Polsce położona w województwie mazowieckim, w powiecie przysuskim, w gminie Odrzywół.
W latach 1975–1998 miejscowość należała administracyjnie do województwa radomskiego.
Wierni kościoła rzymskokatolickiego należą do parafii św. Filipa Neri i św. Jana Chrzciciela w Studziannie.

</doc>
<doc id="405702" url="https://pl.wikipedia.org/wiki?curid=405702" title="Walerianów (województwo wielkopolskie)">
Walerianów (województwo wielkopolskie)

Walerianów – wieś w Polsce położona w województwie wielkopolskim, w powiecie krotoszyńskim, w gminie Koźmin Wielkopolski.
W latach 1975–1998 miejscowość należała administracyjnie do województwa kaliskiego.

</doc>
<doc id="405703" url="https://pl.wikipedia.org/wiki?curid=405703" title="Walewice (województwo lubuskie)">
Walewice (województwo lubuskie)

Walewice – wieś w Polsce położona w województwie lubuskim, w powiecie sulęcińskim, w gminie Torzym.
W latach 1975–1998 miejscowość należała administracyjnie do województwa zielonogórskiego.

</doc>
<doc id="405704" url="https://pl.wikipedia.org/wiki?curid=405704" title="Walim (województwo dolnośląskie)">
Walim (województwo dolnośląskie)

Walim (, "Wüste Waltersdorf") – wieś w Polsce położona w województwie dolnośląskim, w powiecie wałbrzyskim, w gminie Walim, w dolinie rzeki Walimki u zachodniego podnóża Gór Sowich.
Położenie.
Walim to duża i uprzemysłowiona wieś, leżąca u zachodniego podnóża Gór Sowich, w dolinie Walimki i Sowiego Spławu, na wysokości około 400–580 m n.p.m.
Nazwa.
Pierwotnie Walim nosił nazwę "Waltersdorf" (wieś Waltera). Wojna trzydziestoletnia, susze i zarazy spowodowały znacznie wyludnienie wsi, wtedy nastąpiła zmiana nazwy na "Wüstewaltersdorf" (pusta wieś Waltera). Nazwa ta zachowała się do 1945, wtedy władze polskie przyjęły nazwę "Łokietek", którą następnie zmieniono na "Walim". Obecna nazwa została administracyjnie zatwierdzona 7 maja 1946.
Historia.
Walim został założony na początku XIV wieku. W XVII i XVIII wieku miejscowość stała się ośrodkiem produkcji i handlu płótnem. Od roku 1765, w Walimiu co tydzień organizowane były targi płótna i przędzy. Na bazie utworzonych w latach 1848 i 1864, dwóch tkalni mechanicznych, powstały tu zakłady "Websky, Hartmann &amp; Wiesen AG", po II wojnie światowej przejęte przez państwo. W czasach PRL w Zakładach Przemysłu Lniarskiego "Walim" rocznie wytwarzano do 12,5 mln mb tkanin (ręczniki, obrusy, tkaniny żakardowe, drukowane, powlekane, pościelowe). Do przedsiębiorstwa należał zakład terenowy w Wałbrzychu, ośrodki wczasowe w Sławie nad jeziorem i Międzyzdrojach, dom kultury, żłobek i przedszkole. Zakłady upadły w 1992. Ich dawne budynki zostały zniszczone.
W 1914 do wsi doprowadzono z Jugowic linię kolei elektrycznej. Była to jedna z pierwszych zelektryfikowanych linii kolejowych na obecnym obszarze Polski. Linię tę zamknięto w 1959 r., a następnie rozebrano.
W czasie II wojny światowej m.in. w okolicach Walimia naziści postanowili wybudować system podziemnych korytarzy, być może – fabryk zbrojeniowych, aby ustrzec się przed ewentualnymi nalotami aliantów. Celem prowadzonych na dużą skalę prac górniczych i budowlanych było wykonanie połączonego ze sobą systemu obiektów – kompleksów składających się z części podziemnej i nadziemnej.
Po II wojnie światowej we wsi pracowały Zakłady Przemysłu Lniarskiego "Walim" oraz zakłady przemysłu drzewnego, był to również ośrodek spotów zimowych i popularne letnisko. W 2014 roku Walim został ukazany w krótkometrażowym filmie dokumentalnym wyprodukowanym przez telewizję TVN pt. "Depozytariusz". Obraz przedstawia historię Łukasza Kazka, mieszkańca Walimia, który w Górach Sowich odnajduje depozyty ukryte przez niemieckich mieszkańców wysiedlanych w wyniku postanowień konferencji poczdamskiej z terenów poddanych polskiej jurysdykcji po II wojnie światowej.
Demografia.
Według Narodowego Spisu Powszechnego (marzec 2011) liczył 2340 mieszkańców. Jest największą miejscowością gminy Walim.
Podział administracyjny.
W latach 1975–1998 miejscowość należała administracyjnie do województwa wałbrzyskiego. Miejscowość jest siedzibą gminy Walim.
W administracyjnych granicach Walimia znajdują się 4 osiedla, które wcześniej stanowiły oddzielne wsie: Walim, Sędzimierz, Grządki, Dalków.
Zabytki.
Do wojewódzkiego rejestru zabytków wpisane są:
Inne zabytki:
W kościele św. Jadwigi w Walimiu spoczywa mumia Karla von Zedlitza uważanego za twórcę egzaminu maturalnego, wraz ze szczątkami innych członków rodziny von Zedlitz. Grobowiec rodziny von Zedlitz został odkryty w 2014 roku przez Łukasza Kazka i grupę badaczy z Wałbrzycha.
Transport.
Po Walimiu kursują autobusy komunikacji miejskiej z Wałbrzycha.
Szlaki turystyczne.
Przez Walim przechodzą następujące szlaki turystyczne:

</doc>
<doc id="405705" url="https://pl.wikipedia.org/wiki?curid=405705" title="Walim (województwo mazowieckie)">
Walim (województwo mazowieckie)

Walim – wieś w Polsce położona w województwie mazowieckim, w powiecie łosickim, w gminie Stara Kornica, na historycznym Podlasiu.
Wierni Kościoła rzymskokatolickiego należą do parafii Niepokalanego Poczęcia NMP w Starej Kornicy.
Wieś duchowna położona w ziemi mielnickiej województwa podlaskiego była własnością biskupów łuckich w XVII wieku. W latach 1975–1998 miejscowość należała administracyjnie do województwa bialskopodlaskiego.
W Walimiu urodzili się:

</doc>
<doc id="405706" url="https://pl.wikipedia.org/wiki?curid=405706" title="Waliszew (województwo łódzkie)">
Waliszew (województwo łódzkie)

Waliszew – wieś w Polsce położona w województwie łódzkim, w powiecie kutnowskim, w gminie Bedlno.
W latach 1975–1998 miejscowość należała administracyjnie do województwa płockiego.

</doc>
<doc id="405707" url="https://pl.wikipedia.org/wiki?curid=405707" title="Waliszew (województwo mazowieckie)">
Waliszew (województwo mazowieckie)

Waliszew – wieś w Polsce położona w województwie mazowieckim, w powiecie gostynińskim, w gminie Szczawin Kościelny.
Wieś szlachecka "Waliszewo" położona była w drugiej połowie XVI wieku w powiecie gostynińskim ziemi gostynińskiej województwa rawskiego. W latach 1975–1998 miejscowość należała administracyjnie do województwa płockiego.
Linki zewnętrzne.
 

</doc>
<doc id="405708" url="https://pl.wikipedia.org/wiki?curid=405708" title="Wałdowo (województwo pomorskie)">
Wałdowo (województwo pomorskie)

Wałdowo (kaszb. "Wałdowò", niem. "Waldow") – wieś w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko nad rzeką Wieprzą i jeziorami Wałdowskim Wielkim oraz Wałdowskim Małym. Miejscowość jest placówką Ochotniczej Straży Pożarnej.
W latach 1945-54 siedziba gminy Wałdowo. W latach 1975–1998 miejscowość należała administracyjnie do województwa słupskiego.
Drużyna piłkarska: Dragon Wałdowo.
Historia.
Wieś założona w czasach krzyżackich przez Arnolda z Wałdowa. Po pokoju toruńskim w roku 1466 i przejściem ziemi bytowskiej jako lenna w posiadanie książąt pomorskich, Wałdowo znalazło się w rękach Putkamerów z Barnowca. Wałdowo zostało zniszczone podczas wojny trzydziestoletniej, a następnie odbudowane w połowie XVII wieku. Na gruntach majątku założono hodowlę owiec. Na początku XVIII wieku rozpoczęto podział majątku, a jego części wielokrotnie zmieniały właścicieli. W 1832 roku urodził się w Wałdowie Jozue Czerniecki-Schwartz, rektor uniwersytetu w Lund
Zabytki.
Według rejestru zabytków NID na listę zabytków wpisany jest kościół ewangelicki, obecnie rzymskokatolicki pw. św. Stanisława Kostki, szachulcowy, z XVIII w., nr rej.: A-269 z 23.03.1960, posiada barokowe witraże.
Edukacja.
Szkoła Podstawowa im. Kawalerów Orderu Uśmiechu.

</doc>
<doc id="405709" url="https://pl.wikipedia.org/wiki?curid=405709" title="Wałdówko (województwo kujawsko-pomorskie)">
Wałdówko (województwo kujawsko-pomorskie)

Wałdówko – wieś w Polsce położona w województwie kujawsko-pomorskim, w powiecie sępoleńskim, w gminie Sępólno Krajeńskie.
W latach 1975–1998 miejscowość należała województwa bydgoskiego. Według Narodowego Spisu Powszechnego (III 2011 r.) liczyła 177 mieszkańców. Jest siedemnastą co do wielkości miejscowością gminy Sępólno Krajeńskie.

</doc>
<doc id="405710" url="https://pl.wikipedia.org/wiki?curid=405710" title="Wałdówko (województwo pomorskie)">
Wałdówko (województwo pomorskie)

Wałdówko – wieś kociewska w Polsce położona w województwie pomorskim, w powiecie starogardzkim, w gminie Zblewo.
W latach 1975–1998 miejscowość należała administracyjnie do województwa gdańskiego.

</doc>
<doc id="405711" url="https://pl.wikipedia.org/wiki?curid=405711" title="Wałowice (województwo lubelskie)">
Wałowice (województwo lubelskie)

Wałowice – wieś w Polsce położona w województwie lubelskim, w powiecie opolskim, w gminie Józefów nad Wisłą.
Wieś szlachecka położona była w drugiej połowie XVI wieku w powiecie urzędowskim województwa lubelskiego. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Józefów nad Wisłą.
Historia.
Wałowice także w roku 1419 Wolouicze, a w 1441 n. Valowicze.
W roku 1419 dziedzicem wsi była Beata wdowa po marszałku Dymitrze z Goraja. Wieś graniczy w tym czasie z Popowem, w 1441 roku z Olbięcinem. Wymienia ją Długosz w 1470-80 podając granice z Popowem i Szczepanowem (Długosz L.B. t.I s.194, t.II s.55). Z końcem XV wieku wieś przechodzi we własność Sieneńskich w roku 1486 dziedzicem był Andrzej Sieneński, w 1504 Wiktoryn z Sienna. W roku 1533 odnotowano pobór z 2 łanów.
Wałowice wieś i dobra w przeszłości należały do klucza grabowieckiego, z główną rezydencją we wsi Grabówce, gdzie stał murowany dworzec właścicieli wśród rozległych ogrodów, po zgonie ostatniej właścicielki Heleny Moszyńskiej w r. 1802 oddzielone, przechodziły do rąk Daniszewskioh, Kamińskich, Baczyńskich. Przed 1939 właścicielem Wałowic był Zdzisław Hempel.
Według regestru poborowego powiatu lubelskiego z r. 1531 Wałowice i Szczepanów, w parafii Sieciechów, płaciły od 4 łanów (Pawiński, Małop., 356). W XVI wieku należą do dóbr , własności Sienieńskich. W roku 1676 dziedzic wsi, podkomorzy chełmski, płaci pogłówne od żony, 3 córek, 2 ze służby szlacheckiego rodu, 16 pochodzenia plebejskiego, 10 żydów i 188 pozostałych poddanych (Pawiński, Małop., 93a).
Wałowice w drugiej połowie wieku XIX stanowiły wieś folwark i dobra nad Wisłą w powiecie janowskim, ówczesnej gminie Annopol, parafii Świeciechów, odległe 42 od Janowa, 9 wiorst od Józefowa, 70 wiorst od Lublina; mają 37 domów, 347 mieszkańców we wsi i 6 domów oraz 52 mieszkańców zamieszkujących na folwarku. Dwór murowany, „piękny ogród, gorzelnia parowa z rektyfikacją okowity, chów bydła poprawnego, produkcja buraków dla cukrowni w Opolu”. W 1827 r. było tu 45 domów, 271 mieszkańców.
Dobra Wałowice składały się w roku 1886 z folwarku Wałowice i folwarku Kępa Wałowicka. Rozległość ogólna wynosiła mórg 1641 w tym: folwark Wałowice gruntów ornych i ogrodów mórg 492, łąk mórg 2, pastwisk mórg 4, lasu mórg 398, nieużytków mórg 33, Budynków murowanych 4, drewnianych 9, płodozmian 8. polowy las nieurządzony. Folwark Kępa Wałowicka posiadał gruntów ornych i ogrodów mórg 196, łąk mórg 82, pastwisk mórg 202, wody mórg 223, lasu mórg 10. bud. z drewna 2, pokłady wapna.
Wieś Wałowice posiadała osad 16, mórg 309, wieś Stasin osad 13, mórg 182. W skład dóbr Wałowice wchodzi obszar zwany Kępa Wałowska, utworzona przez rozdzielenie się koryta Wisły na dwie odnogi. Na kępie tej, mającej bogatą glebę, prowadzi się gospodarstwo intensywne, poświęcone produkcji buraków i innych roślin przemysłowych. Gorzelnia parowa założona została w r. 1891, wraz z rektyfikacją i dystylarnią. Według noty Słownika geograficznego Królestwa Polskiego „grunta górne, marglowato-gliniaste, a w części piaskowe, gospodarstwo wzorowe”.

</doc>
<doc id="405712" url="https://pl.wikipedia.org/wiki?curid=405712" title="Wałowice (województwo łódzkie)">
Wałowice (województwo łódzkie)

Wałowice – wieś w Polsce położona w województwie łódzkim, w powiecie rawskim, w gminie Rawa Mazowiecka.
Do 1953 roku istniała gmina Wałowice. W latach 1975–1998 miejscowość należała administracyjnie do województwa skierniewickiego. Sołectwo Wałowice liczy 302 osoby wraz ze Starym Dworem – małą wioseczką będącą pod wspólna nazwą z Wałowicami (Wałowice – 267 osób, zaś Stary Dwór – 35 osób).

</doc>
<doc id="405713" url="https://pl.wikipedia.org/wiki?curid=405713" title="Wał (województwo lubelskie)">
Wał (województwo lubelskie)

Wał – wieś w Polsce położona w województwie lubelskim, w powiecie krasnostawskim, w gminie Izbica.
W latach 1975–1998 miejscowość należała administracyjnie do województwa zamojskiego.
Wieś stanowi sołectwo gminy Izbica. Według Narodowego Spisu Powszechnego (III 2011 r.) wieś liczyła 145 mieszkańców.
Historia.
Według Słownika geograficznego Królestwa Polskiego z roku 1892, Wał – wieś nad Wieprzem (na prawym brzegu) w powiecie krasnostawskim, gminie Czajki, parafii Krasnystaw. Około 1892 posiadał 15 domów i 111 mieszkańców w tym 16 żydów, gruntu 165 mórg. Wieś wchodziła w skład dóbr Orłów. Według spisu z roku 1827 było tu 8 domów i 57 mieszkańców

</doc>
<doc id="405715" url="https://pl.wikipedia.org/wiki?curid=405715" title="Wał (województwo mazowieckie)">
Wał (województwo mazowieckie)

Wał – wieś w Polsce położona w województwie mazowieckim, w powiecie grójeckim, w gminie Nowe Miasto nad Pilicą.
Wieś szlachecka położona była w drugiej połowie XVI wieku w powiecie bielskim ziemi rawskiej województwa rawskiego. W latach 1975–1998 miejscowość należała administracyjnie do województwa radomskiego.

</doc>
<doc id="405716" url="https://pl.wikipedia.org/wiki?curid=405716" title="Wały (województwo dolnośląskie)">
Wały (województwo dolnośląskie)

Wały (niem. "Reichwald, Reichwalde") – wieś w Polsce położona w województwie dolnośląskim, w powiecie wołowskim, w gminie Brzeg Dolny na prawym brzegu Odry w odległości 29 km na północny zachód od Wrocławia.
Podział administracyjny.
W latach 1975–1998 miejscowość należała administracyjnie do województwa wrocławskiego.
Historia.
Wały, do roku 1945 używano nazwy niemieckiej: "Reichwald", do roku 1999 "Wały Śląskie". Dawna wieś ulicówka, dziś posiada wyraźne osiedla oddalone od centralnej historycznej zabudowy. Położona w dolinie rzeki Odry, nad jej rozlewiskiem utworzonym sztucznie przez zaporę w 1958 roku. Wieś leży 3,5 km na wschód od Brzegu Dolnego, na wysokości 109–120 m n.p.m. Po raz pierwszy wzmiankowana 7 kwietnia 1301 jako własność Henryka III głogowskiego pod nazwą "Rychinwald", a w roku 1328 jako osada Reichwald należąca do Poppo von Haugwitza, późniejszego właściciela Brzegu Dolnego. W roku 1353 zindeksowano we wsi młyn oraz przynależne 4 łany ziemi (1 łan – wynosił od 17 do 24 hektarów). W 1530 roku zapisano przynależność wsi do rodziny Falkenhainów, z których inicjatywy wybudowano kościół. Przeszedł on liczne modernizacje, jednak w połowie lat 50. XX wieku zniszczono go ze względu na zły stan techniczny. W XVIII wieku wieś "Reichwald" zmieniła właściciela – został nim Hans Ernst von Niebelschutz. W wyniku pierwszej części wojen śląskich w latach 1740–1742 wieś Wały wraz ze Śląskiem została przyłączona do państwa pruskiego. W 1840 roku powstała cegielnia prosperująca przez ponad 100 lat. W wyniku powodzi, w latach 1903-1910 nastąpiła zmiana w zabudowie mieszkalnej. W 1931 roku został zamknięty kościół, a przylegający do niego cmentarz funkcjonował aż do lat 40. XX wieku. Po zakończeniu II wojny światowej na Ziemie Odzyskane przyjeżdżała ludność z różnych terenów, najwięcej jednak ze wschodu z Łukowca (Wiszniewskiego i Żurowskiego) koło Stanisławowa. Do Wałów pierwszy transport przybył 19 listopada 1945, kolejne dwa transporty mieszkańców pół roku później. W latach 1959-1968 działała czteroklasowa szkoła podstawowa.
Wykopaliska archeologiczne prowadzone w roku 1953 ukazały: czółno dębowe, fragmenty wiosła i łódź – pochodzące z czasów Henryka IV Probusa (1260-1290). Inne odkrycia pokazały jedno z prehistorycznych narzędzi – wiórek krzemienny datowany na epokę mezolityczną czyli 8000-4200 p.n.e. Z epoki neolitu (4200-1700 p.n.e.) wykopano ułamek młota kamiennego. Z epoki brązu pozostały dwa cmentarzyska (na północ i północny wschód od wsi) oraz pozostałości osady z 1700-650 p.n.e.
W okresie przedwojennym wioska bardzo bogata. Znajdowała się tu szkoła, masarnia, dwie piekarnie, młyn, przystań dla statków, cegielnia, kościół z cmentarzem, browar (od roku 1830), oficyna dworska, prom osobowy i dwa zajazdy dla przejezdnych gości. Z map publikowanych w 1893 roku wynika, że przez wioskę biegła główna droga w kierunku Wrocław. W okresie międzywojennym droga na prom (obok kaplicy św. Stanisława) i droga do wsi była brukowana, obecnie droga na prom nie istnieje. Kaplica św. Stanisława wzniesiona została pod koniec lat 50. XX wieku. Ważnym zabytkiem jest gród. Grodzisko to jest typu stożkowego. Nasyp wznosi się 3,2 m nad poziom fosy. Średnica nasypu to 30 m, majdanu 20 m. Na środku majdanu nasyp wysokości 1 m i średnicy 7,5 m. Fosa szerokości od 7 m do 20 m.
Demografia.
Wieś była zamieszkiwana przez niżej podaną liczbę mieszkańców
Obecnie.
Obecnie wieś jest głównym ośrodkiem letniej turystyki oraz wypoczynku gminy Brzeg Dolny. We wsi znajduje się klub żeglarski "Energetyk", wraz z przynależnymi domkami campingowymi – stanowiące główną bazę noclegową wsi. Ponadto mieści się tu czynna od wiosny do jesieni agroturystyka "U Witków". Otwarte i strzeżone kąpielisko jest w stanie pomieścić do 3 tys. plażowiczów. Przy terenie kąpieliska znajdują się dwie restauracje ("Róża Wiatrów" i "Laguna"). Na terenie sołectwa mieszczą się 2 stawy wędkarskie pod zarządem PZW. W centralnej części wsi jest sklep ogólnospożywczy oraz świetlica wiejska.
Do zakładów usługowo-handlowych działających na terenie sołectwa należą: zakład blacharsko-lakierniczy, szwalnia, hurtownia motoryzacyjna, Elektrownia Wodna wraz z jazami i śluzą. Spiętrzenie rzeki Odry na odcinku Wrocław-Wały zmieniło bieg nurtu rzecznego tworząc naturalne wyspy z nanosu rzecznego. Na jednej z nich, znajdującej się na wysokości wsi Wały, zalęgło się liczne ptactwo wodne, tworząc naturalny rezerwat przyrody. Wieś Wały liczy blisko 70 posesji (numerów) i jest w ciągłej rozbudowie.
Kąpielisko.
We wsi znajduje się rekreacyjne kąpielisko o wymiarach około 250 x 300 m zasilane wodami gruntowymi. Powstało dzięki wykorzystaniu infrastruktury po nieczynnej poniemieckiej cegielni wraz z wyrobiskiem gliny. Opierając się na podaniach książkowych i mapach w 1840 roku rozpoczęto wydobywać glinę jako fabrykant do cegły. Ze względu na wysoką jakość surowca cegła z Wałów była spławiana Odrą nawet do Berlina. Zapiski z czasów wiosny ludów mówią nieudanym zrywie buntowniczym robotników kopalni i marszu w kierunku Brzegu Dolnego. Cegielnia zaprzestała wydobycia surowca w połowie II wojny światowej, lecz pozostały duże ilości zmagazynowanych fabrykantów, które niemal w całości zostały wywiezione drogą kolejową do odbudowywanej powojennej Warszawy. Do dnia dzisiejszego zachowało się kilka sztuk cegieł, które mają wypaloną cechę "Reichwald". Glina z cegielni w Wałach była transportowana kolejką wąskotorową m.in. do cegielni w Kreńsku. Tory kolejki posłużyły przy budowie elektrowni w latach 1951-1958. Pozostała infrastruktura została w akcie wandalizmu wrzucona do stawu po wyrobisku. Jego głębokość nie przekracza 12 m. W latach 60. XX wieku rozpoczęto wykorzystanie terenu po cegielni. Właścicielem stały się Zakłady Chemiczne Rokita, które staw wykorzystały jako zbiornik retencyjny wody do produkcji. Wydrenowano pobliskie ziemie oraz doprowadzono wodę gruntową z pobliskich pól. Nabrzeże plaży wybetonowano na odcinku blisko 200 m budując trampoliny, zjeżdżalnię oraz dom opiekuna obiektu i ratowniczówkę. Dziś właścicielem terenu jest gmina Brzeg Dolny, która zmodernizowała teren do unijnych standardów tworząc obiekt wyjątkowym na skalę kraju. Na terenie kąpieliska znajduje się plac zabaw dla dzieci, boisko do gry w piłkę plażową, boisko do gry w piłkę koszykową. Istnieje możliwość adaptacji boisk do gry w piłkę siatkową. W miesiącach letnich otwarte są tu dwa bary, wypożyczalnia łodzi i kajaków. Cały obiekt jest pilnie strzeżony przez ratowników, zaś areał jest utrzymywany w ciągłej czystości. Kilka razy w roku woda badana jest pod względem epidemiologicznym przez Państwową Inspekcję Sanitarną. Przy kąpielisku znajduje się teren sołectwa, na którym istnieje możliwość rozbicia kilku namiotów.
Klub żeglarski "ZKŻ Energetyk".
Związkowy Klub Żeglarski "Energetyk" został oficjalnie zarejestrowany w 1966 roku. Początki żeglarstwa w Wałach związane są z powstaniem Elektrowni Wodnej. Rozlewisko przed zaporą dawało wystarczającą ilość miejsca do uprawiania żeglarstwa. Pierwszą ideą stworzenia bazy żeglarskiej miała na celu pływanie tylko turystyczne, lecz bardzo szybko wykształcili się zawodnicy, którzy poświęcili się dla wyników nawet na skalę europejską. Najbardziej obfite w medale były lata 70. i 80., w których zdobyto kilkanaście tytułów mistrza i wicemistrza Polski (np. w klasie Ok., Cadet) oraz wicemistrzostwo Europy. Dzięki wynikom zawodników rozbudowano klub o kolejny hangar, oraz duży pawilon wraz z salą gimnastyczną. Dziś sekcja żeglarska liczy sobie kilkanaście osób - głównie dzieci pływające na klasach typu Optymist.
Przystań posiada drewniano-stalowy pomost, niewielki slip, wyciągarkę elektryczną do wodowania łodzi, mały warsztat szkutniczy, hangar i restaurację. Obecna flota żeglarska "Energetyka" to 10 łodzi klasy Optymist – klasa przeznaczona dla dzieci. Dwie Omegi i 1 Orion (łódź kabinowa). Klub dysponuje jachtami, na których można spędzić kilka dni: Tango, Nesz, Konrad 600, Sportina, Sasanka, z możliwością ich najmu. Łodzie regatowe: trzy łodzie klasy 470, dwie 420, cztery Okey'e, dwa Cadety i niezwykle wymagające FD, a także 5 kajaków oraz trzy łodzie motorowe. Klub prowadzi bazę noclegową w postaci 11 bogato wyposażonych domków letniskowych. W klubie można również przezimować prywatny jacht. Corocznie organizowane są kursy na patent żeglarza jachtowego jak również od kilkudziesięciu lat słynne regaty długodystansowe z Wrocławia do Wałów. Niezmiennie od początku istnienia klubu żeglarskiego organizowane są regaty "O Puchar Energetyka".
Elektrownia Wodna Wały.
Elektrownia wodna Wały położona jest w odległości 30 km od Wrocławia w kierunku północno-zachodni w okolicach Brzegu Dolnego. Jest ona jedną z największych i najnowocześniejszych elektrowni wodnych zbudowanych na Dolnym Śląsku po wojnie. W skali kraju zajmuje 13. miejsce pod względem produkcji prądu wśród elektrowni wodnych. Elektrownia została zbudowana w latach 1954-1958 przez grupę specjalistów z Polski i Czechosłowacji. Usytuowana jest na rzece Odrze w pobliżu jej 281,5 km. O wyborze miejsca budowy elektrowni zadecydowało zlokalizowanie w tym miejscu stopnia wodnego dla potrzeb żeglugi, którego spiętrzenie wykorzystano do produkcji energii elektrycznej. Stopień piętrzący składa się z jazu ruchomego wyposażonego w 5 stalowych zasuw, o rozpiętości 23 m każda, śluzy komorowej i zbiornika wyrównawczego 5 mln m³. Obszar zlewni rzeki w profilu spiętrzenia to 26 460 km². Normalny poziom spiętrzenia to 108 m n.p.m. Dzięki zastosowaniu spiętrzenia w tym rejonie poziom wody wzrósł średnio o 5 m. W wyniku działania erozji wody po stronie dolnej szacuje się przyrost spadu o 1,5 m na 30 lat. Elektrownia wodna Wały jest elektrownią niskospadową. Na hali maszyn zainstalowano cztery hydrozespoły produkcji Czechosłowackiej. Turbiny typu Kaplana produkcji ČSR-Blansko o przełyku 60m³/s sprzęgnięte są z czterema generatorami energii elektrycznej produkcji ČDK Stalingrad o mocy 2,7 MVA każdy i napięciu 6,3 kV. Moc zainstalowana w elektrowni wynosi 10,8 MVA. Roczna produkcja energii wynosi średnio 45 000 MWh.

</doc>
<doc id="405717" url="https://pl.wikipedia.org/wiki?curid=405717" title="Wandalin (województwo lubelskie)">
Wandalin (województwo lubelskie)

Wandalin – wieś w Polsce położona w województwie lubelskim, w powiecie opolskim, w gminie Opole Lubelskie.
W latach 1975–1998 miejscowość należała administracyjnie do województwa lubelskiego.
W pobliskim lesie znajduje się tzw. „grób nieznanego żołnierza” – w rzeczywistości mogiła Andrzeja Kłudki, rozstrzelanego 26 czerwca 1941 przez Niemców
Wieś stanowi sołectwo Wandalin-Widły gminy Opole Lubelskie.
W miejscowości urodził się współzałożyciel, perkusista i od 1997 lider Czerwonych Gitar Jerzy Skrzypczyk.
Historia.
Wandalin w XIX wieku, wieś w ówczesnym powiecie nowoaleksandryjskim (puławskim), gminie i parafii Rybitwy, posiadał w roku 1892 72 osady z gruntem 1419 mórg. Wieś należała do dóbr Józefów. Utworzona zapewne w drugiej połowie XIX wieku. w spisie z roku 1827 nie występuje.

</doc>
<doc id="405718" url="https://pl.wikipedia.org/wiki?curid=405718" title="Wandalin (powiat sieradzki)">
Wandalin (powiat sieradzki)

Wandalin – wieś w Polsce, położona w województwie łódzkim, w powiecie sieradzkim, w gminie Złoczew.
W latach 1975–1998 miejscowość należała administracyjnie do województwa sieradzkiego.

</doc>
<doc id="405719" url="https://pl.wikipedia.org/wiki?curid=405719" title="Wandalin (województwo podlaskie)">
Wandalin (województwo podlaskie)

Wandalin – osada w Polsce położona w województwie podlaskim, w powiecie bielskim, w gminie Boćki.
W latach 1975–1998 miejscowość należała administracyjnie do województwa białostockiego.
Wierni kościoła rzymskokatolickiego należą do parafii św. Józefa Oblubieńca w Boćkach.

</doc>
<doc id="405720" url="https://pl.wikipedia.org/wiki?curid=405720" title="Wandzin (województwo łódzkie)">
Wandzin (województwo łódzkie)

Wandzin – wieś w Polsce położona w województwie łódzkim, w powiecie łaskim, w gminie Wodzierady.
W latach 1975–1998 miejscowość należała administracyjnie do województwa sieradzkiego.

</doc>
<doc id="405721" url="https://pl.wikipedia.org/wiki?curid=405721" title="Warblewo (województwo pomorskie)">
Warblewo (województwo pomorskie)

Warblewo (kaszb. "Warblewò", niem.: "Warbelow") – wieś w Polsce położona w województwie pomorskim, w powiecie słupskim, w gminie Słupsk. Leży 11 km na południowy wschód od Słupska. Wieś jest siedzibą sołectwa w którego skład wchodzi również Warblewko.
Bezpośrednie sąsiedztwo Parku Krajobrazowego Dolina Słupi.
W latach 1975–1998 miejscowość administracyjnie należała do województwa słupskiego.
Infrastruktura.
Najbliższa stacja kolejowa: Jezierzyce Słupskie.
W Warblewie znajdują się: Dwie świetlice (jedna nieczynna, sieć wodociągowa, plac zabaw, 2 boiska (trawiaste i betonowe), sklep, zabytkowy pałac, zakład Steelcon.
Historia Warblewa.
Na terenie Warblewa odkopano: monety rzymskie, groby skrzynkowe z okresu kultury pomorskiej.
Prefiks w nazwie Warblewa wskazuje na pochodzenie nazwy od imienia własnego "Warbl" (Wróbel).

</doc>
<doc id="405722" url="https://pl.wikipedia.org/wiki?curid=405722" title="Warblewo (województwo zachodniopomorskie)">
Warblewo (województwo zachodniopomorskie)

Warblewo (kaszb. "Warblewò", niem. "Varbelow") – wieś w Polsce położona w województwie zachodniopomorskim, w powiecie koszalińskim, w gminie Polanów.
W latach 1975–1998 miejscowość administracyjnie należała do województwa koszalińskiego.
Inne miejscowości z prefiksem Warbl / Werbl: Werblinia, Warblewo

</doc>
<doc id="405723" url="https://pl.wikipedia.org/wiki?curid=405723" title="Wargowo (województwo pomorskie)">
Wargowo (województwo pomorskie)

Wargowo (dodatkowa nazwa w j. kaszub. Wargòwò; niem. "Vargow") – wieś kaszubska w Polsce, położona w województwie pomorskim, w powiecie bytowskim, w gminie Czarna Dąbrówka.
Wieś jest siedzibą sołectwa Wargowo, w którego skład wchodzą również Drążkowo i Wargówko.
W latach 1975–1998 wieś administracyjnie należała do województwa słupskiego.
Historia.
Wargowo (niem. "Vargov") w wieku XIX opisano jako: dobra rycerskie w Pomeranii, w ówczesnym powiecie słupskim gdzie stacja pocztowo w Mikorowie, parafia katolicka w Słupsku. Dobra posiadały obszaru 631 ha. W 1885 roku było tu 16 domostw, 31 dymów i 172 mieszkańców wyznania ewangelickiego.

</doc>
<doc id="405724" url="https://pl.wikipedia.org/wiki?curid=405724" title="Wargowo (województwo wielkopolskie)">
Wargowo (województwo wielkopolskie)

Wargowo – średniej wielkości wieś sołecka w Polsce położona w województwie wielkopolskim, w powiecie obornickim, w gminie Oborniki.
Wieś szlachecka położona była w 1580 roku w powiecie poznańskim województwa poznańskiego. W latach 1975–1998 miejscowość należała administracyjnie do województwa poznańskiego.
We wsi znajduje się eklektyczny dwór z 1889 r.
Oprócz zespołu rezydencjalnego we wsi stoją zabytkowe czworaki, zabudowania folwarczne, szkoła (1846-1849, fundator: hr Koszutski) i była poczta (dom nr 71 z początku XX wieku). Dom nr 4 to dawna ochronka ze sklepem i salą zabaw dla pracowników folwarcznych, obecnie wiejski dom kultury. Wieś ze stacją kolejową łączy aleja lipowa (obwody do 440 cm). 
Na budynku dawnej ochronki umieszczona jest tablica pamiątkowa o treści: "Hr Teodorowi Żółtowskiemu fundatorowi budynku - mieszkańcy Wargowa 1905-2005".

</doc>
<doc id="405725" url="https://pl.wikipedia.org/wiki?curid=405725" title="Warnowo (województwo warmińsko-mazurskie)">
Warnowo (województwo warmińsko-mazurskie)

Warnowo (niem. "Warnold") – osada w Polsce, w sołectwie Onufryjewo, położona w województwie warmińsko-mazurskim, w powiecie piskim, w gminie Ruciane-Nida.
W latach 1975–1998 miejscowość należała administracyjnie do województwa suwalskiego.
Osada leśna położona na zachodnim brzegu jeziora Warnołty. W czasie II wojny światowej był tu obóz jeniecki dla żołnierzy włoskich. Z osady tej pochodzi unikatowa podcieniowa chałupa mazurska obecnie znajdująca się na terenie Osady Kulturowej w Kadzidłowie.

</doc>
<doc id="405726" url="https://pl.wikipedia.org/wiki?curid=405726" title="Warnowo (województwo zachodniopomorskie)">
Warnowo (województwo zachodniopomorskie)

Warnowo (niem. "Warnow") – wieś w Polsce położona w województwie zachodniopomorskim, w powiecie kamieńskim, w gminie Wolin.
W Warnowie znajduje się przystanek PKS i stacja kolejowa leżąca na linii kolejowej nr 401 (Szczecin Dąbie – Świnoujście Port), na której zatrzymują się pociągi relacji Szczecin – Świnoujście. We wsi są sklepy spożywcze, świetlica wiejska i kościół.
Położenie.
Warnowo położone w otulinie Wolińskiego Parku Narodowego, na skraju Pojezierza Wolińskiego, w centralnej części wyspy Wolin. Do Wolina jest 12 km, natomiast do Międzyzdrojów 16.
Historia.
Wiadomo, że na terenie dzisiejszego Warnowa żyli ludzie w epoce brązu oraz w okresie kultury łużyckiej. Z tego też okresu znaleziono bogate skarby. W IX i X wieku istniało tu grodzisko słowiańskie usytuowane na półwyspie jeziora Warnowo Zachodnie. Pierwsza pisana wzmianka o wsi pochodzi z roku 1596. Jest wspomniane w niej, że w miejscowości był zamek postawiony przez szczecińskiego księcia Jana Fryderyka.
W latach 1975–1998 miejscowość należała administracyjnie do województwa szczecińskiego.
Etymologia.
Nazwa miejscowości pochodzi od nazwy ptaka "wrona". Polanie mówili "wrona", natomiast Pomorzanie tego samego ptaka nazywali "warna". Stąd wieś Warnowo.
Turystyka i zabytki.
W Warnowie jest do zobaczenia m.in. Wydrzy Głaz (8 m w obwodzie) oraz ślady słowiańskich grodzisk. Występują chronione gatunki zwierząt i roślin.
We wsi przy domu nr 42 są dwie lipy – pomniki przyrody. Do zabytkowych obiektów należą z kolei budynki o numerach 30 i 69 oraz zagroda leśniczego. Warto również zobaczyć pomnik poległych, zespół budynków kolejowych, domy mieszkalne: b. szkoła, nr: 5, 27, 33, 38, 43, 57, 66, budynki gospodarcze nr: 5, 40, 69, stodoły nr: 66, 69 i młyn o numerze 45.
Na skrzyżowaniu szos koło Warnowa znajduje się węzeł szlaków turystycznych, przy którym Warnowski szlak łącznikowy kończy się przy Szlaku przez Pojezierze Warnowsko-Kołczewskie

</doc>
<doc id="405727" url="https://pl.wikipedia.org/wiki?curid=405727" title="Warszewice (województwo łódzkie)">
Warszewice (województwo łódzkie)

Warszewice – wieś w Polsce położona w województwie łódzkim, w powiecie zgierskim, w gminie Stryków.
W latach 1975–1998 miejscowość należała administracyjnie do ówczesnego województwa łódzkiego.
Zobacz też: Warszewice

</doc>
<doc id="405728" url="https://pl.wikipedia.org/wiki?curid=405728" title="Warszkowo (województwo pomorskie)">
Warszkowo (województwo pomorskie)

Warszkowo (dodatkowa nazwa w j. kaszub. Warszkòwò) – wieś kaszubska w Polsce położona w województwie pomorskim, w powiecie wejherowskim, w gminie Wejherowo. Leży na zachodnim krańcu Puszczy Darżlubskiej nad Piaśnicą. 
Wieś jest siedzibą sołectwa, w którego skład wchodzą również osady Warszkowo-Młyn, Prajsów oraz niewymieniana w urzędowych spisach miejscowości i rejestrach Polnica (w dop. Polnicy; kaszb. "Pòlnica"; ).
Wieś królewska w starostwie puckim w powiecie puckim województwa pomorskiego w II połowie XVI wieku. W latach 1975–1998 miejscowość należała administracyjnie do województwa gdańskiego.
Podczas zaboru pruskiego wieś nosiła nazwę niemiecką "Warschkau". Podczas okupacji niemieckiej nazwa "Warschkau" w 1942 została przez przemianowana na "Neuwerder".
Ludność miejscowości w latach:
Historia.
Do końca I wojny światowej Warszkowo znajdowało się pod administracją zaboru pruskiego. Od 1919 miejscowość należała do ówczesnego powiatu morskiego II Rzeczypospolitej. Zachodnie krańce wsi stanowiły do 1 września 1939 granicę polsko-niemiecką. Okolice Warszkowa leżały w strefie tzw. "bliskiej" planowanej inwestycji powiązanej z elektrownią atomową "Żarnowiec".

</doc>
<doc id="405729" url="https://pl.wikipedia.org/wiki?curid=405729" title="Warszkowo (województwo zachodniopomorskie)">
Warszkowo (województwo zachodniopomorskie)

Warszkowo (kaszb. "Warszkòwò", niem. "Alt Warschow") – wieś w Polsce, położona w województwie zachodniopomorskim, w powiecie sławieńskim, w gminie Sławno, przy drodze krajowej nr 6. Miejscowość przekształca się stopniowo we wschodnie przedmieście Sławna.
W latach 1975–1998 miejscowość należała administracyjnie do województwa słupskiego.
Nazwa.
12 listopada 1946 r. nadano miejscowości polską nazwę Warszkowo.

</doc>
<doc id="405730" url="https://pl.wikipedia.org/wiki?curid=405730" title="Warszówka (województwo mazowieckie)">
Warszówka (województwo mazowieckie)

Warszówka – wieś w Polsce położona w województwie mazowieckim, w powiecie otwockim, w gminie Sobienie-Jeziory.
Wieś jest położona przy granicy Mazowieckiego Parku Krajobrazowego, występuje duża różnorodność fauny i flory. Duże złoża torfu. Założona po 1827 r. w dobrach osieckich hrabiów Potockich na gruntach Warszawic jako osada kolonistów polskich i niemieckich. 
Warszówkę przecina linia kolejowa Pilawa – Skierniewice, otwarta 3 października 1954. Wówczas na tym szlaku gościły składy osobowe i towarowe ciągnięte przez parowozy. Linia dwutorowa na całej swojej długości już od czasu oddania jej do użytku. Wyjątkiem jest odcinek Warszówka – Góra Kalwaria, na którego trasie znajduje się jednotorowy most przez rzekę Wisłę. W 2004 roku PKP zawiesiło ruch regionalny na linii Skierniewice – Pilawa – Łuków tłumacząc to nierentownością linii. Od czerwca 2009 roku na przystanku zatrzymuje się jedna para pociągów osobowych dziennie.
Nieczynny przystanek kolejowy, drewniane domy numer: 3,17,39,45, naprzeciw 47,49 oraz 55. Chata kryta strzechą numer 57. Stodoły kryte strzechą numer 6 i 21. Kapliczki w pobliżu obejść numer 47 i 19.
W latach 1975–1998 miejscowość należała administracyjnie do województwa siedleckiego.
Wierni Kościoła rzymskokatolickiego należą do parafii św. Jana Chrzciciela w Warszawicach.

</doc>
<doc id="405731" url="https://pl.wikipedia.org/wiki?curid=405731" title="Warszówka (województwo wielkopolskie)">
Warszówka (województwo wielkopolskie)

Warszówka – wieś w Polsce, w województwie wielkopolskim, w powiecie kaliskim, w gminie Blizanów; graniczy z Kaliszem.
W latach 1975–1998 miejscowość należała administracyjnie do województwa kaliskiego.

</doc>
<doc id="405733" url="https://pl.wikipedia.org/wiki?curid=405733" title="Wawrowice (województwo świętokrzyskie)">
Wawrowice (województwo świętokrzyskie)

Wawrowice – wieś w Polsce położona w województwie świętokrzyskim, w powiecie buskim, w gminie Wiślica.
W Królestwie Polskim istniała gmina Wawrowice. W latach 1975–1998 miejscowość należała administracyjnie do województwa kieleckiego.
Przez wieś przechodzi zielony szlak turystyczny z Wiślicy do Grochowisk.

</doc>
