<doc id="413009" url="https://pl.wikipedia.org/wiki?curid=413009" title="Piastów (powiat radomski)">
Piastów (powiat radomski)

Piastów – wieś w Polsce położona w województwie mazowieckim, w powiecie radomskim, w gminie Jedlińsk.
Była to prywatna wieś szlachecka, położona w powiecie radomskim województwa sandomierskiego. W latach 1975–1998 miejscowość należała administracyjnie do województwa radomskiego.
Znajduje się tu lotnisko sportowe Aeroklubu o powierzchni ponad 200 ha oraz strzelnica myśliwska Polskiego Związku Łowieckiego. W pobliżu wsi znajduje się kompleks stawów.
Wierni kościoła rzymskokatolickiego należą do parafii św. Bartłomieja we Wsoli.
Historia.
Najwcześniejsza wzmianka o wsi (Pastow 1411, Pasthow 1414, Pyaszthof 1508, Pyasthof 1569) pochodzi z 1395 roku, kiedy jej właścicielem był Pakosław z Piastowa. Około 1440 roku Piastów stanowił własność Mikołaja Sliza herbu Habdank. 
Kolejnymi właścicielami Piastowa byli: w 1508 roku Katarzyna Szlizowa, w 1531 roku Katarzyna Dąbrowska, małżonka Leonarda Ninkowskiego, a następnie jej córki Anna Ożarowska i Urszula Branicka. Dalej Mikołaj Broniowski i Leonard Piaskowski. W 1628 roku Adam Kochanowski, sędzia Ziemi Lubelskiej. W 1628 roku Krzysztof Siemieński herbu Dąbrowa. W 1644 roku Stanisław Witowski, kasztelan sandomierski, właściciel Piastowa i Wsoli, hojny fundator kościołów w Jedlińsku i Wysokim Kole. W XVIII wieku wieś znajdowała się w rękach Sołtyków (podobnie jak pobliska Wsola), którzy zbudowali tu drewniany dwór o konstrukcji zrębowej otoczony stawami. W 1750 roku dziedzicem Piastowa był Kajetan Ignacy Sołtyk, biskup krakowski, w 1759 roku Feliks Sołtyk, starosta Zwinogrodzki, pułkownik husarski w regimencie Czapskiego królowej Jadwigi, kawaler orderów św. Stanisława i Lwa Reńskiego. W 1780 roku Józef Sołtyk, kasztelan Warszawski i Zawichostki. W 1812 roku Franciszek Sołtyk, poseł na Sejm. W 1870 roku Marceli Sołtyk, ostatni z Sołtyków dziedzic Piastowa i Wsoli. 
W 1877 roku dobra Piastów oraz Wsola zakupili od Zofii i Marcelego Sołtyków Wincenty Grobicki herbu Trąby (1827-1893), adwokat z Warszawy wraz z małżonką Anną z Zielińskich herbu Ciołek. Kolejnym właścicielem dóbr Piastów został ich syn, Aleksy Grobicki (1860-1923), doktor nauk medycznych, działacz gospodarczy i społeczny, inicjator założenia szkoły rolniczej na Wacynie w Radomiu, opiekun zakładów charytatywnych. W 1903 roku Aleksy Grobicki założył Spółkę Ziemian i pod jej patronatem zorganizował stację doświadczalną zajmującą się hodowlą zbóż oraz ziemniaków, w której selekcjonował żyto siewne odmiany „Petkus Piastowski”, uznanej przez Sekcję Nasienną Centralnego Towarzystwa Rolniczego za oryginalną odmianę. W Towarzystwie Rolniczym Aleksy Grobicki był wiceprezesem i delegatem do Rady Głównej Centralnego Towarzystwa Rolniczego w Warszawie. W Radomskiej Spółce Rolnej był członkiem zarządu, a od 1906 roku wiceprezesem. Kierował Wydziałem Powiatowym Sejmiku Radomskiego podczas I wojny światowej. Uchodził za bardzo dobrego lekarza i za wielkiego działacza społecznego. Przyjeżdżali do niego pacjenci nawet z dalszych miejscowości. Znany był z tego, że nie brał pieniędzy od ubogich. Oprócz praktyki lekarskiej prowadził w Piastowie wzorowe 402-hektarowe gospodarstwo rolne. W stawach o powierzchni 180 ha założył hodowlę szlachetnych odmian karpia i amura. W sadzie miał ponad 800 drzew, głównie jabłoni, których owoce sprzedawał hurtowo do Warszawy. W skład majątku wchodził również młyn wodny. Aleksy Grobicki jest patronem ulicy w Radomiu.
Po śmierci Aleksego Grobickiego w 1923 roku, na mocy testamentu właścicielem dóbr Piastów został jego siostrzeniec Jan Leon Makulec, syn Jana Romualda i Leonii z d. Grobickiej, urodzony 6 maja 1901 roku w majątku rodziców w pobliskim Owadowie. Po otrzymaniu majątku Piastów, Jan L. Makulec przerwał studia medyczne i rozpoczął studia rolnicze w SGGW w Warszawie. Oprócz prowadzenia majątku zajmował się działalnością gospodarczą i społeczną. Wraz ze Stanisławem Żakiem założył w Radomiu przy ul. Żeromskiego 21 spółkę „Piast”, która była przedstawicielstwem firmy Forda, a od roku 1931 wyłącznym przedstawicielem w Radomiu firmy „ROYAL” sprzedającej maszyny do pisania. Jan L. Makulec był Prezesem Zarządu Związku Okręgowego Straży Pożarnych w Radomiu oraz członkiem Wojewódzkiej Rady Wodnej w Kielcach, a także Rady Okręgowej Towarzystwa Rolniczego, a od 1929 roku Prezesem Zarządu Okręgowego Towarzystwa Kółek i Organizacji Rolniczych w Radomiu. W 1930 roku został członkiem Komisji Szacunkowej do spraw Podatku Przemysłowego przy Urzędzie Skarbowym w Radomiu oraz przewodniczącym Obwodowej Komisji Wyborczej nr 67 we Wsoli Poduchownej. W celu podniesienia poziomu oświaty rolniczej fundował utrzymanie dla najzdolniejszych uczniów w założonej z inicjatywy jego wuja Aleksego Grobickiego szkole rolniczej na Wacynie, w której sama nauka była bezpłatna. W 1930 roku poślubił radomiankę Marię Dzikowską (1906-1984), będącą w tym czasie nauczycielką w szkole we Wsoli. Ślub odbył się w kaplicy Zygmuntowskiej na Wawelu. Z małżeństwa urodziły się dzieci: Aleksy (1932-2011) i Jadwiga Żerczyńska (1934-2018). W dniu 27 lipca 1939 roku sprzedał Ministerstwu Spraw Wojskowych 112 ha 8329 m. kw. gruntu pod lotnisko w Piastowie. Jan L. Makulec został aresztowany przez radomskie Gestapo w nocy z 24/25 stycznia 1941 roku w ramach masowych aresztowań członków organizacji konspiracyjnych. Tej nocy aresztowano w Radomiu i okolicach 335 osób działających w podziemiu w tym lekarzy, księży, nauczycieli, urzędników, oficerów Wojska Polskiego, poczty, kolei i właścicieli majątków ziemskich. Aresztowani zostali przewiezieni do Skarżyska, gdzie po miesiącu śledztwa z zastosowaniem tortur, policyjny sąd doraźny z Radomia skazał wszystkich na karę śmierci. Skazani mężczyźni zostali przewiezieni w dniu 25 lutego 1941 r. do Auschwitz, gdzie natychmiast zostali zdziesiątkowani. Jan Leon Makulec otrzymał numer obozowy 10 481. W dniu 16 maja 1941 roku Maria Makulec uzyskała zaświadczenie od radomskiego Kraishauptmana potwierdzające, że Jan L. Makulec zmarł w dniu 14 marca 1941 roku.
Majątek Piastów został zabrany przez Niemców protokołem z dnia 19 lutego 1941 roku, a więc na kilka dni przed przewiezieniem Jana L. Makulca z siedziby Gestapo w Skarżysku do Auschwitz z polecenia Liegenschaftsverwaltung, mieszczącego się w Radomiu przy ul. Traugutta 61. Żona Makulca wraz z dwojgiem dzieci w wieku 7 i 9 lat i 75-letnią teściową Leonią z Grobickich oraz siostrą męża Wandą Hann z synem zostały wyrzucone przez Niemców z dworu i zamieszkały w wynajętym przez nią domu na Firleju – Kurdwanowie, a następnie w Radomiu. W 1945 roku majątek Piastów wraz z zespołem dworsko-parkowym został zabrany przez Skarb Państwa w ramach reformy rolnej PKWN. 
Na grobie rodzinnym we Wsoli, gdzie między innymi są pochowani właściciele majątków Piastów i Wsola - Wincenty i Anna Grobiccy oraz Aleksy Grobicki, Leonia Grobicka, Wanda Hann, Maria Makulec, Aleksy Makulec i Jadwiga Żerczyńska, znajdują się trzy symboliczne tablice nagrobne. Pierwsza upamiętnia Jana Leona Makulca, druga jego szwagra Eugeniusza Hanna, oficera Wojska Polskiego zamordowanego w Katyniu w 1940 roku, a trzecia jego córkę Irenę Hann, która została wywieziona na roboty do Niemiec, gdzie zginęła w 1945 roku
Zabytki.
Zespół dworski z 2. połowy XVIII wieku i z wieku XIX wraz z okalającym go parkiem dworskim został wpisany do rejestru zabytków, nr rej.: 804/A z 28 października 1972 roku oraz 138/A z 15 marca 1982 roku (zespół dworski) oraz nr rej.: 751/A z 19.12.1957 oraz 333/A z 7 maja 1986 roku (park). W wieku XIX i XX został gruntownie przebudowany, obecnie jest bezstylową budowlą.

</doc>
<doc id="413010" url="https://pl.wikipedia.org/wiki?curid=413010" title="Piątkowa (powiat rzeszowski)">
Piątkowa (powiat rzeszowski)

Piątkowa – wieś w Polsce, położona w województwie podkarpackim, w powiecie rzeszowskim, w gminie Błażowa.
Na przełomie XIX/XX wieku właścicielem dóbr Białka był Zdzisław Skrzyński (1846-1927).
W latach 1975–1998 miejscowość należała administracyjnie do województwa rzeszowskiego.

</doc>
<doc id="413011" url="https://pl.wikipedia.org/wiki?curid=413011" title="Piątkowo (powiat chełmiński)">
Piątkowo (powiat chełmiński)

Piątkowo – wieś w Polsce położona w województwie kujawsko-pomorskim, w powiecie chełmińskim, w gminie Lisewo.
Podział administracyjny.
W latach 1975–1998 miejscowość należała administracyjnie do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 111 mieszkańców. Jest trzynastą co do wielkości miejscowością gminy Lisewo.
Zabytki.
Według rejestru zabytków NID na listę zabytków wpisany jest park dworski z końca XIX w., nr rej.: 452 z 26.11.1984.

</doc>
<doc id="413012" url="https://pl.wikipedia.org/wiki?curid=413012" title="Piątkowo (powiat golubsko-dobrzyński)">
Piątkowo (powiat golubsko-dobrzyński)

Piątkowo – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Kowalewo Pomorskie.
Podział administracyjny.
W latach 1975–1998 miejscowość należała administracyjnie do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 361 mieszkańców. Jest szóstą co do wielkości miejscowością gminy Kowalewo Pomorskie.
Zabytki.
Według rejestru zabytków NID na listę zabytków wpisany jest zespół pałacowy z połowy XIX w., nr rej.: A/658/1-3 z 20.10.1994:

</doc>
<doc id="413013" url="https://pl.wikipedia.org/wiki?curid=413013" title="Pieczyska (powiat grójecki)">
Pieczyska (powiat grójecki)

Pieczyska – wieś w Polsce położona w województwie mazowieckim, w powiecie grójeckim, w gminie Chynów.
Historia.
Wieś notowana w roku 1452, kiedy to bracia Tryczowie herbu Prus z Pieczysk, Barcic i Niegowa (Mikołaj - kanonik płocki, Piotr - proboszcz sochaczewski, oraz syn Wawrzyńca - Adam, ich bratanek) - wystawili i uposażyli kościół pod wezwaniem Niepokalanego Poczęcia NMP i św. Marii Magdaleny. Była to parafia rodowa, ponieważ do niej włączono wsie odłączone od parafii prażmowskiej: Pieczyska, Wola Pieczyska, Barcie, później Drwalewiec (Drwalewice ?) 
W roku 1478 - patronem parafii był Adam Trycz. Wieś ta w XVI i XVII w. należała do Mniszewskich. W roku 1566 właścicielem wsi był Wawrzyniec Mniszewski. Wieś szlachecka położona była w drugiej połowie XVI wieku w powiecie grójeckim ziemi czerskiej województwa mazowieckiego. Około roku 1603 Adam Mniszewski przeprowadził naprawę drewnianego kościoła. Obecna murowana świątynia zbudowana według projektu architekta Wacława Zaremby z Warszawy składa się z połączonych ze sobą dwóch części. Starsza - gotycka pochodzi z 1603 r., zaś nowa - neogotycka pochodzi z lat 1904-1908. W części gotyckiej zachowane zostało prezbiterium, zaś w części neogotyckiej pomieszczenie dla wiernych w formie halowej. Nawy boczne są nieco niższe od nawy głównej. Stropy w prezbiterium i w pomieszczeniu dla wiernych są krzyżowo-żebrowe.
W trakcie przebudowy powstała nowa zakrystia, a poprzednią zamieniono na kaplicę. Świątynię wieńczy widoczna z daleka wysoka wieża. Całość jest otynkowana i pomalowana na jasny kremowy kolor. Kościół jest otoczony ceglanym murem. Poza ogrodzeniem znajduje się nowa murowana plebania.
Parafia należała do dekanatu wareckiego, leżała w powiecie grójeckim w Ziemi Czerskiej. Kościół był pod wezwaniem Najświętszej Marii Panny. Był uposażony w trzy łany roli w Pieczyskach oraz dziesięciny folwarczne z Pieczysk i Woli Pieczyskiej. Dla wikariusza były przeznaczone dziesięciny kmiece z Barczyc. 
W roku 1836 drewniany kościół po pożarze przebudowała rodzina Potockich. Nowy kościół wystawiono w roku 1904-1908 w stylu gotyku nadwiślańskiego. Architektem był Wacław Zaremba. 
Plebani: do roku 1478 - Wojciech, w roku 1542 - pleban grabowski Jan Grabowski, do śmierci w roku 1566 Piotr z Radwankowa, od 1566 pleban chynowski Andrzej Dąbrowski, do roku 1600 Mikołaj z Płońska, od 1600 roku Stanisław z Garwolina, w roku 1603 plebanem był Piotr.
Ciekawostki.
W Pieczyskach w 1862 roku urodził się znany malarz oraz konstruktor lotniczy i wynalazca Czesław Tański, który w latach 1896-1897 w miejscowości Wygoda koło Janowa Podlaskiego przeprowadzał pierwsze próby szybowcowe w Polsce. Za pomocą lotni Tańskiego po raz pierwszy w Polsce uniósł się szybowcem w powietrze.
W latach 1880-ych Czesława Tańskiego odwiedzał w Pieczyskach jego kolega, artysta-malarz Stanisław Masłowski (1853-1926), autor akwareli zatytułowanej "Lasek" namalowanej - jak to napisał jego syn, historyk sztuki Maciej Masłowski (1901-1976) w okolicach Pieczysk w latach 1880-1890
Kościół znajduje się na wyznaczonym szlaku turystycznym Perły Mazowsza na jego Pętli Południowej.
Religia.
Parafia pod wezwaniem Narodzenia Najświętszej Maryi Panny, należy do dekanatu czerskiego, archidiecezji warszawskiej.
Edukacja.
We wsi znajduje się szkoła podstawowa.
W latach 1975–1998 miejscowość należała administracyjnie do województwa radomskiego.

</doc>
<doc id="413014" url="https://pl.wikipedia.org/wiki?curid=413014" title="Pieczyska (powiat makowski)">
Pieczyska (powiat makowski)

Pieczyska – wieś w Polsce położona w województwie mazowieckim, w powiecie makowskim, w gminie Krasnosielc.
W latach 1975–1998 miejscowość należała administracyjnie do województwa ostrołęckiego.
Wierni kościoła rzymskokatolickiego należą do parafii Nawiedzenia Najświętszej Maryi Panny w Amelinie.

</doc>
<doc id="413015" url="https://pl.wikipedia.org/wiki?curid=413015" title="Piekary (powiat gnieźnieński)">
Piekary (powiat gnieźnieński)

Piekary – wieś w Polsce położona w województwie wielkopolskim, w powiecie gnieźnieńskim, w gminie Gniezno. Od wschodu graniczy z Gnieznem.
Wieś duchowna, własność Klasztoru Klarysek w Gnieźnie, pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość należała administracyjnie do województwa poznańskiego. Według danych z 2011 roku wieś zamieszkiwało 450 osób. 
Zobacz też: Piekary, Piekary Śląskie 

</doc>
<doc id="413016" url="https://pl.wikipedia.org/wiki?curid=413016" title="Piekary (powiat krakowski)">
Piekary (powiat krakowski)

Piekary – wieś w Polsce, położona w województwie małopolskim, w powiecie krakowskim, w gminie Liszki.
Wieś opactwa benedyktynów tynieckich w powiecie proszowickim województwa krakowskiego w końcu XVI wieku. W latach 1975–1998 w województwie krakowskim.
Piekary znajdują się na lewym brzegu Wisły na dużej równinie zaliczanej do Obniżenia Cholerzyńskiego w obrębie Bramy Krakowskiej. W miejscu tym Wisła dokonuje przełomu, przepływając przez Bramę Tyniecką, w skład której wchodzą Skałki Piekarskie na wzgórzu Stróżnica, zwanym też Gołąbcem, i Wzgórze Klasztorne, na którym zbudowano Opactwo Benedyktynów w Tyńcu.
Zabytki.
Zespół pałacowo–parkowy – wpisany do rejestru zabytków nieruchomych województwa małopolskiego.
Na dwóch Skałkach Piekarskich (Okrążku i Kozierówce) odkopano pochodzące ze środkowego paleolitu ślady osadnictwa neandertalczyków, datowane na 120, 55 i 30 tysięcy lat. Najstarsze zabytki sprzed 120 tys. lat to krzemienne odłupki narzędzi aszelskich lub mustierskich. Pochodzą ze stanowisk w Jaskini nad Galoską i Jaskini na Gołąbcu. W Skałkach Piekarskich znajdują się jeszcze inne, mniejsze jaskinie i schroniska: Jaskinia Wiślana Wschodnia, Jaskinia Wiślana Zachodnia, Jaskinia na Gołąbcu Dolna, Schronisko w Okrążku i Kawerna w Piekarach. Na Kozierówce znajduje się Grodzisko w Piekarach – pozostałości grodu z XIII wieku.
W 1998 r. Fundacja im. ks. Siemaszki, prowadzona przez ks. Bronisława Sieńczaka ze zgromadzenia księży misjonarzy, rozpoczęła budowę Centrum Edukacyjnego „Radosna Nowina 2000” w Piekarach. Dzięki finansowemu wsparciu pani Józefiny Gebert ze Szwajcarii powstał kompleks budynków, w których znajdują się Liceum Ogólnokształcące „Radosna Nowina 2000”, kościół, hala sportowa i basen. W miejscowości działa też klub piłkarski LKS Tęcza Piekary.

</doc>
<doc id="413017" url="https://pl.wikipedia.org/wiki?curid=413017" title="Piekary (powiat łęczycki)">
Piekary (powiat łęczycki)

Piekary – wieś w Polsce położona w województwie łódzkim, w powiecie łęczyckim, w gminie Piątek. Przez miejscowość przebiega droga wojewódzka nr 702.
Jedną z atrakcji jest stara fabryka oraz park.
W latach 1975–1998 miejscowość należała administracyjnie do województwa płockiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="413018" url="https://pl.wikipedia.org/wiki?curid=413018" title="Piekary (powiat oławski)">
Piekary (powiat oławski)

Piekary (niem. "Beckern") – wieś w Polsce położona w województwie dolnośląskim, w powiecie oławskim, w gminie Jelcz-Laskowice.
Podział administracyjny.
W latach 1975–1998 miejscowość należała administracyjnie do województwa wrocławskiego.
Historia.
Miejscowość wzmiankowana w XIV wieku jako przyległość Jelcza, z którym była ściśle związana, gdyż umiejscowiony na jej terenie folwark stanowił główny majątek jelczańskich dóbr. Nazwa wsi pochodzi od osadzonych tu wówczas piekarzy, którzy wypiekali chleb na potrzeby zamku w Jelczu. W Piekarach osadzono pierwotnie 9 piekarzy, 7 kucharzy i 3 browarników.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="413019" url="https://pl.wikipedia.org/wiki?curid=413019" title="Piekary (gmina Sulmierzyce)">
Piekary (gmina Sulmierzyce)

Piekary – wieś sołecka w Polsce położona w województwie łódzkim, w powiecie pajęczańskim, w gminie Sulmierzyce.
Wieś królewska tenuty radomszczańskiej, położona w powiecie radomszczańskim województwa sieradzkiego w końcu XVI wieku. W latach 1975–1998 miejscowość należała administracyjnie do województwa piotrkowskiego.

</doc>
<doc id="413020" url="https://pl.wikipedia.org/wiki?curid=413020" title="Piekary (powiat piotrkowski)">
Piekary (powiat piotrkowski)

Piekary – wieś w Polsce położona w województwie łódzkim, w powiecie piotrkowskim, w gminie Wola Krzysztoporska.
Wieś duchowna, własność klasztoru norbertanów w Witowie położona była w końcu XVI wieku w powiecie piotrkowskim województwa sieradzkiego.
Miejsce urodzin legendarnego majora 204. Pułku Piechoty Brygady Świętokrzyskiej Narodowych Sił Zbrojnych Władysława Kołacińskiego (1911–1995), pseudonim „Żbik”. 
W latach 1975–1998 miejscowość należała administracyjnie do województwa piotrkowskiego.
Zobacz też: Piekary, Piekary Śląskie

</doc>
<doc id="413021" url="https://pl.wikipedia.org/wiki?curid=413021" title="Piekary (powiat poznański)">
Piekary (powiat poznański)

Piekary – wieś w Polsce położona w województwie wielkopolskim, w powiecie poznańskim, w gminie Stęszew.
Historia.
Wieś została założona przed rokiem 1580. Wieś duchowna, własność Klasztoru Jezuitów w Poznaniu pod koniec XVI wieku leżała w powiecie kościańskim województwa poznańskiego. Pod koniec XVIII wieku właścicielami była rodzina Bielickich. Pod koniec XIX wieku Piekary liczyły 9 domostw i 87 mieszkańców, wszyscy wyznania katolickiego. Folwark Piekary, należący do majątku w Jeziorkach liczył 9 gospodarstw i 74 mieszkańców. Był własnością Moszczeńskich, a później przejęli go Niemcy. Wieś należała do parafii w Słupi.
W latach 1975–1998 miejscowość należała administracyjnie do województwa poznańskiego. W 2011 roku Piekary liczyły 96 mieszkańców.

</doc>
<doc id="413022" url="https://pl.wikipedia.org/wiki?curid=413022" title="Piekary (powiat proszowicki)">
Piekary (powiat proszowicki)

Piekary – wieś w Polsce położona w województwie małopolskim, w powiecie proszowickim, w gminie Proszowice.
Wieś usytuowana w powiecie proszowickim województwa krakowskiego oraz przynależała do parafii Kościelec w końcu XVI wieku.
W latach 1975–1998 miejscowość należała administracyjnie do województwa krakowskiego.

</doc>
<doc id="413023" url="https://pl.wikipedia.org/wiki?curid=413023" title="Piekary (powiat średzki)">
Piekary (powiat średzki)

Piekary (niem. "Beckern") – wieś w Polsce, położona w województwie dolnośląskim, w powiecie średzkim, w gminie Udanin.
Podział administracyjny.
W latach 1975–1998 miejscowość należała administracyjnie do województwa legnickiego.
Nazwa.
12 listopada 1946 nadano miejscowości polską nazwę Piekary.
Demografia.
W 1933 r. w miejscowości mieszkało 711 osób, a w 1939 r. – 635 osób. W 2009 r. było ich 245, natomiast w marcu 2011 r. nieco więcej, 248.
Zabytki.
Do rejestru zabytków Narodowego Instytutu Dziedzictwa wpisane są:

</doc>
<doc id="413024" url="https://pl.wikipedia.org/wiki?curid=413024" title="Piekary (powiat trzebnicki)">
Piekary (powiat trzebnicki)

Piekary (niem. "Beckern") – wieś w Polsce położona w województwie dolnośląskim, w powiecie trzebnickim, w gminie Oborniki Śląskie.
Podział administracyjny.
W latach 1975–1998 miejscowość należała administracyjnie do województwa wrocławskiego.

</doc>
<doc id="413025" url="https://pl.wikipedia.org/wiki?curid=413025" title="Piekary (powiat turecki)">
Piekary (powiat turecki)

Piekary – wieś w Polsce położona w województwie wielkopolskim, w powiecie tureckim, w gminie Dobra.
Do 1937 roku siedziba gminy Piekary. W latach 1975–1998 miejscowość należała administracyjnie do województwa konińskiego.
Wieś Piekary położona jest na skraju doliny rzeki Warty, około 7 kilometrów na południowy wschód od Dobrej.
Pierwotnie była to zapewne osada służebna, o której najstarsza wiadomość pochodzi z 1398 roku. W następnych stuleciach była własnością szlachecką. Średniowieczną metrykę wsi potwierdza grodzisko stożkowe, położone na łęgach nadwarciańskich. Średnica jego podstawy wynosi 26 m, a wysokość blisko 3 m. Stożek jest otoczony pozostałością fosy. Nieco ponad kilometr na południowy wschód od wsi, na łąkach nad Wartą, położone jest drugie grodzisko stożkowe. Wyraźnie dominujący nad okolicą stożek o wysokości 4,7 m posiada u dołu średnicę 32 m, u góry – 15 m. Obiekt otacza szeroka fosa. Na terenie grodziska znaleziono XIV-wieczną ceramikę.
Na zachód od Piekar wyraźnie zaznacza się w terenie skarpa doliny Warty. Różnice poziomów między jej dnem (około 110 m n.p.m.), a kulminacjami pagórków odległych od jej brzegu zaledwie o około 1 km wynoszą ponad 60 m.

</doc>
<doc id="413026" url="https://pl.wikipedia.org/wiki?curid=413026" title="Pielgrzymowo (powiat braniewski)">
Pielgrzymowo (powiat braniewski)

Pielgrzymowo – wieś w Polsce położona w województwie warmińsko-mazurskim, w powiecie braniewskim, w gminie Płoskinia.
W latach 1975–1998 miejscowość należała administracyjnie do województwa elbląskiego. Wieś znajduje się w historycznym regionie Warmia.
Zobacz też: Pielgrzymowo, Pielgrzymów 

</doc>
<doc id="413027" url="https://pl.wikipedia.org/wiki?curid=413027" title="Pieńki (powiat augustowski)">
Pieńki (powiat augustowski)

Pieńki – wieś w Polsce położona w województwie podlaskim, w powiecie augustowskim, w gminie Bargłów Kościelny.
W latach 1975–1998 miejscowość należała administracyjnie do województwa suwalskiego.

</doc>
<doc id="413028" url="https://pl.wikipedia.org/wiki?curid=413028" title="Pieńki (powiat białostocki)">
Pieńki (powiat białostocki)

Pieńki – wieś w Polsce, położona w województwie podlaskim, w powiecie białostockim, w gminie Michałowo.
Wieś jest siedzibą sołectwa Pieńki w skład którego wchodzą: Pieńki i Kopce.
W latach 1975–1998 miejscowość należała administracyjnie do województwa białostockiego.
We wsi znajduje się mogiła cywilnych ofiar terroru z 1943. 
Wierni kościoła rzymskokatolickiego należą do parafii Opatrzności Bożej w Michałowie.
W skansenie w Wasilkowie (Podlaskie Muzeum Kultury Ludowej) znajduje się pochodząca z Pieniek "kamienna baba".

</doc>
<doc id="413029" url="https://pl.wikipedia.org/wiki?curid=413029" title="Pieńki (powiat radomski)">
Pieńki (powiat radomski)

Pieńki – wieś w Polsce położona w województwie mazowieckim, w powiecie radomskim, w gminie Iłża.
W latach 1975–1998 miejscowość należała administracyjnie do województwa radomskiego.
Wierni kościoła rzymskokatolickiego należą do parafii św. Izydora i św. Jadwigi Śląskiej w Alojzowie.

</doc>
<doc id="413030" url="https://pl.wikipedia.org/wiki?curid=413030" title="Pieńki (powiat wołomiński)">
Pieńki (powiat wołomiński)

Pieńki – wieś w Polsce położona w województwie mazowieckim, w powiecie wołomińskim, w gminie Klembów.
W latach 1975–1998 miejscowość należała administracyjnie do województwa ostrołęckiego.

</doc>
<doc id="413031" url="https://pl.wikipedia.org/wiki?curid=413031" title="Pierławki (powiat braniewski)">
Pierławki (powiat braniewski)

Pierławki – wieś w Polsce położona w województwie warmińsko-mazurskim, w powiecie braniewskim, w gminie Płoskinia.
W latach 1975–1998 miejscowość należała administracyjnie do województwa elbląskiego. Wieś znajduje się w historycznym regionie Warmia.
Zobacz też: Pierławki 

</doc>
<doc id="413032" url="https://pl.wikipedia.org/wiki?curid=413032" title="Pierławki (powiat działdowski)">
Pierławki (powiat działdowski)

Pierławki (niem. "Pierlawken") – wieś w Polsce położona w województwie warmińsko-mazurskim, w powiecie działdowskim, w gminie Działdowo. W latach 1975–1998 miejscowość należała administracyjnie do województwa ciechanowskiego.
Wieś prawdopodobnie zamieszkiwana w średniowieczu przez pruskie plemię Sasinów. Nazwa Pierławki wywodzi się z języka pruskiego (od słów "per" – przez oraz "lauks" – pole).
Wedle legendy podanej przez Emilię Sukertową-Biedrawinę, w okolicach wsi istniało grodzisko. Nie zostało ono jednak odnalezione.

</doc>
<doc id="413033" url="https://pl.wikipedia.org/wiki?curid=413033" title="Piersno (powiat trzebnicki)">
Piersno (powiat trzebnicki)

Piersno – wieś w Polsce położona w województwie dolnośląskim, w powiecie trzebnickim, w gminie Trzebnica.
Podział administracyjny.
W latach 1975–1998 miejscowość należała administracyjnie do województwa wrocławskiego.

</doc>
<doc id="413034" url="https://pl.wikipedia.org/wiki?curid=413034" title="Pierzchały (powiat przasnyski)">
Pierzchały (powiat przasnyski)

Pierzchały – wieś w Polsce, położona w województwie mazowieckim, w powiecie przasnyskim, w gminie Czernice Borowe.
W latach 1975–1998 wieś należała administracyjnie do województwa ciechanowskiego.
Wierni Kościoła rzymskokatolickiego należą do parafii św. Jana Chrzciciela w Węgrze.

</doc>
<doc id="413035" url="https://pl.wikipedia.org/wiki?curid=413035" title="Pierzchały (powiat węgrowski)">
Pierzchały (powiat węgrowski)

Pierzchały – wieś w Polsce położona w województwie mazowieckim, w powiecie węgrowskim, w gminie Liw. Leży nad rzeką Liwiec.
Wierni Kościoła rzymskokatolickiego należą do parafii Podwyższenia Krzyża Świętego w Wyszkowie.
W latach 1975–1998 miejscowość należała administracyjnie do województwa siedleckiego.

</doc>
<doc id="413036" url="https://pl.wikipedia.org/wiki?curid=413036" title="Pierzchno (powiat poznański)">
Pierzchno (powiat poznański)

Pierzchno – wieś w Polsce położona w województwie wielkopolskim, w powiecie poznańskim, w gminie Kórnik.
W latach 1975–1998 miejscowość należała administracyjnie do województwa poznańskiego.

</doc>
<doc id="413037" url="https://pl.wikipedia.org/wiki?curid=413037" title="Pierzchno (powiat średzki)">
Pierzchno (powiat średzki)

Pierzchno – wieś w Polsce położona w województwie wielkopolskim, w powiecie średzkim, w gminie Środa Wielkopolska.
W latach 1975–1998 miejscowość należała administracyjnie do województwa poznańskiego.
We wsi dwór murowany z drugiej połowy XVIII wieku, rozbudowany w czwartej ćwierci XIX wieku, z dobudowanym skrzydłem wschodnim z początku XX wieku. Otoczony parkiem krajobrazowym z końca XVIII wieku, przekształconym w XIX wieku. Wokół dworu zespół folwarczny: obora (1903), obora (początek XX wieku), spichlerz (początek XX wieku) i kolonia robotników folwarcznych – czworak (1908), sześciorak (1912) i ośmiorak (1899).

</doc>
<doc id="413038" url="https://pl.wikipedia.org/wiki?curid=413038" title="Pieszków (powiat lwówecki)">
Pieszków (powiat lwówecki)

Pieszków (niem. "Petersdorf") – wieś sołecka w Polsce położona w województwie dolnośląskim, w powiecie lwóweckim, w gminie Lwówek Śląski.
Podział administracyjny.
W latach 1975–1998 miejscowość należała administracyjnie do województwa jeleniogórskiego.
Nazwa.
W dawnych źródłach wieś występowała pod różnymi wariantami pisowni "Petersdorf". W 1217 r. nazwę zapisano jako "Petirzdorf", w 1677 r. "Peterßdorff" i "Petersdorff", w 1687 r. "Petersdorff", w 1726 r. "Pettersdorff" i "Petersdorf", w 1825 r. "Pitschdorf" i "Petersdorf". W 1945 r. wieś uzyskała nazwę "Piotrowin", zmienioną w 1947 r. na "Pieszkowice", a potem na "Pieszków".
Demografia.
Największą liczbę ludności (251 osób) Pieszków osiągnął w 1885 r. W 2. połowie XX wieku liczba mieszkańców spadła poniżej 100. Według Narodowego Spisu Powszechnego (III 2011 r.) mieszkały w nim tylko 54 osoby.
Wykres liczby ludności Pieszkowa od 1786 r.:

</doc>
<doc id="413039" url="https://pl.wikipedia.org/wiki?curid=413039" title="Pietrasze (powiat giżycki)">
Pietrasze (powiat giżycki)

Pietrasze (niem. "Pietraschen", od 1938 r. "Petersgrund") – wieś w Polsce położona w województwie warmińsko-mazurskim, w powiecie giżyckim, w gminie Wydminy.
W latach 1975–1998 miejscowość należała administracyjnie do województwa suwalskiego.

</doc>
<doc id="413040" url="https://pl.wikipedia.org/wiki?curid=413040" title="Pietrasze (powiat gołdapski)">
Pietrasze (powiat gołdapski)

Pietrasze (niem. "Pietraschen") – wieś w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość należała administracyjnie do województwa suwalskiego.
Podczas akcji germanizacyjnej nazw miejscowych i fizjograficznych (tzw. "chrzty hitlerowskie") utrwalona historycznie nazwa niemiecka "Pietraschen" została w 1938 r. zastąpiona przez administrację nazistowską sztuczną formą "Rauental". 

</doc>
<doc id="413041" url="https://pl.wikipedia.org/wiki?curid=413041" title="Pietrasze (powiat olecki)">
Pietrasze (powiat olecki)

Pietrasze (niem. "Pietraschen", od 1938 "Petersgrund") – wieś w Polsce położona w województwie warmińsko-mazurskim, w powiecie oleckim, w gminie Świętajno.
W latach 1975–1998 miejscowość należała administracyjnie do województwa suwalskiego. W 2011 roku wieś otrzymała status sołectwa. Do 1994 roku działało we wsi Państwowe Gospodarstwo Rolne

</doc>
<doc id="413042" url="https://pl.wikipedia.org/wiki?curid=413042" title="Pietrzyków (powiat kaliski)">
Pietrzyków (powiat kaliski)

Pietrzyków – wieś w Polsce położona w województwie wielkopolskim, w powiecie kaliskim, w gminie Koźminek.
Wieś duchowna "Pietrzykowo", własność archidiakona kapituły katedralnej gnieźnieńskiej, pod koniec XVI wieku leżała w powiecie kaliskim województwa kaliskiego. W latach 1975–1998 miejscowość należała administracyjnie do województwa kaliskiego.
Zobacz też: Pietrzyków, Pietrzykowo, Pietrzyków-Kolonia

</doc>
<doc id="413043" url="https://pl.wikipedia.org/wiki?curid=413043" title="Pietrzyków (powiat wrzesiński)">
Pietrzyków (powiat wrzesiński)

Pietrzyków – wieś w Polsce położona w województwie wielkopolskim, w powiecie wrzesińskim, w gminie Pyzdry. W Pietrzykowie mieści się Niepubliczne Przedszkole oraz Niepubliczna Szkoła Podstawowa. Wieś liczy około 200 mieszkańców. 
Znaczna część Pietrzykowa położona jest na wzgórzach moreny czołowej tworząc łukowate wały morenowe. Niżej w pradolinie rzeki Warty rozpoczyna się Nadwarciański Park Krajobrazowy z bogatą roślinnością, torfowiskami i rzadkim gatunkami ptactwa. 
W latach 1975–1998 miejscowość należała administracyjnie do województwa konińskiego.

</doc>
<doc id="413044" url="https://pl.wikipedia.org/wiki?curid=413044" title="Pilawa (wieś w powiecie piaseczyńskim)">
Pilawa (wieś w powiecie piaseczyńskim)

Pilawa – wieś w Polsce położona w województwie mazowieckim, w powiecie piaseczyńskim, w gminie Piaseczno.
Informacje ogólne.
Pilawa położona jest na południe od Piaseczna przy drodze krajowej nr 79, pomiędzy miejscowościami Żabieniec i Solec, otoczona obszarami Chojnowskiego Parku Krajobrazowego. W Pilawie znajduje się siedziba Nadleśnictwa Chojnów zarządzającego Chojnowskim Parkiem Krajobrazowym. Jest tam niewielki, współczesny park krajobrazowy, a w nim terenowa ekspozycja dydaktyczna. Ulice, jak przystało na miejscowość wtopioną w przyrodę, mają przyrodnicze nazwy: Daglezji, Karłowatej Sosny, Klonowa, Kwitnąca, Leśna, Lipowa, Owocowa, Maślaków, Polna.
Przyroda.
W okolicy są liczne pomniki przyrody; dębów jest najwięcej, warto spojrzeć przynajmniej na kilka. Przed budynkiem nadleśnictwa rośnie dąb szypułkowy o wysokości 28 m i obwodzie 370 cm. W pobliżu, przy głównej szosie, jest grusza polna o wysokości 16 m i obwodzie 300 cm. Nieco ponad 1 km na południe od nadleśnictwa, wśród zabudowań wsi Orzeszyn jest siedem Dębów Łagowskiego, wszystkie mniej więcej podobnych rozmiarów – najdorodniejszy ma 370 cm obwodu. W otoczeniu Pilawy występują fragmenty nieczęsto na Mazowszu spotykanych lasów liściastych i mieszanych. Podlegają one ochronie w rezerwatach Chojnów, Pilawski Grąd, Uroczysko Stephana.
Pomiędzy szosami do Orzeszyna i Zalesia Górnego leżą Siwe Górki, kompleks rzadkich w Lasach Chojnowskich wydm polodowcowych. Na wschód od Pilawy, w dolince uregulowanej rzeczki Małej rozciągają się Łąki Soleckie, pod którymi kryją się złoża leczniczej borowiny. Entomolodzy (a ściślej lepidopterolodzy) zaobserwowali na tych łąkach 45 gatunków motyli dziennych, m.in. modraszeka telejusa i modraszeka nausitousa – gatunki wymienione w dyrektywie siedliskowej, która stanowi podstawę do wyznaczania obszarów Natura 2000; ich obecność stawia ten teren w rzędzie najcenniejszych fragmentów Chojnowskiego Parku Krajobrazowego. W części łąk na północ od szosy motyle musiały ustąpić miejsca koniom z usytuowanej na skraju lasu Stajni Chojnów.
Historia.
Pilawa wzięła swą nazwę od karczmy stojącej niegdyś na rozdrożu przy trakcie wareckim, a ta od herbu Potockich z Wilanowa, do których należały tutejsze lasy. Niegdyś przez Pilawę przebiegała linia kolejki wąskotorowej z placu Unii Lubelskiej do Góry Kalwarii. W latach sześćdziesiątych XX w. znajdowała się w Pilawie pętla autobusów tzw. zielonej linii „Chojnów”, która w letnie niedziele dowoziła warszawiaków spod Pałacu Kultury na łono natury.
Przy szosie do Orzeszyna i Chojnowa, kilkaset metrów na południe od nadleśnictwa wznosi się pod starymi dębami pomnik Rzeczypospolitej Chojnowskiej, potężny głaz na cokole z pamiątkowym napisem. Upamiętnia on wydarzenia 1944 r., kiedy w dniach 2-16 sierpnia stacjonowało w okolicy duże zgrupowanie Armii Krajowej, pułku Baszta, które następnie odeszło z odsieczą dla walczącej Warszawy. Po drugiej stronie szosy obok zabudowań, stoi pomnik ofiar terroru hitlerowskiego. W dniu 25 września 1944 r. hitlerowscy zbrodniarze zamordowali tu 23 Polaków, w tym pięciu braci Czapskich.
4 grudnia 2003 doszło do wypadku rządowego śmigłowca Mi-8 z premierem Leszkiem Millerem na pokładzie.
W latach 1975–1998 miejscowość należała administracyjnie do województwa warszawskiego.

</doc>
<doc id="413045" url="https://pl.wikipedia.org/wiki?curid=413045" title="Pilczyca (powiat konecki)">
Pilczyca (powiat konecki)

Pilczyca – wieś w Polsce, położona w województwie świętokrzyskim, w powiecie koneckim, w gminie Słupia Konecka.
W latach 1975–1998 miejscowość administracyjnie należała do województwa kieleckiego.
Wieś jest siedzibą rzymskokatolickiej parafii św. Michała Archanioła.
Historia.
Pierwsze wzmianki o Pilczycy pochodzą z XII w., kiedy erygowano parafię przy kościele pod wezwaniem św. Michała Archanioła. Pierwotnie była to drewniana budowla, kilkakrotnie przerabiana, a w 1848 całkowicie rozebrana. W 1851 rozpoczęto budowę nowego kamiennego kościoła; ukończono ją w 1859. W 1920 kościół uległ całkowitemu zniszczeniu na skutek pożaru. W 1931 rozpoczęto budowę nowego kościoła, którą ukończono w 1951. Pod kościołem spoczywa w grobie m.in. Anna z Romiszowic, żona Jana Chryzostoma Paska, autora słynnych pamiętników. Do dziś w tutejszej parafii zachowała się ofiarowana w 1697 gotycka monstrancja z herbem i inicjałami J.Ch. Paska.
Pilczyca zwana także Pilczycą Zaleśną należała do znanych rodów: Pilczyckich, Łąckich, Zarembów i Zamoyskich. Ostatnim właścicielem był Władysław Zamoyski. Jego żona, Zofia prowadziła działalność charytatywną, zakładając m.in. w Pilczycy (w dawnym dworku) jedną z pierwszych w okolicy ochronkę.

</doc>
<doc id="413046" url="https://pl.wikipedia.org/wiki?curid=413046" title="Pilczyca (powiat włoszczowski)">
Pilczyca (powiat włoszczowski)

Pilczyca – wieś w Polsce położona w województwie świętokrzyskim, w powiecie włoszczowskim, w gminie Kluczewsko.
W latach 1975–1998 miejscowość należała administracyjnie do województwa piotrkowskiego.
Przez miejscowość przebiega droga wojewódzka nr 742.
Historia.
Pilczyca, w dokumentach "Pylczyca", w wieku XIX została opisana jako wieś nad rzeką Czarną (dopływem Pilicy) w powiecie włoszczowskim, gminie i parafili Kluczewsko.
W XVI wieku według Liber beneficiorum biskupa Jana Łaskiego (T.I, s.557) wieś należała do parafii Kurzelów i dawała z pewnych łanów folwarcznych dziesięcinę wikariuszom kolegiaty w Kurzelowie, wartości fertona (ferton inaczej wiardunek stanowił 1/4 grzywny), zaś z łanów zwanych "Siadka" i "Koprusza" plebanowi w Stanowiskach, także wartości 1 fertona. Dziesięcina z łanów kmiecych szła z kolei dla kanonii i prebendy kurzelowskiej. Wynosiła ona 6 do 7 grzywien i po 2 grosze z łanu, dziesięciny konopnej.
Według rejestrów poborowych z 1508 roku, Pilczyca wraz z Szadkowicami, Konarami, Wolą Dębianą, należała do Szpota (Szpotowie to gałąź polskiego rodu Duninów herbu Łabędź z Woli i Krajowa) z Woli, który płacił 7 grzywien poboru.
W 1540 r. Pilczyca stanowiła jedną całość dóbr z Brześciem i Kluczewskiem. Kluczewsko było siedzibą i własnością trzech braci Chocimowskich, synów Andrzeja, miecznika sieradzkiego i ich matki (jako dobra posagowe). W Pilczycy było w tym czasie 6 półłanków kmiecych, 5 ogrodników, karczma, folwark, 2 sadzawki i młyn.
Według noty SgKP Bory, lasy i pasieki były wspólne z Kluczewskimi. Dobra te ocenione były na 1100 grzywien. W 1573 r. część Pilczyca, zwana Pilczyca Jaraczowska, miała 2 łany (Pawiński, Małop., 273, 474, 572).
Według spisu miast, wsi, osad Królestwa Polskiego z 1827 roku było tu 29 domów, 242 mieszkańców.
5 września 1939 oddział niemiecki w czasie marszu z Włoszczowy w kierunku Przedborza zatrzymał się we wsi. Żołnierze zatrzymali kilkanaście osób i zamordowali na środku wsi. Następnie podpalali zabudowania z których 6 doszczętnie spłonęło.

</doc>
<doc id="413047" url="https://pl.wikipedia.org/wiki?curid=413047" title="Pilwa (powiat bartoszycki)">
Pilwa (powiat bartoszycki)

Pilwa (niem. "Pillwen") – osada w Polsce położona w województwie warmińsko-mazurskim, w powiecie bartoszyckim, w gminie Bartoszyce. W latach 1975–1998 miejscowość należała administracyjnie do województwa olsztyńskiego.
Dawny majątek szlachecki, który w 1889 r. zajmował 547 ha. W 1983 r. był to PGR, zabudowa była skupiona i składała się z czterech domów z 51 mieszkańcami.
Zabytki.
Do wojewódzkiego rejestru zabytków wpisane są obiekty:

</doc>
<doc id="413048" url="https://pl.wikipedia.org/wiki?curid=413048" title="Pilwa (powiat węgorzewski)">
Pilwa (powiat węgorzewski)

Pilwa (niem. "Pilwe") – wieś w Polsce położona w województwie warmińsko-mazurskim, w powiecie węgorzewskim, w gminie Węgorzewo.
W latach 1975–1998 miejscowość należała administracyjnie do województwa suwalskiego.
Zobacz też.
Pilwa

</doc>
<doc id="413049" url="https://pl.wikipedia.org/wiki?curid=413049" title="Piła (powiat jędrzejowski)">
Piła (powiat jędrzejowski)

Piła – wieś sołecka w Polsce położona w województwie świętokrzyskim, w powiecie jędrzejowskim, w gminie Sędziszów.
W latach 1975–1998 miejscowość należała administracyjnie do województwa kieleckiego.
Historia.
Piła wieś w powiecie jędrzejowskim, gminie Sędziszów, parafii Mstyczów, W roku 1883 liczyła 4 osady, 32 mórg ziemi. Wieś wchodziła w skład dóbr Gniewięcin.
Archeologia.
W Pile prowadzano badania archeologiczne w 1904 r. i w latach 60. XX w. Prace wykopaliskowe z 1980 r. doprowadziły do odkrycia grotów bełtów, gwoździ, fragmentów ceramiki, oraz zwierzęcych kości. 
Grodzisko leży na skraju podmokłej doliny potoku Lipka, współcześnie jest to północna część wsi Piła. Pozostałości grodziska, pochodzącego z 2 połowy XIII w., to kopiec ziemny o średnicy 30 m i wysokości 8 m oraz nasyp otaczający resztki fosy. Na szczycie odkryto pozostałości drewnianej budowli. 

</doc>
<doc id="413050" url="https://pl.wikipedia.org/wiki?curid=413050" title="Piła (powiat konecki)">
Piła (powiat konecki)

Piła – wieś sołecka w Polsce położona w województwie świętokrzyskim, w powiecie koneckim, w gminie Końskie.
W skład sołectwa "Piła" wchodzi także wieś Szabelnia.
W latach 1975–1998 miejscowość należała administracyjnie do województwa kieleckiego.
Od XVII do pierwszej połowy XX wieku wieś wchodziła w skład klucza Koneckiego oraz dóbr Końskie Wielkie.
Przez wieś przechodzi czerwony szlak rowerowy do Sielpii Wielkiej.
Wierni kościoła rzymskokatolickiego należą do parafii Podwyższenia Krzyża Świętego w Pomykowie.

</doc>
<doc id="413051" url="https://pl.wikipedia.org/wiki?curid=413051" title="Piła (powiat pleszewski)">
Piła (powiat pleszewski)

Piła – wieś w Polsce położona w województwie wielkopolskim, w powiecie pleszewskim, w gminie Chocz.
W latach 1975–1998 miejscowość należała administracyjnie do województwa kaliskiego.
Piła leży na granicy Puszczy Pyzdrskiej.

</doc>
<doc id="413052" url="https://pl.wikipedia.org/wiki?curid=413052" title="Piłka (powiat czarnkowsko-trzcianecki)">
Piłka (powiat czarnkowsko-trzcianecki)

Piłka (niem. "Schneidemühlchen") – wieś sołecka w Polsce położona w województwie wielkopolskim, w powiecie czarnkowsko-trzcianeckim, w gminie Drawsko, nad Miałą.
Charakterystyka.
W latach 1975–1998 miejscowość należała administracyjnie do województwa pilskiego.
Pierwsza wzmianka w 1565 - Piłka należała wtedy do Pęckowa i była osadą tartaczną. Większy rozwój wsi w XVIII wieku, kiedy to wojewoda smoleński - Piotr Paweł Sapieha sprowadził tu osadników-kolonizatorów i ufundował kościół (1765). 
Wieś składa się z bardziej zwartego centrum i przysiółków rozsypanych w okolicy, także na śródleśnych enklawach. Zachowane stare domy, w tym XVIII-wieczne. Na głównym skrzyżowaniu figura Chrystusa z 1919 (dziękczynienie za odzyskaną niepodległość). 

</doc>
<doc id="413054" url="https://pl.wikipedia.org/wiki?curid=413054" title="Piłka (powiat międzychodzki)">
Piłka (powiat międzychodzki)

Piłka (pol. hist. "Holendry Pilskie", niem. "Schneidemühlchen") – nieduża wieś sołecka w zachodniej Polsce położona w województwie wielkopolskim, w powiecie międzychodzkim, w północno-zachodniej części gminy Międzychód. Siedziba sołectwa Piłka-Zamyślin.
Historia.
Miejscowość pierwotnie związana była z Wielkopolską. Ma metrykę średniowieczną. W 1592 jako "Pieła" odnotowany został młyn na rzece Piła w okolicy wsi Piłka zwanej wówczas Holendrami Pilskimi. W 1592 Jan Ostroróg podczaszy koronny sprzedał za 8000 złotych polskich dobra Międzychód, w tym dwa młyny Dzierzązna oraz Piła, Janowi Opalińskiemu. W 1944 młyn wymieniono jako "Schneidemühl Hauland".
W okresie międzywojennym w miejscowości stacjonował komisariat Straży Granicznej i placówka I linii SG „Piłka”.
W latach 1975–1998 miejscowość należała administracyjnie do województwa gorzowskiego.

</doc>
<doc id="413055" url="https://pl.wikipedia.org/wiki?curid=413055" title="Piotrawin (powiat lubelski)">
Piotrawin (powiat lubelski)

Piotrawin – wieś w Polsce położona w województwie lubelskim, w powiecie lubelskim, w gminie Jastków.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Jastków.

</doc>
<doc id="413057" url="https://pl.wikipedia.org/wiki?curid=413057" title="Piotrawin (powiat opolski)">
Piotrawin (powiat opolski)

Piotrawin – wieś w Polsce położona w województwie lubelskim, w powiecie opolskim, w gminie Łaziska.
Wieś kapituły krakowskiej w powiecie urzędowskim województwa lubelskiego w 1786 roku.
W latach 1975–1998 miejscowość należała administracyjnie do ówczesnego województwa lubelskiego.
Niedaleko od Piotrawina w miejscowości Kaliszany-Kolonia znajduje się nieczynny kamieniołom. Pozostałością po nim jest stromy brzeg Wisły ze skały wapiennej (ok. 40 m), który stanowi punkt widokowy na Małopolski Przełom Wisły. 
W Piotrawinie znajduje się parafia św. Tomasza Apostoła i św. Stanisława, erygowana wg tradycji w 1050.
Historia.
Wieś Piotrawin po raz pierwszy była wzmiankowana w 1250 r. i jest ściśle związana z legendą i kultem św. Stanisława biskupa. W 1252 roku wydano dokument, w którym Bolesław Wstydliwy potwierdził posiadanie komory celnej w Piotrawinie. Pierwszy, jeszcze drewniany, kościół w Piotrawinie zbudowano przed 1253 r. W 1310 roku Władysław Łokietek przekazał Piotrawin "wraz z "przynależnościami i wszystkimi prawami, po wieczne czasy katedrze krakowskiej jako ofiarę dla świętego Stanisława"", w ten sposób miejscowość przestała być własnością państwową i stała się kościelną. Własnością kapituły krakowskiej Piotrawin był aż do 1865 roku. Istnienie parafii udokumentowane źródłowo od 1326 r., ale wg tradycji pierwsza świątynia miała tu istnieć już w XI wieku. W sposób pewny istnienie kościoła w latach 1325-1374 potwierdzają rejestry świętopietrza, jednak był to jeszcze kościół drewniany.
W latach 1440-1441 wybudowano tu kościół gotycki i kaplicę z inicjatywy biskupa Zbigniewa Oleśnickiego. W 1671 w Piotrawinie istniał zespół budynków "Canonicorum Collegium". Miasteczko zostało w znacznym stopniu zniszczone w czasie walk w 1944 roku.
Średniowieczny ośrodek pielgrzymkowy.
Piotrawin był od średniowiecza znanym ośrodkiem pielgrzymkowym związanym z cudem wskrzeszenia rycerza Piotra Strzemieńczyka, jakiego w 1079 roku miał tu dokonać św. Stanisław, a co opisał między latami 1230 a 1266 Wincenty z Kielczy. Według owego przekazu biskup Stanisław kupił od rycerza Piotra Strzemieńczyka wieś Piotrawin. Spadkobiercy Piotra zakwestionowali legalność nabycia dóbr. Nieprzychylny biskupowi król Bolesław Śmiały popierał spadkobierców, dlatego aby udowodnić legalność zakupu biskup Stanisław wskrzesił zmarłego Piotra, spoczywającego już ponad 2 lata w grobie, a ten zaświadczył o prawidłowym przebiegu transakcji.
W związku z tym wydarzeniem na terenie Piotrawina z inicjatywy biskupa krakowskiego Zbigniewa Oleśnickiego zbudowano około 1440 roku Sanktuarium św. Stanisława z gotyckim kościołem i kaplicą.

</doc>
<doc id="413058" url="https://pl.wikipedia.org/wiki?curid=413058" title="Piotrkowice (powiat grodziski)">
Piotrkowice (powiat grodziski)

Piotrkowice – wieś w Polsce położona w województwie mazowieckim, w powiecie grodziskim, w gminie Żabia Wola.
W latach 1975–1998 miejscowość należała administracyjnie do województwa skierniewickiego.

</doc>
<doc id="413060" url="https://pl.wikipedia.org/wiki?curid=413060" title="Piotrkowice (powiat jędrzejowski)">
Piotrkowice (powiat jędrzejowski)

Piotrkowice – wieś w Polsce położona w województwie świętokrzyskim, w powiecie jędrzejowskim, w gminie Wodzisław.
Historia.
W latach 1975–1998 miejscowość należała administracyjnie do województwa kieleckiego.
W 1900 we wsi urodził się Franciszek Wójcicki – polski prawnik i działacz ruchu ludowego, poseł na Sejm Ustawodawczy (1947–1952).
W parafii Piotrkowice w okresie Polski Ludowej pełnił funkcje proboszcza ks. Leonard Świderski, działacz ruchu księży patriotów, publicysta, autor książki "Oglądały oczy moje".

</doc>
<doc id="413061" url="https://pl.wikipedia.org/wiki?curid=413061" title="Piotrkowice (powiat kazimierski)">
Piotrkowice (powiat kazimierski)

Piotrkowice – wieś w Polsce położona w województwie świętokrzyskim, w powiecie kazimierskim, w gminie Bejsce.
Były wsią benedyktynów tynieckich w województwie sandomierskim w ostatniej ćwierci XVI wieku. 
W latach 1975–1998 miejscowość należała administracyjnie do województwa kieleckiego.

</doc>
<doc id="413062" url="https://pl.wikipedia.org/wiki?curid=413062" title="Piotrkowice (powiat kielecki)">
Piotrkowice (powiat kielecki)

Piotrkowice – wieś (dawniej miasto) w Polsce położona w województwie świętokrzyskim, w powiecie kieleckim, w gminie Chmielnik.
Piotrkowice uzyskały lokację miejską w 1701 roku. Prawa miejskie do 20 listopada 1821. Do 1954 roku siedziba gminy Maleszowa. W latach 1975–1998 miejscowość należała administracyjnie do województwa kieleckiego.
Położenie.
Piotrkowice, wieś w województwie świętokrzyskim, w gminie Chmielnik – położona w odległości 24 km na południowy wschód od Kielc, przy drodze krajowej nr 73, wiodącej do Buska-Zdroju i Tarnowa, pomiędzy Morawicą a Chmielnikiem, 8 km na północny zachód od przecięcia z drogą wojewódzką nr 765. Leży na Wyżynie Kieleckiej zwanej dawniej Kielecko-Sandomierską, na Pogórzu Szydłowskim ok. 280-300 m n.p.m.
Historia.
Nazwa pochodzi od imienia Piotr, przyniesionego najprawdopodobniej podczas chrystianizacji tych terenów. Historia tej średniowiecznej wsi sięga XII wieku, kiedy to należała do starej parafii Minostowice (odległych o 2 km).
W latach 1359–1372 przeniesiono parafię z Minostowic do Piotrkowic. Do parafii należały wsie: Grabowiec, Piotrkowice, Suliszów, Włoszczowice, Maleszowa i Minostowice. Z czasem zastąpiono drewniany kościół murowanym o tytulacji św. Stanisława, Biskupa i Męczennika.
Według Jana Długosza w XV w. znajdował się tu drewniany kościół parafialny pw. Świętego Krzyża. Prawo patronatu posiadali Maleszewscy herbu Gryf, Jakub z Pielgrzymowic oraz Mikołaj herbu Prus z Ninoszowic. Uposażeniem plebana był przykościelny folwark, karczma z rolą oddająca grzywnę czynszu, nadrzeczne łąki i sadzawka. Według rejestru poborowego powiatu chęcińskiego wieś składała się z folwarku plebana, łąk, lasów, 1 karczmy i 1 zagrodnika. Całość oceniona była na sumę 30 grzywien.
Wskutek cudownego uzdrowienia kasztelanowa Zofia Rokszycka ufundowała w 1627 roku drewnianą kaplicę z klasztorem. Początkowo pracą duszpasterską zajęli się karmelici trzewiczkowi, ale dość szybko zastąpili ich bernardyni.
15 sierpnia 1628 roku przeniesiono figurę Madonny z Dzieciątkiem (ok. 1400 r.) z parafialnego kościoła pw. św. Stanisława do drewnianej kaplicy pw. Zwiastowania NMP. Umieszczono w niej także maleńką figurkę Matki Bożej Niepokalanej odnalezioną podczas prac rolniczych na terenie parafii. Tę datę uważa się za formalny początek sanktuarium Matki Bożej Loretańskiej.
Dynamiczny rozwój kultu maryjnego przyczynił się do wybudowania kompleksu klasztornego z kościołem pw. Zwiastowania NMP. Murowany obiekt, istniejący do dnia dzisiejszego, powstał z fundacji Marcina i Zofii Rokszyckich. Erekcję podpisano w Chęcinach w 1630 r., a budowę ukończono w 1652 r. W latach 1770–1776 na osi nawy kościoła, od strony zachodniej, wybudowano późnobarokową kaplicę, a w niej domek loretański (9,5 × 4 m.), przypominający Domek Nazaretański z włoskiego Loreto. Wybudowali ją bernardyni, wówczas pracujący w parafii, przy wsparciu hrabiego Stanisława Krasińskiego i Joachima Tarnowskiego, starosty sulejowskiego. We wnęce ściany zachodniej została umieszczona łaskami słynąca figura (140 cm wysokości), Matki Bożej z Dzieciątkiem. U stóp gotyckiej statuy – z ok. 1400 r. – klęczą dwaj aniołowie w srebrnych szatach i złocistych skrzydłach, wskazując dłońmi na postać Bożej Rodzicielki Maryi.
Na początku XVIII w. Piotrkowice uzyskały prawa miejskie. Dokładna data nadania praw nie jest znana. Prawdopodobnie nastąpiło to równolegle z założeniem klasztoru.
W Piotrkowicach w 1799 r. urodził się Ludwik Królikowski – polski myśliciel polityczny, publicysta i poeta, uczestnik Wielkiej Emigracji.
W XIX w. Piotrkowice utraciły prawa miejskie. Osada była własnością rodu Tarnowskich. Według spisu z 1827 r. było tu 61 domów i 489 mieszkańców. W 1862 r. Piotrkowice zamieszkiwało 511 osób (w tym 44 narodowości żydowskiej).

</doc>
<doc id="413063" url="https://pl.wikipedia.org/wiki?curid=413063" title="Piotrkowice (powiat koniński)">
Piotrkowice (powiat koniński)

Piotrkowice – wieś w Polsce położona w województwie wielkopolskim, w powiecie konińskim, w gminie Ślesin.
Do 1954 roku siedziba gminy Piotrkowice. W latach 1975–1998 miejscowość należała administracyjnie do województwa konińskiego.
Zobacz też: Piotrkowice, Piotrkowice Małe, Piotrkowice Wielkie 

</doc>
<doc id="413064" url="https://pl.wikipedia.org/wiki?curid=413064" title="Piotrkowice (wieś w powiecie kościańskim)">
Piotrkowice (wieś w powiecie kościańskim)

Piotrkowice – wieś w Polsce położona w województwie wielkopolskim, w powiecie kościańskim, w gminie Czempiń.
Historia.
Wieś szlachecka położona była w 1581 roku w powiecie kościańskim województwa poznańskiego.
W okresie Wielkiego Księstwa Poznańskiego (1815–1848) miejscowość wzmiankowana jako Piotrkowice należała do wsi większych w ówczesnym pruskim powiecie Kosten rejencji poznańskiej. Piotrkowice należały do okręgu czempińskiego tego powiatu i stanowiły odrębny majątek, którego właścicielem był wówczas (1846) Koczorowski. Według spisu urzędowego z 1837 roku Piotrkowice liczyły 300 mieszkańców, którzy zamieszkiwali 37 dymów (domostw).
W latach 1975–1998 miejscowość należała administracyjnie do województwa poznańskiego.
W miejscowości znajduje się Sala Królestwa Świadków Jehowy.

</doc>
<doc id="413065" url="https://pl.wikipedia.org/wiki?curid=413065" title="Piotrkowice (powiat kozienicki)">
Piotrkowice (powiat kozienicki)

Piotrkowice – wieś w Polsce położona w województwie mazowieckim, w powiecie kozienickim, w gminie Kozienice.
W latach 1975–1998 miejscowość należała administracyjnie do województwa radomskiego.
Wierni kościoła rzymskokatolickiego należą do parafii św. Jakuba Apostoła w Świerżach Górnych.

</doc>
<doc id="413066" url="https://pl.wikipedia.org/wiki?curid=413066" title="Piotrkowice (powiat wągrowiecki)">
Piotrkowice (powiat wągrowiecki)

Piotrkowice – wieś w Polsce położona w województwie wielkopolskim, w powiecie wągrowieckim, w gminie Damasławek.
W latach 1975–1998 miejscowość należała administracyjnie do województwa pilskiego.
Zobacz też: Piotrkowice, Piotrkowice Małe, Piotrkowice Wielkie 

</doc>
<doc id="413067" url="https://pl.wikipedia.org/wiki?curid=413067" title="Piotrkowo (powiat iławski)">
Piotrkowo (powiat iławski)

Piotrkowo – wieś w Polsce położona w województwie warmińsko-mazurskim, w powiecie iławskim, w gminie Susz, na obrzeżu Parku Krajobrazowego Pojezierza Iławskiego. W kierunku północnowschodnim znajduje się akwen jeziora Piotrkowskiego. Wieś znajduje się na trasie turystycznego szlaku Napoleońskiego.
Do 1954 roku siedziba gminy Piotrkowo. W latach 1975–1998 miejscowość należała administracyjnie do województwa elbląskiego.

</doc>
<doc id="413068" url="https://pl.wikipedia.org/wiki?curid=413068" title="Piotrkowo (powiat nidzicki)">
Piotrkowo (powiat nidzicki)

Piotrkowo – (niem. "Peterkau") wieś w Polsce położona w województwie warmińsko-mazurskim, w powiecie nidzickim, w gminie Janowiec Kościelny.
W latach 1975–1998 miejscowość należała administracyjnie do województwa olsztyńskiego.
Zobacz też: Piotrkowo

</doc>
<doc id="413070" url="https://pl.wikipedia.org/wiki?curid=413070" title="Piotrowice (powiat jaworski)">
Piotrowice (powiat jaworski)

Piotrowice () – wieś w Polsce położona w województwie dolnośląskim, w powiecie jaworskim, w gminie Męcinka, nad potokiem Staruchą.
Podział administracyjny.
W latach 1945–1954 siedziba gminy Piotrowice. W latach 1975–1998 miejscowość należała administracyjnie do województwa legnickiego.
Położenie.
Wieś położona 3 km na zachód od Jawora.
Nazwa.
Nazwa miejscowości jest patronimiczną nazwą pochodzącą od imienia męskiego "Piotr". Końcówka "witz" zdradza jej słowiańskie pochodzenie. Niemiecki historyk Otto Koischwitz zapisał w swojej książce o ziemi jaworskiej w 1930 roku nazwę miejscowości pod dwiema nazwami: niemiecką "Peterwitz" oraz polską "Pietrowice". Pierwsza wzmianka z 1250 roku miejscowość wymienia jako „Petrouci”. Znajduje się tu wczesnogotycki kościół pw. NMP z XIII wieku wymieniany w dokumencie datowanym na rok 1335 jako „ecclesia de Petrovicz”.
Demografia.
Pod względem ludności i obszaru jest to największa miejscowość na terenie gminy Męcinka. Według danych Narodowego Spisu Powszechnego z marca 2011 liczba mieszkańców wsi wynosiła 1049.
Gospodarka.
We wsi znajdują się m.in. sklepy spożywcze, warsztat samochodowy, zakłady ślusarskie, szkoła podstawowa oraz kopalnia odkrywkowa bazaltu.
Historia.
Wieś pierwszy raz wzmiankowana w 1250, w XVI w. miał tu miejsce bunt chłopstwa przeciwko wyzyskowi feudalnemu.
Zabytki.
Do wojewódzkiego rejestru zabytków wpisane są obiekty:
Oświata.
W Piotrowicach funkcjonuje Zespół Szkolno-Przedszkolny .

</doc>
<doc id="413071" url="https://pl.wikipedia.org/wiki?curid=413071" title="Piotrowice (powiat kłodzki)">
Piotrowice (powiat kłodzki)

Piotrowice (niem. "Herrnsdorf", "Petersdorf") – wieś w Polsce położona w województwie dolnośląskim, w powiecie kłodzkim, w gminie Bystrzyca Kłodzka. Powstała z osad Piotrowice Dolne i Górne (do roku 1965 osobno). W roku 1938 nadano nazwę "Herrnpetersdorf".
Położenie.
Wieś leży w dolinie Piotrówki, na wysokości około 370-400 m n.p.m. i składa się z dwóch części: Piotrowic Górnych oraz Dolnych.
Podział administracyjny.
W latach 1975–1998 miejscowość należała administracyjnie do województwa wałbrzyskiego.
Historia.
Piotrowice należą do najstarszych wolnych sędziostw na terenie Ziemi Kłodzkiej. Obie osady ulokowano w niezbyt dogodnych dla osadnictwa miejscach. Początkowo należały do dóbr w Starym Waliszowie. W roku 1482 wsie należały do Ottona von Pannwitza. Kolejnymi właścicielami byli Hannos Tolmetscher, Paul Ulrichsdorf oraz Anna i Barbara Smedczynne, a w roku 1488 Mertin Malen oraz Michael Kucze. Sędziostwa te leżały wówczas w obrębie dóbr gorzanowskich, ale przynależały do parafii w Ołdrzychowicach. W roku 1631 jako właściciel wsi występuje hrabia von Annaberg. W roku 1787 właścicielem części dolnej był hrabia von Bachstein. Cały czas osady były niewielkie, zamieszkiwane przez kilku kmieci i zagrodników. Większy rozwój nastąpił w pierwszej połowie XIX wieku, kiedy to ulokowano nowe przysiółki, m.in. "Klein Hernnsdorf" (zwany też "Rausch" od nazwiska właściciela, którym był senator W. Rausch). We wsi działały m.in. wapiennik, gorzelnia i młyn wodny. Wybudowano też kaplicę. W końcu XIX wieku, z uwagi na trudne warunki gospodarowania, wsie zaczęły się wyludniać. W roku 1933 obie części połączono w jedną całość. Po roku 1945, po wstępnym zasiedleniu polskimi osadnikami, proces wyludniania zaczął postępować od nowa. Przyczyną tego była niska jakość gleb, trudne warunki uprawowe, położenie na uboczu szlaków komunikacyjnych i ogólny brak perspektyw rozwojowych w przyszłości. Całkowitemu zanikowi wsi zapobiegło zatrudnienie części mieszkańców w lokalnych kamieniołomach, m.in. w pobliskim Romanowie. 
Atrakcje turystyczne.
Do osobliwości turystycznych wsi należy kościół św. Rodziny w Piotrowicach Górnych (XVIII wiek, późny barok), kaplica Matki Boskiej Częstochowskiej w Piotrowicach Dolnych (domkowa, barokowa, na rzucie prostokąta) oraz dość licznie reprezentowane stare domy, w tym część dużych zabudowań folwarcznych skupionych wokół wewnętrznych dziedzińców. Przy kapliczce Matki Boskiej Częstochowskiej w dolnej części osady stoi krzyż z figurą anioła, a także sosna papieska, wyhodowana z nasion sosen rychtalskich, poświęconych przez papieża Benedykta XVI podczas pielgrzymki do Polski w maju 2006, a posadzona 24 sierpnia 2008. 

</doc>
<doc id="413072" url="https://pl.wikipedia.org/wiki?curid=413072" title="Piotrowice (powiat leszczyński)">
Piotrowice (powiat leszczyński)

Piotrowice – wieś w Polsce położona w województwie wielkopolskim, w powiecie leszczyńskim, w gminie Święciechowa.
W latach 1975–1998 miejscowość należała administracyjnie do województwa leszczyńskiego.
Zobacz też: Piotrowice

</doc>
<doc id="413073" url="https://pl.wikipedia.org/wiki?curid=413073" title="Piotrowice (powiat lubelski)">
Piotrowice (powiat lubelski)

Piotrowice – wieś w Polsce położona w województwie lubelskim, w powiecie lubelskim, w gminie Strzyżewice. Leży nad rzeką Bystrzycą (dopływ Wieprza).
Pierwsze wzmianki o Piotrowicach pochodzą z 1409 roku. Wieś szlachecka położona była w drugiej połowie XVI wieku w powiecie lubelskim województwa lubelskiego. Do 1954 roku istniała gmina Piotrowice.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Strzyżewice. Według Narodowego Spisu Powszechnego z roku 2011 wieś liczyła 1179 mieszkańców.
Historia.
Według Słownika geograficznego Królestwa Polskiego z roku 1887, Piotrowice alias Piotrowice Małe, wieś i folwark nad rzeką Bystrzycą w powiecie lubelskim, gminie Piotrowice, parafii Bychawka, odległe 17 wiorst od Lublina. Wieś posiadała młyn wodny, cegielnią, piec wapienny, pokłady kamienia wapiennego i torfu.
W 1827 roku było tu 29 domów, 135 mieszkańców. W 1878 r. folwark Piotrowice z osadami Kajetanówką i Cegielnią, oraz wsiami Piotrowice i Bystrzycą miał obszaru dominialnego 1888 mórg na co składały się: grunta orne i ogrody 933 mórg, łąk 103 mórg, pastwisk 6 mórg, łanu 754 mórg, zarośli 17 mrórg, wody 14 mórg, nieużytki stanowiły 61 morgi. Budynków murowanych 6, z drzewa 25, w uprawach stosowano płodozmian 8 i 12. polowy, las urządzony. Wieś Piotrowice Małe osad 21 z gruntem 320 mórg, wieś Bystrzyca osad 39 z gruntem 773 morgi.
W Piotrowicach znajduje się zespół parkowo-pałacowy z dworkiem Kajetana Koźmiana. Na przełomie XIX i XX wieku Piotrowice należały do hrabianki Jadwigi Tarnowskiej, córki hrabiego Aleksandra Tarnowskiego, autora rozpraw krytyczno-historycznych.
Według registru poborowego powiatu lubelskiego z roku 1531 we wsi Piotrowice, w parafii Krężnica, posiadał Stanisław Zbrożek ½ łana, Szymon Pieróg miał 1 łan, Jan Pierog 1 łan, Stanisław Koth ½ łana, Andrzej Sadurski ½ łana, Jan Głowacz ½ łana, Piotr Byk ¼ łana, Stanisław Babry ¼ łana, Andrzej Wiskowicz ¼ łana (Pawiński, Kodeks Małopolski, 364).
Piotrowice były własnością i siedzibą Kajetana Koźmiana, poety i autora „Ziemiaństwa” i „Czarneckiego”. Rodzice jego mieszkali w pobliskim Gałęzowie on zaś osiadł od 1830 r. w Piotrowicach i mieszkał aż do śmierci (1856 r.). Bogaty księgozbiór, jaki tu zgromadził, dostarczył synowi poety Andrzejowi materiału do ogłoszonych przezeń: „Wyciągów piotrowickich” (Wrocław, 1842-45, 2 zeszyty).
Piotrowice należą do sądu gminnego okręgi II w osadzie Bychawa, najbliższa stacja pocztowa w Lublinie. Gmina posiadała 22,246 morgi obszaru i 4169 mieszkańców.
Edukacja.
W Piotrowicach znajduje się Zespół Szkół Techniki Rolniczej im. Wincentego Witosa z internatem.
Sport.
W Piotrowicach znajdują się:
Ponadto istnieje GLKS POM „Iskra” Piotrowice z dwoma sekcjami: podnoszenie ciężarów i piłka nożna.

</doc>
<doc id="413074" url="https://pl.wikipedia.org/wiki?curid=413074" title="Piotrowice (powiat łowicki)">
Piotrowice (powiat łowicki)

Piotrowice – wieś w Polsce położona w województwie łódzkim, w powiecie łowickim, w gminie Bielawy.
W latach 1975–1998 miejscowość należała administracyjnie do województwa skierniewickiego.
Przez miejscowość przebiega droga wojewódzka nr 703.

</doc>
<doc id="413075" url="https://pl.wikipedia.org/wiki?curid=413075" title="Piotrowice (powiat nidzicki)">
Piotrowice (powiat nidzicki)

Piotrowice (w latach 1932-1945 ) – wieś w Polsce położona w województwie warmińsko-mazurskim, w powiecie nidzickim, w gminie Nidzica.
W latach 1975–1998 miejscowość należała administracyjnie do województwa olsztyńskiego.

</doc>
<doc id="413076" url="https://pl.wikipedia.org/wiki?curid=413076" title="Piotrowice (powiat nowomiejski)">
Piotrowice (powiat nowomiejski)

Piotrowice () – wieś w Polsce położona w województwie warmińsko-mazurskim, w powiecie nowomiejskim, w gminie Biskupiec.
Historia.
Pierwsze wzmianki o miejscowości pochodzą z XIV w. W okresie międzywojennym w pobliżu miejscowości przebiegała granica polsko-niemiecka. Do 1945 r. miejscowość nazywała się Gross Peterwitz. Miejscowość została zgrabiona wpierw przez wycofujących się Niemców,a potem przez armię Czerwoną.
W latach 1975–1998 miejscowość należała administracyjnie do województwa toruńskiego.
Zabytki.
W miejscowości znajduje się kościół pod wezwaniem Podwyższenia Krzyża Świętego oraz zabytkowy młyn wodny.
Zobacz też: Piotrowice

</doc>
<doc id="413077" url="https://pl.wikipedia.org/wiki?curid=413077" title="Piotrowice (powiat proszowicki)">
Piotrowice (powiat proszowicki)

Piotrowice – wieś w Polsce położona w województwie małopolskim, w powiecie proszowickim, w gminie Koszyce.
Wieś królewska starostwa nowokorczyńskiego, położona była w drugiej połowie XVI wieku w powiecie proszowskim województwa krakowskiego. W latach 1975–1998 miejscowość należała administracyjnie do województwa kieleckiego.
Integralne części miejscowości: Kolonia, Podskale.
Miejscowość znajduje się na odnowionej trasie Małopolskiej Drogi św. Jakuba z Sandomierza do Tyńca, która to jest odzwierciedleniem dawnej średniowiecznej drogi do Santiago de Compostela.
Zobacz też: Piotrowice

</doc>
<doc id="413078" url="https://pl.wikipedia.org/wiki?curid=413078" title="Piotrowice (powiat puławski)">
Piotrowice (powiat puławski)

Piotrowice ("dawniej Piotrowice Małe") – wieś w Polsce położona w województwie lubelskim, w powiecie puławskim, w gminie Nałęczów.
Siedziba parafii pod wezwaniem Miłosierdzia Bożego. Znajduje się tam szkoła podstawowa im. Adama Mickiewicza oraz gimnazjum.
Od 1935 prowadził tu gospodarstwo rolne senator RP Jan Łaszcz. W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Nałęczów.

</doc>
<doc id="413080" url="https://pl.wikipedia.org/wiki?curid=413080" title="Piotrowice (powiat radomski)">
Piotrowice (powiat radomski)

Piotrowice – wieś w Polsce położona w województwie mazowieckim, w powiecie radomskim, w gminie Jedlnia-Letnisko.
Wierni Kościoła rzymskokatolickiego należą do parafii św. Józefa Oblubieńca Najświętszej Maryi Panny w Jedlni-Letnisku.
Historia.
W 1649 właściciel Piotrowic a zarazem sędzia grodzki radomski Tomasz Zawisza Kroczowski ufundował kamienną kolumnę w miejscowości Gzowice-Folwark w podzięce za swój szczęśliwy powrót z bitwy pod Zborowem.
Jednym z XIX-wiecznych dziedziców Piotrowic był Daniel Roszkowski - zm. w 1834 i pochowany na starym cmentarzu w Jedlni.
W latach 1945–1975 miejscowość administracyjnie należała do województwa kieleckiego, następnie W latach 1975–1998 do województwa radomskiego.

</doc>
<doc id="413081" url="https://pl.wikipedia.org/wiki?curid=413081" title="Piotrowice (powiat rycki)">
Piotrowice (powiat rycki)

Piotrowice – wieś w Polsce położona w województwie lubelskim, w powiecie ryckim, w gminie Stężyca.
Piotrowice są siedzibą parafii św. Jakuba Apostoła.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Stężyca.

</doc>
<doc id="413082" url="https://pl.wikipedia.org/wiki?curid=413082" title="Piotrowice (powiat słupecki)">
Piotrowice (powiat słupecki)

Piotrowice – wieś w Polsce położona w województwie wielkopolskim, w powiecie słupeckim, w gminie Słupca.
W latach 1975–1998 miejscowość należała administracyjnie do województwa konińskiego.
W Piotrowicach znajduje się tor samochodowy Unii Słupczan.

</doc>
<doc id="413083" url="https://pl.wikipedia.org/wiki?curid=413083" title="Piotrowice (powiat strzeliński)">
Piotrowice (powiat strzeliński)

Piotrowice (do 1945 ) – wieś w Polsce położona w województwie dolnośląskim, w powiecie strzelińskim, w gminie Strzelin.
Podział administracyjny.
W latach 1975–1998 miejscowość należała administracyjnie do województwa wrocławskiego.
Nazwa.
Heinrich Adamy zalicza nazwę miejscowości do grupy nazw patronomicznych, która pochodzi od imienia "Piotr" należącego do zasadźcy, właściciela lub patrona wsi. W swoim dziele o nazwach miejscowych na Śląsku wydanym w 1888 roku we Wrocławiu wymienia jako najstarszą zanotowaną zlatynizowaną nazwę miejscowości "Petrikow" podając jej znaczenie "Dorf des St. Petrus" czyli po polsku "Wieś św. Piotra". Nazwę miejscowości kilkukrotnie notuje w zlatynizowanej staropolskiej formie "Petrowiz" spisana po łacinie w latach 1269–1273 Księga henrykowska we fragmencie "villa Petrowiz".

</doc>
<doc id="413084" url="https://pl.wikipedia.org/wiki?curid=413084" title="Piotrowice (powiat średzki)">
Piotrowice (powiat średzki)

Piotrowice () – wieś w Polsce położona w województwie dolnośląskim, w powiecie średzkim, w gminie Kostomłoty.
Podział administracyjny.
W latach 1975–1998 miejscowość należała administracyjnie do województwa wrocławskiego.
Położenie.
Wieś jest położona na Równinie Kostomłotów nad Strzegomką. Piotrowice leżą 31 km na południowy zachód od Wrocławia.
Na południe od wsi przebiega autostrada A4, najbliższy węzeł autostradowy znajduje się w Kostomłotach.
Na południowy wschód od Piotrowic biegnie linia kolejowa Wrocław-Jaworzyna Śląska, najbliższą stacja zlokalizowana jest w Kątach Wrocławskich.
Historia.
Nazwa wsi prawdopodobnie pochodzi od imienia jednego z jej właścicieli Piotra Włostowica. Począwszy od XII wieku powstało przy osadzie kilka przysiółków, starsza część wsi jest oddzielona od części folwarcznej szeroką wsią ulicówką. Pierwsze wzmianki o wsi pochodzą z roku 1221. W dokumencie z 17 września 1279 zapisano, że książę Henryk sprzedał Kimonowi Gallicuszowi dobra w Brzegu Dolnym w zamian za dobra piotrowickie (określone jako Keksowo). W roku 1298 w kronikach odnotowano istnienie kościoła pw. św. Katarzyny, którego proboszczem był ksiądz Benedykt. W roku 1666 wieś należała do Jana Krzysztofa Nemitza. Zachowane dokumenty informują, że w roku 1852 proboszcz Hoffmann planował renowację kościoła i budowę wieży. Istnieją szczegółowe opisy wnętrza kościoła i jego wyposażenia. W roku 1887 proboszcz von Furstenmuhl przeprowadził renowację chóru. W roku 1898 zakupiono organy, połowę kwoty wyłożył zamieszkujący w Piotrowicach hrabia Limburg-Stirum. W roku 1906 wyremontowano plebanię, a kolejne remonty i renowacje miały miejsce w latach 1961, 1969, 1972 (zmiana dachu z łupkowego na blaszany), 1975.
Z dawnych dokumentów wynika, że w połowie XIV w. do wsi należało 40 włók ziemi (obecnie około 720 ha) pod uprawę. Cztery włóki należały do dziedzica, kolejne 4 do wójta, 1 do księdza i 31 do chłopów płacących czynsz. Pod koniec XVIII w. właścicielem majątku w Piotrowicach został hrabia Gottlob Siegmund von Zedlitz und Leipe, podkomorzy na pruskim dworze królewskim. Otrzymał je jako wiano jego pierwszej żony Marianny Elisabeth von Tschammer. Dokumenty podatkowe z roku 1868 stanowią, że do folwarku należało 452, a do gminy 528 ha. Później własność pałacu rosła, w roku 1892 były to 452 ha, a w 1930 – 472 ha. Gospodarstwa chłopów były rozdrobnione, tylko 5 posiadało powyżej 35 ha. Jedną z najczęstszych upraw był burak cukrowy, co spowodowało budowę w roku 1852 cukrowni, inwestorami byli hrabiostwo Limburg-Stirum. W styczniu 1945 we wsi zatrzymała się kolumna więźniów w trakcie Marszu śmierci Fünfteichen – Gross Rosen. Niemieccy strażnicy zamordowali tu 154 więźniów. Dwa masowe groby ekshumowano w roku 1970 i 1977. W roku 2006 podczas prac budowlanych odkryto grób w którym były pochowane szczątki 42 jeńców z tzw. "marszu śmierci". W wyniku postępowania prowadzonego przez Komisję Ścigania Zbrodni przeciwko Narodowi Polskiemu przy Instytucie Pamięci Narodowej we Wrocławiu, zakończone w 2009 roku, ustalono, że są to szczątki mężczyzn w przedziale wiekowym od 18 do 65 roku życia. Sprawców zbrodni nie ustalono. 26 czerwca 2009 na cmentarzu parafialnym miał miejsce uroczysty pogrzeb. We wspólnej mogile, pod pomnikiem poświęconym ofiarom terroru hitlerowskiego, pochowano szczątki odnalezionych 42 jeńców wojennych oraz szczątki 3 jeńców wojennych z Gross Rosen odnalezione w 2007 roku w Mysłowie – gmina Bolków.
29 września 2020 roku Rada Gminy Kostomłoty podjęła decyzję o wprowadzeniu nazw dla 19 dróg gminnych i powiatowych w Piotrowicach. Nazwy weszły w życie 1 stycznia 2021 roku.
Zabytki.
Do wojewódzkiego rejestru zabytków wpisane są:
"PR[O] POTENTIS AUSTRIAE FLAGELL [UM] IURIS BORUSSIAE VI[ND]EX – "Bicz na potęgę Austrii, praw Prus obrońca"".
Powyżej medalionu w prostokątnym obramowaniu jest napis: "OTTONI COMTI DE BISMARCK POSUIT A.D. 1868 GRATUS CIVIS COMES DE LIMBURG STIRUM – Ottonowi księciu von Bismarck położył A.D. 1868 wdzięczny obywatel książę von Limburg Stirum"
inne zabytki:

</doc>
<doc id="413085" url="https://pl.wikipedia.org/wiki?curid=413085" title="Piotrowo (powiat obornicki)">
Piotrowo (powiat obornicki)

Piotrowo – wieś w Polsce położona w województwie wielkopolskim, w powiecie obornickim, w gminie Ryczywół.
W latach 1975–1998 miejscowość należała administracyjnie do województwa pilskiego.
Zobacz też: Piotrowo 

</doc>
<doc id="413086" url="https://pl.wikipedia.org/wiki?curid=413086" title="Piotrowo (powiat szamotulski)">
Piotrowo (powiat szamotulski)

Piotrowo – wieś sołecka w Polsce, położona w województwie wielkopolskim, w powiecie szamotulskim, w gminie Obrzycko.
W latach 1975–1998 wieś należała administracyjnie do województwa poznańskiego.
Historia.
Piotrowo było początkowo wsią książęcą wspomnianą po raz pierwszy w 1280 jako "Pothrowo". Przemysław II, właściciel wsi, udostępnił czasowo dochody z niej dominikanom z Wronek, na cele budowy tamtejszego klasztoru. Przez pewien okres była następnie osadą prywatną, a w 1432 została zupełnie opuszczona. Celem przywrócenia jej do życia osadzono tu w 1613 kolonistów z Niemiec. Nową wieś nazwano "Petrawe". Zabudowa skoncentrowana jest wokół dwóch olbrzymich centralnych placów. W północnej części stoi szachulcowy kościół Serca Jezusowego (dawnej protestancki). W jego pobliżu dwa zabytkowe domy (nr 61 i 62) z początków XX wieku. Najstarszym domem jest nr 53 (szachulcowy). Pod numerem 43 (klub) znajduje się dawny zajazd.

</doc>
<doc id="413087" url="https://pl.wikipedia.org/wiki?curid=413087" title="Piotrówek (powiat legnicki)">
Piotrówek (powiat legnicki)

Piotrówek (niem. "Petersdorf") – wieś w Polsce położona w województwie dolnośląskim, w powiecie legnickim, w gminie Kunice.
Podział administracyjny.
W latach 1975–1998 miejscowość należała administracyjnie do województwa legnickiego.
Demografia.
Według Narodowego Spisu Powszechnego (III 2011 r.) Piotrówek liczył 135 mieszkańców. Jest najmniejszą miejscowością gminy Kunice.

</doc>
<doc id="413088" url="https://pl.wikipedia.org/wiki?curid=413088" title="Piotrówek (powiat wrocławski)">
Piotrówek (powiat wrocławski)

Piotrówek (niem. "Petersdorf") – wieś w Polsce, położona w województwie dolnośląskim, w powiecie wrocławskim, w gminie Jordanów Śląski.
W latach 1975–1998 wieś należała administracyjnie do województwa wrocławskiego.
Historia.
Wieś weszła w 1945 r. w skład Polski. Jej mieszkańcy zostali wysiedleni do Niemiec i zastąpieni polskimi osadnikami.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="413089" url="https://pl.wikipedia.org/wiki?curid=413089" title="Piotrów (powiat białobrzeski)">
Piotrów (powiat białobrzeski)

Piotrów – wieś w Polsce położona w województwie mazowieckim, w powiecie białobrzeskim, w gminie Promna.
W latach 1975–1998 miejscowość należała administracyjnie do województwa radomskiego.

</doc>
<doc id="413090" url="https://pl.wikipedia.org/wiki?curid=413090" title="Piotrów (powiat kielecki)">
Piotrów (powiat kielecki)

Piotrów – zniesiona z dniem 1 stycznia 2014 wieś w Polsce położona w województwie świętokrzyskim, w powiecie kieleckim, w gminie Łagów.
Był wsią biskupstwa włocławskiego w województwie sandomierskim w ostatniej ćwierci XVI wieku. W latach 1975–1998 miejscowość należała administracyjnie do województwa kieleckiego.
Wieś Piotrów podzielono na 4 wsie: Piotrów-Gułaczów, Piotrów-Podłazy, Piotrów-Porębiska i Piotrów-Zagościniec.

</doc>
<doc id="413091" url="https://pl.wikipedia.org/wiki?curid=413091" title="Piotrów (powiat ostrowiecki)">
Piotrów (powiat ostrowiecki)

Piotrów – wieś w Polsce, położona w województwie świętokrzyskim, w powiecie ostrowieckim, w gminie Waśniów.
W latach 1975–1998 miejscowość należała administracyjnie do województwa kieleckiego.
Był wsią klasztoru norbertanek buskich w województwie sandomierskim w ostatniej ćwierci XVI wieku. 

</doc>
<doc id="413092" url="https://pl.wikipedia.org/wiki?curid=413092" title="Rakowiec (Malbork)">
Rakowiec (Malbork)

Rakowiec (niem. "Galgenberg") - wysunięta na wschód dzielnica Malborka. Znajduje się w niej jaz na Nogacie, na którym zbudowano elektrownię wodną o mocy 0,9 MW, wraz ze śluzą wodną. Przez Rakowiec przebiega także droga krajowa nr 22 oraz linia kolejowa Tczew - Malbork - Elbląg.

</doc>
<doc id="413093" url="https://pl.wikipedia.org/wiki?curid=413093" title="Piotrów (powiat sochaczewski)">
Piotrów (powiat sochaczewski)

Piotrów – wieś w Polsce położona w województwie mazowieckim, w powiecie sochaczewskim, w gminie Iłów.
W latach 1975–1998 miejscowość należała administracyjnie do województwa płockiego.

</doc>
<doc id="413094" url="https://pl.wikipedia.org/wiki?curid=413094" title="Pisarzowice (powiat brzeski)">
Pisarzowice (powiat brzeski)

Pisarzowice – wieś w Polsce położona w województwie opolskim, w powiecie brzeskim, w gminie Lubsza.
W latach 1973-1975 istniała gmina Pisarzowice.
W latach 1975–1998 miejscowość należała administracyjnie do województwa opolskiego.
Przez miejscowość przebiega droga krajowa nr 39 i droga wojewódzka nr 457 Pisarzowice – Opole. W miejscowości znajduje się oddział przedszkolny.

</doc>
<doc id="413095" url="https://pl.wikipedia.org/wiki?curid=413095" title="Pisarzowice (powiat gliwicki)">
Pisarzowice (powiat gliwicki)

Pisarzowice (niem. "Schreibersort", do 1931 "Pissarzowitz") – wieś sołecka w Polsce, położona w województwie śląskim, w powiecie gliwickim, w gminie Toszek.
W latach 1975–1998 wieś należała administracyjnie do województwa katowickiego.
Wierni Kościoła rzymskokatolickiego należą do parafii św. Katarzyny Aleksandryjskiej w Toszku.
Nazwa.
Według niemieckiego językoznawcy Heinricha Adamy’ego nazwa miejscowości pochodzi od polskiej nazwy na czynność – "pisania". W swoim dziele o nazwach miejscowych na Śląsku wydanym w 1888 roku we Wrocławiu jako najstarszą zanotowaną nazwę miejscowości, starszą od niemieckiej wymienia "Pisarzowice" podając jej znaczenie "Schreiberdorf" czyli po polsku "Wieś pisarzy".
W 1931 r. nazwa została zmieniona na nową i całkowicie niemiecką "Schreibersort".
Turystyka.
Przez wieś przebiega szlak turystyczny:

</doc>
<doc id="413096" url="https://pl.wikipedia.org/wiki?curid=413096" title="Pisarzowice (powiat krapkowicki)">
Pisarzowice (powiat krapkowicki)

Pisarzowice (dodatkowa nazwa w j. niem. Schreibersdorf) – wieś w Polsce położona w województwie opolskim, w powiecie krapkowickim, w gminie Strzeleczki.
W latach 1975–1998 miejscowość należała administracyjnie do województwa opolskiego.
Częścią miejscowości jest przysiółek Buława.
Nazwa.
W historii nazwa wsi zapisywana była w językach łacińskim, polskim oraz niemieckim. W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Pisarzowic" oraz niemiecką "Schreibersdorf".
Topograficzny opis Górnego Śląska z 1865 roku notuje wieś pod niemiecką nazwą "Schreibersdorf", a także wymienia polską nazwę "Pisarcowice" we fragmencie: "Schreibersdorf (1301 Villa Scriptoris, 1383 Schreibersdorf, polnisch Pisarcowice)". 15 marca 1947 r. nadano miejscowości, wówczas administracyjnie należącej do powiatu prudnickiego, polską nazwę "Pisarzowice".
Historia.
Najstarszą pośrednią wzmianką o istnieniu Pisarzowic jest dokument wystawiony po łacinie w Głogówku 1 października 1285 roku, kończący spór własnościowy między klasztorem cystersów w Lubiążu a przedstawicielami rodziny rycerskiej, która później była właścicielami Pisarzowic. Do dokumentu przywieszono obok pieczęci książęcej, pieczęć rycerską o napisie w otoku "+ S'ADE DE SCRIPTORIS VILLA (wieś pisarza), będąca pieczęcią rycerza Adko. W tym czasie powstała w Pisarzowicach pierwsza obronna siedziba rycerska znajdująca się na wschód od wsi. Już na początku XIV wieku w Pisarzowicach znajdowały się dwa młyny, karczma, kościół, folwark. Informacje o tym potwierdza dokument z 17 listopada 1301 roku wystawiony w Krasiejowie, w którym stwierdzono, że rycerz Adko, za zgodą swych synów Dytryka i Adka, oraz swych braci przyrodnich Gotarda i Przedbora, dokonuje zamiany z opatem Janem z Henrykowa wsi Pisarzowice ("villa scriptoris"), na wieś Milejowice w księstwie bytomskim ("Mileiowiz in terra Bytomensi"). W konsekwencji, jako że klasztor w Henrykowie był filią klasztoru w Lubiążu, miejscowość stała się własnością klasztoru cystersów w Lubiążu. W 1428 r. wieś zostaje zniszczona i ograbiona przez husytów. W 1561 roku kanclerz księstwa opolskiego Mikołaj Lassota na Steblowie kupił Pisarzowice od wdowy Katarzyny Janikowskiej. Od 1580 r. do 1646 r. tutejsza parafia jest w rękach protestantów. Po wielu zmianach właścicieli od roku 1646 przechodzi na własność głogóweckiego rodu Oppersdorffów, którzy byli właścicielami do 1945 r. Oppersdorffowie tworzą folwark, a za ich czasów istnieje również katolicka szkoła. Według spisu ludności z 1 grudnia 1910, na 587 mieszkańców Pisarzowic 42 posługiwało się językiem niemieckim, a 545 językiem polskim. Do 1957 roku Pisarzowice należały do powiatu prudnickiego. W związku z reformą administracyjną, w 1957 Pisarzowice zostały odłączone od powiatu prudnickiego i przyłączone do nowo utworzonego krapkowickiego.
Mieszkańcy.
Miejscowość zamieszkiwana jest przez mniejszość niemiecką oraz Ślązaków. Mieszkańcy wsi posługują się gwarą prudnicką, będącą odmianą dialektu śląskiego. Należą do podgrupy gwarowej nazywanej "Kamiyniołrzy".
Zabytki.
Do wojewódzkiego rejestru zabytków wpisane są:
Instytucje.
We wsi działa biblioteka, OSP i przedszkole.
Religia.
Wieś jest siedzibą parafii rzymskokatolickiej pw. św Michała Archanioła.

</doc>
<doc id="413097" url="https://pl.wikipedia.org/wiki?curid=413097" title="Pisarzowice (powiat lubański)">
Pisarzowice (powiat lubański)

Pisarzowice (niem. "Schreibersdorf") – wieś w Polsce położona w województwie dolnośląskim, w powiecie lubańskim, w gminie Lubań.
Położenie.
Pisarzowice to długa wieś łańcuchowa o długości około 4,1 km, leżąca na Pogórzu Izerskim, na Wysoczyznie Siekierczyńskiej, u wschodnich podnóży Wzgórz Sławnikowskich, nad potokiem Łazek, na wysokości około 230-300 m n.p.m.
Podział administracyjny.
W latach 1975–1998 miejscowość należała administracyjnie do województwa jeleniogórskiego.
Demografia.
Według Narodowego Spisu Powszechnego (III 2011 r.) liczyły 1580 mieszkańców. Są największą miejscowością gminy Lubań.
Historia.
Wieś położona jest na terenie historycznych Łużyc Górnych. Tutejsze dobra należały w średniowieczu do rodu von Schreibersdorf, później ich właścicielem była rodzina von Salza, a od końca XVI w. von Warnsdorf. W 1756 Caspar Rudolf von Warnsdorf młodszy sprzedał majątek lubańskiemu kupcowi Gottfriedowi Steinbachowi; odtąd zmieniał on często właścicieli.
W 1946 wieś została włączona administracyjnie do nowo powstałego województwa wrocławskiego pod nazwą "Pisarzowice". Majątek został znacjonalizowany; utworzono w nim "państwowe gospodarstwo rolne Pisarzowice".
Zabytki.
Do wojewódzkiego rejestru zabytków wpisane są obiekty:
Szlaki pielgrzymkowe.
Przez wieś przebiega Dolnośląska Droga św. Jakuba, odcinek szlaku pielgrzymkowego do grobu św. Jakuba w Santiago de Compostela w Hiszpanii.

</doc>
<doc id="413098" url="https://pl.wikipedia.org/wiki?curid=413098" title="Norman">
Norman

Miejscowości w USA:
Gminy w USA:
Hrabstwa w USA:

</doc>
<doc id="413099" url="https://pl.wikipedia.org/wiki?curid=413099" title="Pisarzowice (powiat średzki)">
Pisarzowice (powiat średzki)

Pisarzowice – wieś w Polsce położona w województwie dolnośląskim, w powiecie średzkim, w gminie Miękinia.
Podział administracyjny.
W latach 1975–1998 miejscowość należała administracyjnie do województwa wrocławskiego.

</doc>
<doc id="413100" url="https://pl.wikipedia.org/wiki?curid=413100" title="Planta (powiat hajnowski)">
Planta (powiat hajnowski)

Planta – wieś w Polsce położona w województwie podlaskim, w powiecie hajnowskim, w gminie Narewka.
W latach 1975–1998 miejscowość należała administracyjnie do województwa białostockiego.
We wsi zlokalizowana jest stacja kolejowa Narewka.
1 lipca 1941 wieś została spacyfikowana przez oddziały niemieckie. Mieszkańcy zdolni do pracy zostali wywiezieni na roboty przymusowe, kobiety, dzieci i starcy do majątku w Podwarkach. Wieś została zrabowana a następnie spalona. Podczas pacyfikacji śmierć poniosły dwie osoby.
Prawosławni mieszkańcy wsi należą do parafii Świętych Apostołów Piotra i Pawła w Lewkowie Starym, a wierni kościoła rzymskokatolickiego do parafii św. Jana Chrzciciela w Narewce.

</doc>
<doc id="413101" url="https://pl.wikipedia.org/wiki?curid=413101" title="Planta (powiat suwalski)">
Planta (powiat suwalski)

Planta – wieś w Polsce położona w województwie podlaskim, w powiecie suwalskim, w gminie Raczki.
W latach 1975–1998 miejscowość należała administracyjnie do województwa suwalskiego.

</doc>
<doc id="413102" url="https://pl.wikipedia.org/wiki?curid=413102" title="Plewki (powiat ostrołęcki)">
Plewki (powiat ostrołęcki)

Plewki – wieś w Polsce położona w województwie mazowieckim, w powiecie ostrołęckim, w gminie Łyse.
W latach 1975–1998 miejscowość należała administracyjnie do województwa ostrołęckiego.
Wierni kościoła rzymskokatolickiego należą do parafii Matki Bożej Różańcowej w Kuziach.

</doc>
<doc id="413103" url="https://pl.wikipedia.org/wiki?curid=413103" title="Plewki (powiat wyszkowski)">
Plewki (powiat wyszkowski)

Plewki – wieś w Polsce położona w województwie mazowieckim, w powiecie wyszkowskim, w gminie Długosiodło.
Wierni kościoła rzymskokatolickiego należą do parafii św. Rocha w Długosiodle.
Historia.
Prywatna wieś duchowna położona była w drugiej połowie XVI wieku w powiecie kamienieckim ziemi nurskiej województwa mazowieckiego. 
W latach 1921–1931 wieś leżała w województwie białostockim, w powiecie ostrowskim, w gminie Długosiodło.
Według Powszechnego Spisu Ludności z 1921 roku wieś zamieszkiwało 176 osób w 27 budynkach mieszkalnych. Miejscowość należała do parafii rzymskokatolickiej w Długosiodle. Podlegała pod Sąd Grodzki w Ostrowi i Okręgowy w Łomży; właściwy urząd pocztowy mieścił się w Długosiodle.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład dystryktu warszawskiego Generalnego Gubernatorstwa.
W latach 1975–1998 miejscowość należała administracyjnie do województwa ostrołęckiego.

</doc>
<doc id="413104" url="https://pl.wikipedia.org/wiki?curid=413104" title="Pluskowęsy (powiat golubsko-dobrzyński)">
Pluskowęsy (powiat golubsko-dobrzyński)

Pluskowęsy – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Kowalewo Pomorskie.
Podział administracyjny.
Wieś królewska położona była w 1664 roku w starostwie golubskim. W latach 1975–1998 miejscowość należała administracyjnie do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 407 mieszkańców. Jest czwartą co do wielkości miejscowością gminy Kowalewo Pomorskie.
Zabytki.
Według rejestru zabytków NID na listę zabytków wpisane są:

</doc>
<doc id="413105" url="https://pl.wikipedia.org/wiki?curid=413105" title="Pluskowęsy (powiat toruński)">
Pluskowęsy (powiat toruński)

Pluskowęsy – wieś w Polsce położona w województwie kujawsko-pomorskim, w powiecie toruńskim, w gminie Chełmża.
W latach 1975–1998 miejscowość należała administracyjnie do województwa toruńskiego. Według Narodowego Spisu Powszechnego (III 2011 r.) liczyła 442 mieszkańców. Jest dziewiątą co do wielkości miejscowością gminy Chełmża. Znajduje się tu zabytkowy zespół pałacowy z 2. połowy XIX wieku.
Miejscowość należała do klucza papowskiego. W 1438 roku miejscowość oddawała czynsz na ręce prokuratora papowskiego (z Papowa Biskupiego).

</doc>
<doc id="413106" url="https://pl.wikipedia.org/wiki?curid=413106" title="Płaczkowo (powiat gnieźnieński)">
Płaczkowo (powiat gnieźnieński)

Płaczkowo – osada w Polsce, położona w województwie wielkopolskim, w powiecie gnieźnieńskim, w gminie Trzemeszno.
Wieś duchowna, własność opata kanoników regularnych w Trzemesznie pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość należała administracyjnie do województwa bydgoskiego.
Obecnie wieś liczy ponad 120 mieszkańców. We wsi znajduje się gospodarstwo rolne zatrudniające kilkadziesiąt osób.
Wieś należała do zakonu Benedyktów położonego w pobliskim Trzemesznie. Płaczkowo należy do nielicznych wsi położonych po jednej stronie szosy.

</doc>
<doc id="413107" url="https://pl.wikipedia.org/wiki?curid=413107" title="Pławno (powiat choszczeński)">
Pławno (powiat choszczeński)

Pławno (niem. "Plagow") – wieś sołecka w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. W roku 2007 wieś liczyła 329 mieszkańców. 
Kolonie wchodzące w skład sołectwa: Bukowie, Kłodzin, Pławienko.
Leśniczówka wchodząca w skład sołectwa: Sojec.
Geografia.
Wieś leży ok. 9 km na północny zachód od Bierzwnika, między Zieleniewem a miejscowością Rakowo.
Historia.
Wieś od XIII do pocz. XVI wieku była w posiadaniu Cystersów bierzwnickich. W 1718 r. pięciu chłopów miało tutaj po 2 łany. Chłopi z Pławna mogli korzystać z okolicznych łąk, lasów i łowisk rybnych. W 1809 r. wieś i folwark domenalny zamieszkany był przez 282 mieszkańców w 38 domach. Folwark gospodarował na 1 568 morgach ziemi. W 1840 roku we wsi było 36 domów, folwark i wiatrak. W 1905 r. miejscowość liczyła 445 osób, natomiast 20 lat później - 482. 
Kultura i sport.
W Pławnie znajduje się filia Gminnej Biblioteki Publicznej w Bierzwniku.

</doc>
<doc id="413108" url="https://pl.wikipedia.org/wiki?curid=413108" title="Pławno (powiat drawski)">
Pławno (powiat drawski)

Pławno – (niem. "Plagow") – wieś sołecka w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 115 mieszkańców.
Geografia.
Wieś leży ok. 3 km na południe od Czaplinka, przy drodze wojewódzkiej nr 177, ok. 1 km na północny wschód od jeziora Krzemno, ok. 1 km na północ od jeziora Krzemienko, między Czaplinkiem a Mirosławcem. Na północ od wsi okolica jest typowo rolnicza, na południe od niej rozciągają się lasy stanowiące skraj kompleksu leśnego, zwanego Borami Krajeńskimi. Są to w większości lasy iglaste, z przewagą sosny, rosnące na słabych, sandrowych piaszczystych glebach, ale gdzieniegdzie bory te, z dużą domieszką świerka przypominają puszcze północno-wschodniej Polski. 
Przyroda.
W lasach jesienią występują masowo grzyby, zwłaszcza podgrzybki, kurki, w brzozowych młodnikach kozaki i czerwońce, liczne są jagody. O czystości okolicznych jezior świadczy fakt, że dzięki sporej przejrzystości wody, nadają się do podwodnych polowań (Krzemno i Kaleńsko). Okolica godna polecenia dla amatorów czystej wody oraz wakacji pod namiotem.

</doc>
<doc id="413109" url="https://pl.wikipedia.org/wiki?curid=413109" title="Płoszkowo (powiat choszczeński)">
Płoszkowo (powiat choszczeński)

Płoszkowo (niem. "Hütte") – wieś sołecka w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. W roku 2007 wieś liczyła 193 mieszkańców. 
Kolonie wchodzące w skład sołectwa: Budzice, Kruczaj.
Geografia.
Wieś leży ok. 1 km na północ od Bierzwnika, między Bierzwnikiem a Zieleniewem, przy drodze wojewódzkiej nr 160.
Historia.
Wieś była przysiółkiem robotników huty szkła w Bierzwniku. Huta szkła w Płoszkowie powstała w 1608 r. Huta została zamknięta na przełomie 1788/1789 roku i przeniesiona na Śląsk, co spowodowało bezrobocie u 1216 robotników. W 1831 r. we wsi mieszkało 800 osób, w 1925 roku wieś liczyła 260 osób.

</doc>
<doc id="413110" url="https://pl.wikipedia.org/wiki?curid=413110" title="Płoszkowo (powiat stargardzki)">
Płoszkowo (powiat stargardzki)

Płoszkowo (niem. "Ludolphshof") – osada w Polsce położona w województwie zachodniopomorskim, w powiecie stargardzkim, w gminie Dolice, położona 8,5 km na południowy wschód od Dolic (siedziby gminy) i 28 km na południowy wschód od Stargardu (siedziby powiatu).
W latach 1975–1998 miejscowość należała administracyjnie do województwa szczecińskiego.

</doc>
<doc id="413111" url="https://pl.wikipedia.org/wiki?curid=413111" title="Płudy (powiat łukowski)">
Płudy (powiat łukowski)

Płudy – wieś w Polsce położona w województwie lubelskim, w powiecie łukowskim, w gminie Trzebieszów.
Wieś szlachecka położona była w drugiej połowie XVI wieku w ziemi łukowskiej województwa lubelskiego. W latach 1975–1998 miejscowość należała administracyjnie do województwa siedleckiego.
Wierni Kościoła rzymskokatolickiego należą do parafii Najświętszej Maryi Panny Królowej Polski w Zembrach.

</doc>
<doc id="413112" url="https://pl.wikipedia.org/wiki?curid=413112" title="Płudy (powiat radzyński)">
Płudy (powiat radzyński)

Płudy – wieś w Polsce położona w województwie lubelskim, w powiecie radzyńskim, w gminie Radzyń Podlaski.
W latach 1975–1998 miejscowość należała administracyjnie do województwa bialskopodlaskiego.
Wierni Kościoła rzymskokatolickiego należą do parafii Trójcy Świętej w Radzyniu Podlaskim.

</doc>
<doc id="413113" url="https://pl.wikipedia.org/wiki?curid=413113" title="Pniewo (powiat gryficki)">
Pniewo (powiat gryficki)

Pniewo () – wieś sołecka w Polsce położona w województwie zachodniopomorskim, w powiecie gryfickim, w gminie Płoty.
W miejscowości ma siedzibę jednostka Ochotniczej Straży Pożarnej włączona do krajowego systemu ratowniczo-gaśniczego.
Historia.
W 1874 roku Pinnow było wsią kapliczną z dwoma dobrami rycerskimi – lennem "Pinnow A i C" z koloniami Buchwald i Curtshagen (Pinnow A wymienione w Lehnbriefe 1479 roku), oraz "Pinnow B".
Całość (bez kolonii) liczyła 40 budynków mieszkalnych, gdzie mieszkało 77 rodziny i 418 mieszkańców, oraz było 46 koni, 140 sztuk bydła i 1758 owiec.
W 1895 roku gmina Pinnow w powiecie Regenwalde Prowincji Pomorze z ziemiami Pinnow A i C (z koloniami) i Pinnow B liczyła 71 domy, gdzie mieszkało 553 mieszkańców (543 protestantów, 6 innych chrześcijan i 4 żyda) w 99 gospodarstwach domowych.
W 1905 roku – 63 domy, gdzie mieszkało 509 mieszkańców (500 protestantów i 9 innych chrześcijan) w 98 gospodarstwach domowych.
W 1925 roku gmina obejmowała, oprócz Buchwalda i Kurtshagena, także kolonii Lüssow i Charlottenhof.
W niej mieszkało 606 osób w 131 gospodarstwach domowych w 78 domach, w tym 517 protestantów i 8 katolików.
W 1933 roku w Pinnowe mieszkało 588 osób, a w 1939 – 606 osób.
W latach 1975–1998 miejscowość należała administracyjnie do województwa szczecińskiego.
W 2002 roku wieś (z przysiółkiem Lusowo i koloniami Kłodno i Pniewko) liczyła 56 mieszkalnych budynków, w nich 70 mieszkań ogółem, z nich 69 zamieszkane stale. Z 70 mieszkań zamieszkanych 5 mieszkań wybudowany przed 1918 rokom, 54 – między 1918 a 1944, 8 – między 1945 a 1970, 2 – między 1971 a 1978 i 1 – między 1979 a 1988.
Od 268 osób 76 było w wieku przedprodukcyjnym, 99 – w wieku produkcyjnym mobilnym, 42 – w wieku produkcyjnym niemobilnym, 51 – w wieku poprodukcyjnym. Od 211 osób w wieku 13 lat i więcej 7 mieli wykształcenie wyższe, 27 – średnie, 75 – zasadnicze zawodowe, 89 – podstawowe ukończone i 13 – podstawowe nieukończone lub bez wykształcenia.
Ludność.
W 2011 roku w miejscowości żyło 257 osób, z nich 122 mężczyzn i 135 kobiet; 58 było w wieku przedprodukcyjnym, 103 – w wieku produkcyjnym mobilnym, 69 – w wieku produkcyjnym niemobilnym, 27 – w wieku poprodukcyjnym.

</doc>
<doc id="413114" url="https://pl.wikipedia.org/wiki?curid=413114" title="Pniewo (powiat gryfiński)">
Pniewo (powiat gryfiński)

Pniewo (do 1945 r. niem. "Bremerheide") – wieś w Polsce położona w województwie zachodniopomorskim, w powiecie gryfińskim, w gminie Gryfino, w widłach Pniewy i Tywy.
Historia.
Osada Bremerheide została założona przez 5 kolonistów na parceli leśnej po wykarczowaniu lasu w 1840 r. W 1841 r. osadę kupił gryfiński kupiec Rasch. W latach 60. XIX w. było tu 16 gospodarstw i 96 mieszkańców. Przed rokiem 1886 wybudowano kaplicę i założono cmentarz. Po 1945 r. wieś o charakterze robotniczo-chłopskim. Obecnie stanowi nieoficjalne przedmieście Gryfina. Rolniczy charakter wsi ulega zatarciu.
W latach 1945-54 siedziba gminy Żórawie. W latach 1975–1998 miejscowość należała administracyjnie do województwa szczecińskiego.
Do rejestru zabytków wpisana jest zagroda nr 30, a w niej szachulcowa chałupa i stodoła.
Układ przestrzenny.
Pniewo to wieś typu ulicowego położona w południowej części gminy, w widłach dwóch cieków wodnych: Pniewy i Tywy. Przez wieś przebiega droga krajowa nr 31 i Linia kolejowa nr 273 Szczecin-Kostrzyn nad Odrą, w Pniewie znajduje się stacja Dolna Odra.
Krzywy Las.
W rejonie miejscowości znajduje się Krzywy Las (pomnik przyrody) - partia lasu sosnowego z drzewami o łukowato wygiętych pniach k. Elektrowni Dolna Odra.

</doc>
<doc id="413115" url="https://pl.wikipedia.org/wiki?curid=413115" title="Pniewo (powiat nowodworski)">
Pniewo (powiat nowodworski)

Pniewo – wieś w Polsce położona w województwie mazowieckim, w powiecie nowodworskim, w gminie Nasielsk. 
Wieś szlachecka położona była w drugiej połowie XVI wieku w ziemi zakroczymskiej. W latach 1975–1998 miejscowość należała administracyjnie do województwa ciechanowskiego.

</doc>
<doc id="413116" url="https://pl.wikipedia.org/wiki?curid=413116" title="Pniewo (powiat pułtuski)">
Pniewo (powiat pułtuski)

Pniewo – wieś w Polsce położona w województwie mazowieckim, w powiecie pułtuskim, w gminie Zatory.
Prywatna wieś duchowna położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość należała administracyjnie do województwa ostrołęckiego.
Obok miejscowości przepływa niewielka rzeka Prut, dopływ Narwi.
Druga pod względem liczby mieszkańców miejscowość gminy Zatory. Wieś od ok. 1778 należała do Stanisława Wessla, starosty golubskiego. Na uwagę zasługuje tu murowany zespół kościoła parafialnego pod wezwaniem św. Piotra i Pawła. Kościół wybudowany w latach 1912-28 według projektu arch. Józefa Piusa Dziekońskiego. Neogotycki, z elementami neobaroku, trójnawowy, murowany z cegły, nieotynkowany, z dwuwieżową fasadą, figuruje w rejestrze zabytków od 1961 r. Obok kościoła plebania z lat 20. XX wieku, obok mogiła żołnierzy Armii Krajowej. Cmentarz parafialny z nagrobkami z XIX wieku, w tym nagrobek Wiktora Modzelewskiego (zm. 1907), właściciela Gładczyna, piaskowcowy z krzyżem na cokole. Nagrobki Józefa Radzickiego, Antoniny i Piotra Modzelewskich - z 2 poł. XIX w. Drzewostan na cmentarzu rzymskokatolickim wpisany jest do rejestru zabytków.

</doc>
<doc id="413117" url="https://pl.wikipedia.org/wiki?curid=413117" title="Emma Thompson">
Emma Thompson

Dame Emma Thompson (ur. 15 kwietnia 1959 w Londynie) – brytyjska aktorka filmowa, teatralna i telewizyjna oraz scenarzystka. Dwukrotna zdobywczyni Oscara.
Życiorys.
Studiowała literaturę angielską w Newnham College w Cambridge.
Karierę zaczynała grywając na scenach teatralnych. W kinie zadebiutowała w filmie "Henryk V" swego ówczesnego męża Kennetha Branagha, sławę przyniosły jej jednak dopiero role w filmach Jamesa Ivory’ego: "Powrót do Howards End" i "Okruchy dnia". Za kreację Margaret Schlegel w pierwszym z nich zdobyła Oscara dla najlepszej aktorki za rok 1992. Drugą statuetkę otrzymała w 1996 r. za scenariusz "Rozważnej i romantycznej" (będący adaptacją powieści Jane Austen).
Życie prywatne.
Jej matka, Phyllida Law oraz siostra Sophie Thompson również są aktorkami.

</doc>
<doc id="413118" url="https://pl.wikipedia.org/wiki?curid=413118" title="Pniewo (powiat złotowski)">
Pniewo (powiat złotowski)

Pniewo (niem.: "Pinnow, Kreis Neustettin") – wieś w Polsce położona w województwie wielkopolskim, w powiecie złotowskim, w gminie Okonek.
W latach 1975–1998 miejscowość należała administracyjnie do województwa pilskiego. Położona nad niewielkim jeziorem Kacko. We wsi mieści się szkoła podstawowa i parafia rzymskokatolicka pw. św. Jana Chrzciciela z zabytkowym kościołem pod tym samym wezwaniem (mur pruski).

</doc>
<doc id="413119" url="https://pl.wikipedia.org/wiki?curid=413119" title="Pobłocie (powiat słupski)">
Pobłocie (powiat słupski)

Pobłocie (kaszb. "Pòbłocé", niem. "Poblotz") - stara wieś kaszubska w Polsce położona w województwie pomorskim, w powiecie słupskim, w gminie Główczyce przy drodze wojewódzkiej nr .
We wsi urodził się Karl Georg von Hoym, pruski minister Śląska i Prus Południowych.
W latach 1945-54 i 1973–1976 miejscowość była siedzibą gminy Pobłocie. W latach 1975–1998 miejscowość należała administracyjnie do województwa słupskiego.
Inne miejscowości o nazwie Pobłocie.

</doc>
<doc id="413120" url="https://pl.wikipedia.org/wiki?curid=413120" title="Pobłocie (powiat wejherowski)">
Pobłocie (powiat wejherowski)

Pobłocie (dodatkowa nazwa w j. kaszub. Pòbłocé) – wieś kaszubska w Polsce, położona w województwie pomorskim, w powiecie wejherowskim, w gminie Linia. Wieś jest siedzibą sołectwa "Pobłocie".
Wieś szlachecka położona była w II połowie XVI wieku w powiecie mirachowskim województwa pomorskiego. W latach 1975–1998 miejscowość należała administracyjnie do województwa gdańskiego.
Podczas zaboru pruskiego wieś nosiła nazwę niemiecką "Poblotz". Podczas okupacji niemieckiej nazwa "Poblotz" w 1942 została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" – "Beerenhof".
Urodził się tu i wychował Maciej Miecznikowski.
W miejscowości, jako jedna z 13 figur szlaku turystycznego „Poczuj kaszubskiego ducha" współfinansowanego ze środków unijnych znajduje się rzeźba wykonana przez Jana Redźko na podstawie opracowania "Bogowie i duchy naszych przodków. Przyczynek do kaszubskiej mitologii" Aleksandra Labudy, przedstawiająca kaszubskiego demona zwanego Szëmich.

</doc>
<doc id="413121" url="https://pl.wikipedia.org/wiki?curid=413121" title="Podborze (powiat makowski)">
Podborze (powiat makowski)

Podborze – wieś w Polsce położona w województwie mazowieckim, w powiecie makowskim, w gminie Różan.
W latach 1975–1998 miejscowość należała administracyjnie do województwa ostrołęckiego.
Wierni kościoła rzymskokatolickiego należą do parafii św. Anny w Różanie.

</doc>
<doc id="413123" url="https://pl.wikipedia.org/wiki?curid=413123" title="Podborze (powiat ostrowski)">
Podborze (powiat ostrowski)

Podborze – wieś w Polsce położona w województwie mazowieckim, w powiecie ostrowskim, w gminie Ostrów Mazowiecka.
W latach 1975–1998 miejscowość należała administracyjnie do województwa ostrołęckiego.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Ostrowi Mazowieckiej.

</doc>
<doc id="413124" url="https://pl.wikipedia.org/wiki?curid=413124" title="Milan">
Milan



</doc>
<doc id="413125" url="https://pl.wikipedia.org/wiki?curid=413125" title="Podchybie (powiat olkuski)">
Podchybie (powiat olkuski)

Podchybie – wieś w Polsce położona w województwie małopolskim, w powiecie olkuskim, w gminie Trzyciąż.
W latach 1975–1998 miejscowość należała administracyjnie do województwa krakowskiego.

</doc>
<doc id="413127" url="https://pl.wikipedia.org/wiki?curid=413127" title="Podgaje (powiat buski)">
Podgaje (powiat buski)

Podgaje – wieś w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 miejscowość należała administracyjnie do województwa kieleckiego.

</doc>
<doc id="413128" url="https://pl.wikipedia.org/wiki?curid=413128" title="Podgaje (powiat kazimierski)">
Podgaje (powiat kazimierski)

Podgaje – wieś w Polsce położona w województwie świętokrzyskim, w powiecie kazimierskim, w gminie Skalbmierz.
W latach 1975–1998 miejscowość należała administracyjnie do województwa kieleckiego.

</doc>
<doc id="413129" url="https://pl.wikipedia.org/wiki?curid=413129" title="Podgóra (powiat piaseczyński)">
Podgóra (powiat piaseczyński)

Podgóra – wieś w Polsce, położona w województwie mazowieckim, w powiecie piaseczyńskim, w gminie Góra Kalwaria.
W latach 1975–1998 wieś należała administracyjnie do województwa warszawskiego.

</doc>
<doc id="413130" url="https://pl.wikipedia.org/wiki?curid=413130" title="Podgóra (powiat radomski)">
Podgóra (powiat radomski)

Podgóra – wieś w Polsce, położona w województwie mazowieckim, w powiecie radomskim, w gminie Gózd.
W latach 1975–1998 wieś należała administracyjnie do województwa radomskiego.
Wierni Kościoła rzymskokatolickiego należą do parafii św. Jana Chrzciciela w Tczowie.

</doc>
<doc id="413131" url="https://pl.wikipedia.org/wiki?curid=413131" title="Podgórze (powiat braniewski)">
Podgórze (powiat braniewski)

Podgórze (niem. "Huntenberg") – wieś w Polsce położona w województwie warmińsko-mazurskim, w powiecie braniewskim, w gminie Braniewo.
W latach 1975–1998 miejscowość należała administracyjnie do województwa elbląskiego.
Inne miejscowości o nazwie Podgórze: Podgórze, Podgórze-Gazdy, Podgórze-Parcele

</doc>
<doc id="413132" url="https://pl.wikipedia.org/wiki?curid=413132" title="Podgórze (powiat elbląski)">
Podgórze (powiat elbląski)

Podgórze – wieś w Polsce położona w województwie warmińsko-mazurskim, w powiecie elbląskim, w gminie Młynary.
W latach 1975–1998 miejscowość należała administracyjnie do województwa elbląskiego.
Zobacz też: Podgórze, Podgórze-Gazdy, Podgórze-Parcele

</doc>
<doc id="413133" url="https://pl.wikipedia.org/wiki?curid=413133" title="Podgórze (powiat gostyniński)">
Podgórze (powiat gostyniński)

Podgórze – wieś w Polsce położona w województwie mazowieckim, w powiecie gostynińskim, w gminie Gostynin.
Założone zostało pod koniec XVIII wieku, przez osadników holenderskich. We wsi działała szkoła ewangelicka. Podgórze było zamieszkane w 1827 przez 142 mieszkańców, a w 1882 przez 127. Do dzisiaj zachował się cmentarz ewangelicki. 
W latach 1975–1998 miejscowość należała administracyjnie do województwa płockiego.

</doc>
<doc id="413134" url="https://pl.wikipedia.org/wiki?curid=413134" title="Podgórze (powiat kielecki)">
Podgórze (powiat kielecki)

Podgórze – wieś w Polsce położona w województwie świętokrzyskim, w powiecie kieleckim, w gminie Bodzentyn.
W latach 1975–1998 miejscowość należała administracyjnie do województwa kieleckiego.
Przez miejscowość przebiega droga wojewódzka nr 752.

</doc>
<doc id="413135" url="https://pl.wikipedia.org/wiki?curid=413135" title="Podgórze (powiat lipski)">
Podgórze (powiat lipski)

Podgórze – wieś w Polsce położona w województwie mazowieckim, w powiecie lipskim, w gminie Ciepielów.
W latach 1975–1998 miejscowość należała administracyjnie do województwa radomskiego.
Wierni kościoła rzymskokatolickiego należą do parafii św. Jana Chrzciciela w Czerwonej.

</doc>
<doc id="413136" url="https://pl.wikipedia.org/wiki?curid=413136" title="Podgórze (powiat łaski)">
Podgórze (powiat łaski)

Podgórze – wieś w Polsce położona w województwie łódzkim, w powiecie łaskim, w gminie Widawa.
Prywatna wieś szlachecka położona była w drugiej połowie XVI wieku w powiecie sieradzkim województwa sieradzkiego. W latach 1975–1998 miejscowość należała administracyjnie do województwa sieradzkiego.

</doc>
<doc id="413137" url="https://pl.wikipedia.org/wiki?curid=413137" title="Podgórze (powiat łęczycki)">
Podgórze (powiat łęczycki)

Podgórze – wieś w Polsce położona w województwie łódzkim, w powiecie łęczyckim, w gminie Świnice Warckie. Miejscowość wchodzi w skład sołectwa Grodzisko.
W latach 1975–1998 miejscowość należała administracyjnie do województwa konińskiego.

</doc>
<doc id="413138" url="https://pl.wikipedia.org/wiki?curid=413138" title="Podgórze (wieś w powiecie ostrołęckim)">
Podgórze (wieś w powiecie ostrołęckim)

Podgórze – wieś w Polsce położona w województwie mazowieckim, w powiecie ostrołęckim, w gminie Kadzidło.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Dylewo, a od 1931 w gminie Kadzidło.
Według Powszechnego Spisu Ludności z 1921 roku wieś zamieszkiwało 42 osoby w 8 budynkach mieszkalnych. Miejscowość należała do parafii rzymskokatolickiej w Kadzidle. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w m. Kadzidło.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="413139" url="https://pl.wikipedia.org/wiki?curid=413139" title="Podgórze (powiat ostrowiecki)">
Podgórze (powiat ostrowiecki)

Podgórze – wieś w Polsce położona w województwie świętokrzyskim, w powiecie ostrowieckim, w gminie Ćmielów.
W latach 1975–1998 miejscowość należała administracyjnie do województwa tarnobrzeskiego.
Wieś jest siedzibą rzymskokatolickiej parafii św. Rozalii.

</doc>
<doc id="413140" url="https://pl.wikipedia.org/wiki?curid=413140" title="Podgórze (powiat płocki)">
Podgórze (powiat płocki)

Podgórze – wieś w Polsce położona w województwie mazowieckim, w powiecie płockim, w gminie Mała Wieś.
Wieś duchowna położona była w drugiej połowie XVI wieku w ziemi wyszogrodzkiej województwa mazowieckiego. W 1785 roku wchodziła w skład klucza mąkolińskiego biskupstwa płockiego. W latach 1975–1998 miejscowość należała administracyjnie do województwa płockiego.

</doc>
<doc id="413141" url="https://pl.wikipedia.org/wiki?curid=413141" title="Podhorce (powiat hrubieszowski)">
Podhorce (powiat hrubieszowski)

Podhorce – wieś w Polsce położona w województwie lubelskim, w powiecie hrubieszowskim, w gminie Werbkowice.
Demografia.
W latach 1975–1998 miejscowość należała administracyjnie do województwa zamojskiego. Wieś stanowi sołectwo gminy Werbkowice. Według Narodowego Spisu Powszechnego (III 2011 r.) liczyła 421 mieszkańców i była piątą co do wielkości miejscowością gminy Werbkowice.
Historia.
W 1466 r. wieś należała do Jakuba Podlodowskiego, wojskiego horodelskiego. Według registru poborowego z 1578 r. posiadała 8 łanów kmiecych, czyli 134,4 ha gruntów uprawnych. Wcześniej to jest w 1564 roku wieś należała po części do Krzysztofa Miękickiego i do rodziny Szczyrbów, a w 1580 roku do Jana Góździa. W roku 1624 powstał tu unicki klasztor bazylianów, z nadania Jana Góździa, zlikwidowany w XVIII wieku. Do potomków Góździa Podhorce należały także i w XVIII stuleciu: w 1749 r. do Stanisława Góździa. W 1846 przeszły do rąk hrabiego Alojzego Poletyłły z Wojsławic, zaś w 1861 (jako posag córki Alojzy) do jego zięcia – Tytusa Wojciechowskiego (Uruski, Herbarz Szlachty Polskiej tom XIV str.191). W 1827 roku wieś liczyła 78 domów i 436 mieszkańców, zaś w roku 1921 miała 132 domy oraz 794 mieszkańców, w tym 12 Żydów i 685 Ukraińców. W XIX stuleciu funkcjonowała tu duża gorzelnia Wojciechowskich, w 1896 r. produkująca 33 000 wiader spirytusu.

</doc>
<doc id="413143" url="https://pl.wikipedia.org/wiki?curid=413143" title="Podhorce (powiat tomaszowski)">
Podhorce (powiat tomaszowski)

Podhorce – wieś w Polsce, położona w województwie lubelskim, w powiecie tomaszowskim, w gminie Tomaszów Lubelski.
W latach 1975–1998 wieś należała administracyjnie do województwa zamojskiego.
Wieś stanowi sołectwo gminy Tomaszów Lubelski.
Historia.
Wieś Podhorce położona jest w województwie lubelskim, na wysokości 270 m n.p.m. Krainy geograficzne, na pograniczu których leży, to Grzęda Sokalska i Środkowe Roztocze. W X wieku wchodziły one w obszar zwany Grodami Czerwieńskimi. Były to ziemie etnicznie mieszane, sąsiadujące z Lędzianami i Wiślanami. Ziemie te przechodziły pod wpływy Polski, Rusi Kijowskiej, Litwy i Węgier.
Data powstania wsi Podhorce jest nieznana. Historia jej dokładniej rysuje się dopiero w dokumentach pochodzących z XIX, m.in. w "Słowniku Geograficznym Królestwa Polskiego". Wcześniej wzmiankowana była w 1409 r. w księgach łacińskiej parafii w Gródku. Wówczas jej posiadaczem był Mikołaj z Podhorzec, a w 1564 roku wśród właścicieli figurują Podhoreccy, Zwiantowcy i Dunikowscy. W XVIII wieku wymienieni są Góździowie i Rulikowscy.
Podczas I rozbioru wieś trafiła do Austrii. W roku 1809 okręg zamojski przyłączono do Księstwa Warszawskiego, a po upadku Napoleona Bonapartego w 1815 roku wieś stała się częścią Królestwa Polskiego pod zaborem Cesarstwa Rosyjskiego.
Działania wojenne 1914-1918 przyniosły zmiany. W październiku 1917 r. cerkiew rekoncyfikowano na kościół katolicki. Mieszkańcy zbudowali dużą, parterową szkołę. Uaktywniła się Ochotnicza Straż Pożarna, która powstała w 1912 r. Młodzież działała w ZMW „Wici” i w Stowarzyszeniu Młodzieży Katolickiej pod opieką ks. T. Woźniaka. We wsi erygowano parafię. W okresie międzywojennym wieś zamieszkiwała ludność polska, żydowska i ukraińska, zajmująca się przede wszystkim rolnictwem. Byli wśród niej szewcy, kowale, murarze, młynarze, stolarze, bednarze.
We wrześniu 1939 r. doszło tutaj do spotkania dwóch agresorów: niemieckiego i radzieckiego. Mieszkańcy wsi byli świadkami walki pod Tomaszowem Lubelskim. Od 17-23 IX rozpoczął się dla nich 5-letni okres okupacji. Wieś znalazła się w obrębie Generalnego Gubernatorstwa, należała do dystryktu Lublin, powiat zamojski, gmina Majdan Górny. Opór mieszkańców wsi i ich walkę przedstawia "Kronika" Podhorzec. Wśród mieszkańców wsi są tacy, którzy za swą polskość trafili do ubeckiej katowni w Tomaszowie Lubelskim zwanej „Cybulówką” lub „Smoczą Jamą”.

</doc>
<doc id="413144" url="https://pl.wikipedia.org/wiki?curid=413144" title="Podlasie (powiat płocki)">
Podlasie (powiat płocki)

Podlasie – wieś w Polsce położona w województwie mazowieckim, w powiecie płockim, w gminie Łąck.
W latach 1975–1998 miejscowość należała administracyjnie do województwa płockiego.

</doc>
<doc id="413145" url="https://pl.wikipedia.org/wiki?curid=413145" title="Podlasie (powiat żyrardowski)">
Podlasie (powiat żyrardowski)

Podlasie – wieś w Polsce położona w województwie mazowieckim, w powiecie żyrardowskim, w gminie Radziejowice.
W latach 1975–1998 miejscowość należała administracyjnie do województwa skierniewickiego.

</doc>
<doc id="413146" url="https://pl.wikipedia.org/wiki?curid=413146" title="Podlechy (powiat braniewski)">
Podlechy (powiat braniewski)

Podlechy – wieś w Polsce położona w województwie warmińsko-mazurskim, w powiecie braniewskim, w gminie Płoskinia.
Historia.
W roku 1599 proboszcz z Płoskini podał do sądu miejscowych chłopów, którzy zalegali z dziesięciną.
W latach 1975–1998 miejscowość należała administracyjnie do województwa elbląskiego. Wieś znajduje się w historycznym regionie Warmia.

</doc>
<doc id="413147" url="https://pl.wikipedia.org/wiki?curid=413147" title="Podlechy (powiat kętrzyński)">
Podlechy (powiat kętrzyński)

Podlechy (niem. "Podlechen") – wieś w Polsce położona w województwie warmińsko-mazurskim, w powiecie kętrzyńskim, w gminie Korsze. Wieś jest siedzibą sołectwa.
W latach 1975–1998 miejscowość należała administracyjnie do województwa olsztyńskiego.
Przez wieś przebiega droga wojewódzka nr 590.
Historia.
W roku 1913 folwark w Podlechach wchodził w skład majątku ziemskiego w Korszach, którego właścicielem był Georg von Fresin.
W roku 1973 do sołectwa Podlechy należały miejscowości: Krzemity, Olszynka (osada i PGR) i Podlechy.
Demografia.
W 1817 roku wieś zamieszkiwało 161 mieszkańców. W 1970 roku było już ich 362.
Zobacz też.
Podlechy

</doc>
<doc id="413148" url="https://pl.wikipedia.org/wiki?curid=413148" title="Podlesie (powiat bełchatowski)">
Podlesie (powiat bełchatowski)

Podlesie – wieś w Polsce położona w województwie łódzkim, w powiecie bełchatowskim, w gminie Zelów.
W latach 1975–1998 miejscowość należała administracyjnie do województwa piotrkowskiego.
Komunikacja.
Przez wieś przebiega droga wojewódzka nr 483 Łask – Częstochowa.

</doc>
<doc id="413149" url="https://pl.wikipedia.org/wiki?curid=413149" title="Podlesie (gmina Tuczępy)">
Podlesie (gmina Tuczępy)

Podlesie – wieś w Polsce, położona w województwie świętokrzyskim, w powiecie buskim, w gminie Tuczępy.
W latach 1975–1998 miejscowość należała administracyjnie do województwa kieleckiego.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Podlesia:

</doc>
<doc id="413150" url="https://pl.wikipedia.org/wiki?curid=413150" title="Podlesie (gmina Wodzisław)">
Podlesie (gmina Wodzisław)

Podlesie – wieś w Polsce, położona w województwie świętokrzyskim, w powiecie jędrzejowskim, w gminie Wodzisław.
W latach 1975–1998 miejscowość należała administracyjnie do województwa kieleckiego.

</doc>
<doc id="413151" url="https://pl.wikipedia.org/wiki?curid=413151" title="Podlesie (powiat kędzierzyńsko-kozielski)">
Podlesie (powiat kędzierzyńsko-kozielski)

Podlesie (dodatkowa nazwa w j. niem. Podlesch, w latach 1936-45 "Unterwalden") – wieś w Polsce położona w województwie opolskim, w powiecie kędzierzyńsko-kozielskim, w gminie Cisek.
W latach 1975–1998 miejscowość należała administracyjnie do województwa opolskiego.
Historia.
Osada Podlessny została założona około 1532. Inna forma nazewnicza wsi to "Podlesy".

</doc>
<doc id="413152" url="https://pl.wikipedia.org/wiki?curid=413152" title="Podlesie (gmina Pierzchnica)">
Podlesie (gmina Pierzchnica)

Podlesie – wieś w Polsce, położona w województwie świętokrzyskim, w powiecie kieleckim, w gminie Pierzchnica.
W okresie Królestwa Kongresowego wieś w powiecie stopnickim, gmina Drugnia, parafia Pierzchnica.
W latach 1975–1998 miejscowość należała administracyjnie do województwa kieleckiego.

</doc>
<doc id="413153" url="https://pl.wikipedia.org/wiki?curid=413153" title="Podlesie (powiat konecki)">
Podlesie (powiat konecki)

Podlesie – wieś w Polsce położona w województwie świętokrzyskim, w powiecie koneckim, w gminie Radoszyce.
W latach 1975–1998 miejscowość należała administracyjnie do województwa kieleckiego.
Wierni Kościoła rzymskokatolickiego należą do parafii Świętych Apostołów Piotra i Pawła w Radoszycach.

</doc>
<doc id="413154" url="https://pl.wikipedia.org/wiki?curid=413154" title="Podlesie (powiat leżajski)">
Podlesie (powiat leżajski)

Podlesie – wieś w Polsce położona w województwie podkarpackim, w powiecie leżajskim, w gminie Grodzisko Dolne.
W latach 1975–1998 miejscowość należała administracyjnie do województwa rzeszowskiego.

</doc>
<doc id="413155" url="https://pl.wikipedia.org/wiki?curid=413155" title="Podlesie (powiat nyski)">
Podlesie (powiat nyski)

Podlesie (daw. "Jesionów", ) – wieś w Polsce, położona w województwie opolskim, w powiecie nyskim, w gminie Głuchołazy. Historycznie leży na Dolnym Śląsku, na ziemi nyskiej. Położona jest w Górach Opawskich.
Częścią wsi jest Gęstwina.
W latach 1975–1998 miejscowość należała administracyjnie do ówczesnego województwa opolskiego.
Według danych na 2011 wieś była zamieszkana przez 237 osób.
Geografia.
Wieś jest położona w południowo-zachodniej Polsce, w województwie opolskim, około 1 km od granicy z Czechami, w północnej części Gór Opawskich, na południowo-zachodnim zboczu Parkowej Góry. Należy do Euroregionu Pradziad.
Wpływ na klimat Podlesia ma sąsiedztwo Gór Opawskich. Średnia temperatura roczna wynosi +7,2 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Podlesia wynoszą 644 mm. Dominują wiatry zachodnie.
Historia.
Nazwa "Schönwalde" wymieniana była już w 1369, jednak pierwsza wzmianka pisemna pochodzi z 1666. W pobliżu wioski działała wymieniona w 1420 sztolnia złota. Miejscowa szkoła powstała w 1742. W 1777 w Podlesiu pracowała papiernia.
W 1874 Wilhelm Hassmann założył w Podlesiu hutę "Maschinenfabrik Turbinen und Mühlenbau W. Hassmann u. Sohn", w której produkowano różne materiały metalowe, m.in. maszyny do obróbki drzewa, maszyny rolnicze oraz turbiny wodne. Kilka lat później firma wykupiła piec hutniczy znajdujący się po drugiej stronie potoku. Podczas pierwszej i II wojny światowej produkowano tu głównie amunicję do karabinów i artylerii i części do czołgów.
W latach 1945–1950 Podlesie należało do województwa śląskiego, a od 1950 do województwa opolskiego.
Do 2009 roku znajdowała się tu Przędzalnia „Frotex”, która była filią Zakładów Przemysłu Bawełnianego „Frotex” w Prudniku.

</doc>
<doc id="413156" url="https://pl.wikipedia.org/wiki?curid=413156" title="Podlesie (powiat obornicki)">
Podlesie (powiat obornicki)

Podlesie – wieś sołecka w Polsce położona w województwie wielkopolskim, w powiecie obornickim, w gminie Oborniki.
Historia.
Wieś, jako "Podlesche", notowana po raz pierwszy w 1425. Należała do posiadłości Ostrorogów w latach 1465-1573. Potem posiadłość właścicieli Szamotuł.
W latach 1975–1998 miejscowość należała administracyjnie do województwa poznańskiego.

</doc>
<doc id="413157" url="https://pl.wikipedia.org/wiki?curid=413157" title="Podlesie (powiat radomski)">
Podlesie (powiat radomski)

Podlesie (dawniej Podlesie Sławińskie)– wieś w Polsce położona w województwie mazowieckim, w powiecie radomskim, w gminie Wolanów.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość należała administracyjnie do województwa radomskiego.
Wierni Kościoła rzymskokatolickiego należą do parafii Niepokalanego Poczęcia Najświętszej Maryi Panny w Kończycach.

</doc>
<doc id="413158" url="https://pl.wikipedia.org/wiki?curid=413158" title="Podlesie (powiat rawski)">
Podlesie (powiat rawski)

Podlesie – wieś w Polsce położona w województwie łódzkim, w powiecie rawskim, w gminie Biała Rawska.
Wieś wymieniana w 1827 r.
W latach 1975–1998 miejscowość należała administracyjnie do województwa skierniewickiego.

</doc>
<doc id="413159" url="https://pl.wikipedia.org/wiki?curid=413159" title="Podlesie (powiat sierpecki)">
Podlesie (powiat sierpecki)

Podlesie – wieś w Polsce położona w województwie mazowieckim, w powiecie sierpeckim, w gminie Szczutowo.
W latach 1975–1998 miejscowość należała administracyjnie do województwa płockiego.
Ludność żyje głównie z pracy na roli. Hodowane są tam głównie krowy mleczne, których mleko trafia do Zakładu Mleczarskiego w Sierpcu. 

</doc>
<doc id="413160" url="https://pl.wikipedia.org/wiki?curid=413160" title="Podlipie (powiat dąbrowski)">
Podlipie (powiat dąbrowski)

Podlipie – wieś w Polsce położona w województwie małopolskim, w powiecie dąbrowskim, w gminie Bolesław.
W latach 1975–1998 miejscowość należała administracyjnie do województwa tarnowskiego.

</doc>
<doc id="413161" url="https://pl.wikipedia.org/wiki?curid=413161" title="Podlipie (powiat olkuski)">
Podlipie (powiat olkuski)

Podlipie – wieś w Polsce położona w województwie małopolskim, w powiecie olkuskim, w gminie Bolesław.
W latach 1975–1998 miejscowość należała administracyjnie do województwa katowickiego.

</doc>
<doc id="413162" url="https://pl.wikipedia.org/wiki?curid=413162" title="Podlodów (powiat rycki)">
Podlodów (powiat rycki)

Podlodów – osada w Polsce położona w województwie lubelskim, w powiecie ryckim, w gminie Ułęż.
W latach 1975–1998 miejscowość należała administracyjnie do województwa lubelskiego.
Wieś w sołectwie Podlodówek gminy Ułęż.
Wierni Kościoła rzymskokatolickiego należą do parafii Podwyższenia Krzyża Świętego w Sobieszynie.
Historia.
W początkach wieku XVI występuje jako wieś w powiecie stężyckim w parafii Przetoczno alias Łysobyki stanowiła własność Grzegorza Podlodowskiego. Według registru poborowego powiatu stężyckiego z 1509 r. miała 13 półłanków i 1 zagrodnika (Pawiński, Małop., 333).
Wieś szlachecka położona była w drugiej połowie XVI wieku w ziemi stężyckiej.
Według akt ziemskich stężyckich, w 1648 roku właścicielem był Stefan Podlodowski który umiera w Podlodowie 1653 roku.
W 1664 r. właścicielami byli: Jakub Krassowski, kasztelan podlaski, i brat jego Mateusz. Według registru poborowego we dworze i we wsi było 81 poddanych (Akta stężyckie). W sejmie warszawskim w 1775 r. powołana została komisja dla ostatecznego zakończenia sprawy między Sobieszynem i Podlodowem.
W wieku XIX Podlodów stanowił wieś i folwark nad Wieprzem w powiecie łukowskim, gminie Serokomla, parafii Łysobyki, odległy 35 wiorst od Łukowa, wieś posiadała wówczas 10 domów i 133 mieszkańców, browar i dwa młyny wodne. Według spisu 1827 r. należała do parafii Drążgów, było tu wówczas 8 domów i 82 mieszkańców.
Folwark Podlodów z wsiami: Podlodów, Podlodówek i Wola Blizocka miał w 1885 roku rozległości dominialnej 1470 mórg: gruntów ornych i ogrodów mórg 750, łąk mórg 123, past. mórg 86, lasu mórg 284, wody mórg 53, nieużytków mórg 47, przestrzenie sporne mórg 127. Budynków murowanych 6, z drzewa 35, płodozmian 13. polowy, las nieurządzony. wieś Podlodów osad 6, z gruntem mórg 3, wieś Podlodówek osad 21, z gruntem mórg 279, wieś Wola Blizocka osad 48, z gruntem mórg 751.
We wrześniu 1939 w osadzie stacjonowały 216 i 217 eskadry bombowe oraz 121. i 122. eskadry myśliwskie.

</doc>
<doc id="413163" url="https://pl.wikipedia.org/wiki?curid=413163" title="Podłęże (powiat wielicki)">
Podłęże (powiat wielicki)

Podłęże – wieś w Polsce, położona w województwie małopolskim, w powiecie wielickim, w gminie Niepołomice. Znajduje się w odległości ok. 16 km na wschód od Krakowa i ok. 2 km na zachód od Niepołomic i sąsiaduje ze Staniątkami, Zakrzowcem, Zakrzowem, Węgrzcami Wielkimi, Niepołomicami-Podgrabiem oraz z miastem Niepołomice.
Środkiem wsi biegnie droga wojewódzka nr 964 łącząca Kasinę Wielką z Biskupicami Radłowskimi, po południowej stronie przebiega autostrada A4. W Podłężu znajduje się stacja kolejowa na ważnym szlaku kolejowym 91 Kraków Główny – Medyka oraz przystanek Podgrabie Wisła przy towarowej trasie obwodnicowej odciążającej centrum Krakowa, prowadzącej z Podłęża przez Nową Hutę do Mydlnik. Niegdyś istniało również połączenie kolejowe z Niepołomicami. Przez wieś przepływa prawy dopływ Wisły – potok Podłężanka.
Miejscowość jest ośrodkiem edukacyjnym i religijnym dla pobliskich wsi z własną szkołą podstawową i kościołem parafialnym. W Podłężu działa dom kultury „Siedlisko”.
W miejscowości działa i ma siedzibę Klub Sportowy Piłkarz Podłęże założony w 1952 roku. Obecnie drużyna występuje w A Klasie podokręgu Wieliczka Małopolskiego Związku Piłki Nożnej.
Historia.
Na terenie Podłęża odkryto osadę celtycką z III – II w. p.n.e., jedną z największych w Polsce (17 chat), z przedmiotami codziennego użytku, ozdobami oraz dwiema monetami bojskimi.
Pierwsza wzmianka o wsi pochodzi z 1242 roku "(Podlanze – staropolski zapis samogłosek nosowych; od Pod Łęgiem / Przy Łęgu; gdzie Łęg to podmokła łąka, dziś Niepołomicka Strefa Inwestycyjna)". Wieś Podłęże otrzymał od Benedyktynów z Tyńca kasztelan krakowski Klemens z Ruszczy, fundator klasztoru Benedyktynek w Staniątkach.
Wieś duchowna, własność Opactwa Benedyktynek w Staniątkach położona była w drugiej połowie XVI wieku w powiecie szczyrzyckim województwa krakowskiego.
W czasie okupacji niemieckiej, 2 lutego 1944, jednostki SS, Schutzpolizei oraz Gestapo, dokonały egzekucji 50 Polaków – więźniów politycznych z hitlerowskiego więzienia Montelupich w Krakowie. Egzekucja nastąpiła w odwecie za nieudany zamach na generalnego gubernatora Hansa Franka (jadącego pociągiem do Lwowa), którego dokonała Armia Krajowa 29 stycznia 1944 na torach przed wiaduktem kolejowym w pobliżu Staniątek w Puszczy Niepołomickiej. Rozkaz rozstrzelania 100 więźniów wydał Wyższy Dowódca SS i Policji, Wilhelm Koppe. Pozostałe 50 osób rozstrzelano w tym samym dniu w Dębicy.
W latach 1973–1976 miejscowość była siedzibą gminy Podłęże, a w latach 1975–1998 należała do województwa krakowskiego.
W Podłężu jest wiele pamiątek historycznych takich jak: pomniki, krzyże, rzeźby, a także cmentarz wojenny z okresu I wojny światowej.

</doc>
<doc id="413164" url="https://pl.wikipedia.org/wiki?curid=413164" title="Podolany (powiat wielicki)">
Podolany (powiat wielicki)

Podolany – wieś w Polsce położona w województwie małopolskim, w powiecie wielickim, w gminie Gdów.
W latach 1975–1998 miejscowość administracyjnie należała do województwa krakowskiego.
Miejscowość położona jest na prawym brzegu Raby, w dolinie Kudzielskiego Potoku i na podnóżach opadających do Raby wzniesień Pogórza Wiśnickiego. Integralne części miejscowości: Podlas, Rogóska.

</doc>
<doc id="413165" url="https://pl.wikipedia.org/wiki?curid=413165" title="Podstolice (powiat chodzieski)">
Podstolice (powiat chodzieski)

Podstolice – wieś w Polsce położona w województwie wielkopolskim, w powiecie chodzieskim, w gminie Budzyń.
Wieś królewska należąca do starostwa rogozińskiego, pod koniec XVI wieku leżała w powiecie poznańskim województwa poznańskiego. W latach 1975–1998 miejscowość należała administracyjnie do województwa pilskiego.
Wieś sołecka - zobacz jednostki pomocnicze gminy Budzyń w BIP 
We wsi znajduje się kościół św. Kazimierza z 1935 roku.
Przypisy.
Zobacz też: Podstolice 

</doc>
<doc id="413166" url="https://pl.wikipedia.org/wiki?curid=413166" title="Podstolice (powiat wrzesiński)">
Podstolice (powiat wrzesiński)

Podstolice – wieś w Polsce położona w województwie wielkopolskim, w powiecie wrzesińskim, w gminie Nekla.
W latach 1975–1998 miejscowość należała administracyjnie do województwa poznańskiego.
Przez miejscowość przebiega Szlak Osadnictwa Olęderskiego w Gminie Nekla oraz droga krajowa nr 92. Przy tej drugiej w pierwszej połowie lat 70. XX wieku powstał motel, którego nie planowano w projekcie drogi. Obiekt zbudowano po objeździe nowo otwartej szosy przez Edwarda Gierka, który miał podówczas stwierdzić: "Wiecie towarzysze, a tu gdzieś na trasie przydałaby się jakaś restauracja z małym hotelem". Gierkowi obiecano wtedy, że za rok zostanie zaproszony na poczęstunek do tej restauracji. Projekt przygotowano w Inwestprojekcie Poznań i błyskawicznie zrealizowano w technologii płyty winogradzkiej.

</doc>
<doc id="413167" url="https://pl.wikipedia.org/wiki?curid=413167" title="Podwierzbie (powiat garwoliński)">
Podwierzbie (powiat garwoliński)

Podwierzbie – wieś w Polsce położona w województwie mazowieckim, w powiecie garwolińskim, w gminie Maciejowice. W latach 1975–1998 miejscowość należała administracyjnie do województwa siedleckiego.
Wierni Kościoła rzymskokatolickiego należą do parafii św. Jadwigi Śląskiej w Samogoszczy.
Historia.
W czasie okupacji niemieckiej mieszkająca we wsi rodzina Pokorskich udzieliła pomocy Henrykowi Prajs. W 1983 roku Instytut Jad Waszem podjął decyzję o przyznaniu Katarzynie i Stanisławowi Pokorskim tytułu Sprawiedliwych wśród Narodów Świata.

</doc>
<doc id="413168" url="https://pl.wikipedia.org/wiki?curid=413168" title="Podwierzbie (powiat sierpecki)">
Podwierzbie (powiat sierpecki)

Podwierzbie – wieś w Polsce położona w województwie mazowieckim, w powiecie sierpeckim, w gminie Sierpc.
W latach 1975–1998 miejscowość należała administracyjnie do województwa płockiego.

</doc>
<doc id="413169" url="https://pl.wikipedia.org/wiki?curid=413169" title="Podzamcze (powiat buski)">
Podzamcze (powiat buski)

Podzamcze – wieś w Polsce położona w województwie świętokrzyskim, w powiecie buskim, w gminie Nowy Korczyn.
W latach 1975–1998 miejscowość należała administracyjnie do województwa kieleckiego.
Wieś położona jest na prawym brzegu Nidy, naprzeciw Nowego Korczyna. Znajdował się tu kiedyś zamek królewski, wzniesiony przez Kazimierza Wielkiego i zniszczony przez Szwedów w XVII w.
W skład wsi wchodzi Zawodzie, o odrębnej przeszłości administracyjnej.

</doc>
<doc id="413170" url="https://pl.wikipedia.org/wiki?curid=413170" title="Podzamcze (gmina Piekoszów)">
Podzamcze (gmina Piekoszów)

Podzamcze (potocznie "Podzamcze Piekoszowskie") – wieś w Polsce położona w województwie świętokrzyskim, w powiecie kieleckim, w gminie Piekoszów.
Dojazd z Kielc zapewniają autobusy komunikacji miejskiej linii 18.
W latach 1975–1998 miejscowość należała administracyjnie do województwa kieleckiego.
Zabytki.
Ruiny pałacu Tarłów. Pałac został wzniesiony w latach 1645–1650 przez Jana Aleksandra Tarłę. Był bardzo podobny do kieleckiej rezydencji biskupów krakowskich. W rodzinie Tarłów pozostał do 1842 r. W połowie XIX wieku spłonął. Od tego czasu, mimo licznych prób, nie udało się przywrócić jego świetności.
Ruiny pałacu oraz jego otoczenie (teren w promieniu 100 m.), zostały wpisany do rejestru zabytków nieruchomych (nr rej.: A.443 z 1.08.1947 i z 8.05.1971).

</doc>
<doc id="413171" url="https://pl.wikipedia.org/wiki?curid=413171" title="Podzamcze (powiat lubelski)">
Podzamcze (powiat lubelski)

Podzamcze – wieś w Polsce położona w województwie lubelskim, w powiecie lubelskim, w gminie Bychawa.
W latach 1958–1972 w granicach Bychawy. 1 stycznia 1958 wieś Podzamcze stała się częścią Bychawy, w związku z przekształceniem gromady Bychawa (do której Podzamcze – jako składowa Wincentówka – przynależała od 1954 roku) w miasto. 1 stycznia 1973 część Podzamcza (311 ha) wyłączono z Bychawy, tworząc w ten sposób obecną wieś Podzamcze.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Bychawa. Według Narodowego Spisu Powszechnego z roku 2011 wieś liczyła 171 mieszkańców.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="413172" url="https://pl.wikipedia.org/wiki?curid=413172" title="Podzamcze (kolonia w powiecie łęczyńskim)">
Podzamcze (kolonia w powiecie łęczyńskim)

Podzamcze – kolonia w Polsce położona w województwie lubelskim, w powiecie łęczyńskim, w gminie Łęczna.
W latach 1975–1998 miejscowość należała administracyjnie do województwa lubelskiego.
Miejscowość położona nad Wieprzem u zbiegu dróg wojewódzkich 813 i 820 tuż przy granicy z Łęczną.
Historia.
Stara Wieś i Podzamcze, wsie jakie w wyniku przemian wydzieliły się z obszaru antycznej wsi Łęczna istniejącej na tych obszarach w roku 1350-1351 a nazywanej wówczas Lanczna, w roku 1429 Lunczna, 1495 Antiqua Lanczna, 1529 Stara Vyesz, 1531-3 Lanczna. Pierwotna wieć Łęczna była w części własnością królewską w części szlachecką.
W roku 1467 Kazimierz IV Jagiellończyk zezwala Janowi Tęczyńskiemu na lokację w jego wsi Łęczna miasta na prawie magdeburskim lub średzkim.

</doc>
<doc id="413173" url="https://pl.wikipedia.org/wiki?curid=413173" title="Podzamcze (powiat świdnicki)">
Podzamcze (powiat świdnicki)

Podzamcze – kolonia w Polsce położona w województwie lubelskim, w powiecie świdnickim, w gminie Mełgiew.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Mełgiew.
Etymologia.
Początkowo nazwa została zestawiona z pierwszym członem przyjętym od pobliskiej wsi Mełgiew, człon drugi nawiązuje do usytuowanego we wsi pałacu Stoińskich. Od roku 1952 w Urzędowym Spisie Nazw Miejscowości – Podzamcze.
Historia.
W wieku XIX Mełgiew Podzamcze występuje w opisie dóbr Mełgiew. Podział na Mełgiew i Mełgiew-Podzamcze widoczny jest jeszcze w spisie w roku 1921. Mełgiew-Podzamcze folwark posiadał wówczas 11 domów i 316 mieszkańców. Także w skorowidzu miejscowości z roku 1933 występuje Mełgiew-Podzamcze.

</doc>
<doc id="413174" url="https://pl.wikipedia.org/wiki?curid=413174" title="Pogorzelec (powiat garwoliński)">
Pogorzelec (powiat garwoliński)

Pogorzelec – wieś w Polsce położona w województwie mazowieckim, w powiecie garwolińskim, w gminie Maciejowice.
W latach 1975–1998 miejscowość należała administracyjnie do województwa siedleckiego.
W Pogorzelcu znajduje się gminna Stacja Ujęcia Wody. SUW w Pogorzelcu zaopatruje w wodę pitną większą część gminy Maciejowice.
W obrębie granic miejscowości znajduje się Rezerwat przyrody Czerwony Krzyż.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Maciejowicach.

</doc>
<doc id="413175" url="https://pl.wikipedia.org/wiki?curid=413175" title="Pogorzelec (powiat pułtuski)">
Pogorzelec (powiat pułtuski)

Pogorzelec – wieś w Polsce położona w województwie mazowieckim, w powiecie pułtuskim, w gminie Pokrzywnica.
W latach 1975–1998 miejscowość należała administracyjnie do województwa ciechanowskiego.
Demografia.
Dane za rok 2009:

</doc>
<doc id="413176" url="https://pl.wikipedia.org/wiki?curid=413176" title="Pogorzelec (powiat węgrowski)">
Pogorzelec (powiat węgrowski)

Pogorzelec – wieś w Polsce położona w województwie mazowieckim, w powiecie węgrowskim, w gminie Łochów położona nad rzeką Liwiec. 
Prywatna wieś szlachecka położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość należała administracyjnie do województwa siedleckiego.
Atrakcje turystyczne
Wieś malowniczo położona nad rzeką Liwiec, na skraju Borów Łochowskich wchodzących w skład Nadbużańskiego Parku Krajobrazowego, w regionie kolonijno-letniskowym popularnym już w okresie dwudziestolecia międzywojennego. We wsi znajduje się dwór polski klasyczny (zrekonstruowany) oraz pałac należący niegdyś do rodziny Paderewskich (początek XX wieku).
Na swoich działkach wypoczywali tu m.in. Witold Gruca, Szymon Kobyliński, Marcin Kydryński i Anna Maria Jopek.

</doc>
<doc id="413177" url="https://pl.wikipedia.org/wiki?curid=413177" title="Pogorzelica (powiat łobeski)">
Pogorzelica (powiat łobeski)

Pogorzelica (niem. " Margarethenhof ") – wieś sołecka w Polsce położona w województwie zachodniopomorskim, w powiecie łobeskim, w gminie Radowo Małe. W latach 1818-1945 miejscowość administracyjnie należała do Landkreis Regenwalde (Powiat Resko) z siedzibą do roku 1860 w Resku, a następnie w Łobzie.
W latach 1975–1998 miejscowość należała administracyjnie do województwa szczecińskiego.
Zobacz też: Pogorzelica

</doc>
<doc id="413178" url="https://pl.wikipedia.org/wiki?curid=413178" title="Pogorzel (powiat miński)">
Pogorzel (powiat miński)

Pogorzel – wieś w Polsce położona w województwie mazowieckim, w powiecie mińskim, w gminie Siennica.
W latach 1975–1998 miejscowość należała administracyjnie do województwa siedleckiego.
Pogorzel Siennicka należy do grupy najstarszych wsi okolic Siennicy i Mińska Mazowieckiego. Legendarne początki osadnictwa w dziejach nowożytnych sięgają XIII wieku, jednak pierwsze udokumentowane wzmianki pochodzą dopiero z XVI wieku.
Etymologia nazwy miejscowości.
Pogorzel pochodzi od obszaru celowo wypalonej puszczy pod zasiedlenie, a także oznacza lokalizację administracyjną i geograficzną przeznaczoną pod budowę drogi wiodącej z Warszawy przez Mińsk, Siennicę i Latowicz do Włodawy i dalej na Ukrainę. Trakt ten zwany był „staroruskim traktem” lub tzw. „traktem włodawskim”.
Wyraz pogorzel był powszechnie używany w języku staropolskim i oznaczał: pożogę, pożar, zniszczenie ogniem, szczątki spalonej budowli, zgliszcza, miejsce po pożarze. Współcześnie wyraz pogorzel stosowany jest głównie w odniesieniu do nazw miejscowości. W dokumentach źródłowych, szczególnie kartograficznych możemy znaleźć różne nazwy Pogorzeli: z łaciny Pogorzely, niemiecka Pogorshel czy Pogorzela z wizytacji biskupa Goślickiego w 1603 r.
Położenie.
Wieś położona jest 7 km na południowy wschód od Mińska Mazowieckiego przy drodze wojewódzkiej nr 802 Mińsk Mazowiecki – Seroczyn stanowiącej szkielet komunikacyjny gminy Siennica i główny dojazd do południowej części powiatu mińskiego. Geograficznie Pogorzel położona jest na wschodnim Mazowszu, między Wysoczyzną Kałuszyńską a Równiną Garwolińską. Przez tereny te w okresie czwartorzędu przechodził lodowiec. Świadczą o tym pozostałe po jego aktywności wzgórza wydmowe.
Historia.
Obszar dzisiejszej Pogorzeli był w średniowieczu częścią wielkich puszcz królewskich. Puszcze te były w nielicznych miejscach zamieszkane przez ludzi. Puszcze okalające Pogorzel i najbliższe okolice to głównie tzw. puszcza mińska, natomiast sąsiednie to m.in. Starogrodzka i Osiecka usytuowane na zachód od Starogrodu. Takie warunki nie sprzyjały osadnictwu. Radykalna zmiana nastąpiła po zawarciu unii polsko-litewskiej, a także po włączeniu Mazowsza do Korony. Od tego momentu na terenach wschodniego Mazowsza zaczęło coraz intensywniej rozwijać się osadnictwo.
Pogorzel początkowo była skupiskiem paru gospodarstw chłopskich bądź jednego gospodarstwa – zwanego folwarkiem. W XVI wieku właścicielem folwarku była rodzina Siennickich z pobliskiej Siennicy i to za sprawą tej rodziny można znaleźć pierwsze udokumentowane wzmianki o Pogorzeli. W 1526 r. księżna Anna Mazowiecka dała prawo do założenia miasta Janowa swemu dworzaninowi Stanisławowi Sienickiemu z Sienicy. W nowo stworzonym mieście, którego nazwa z biegiem czasu zmieniła się na Siennica, rodzina Sienickich ufundowała kościół z zamiarem założenia parafii. Z dokumentu erekcyjnego parafii Siennica z 3 kwietnia 1528 r. możemy dowiedzieć się, że do nowo założonej parafii należało 18 wsi w tym także Pogorzel. Dodatkowo z dziesięciny pobieranej m.in. z folwarku w Pogorzeli uposażona była plebania nowo powstałej parafii. Kolejne wzmianki o Pogorzeli pochodzą ze spisów parafialnych z lat: 1540, 1576, 1857, 1896 razem z kolonią Zygmuntówką oraz z ostatniego w 1992 r. razem z Nową Pogorzelą.
Zabytkowy dwór.
W początkach XVIII wieku po rodzinie Sienickich Pogorzel podobnie jak okoliczne dobra włącznie z Siennicą trafiła w ręce rodziny Rudzińskich herbu Prus. W latach 1740 - 1742 Antonina Nowosielska razem z mężem Kazimierzem Rudzińskim wybudowali dwór w Pogorzeli, budowlę otacza 10 hektarowy park wypoczynkowy wraz ze stawem.
Kompleks parkowy zaprojektował Antonio Solari, architekt pochodzenia włoskiego, późniejszy autor projektu klasztoru reformatów w Siennicy. Kompleks dworski powstał w miejscu starego dworku. Początkowo posiadał dach czterospadowy, balkon oraz oranżerię dobudowano ok. 1900 r. Obiekt wybudowano w stylu barokowym na planie prostokąta, parterowy z piętrową częścią środkową wysuniętą ryzalitowo od frontu i od ogrodu wraz z jednoosiowymi obustronnymi ryzalitami skrajnymi. Jest podpiwniczony z mieszkalnym poddaszem, krytym dachem naczółkowym. Układ wnętrz jest dwutraktowy. Sień występuje na osi prostokąta z dwiema klatkami schodowymi na piętro i do piwnicy. Salon jest obszerny ze ściętymi narożami. Piwnice dworu są sklepione kolebką koszową i kryte sklepieniem zwierciadlanym. Posadzki sieni wykonane są z czerwonego marmuru. Do dzisiejszych czasów zachował się kominek z XIX w. pomieszczeniu na prawo od salonu. W XVIII w. była w nim kaplica, o czym wspomina Michał Radziwiłł pod datą 17 sierpnia 1759 r. "Mszy Św w kaplicy słuchałem i obiad zjadłszy pożegnałem gospodarza"
Pod tarasem, jak podają legendy, znajduje się wejście do tunelu łączącego dwór pogorzelski z kościołem w Siennicy. Tunel ten miał być miejsce ukrywania się ludzi podczas wojen, powstań. Podczas II wojny światowej w tunelu podobno ukrywała się przed hitlerowcami ludność żydowska. Zewnętrzne elewacje dworu rozczłonkowane są pilastrami toskańskimi, zdwojonymi jednostronnie na narożach, dźwigających uproszczone belkowanie. Ryzality środkowe wieńczą trójkątne szczyty. Przed salonem dworu znajduje się wysunięty taras z dwoma biegami schodów, który pierwotnie ozdobiony był balustradą tralkową i wazonami piaskowcowymi z 1817 r. Do czasów współczesnych zachował się jeden z dwu wazonów – stoi on w kościele parafialnym pw. św. Stanisława BM w Siennicy i służy jako chrzcielnica. W niedługim czasie po wybudowaniu dworu został założony park. Początkowo stworzony był jako regularny, później przekształcony na krajobrazowy, ujęty jest z trzech stron szpalerami, z czwartej zamknięty budynkiem dworu wyniesionym na tarasie ziemnym. Na osi tarasu pozostały ślady alei z kwaterami po bokach oraz półkolistym szpalerem na zamknięciu. Od frontu wiedzie podjazd ze śladami kolistego gazonu. Oprócz parku w obrębie dworu znajduje się też od strony północno-wschodniej kompleks stawów z drewnianą altaną wybudowaną w latach 90. XX wieku oraz mostkiem. Stawy zasilane są wodą z pobliskiej strugi tzw. "Strugi pogorzelskiej" – biorącej początek na bagnach pogorzelskich i płynącej w kierunku rzeczki Sienniczanka do której wpada w okolicach wsi Gągolina. Na łączniku stawu i strugi od strony mostu (ul. Parkowa) znajduje się zapora regulująca poziom wody.
W latach 1749-1751 ufundowany został klasztor Reformatorów w Siennicy przez Antoninę z Nowosielskich oraz Kazimierza Rudzińskiego, kompleks zaprojektował nadworny architekt królewski Antonio Solari. Po śmierci rodziny dzieło Kazimierza i Antoniny z Nowosielskich herbu Ślepowron od 1828 filantropki i aktywistki społeczno politycznej dokończył ich syn Michał Rudziński przebywający od 1747 w szkole Kadetów w Luneville, kolejny właściciel dóbr Pogorzel). Dodajął niektóre elementy wewnętrznego wystroju kościoła. W kościele Reformatorów upamiętnił rodzinę obrazami znajdującymi się w okolicy imiennych krypt obojga fundatorów kompleksu kościelno klasztornego tj: Antoniny z Nowosielskich herbu Ślepowron (zm. 1858), oraz Kazimierza Rudzińskiego, marszałka Trybunału Głównego Koronnego, (zm. 1759 r.).
Po śmierci Michała Rudzińskiego majątek Pogorzel przeszedł w ręce jego syna – Antoniego, który sprzedał Pogorzel w 1802 r. Michałowi Mdzewskiemu, biskupowi, sufraganowi płockiemu. Przy tej okazji należy zwrócić uwagę na fakt, iż w podziemiach spalonego przez Niemców w 1939 kościoła pw. Wniebowzięcia Najświętszej Marii Panny znajdowały się prochy wymienionego Michała Mdzewskiego.
W 1813 r. Pogorzel przeszła w ręce Stanisława Kraińskiego. Po Stanisławie Kraińskim z biegiem czasu przechodzi w ręce rodziny Antoszewskich. W 1860 r. Ludwig Antoszewski zamienił Pogorzel na Stachomin koło Stanisławowa, który należał do Aleksandra Mścisława Karskiego. Karski w 1867 r. sprzedał część Pogorzeli Mikołajowi Wisłockiemu, a drugą włączył do swych dóbr Nowogród i sprzedał w 1873 r. Galicyjskiemu Towarzystwu Parcelacji i Odbudowy w Krakowie, które je rozparcelowało.
W 1883 r. dwór w Pogorzeli był rozległy na 435 morgów z czego przypadało na: grunty orne i ogrody – 215 morgów, łąki – 14 morgów, lasy – 167 morgów, nieużytki – 39 morgów. Ponadto w skład majątku należała kolonia Teklin, traktowana przez pewien okres jako oddzielna wieś zamieszkana w 1883 r. przez 4 osoby gospodarujące na gruntach o wielkości 52 morgów. Do folwarku należały 2 budynki murowane oraz 4 drewniane. Płodozmian stosowany w gospodarstwie folwarcznym był 15 polowy, na ziemiach folwarku ponadto były pokłady torfu oraz nie urządzony las.
Po 1882.
Mikołaj Wisłocki prawdopodobnie w 1882 r. na skrzyżowaniu głównej drogi z drogami do Krzywicy i Dąbrowy postawił na pamiątkę swej obecności w Pogorzeli kapliczkę Matki Boskiej. Na początku XIX wieku powstała też figurka Świętej Trójcy zwana Tronem Łaski. W Pogorzeli podobno było tych figurek aż 14 rozlokowanych na granicach wsi. Miały one chronić Pogorzel przed wybuchłą w tym czasie epidemią cholery. Figura Świętej Trójcy jest jednym z cenniejszych zabytków architektury ludowej Gminy Siennica, ochroniona przed zniszczeniem, wyrestaurowana z datków mieszkańców i dofinansowania z Gminy pozostała przez lata na swym miejscu pomimo prób przeniesienia jej do siennickiego kościoła.
Proces parcelacji był przełomowym dla ludności wiejskiej. Chłopi otrzymywali na własność działki gruntu, na których mogli prowadzić gospodarstwo rolne. Ta upragniona ziemia jednak nie wszystkim w równym stopniu służyła. Część chłopów niestety nie była w stanie sama zapracować na utrzymanie – co spowodowało uzależnienie ekonomiczne od dawnego dziedzica tworząc grupę pracowników folwarcznych oraz migrację w poszukiwaniu pracy do większych miast. Od XIX wieku na wsi można było zaobserwować coraz większe zmiany. Obok znoszenia pańszczyzny występowała coraz bardziej powszechna parcelacja ziemi dworskiej, dzięki której coraz większa liczba chłopów mogła otrzymać ziemię na własność.
Wiek XX.
Od XIX wieku istniejąca przy dworze Pogorzel rozpoczyna dynamiczniejszy rozwój jako wieś. Jednakże dopiero XX wiek przyniósł zmiany, które wpłynęły na późniejsze losy wsi. Na początku XX wieku w Pogorzeli powstał jednoklasowy oddział szkolny. Początkowo lekcje odbywały się w prywatnych domach, później w nowo wybudowanej remizie strażackiej i wreszcie w nowym powojennym budynku szkolnym. W okresie II wojny światowej na terenie Pogorzeli prowadzone było tajne nauczanie w domu Państwa Laskowskich na pogorzelskiej kolonii Piachy. Dnia 11 listopada 1983 r. na skutek pożaru uległ zniszczeniu istniejący budynek szkolny.
Konsekwencją parcelacji zapoczątkowanej w XIX wieku było wydzielenie w 1901 r. przez ówczesnego właściciela Pogorzeli Karola Henneberga od dóbr Pogorzel 91 dziesięciny gruntu (około 100 ha), które zostały nazwane: dobra ziemskie Nowa Pogorzel. W tym samym roku z Pogorzeli wydzielono 44 dziesięciny gruntu na potrzeby dóbr ziemskich Wiśniewo (dzisiejsza Wiśniówka) Z biegiem czasu podział administracyjny terenów pierwotnej wsi Pogorzel, obejmował tzw. Starą Pogorzel (Pogorzel Osada), Pogorzel Środkową zwaną też przez pewien czas Willa Pogorzel (obszar folwarku Pogorzel zlokalizowanego w najbliższym sąsiedztwie dworu), Nową Pogorzel oraz Wiśniówkę.
Parcelacja majątku dworskiego była początkiem końca wsi o charakterze pańszczyźnianym – za jaką Pogorzel uchodziła. Świetność dworu i jego stały rozwój został już wcześniej zahamowany głównie z powodu długów. Ponadto zmiany społeczne zachodzące w Polsce odbiły się też na zamożności szlachty, która musiała w coraz większym stopniu dokładać do majątków ziemskich, które z kolei nie przynosiły już takich dochodów jak za czasów pańszczyzny. Właściciele zaczęli prowadzić najróżniejszą działalność gospodarczą. Świadczy o tym choćby kontrakt dzierżawny majątku Pogorzel z 16 listopada 1818 r., w którym mówi się, że do zabudowań dworskich folwarku w Pogorzeli oprócz murowanego dworu wchodziły: browar, gorzelnia, obory, chlewnie, stajnia, stodoła, owczarnia, spichlerze, karczma wjezdna i kuźnia. Tak zorganizowany folwark był samowystarczalny, a nadwyżki produkcji sprzedawane były na zewnątrz.
W XX wieku dwór przechodził kolejno przez różnych właścicieli:
Późniejsze losy pogorzelskiego dworu wyznaczały kolejne koncepcje jego zagospodarowania. Wpisany 9 kwietnia 1962 r. do rejestru zabytków został uchroniony przed degradacją po zniszczeniach wojennych. Po wojnie próbowano stworzyć w nim gospodarstwo rolne, co skończyło się fiaskiem z powodu zaciętości i przywiązania pogorzelskich chłopów do ziemi. Z tworzeniem gospodarstwa rolnego w Pogorzeli związana jest historia Piotra Jurkowskiego, który po oddaniu na rzecz gospodarstwa swej ziemi, po pewnym czasie obciął sobie siekierą koniuszki palców, które podpisywały dokument. W latach 1952-1965 w zabudowaniach dworu mieścił się Państwowy Ośrodek Maszynowy. Latem 1974 r. był miejscem kręcenia zdjęć do nominowanego do Oskara filmu "Noce i dnie", gdzie stylizował powieściowy Pamiętów. Obecnie własność prywatna.
Dzięki determinacji mieszkańców działalność szkoły była kontynuowana w prywatnym domu by po 7 latach przenieść się do nowej szkoły wybudowanej na miejscu spalonej jesienią 1983 r.
Obok szkoły na uwagę zasługuje też powstanie w 1918 r. z inicjatywy Karola Siwca Ochotniczej Straży Pożarnej. Początki straży były trudne. Za tymczasową remizę służyła szopa na działce podarowanej przez ówczesnego dziedzica, a za wóz bojowy – wóz konny z beczką. W 1928 r. wybudowana została nowa remiza, w której oprócz straży mieściła się też szkoła. Wybuch wojny nie przerwał działalności straży, która dysponowała w tym czasie przerobionym na cele pożarnicze samochodem marki Mercedes. Po wojnie straż coraz prężniej się rozwijała. Zakupowano coraz więcej sprzętu. Kolejne lata aż do dzisiaj minęły jako okres wzlotów i upadków. Początek lat 90. XX wieku, od kiedy prezesem OSP Pogorzel został mgr Franciszek Witek to zarazem początek dobrego okresu dla straży. Szkoła i Ochotnicza Straż Pożarna to kluczowe elementy współczesnych dziejów Pogorzeli, obok nich w 1969 r. stanęło też Koło Gospodyń Wiejskich stworzone przez Janinę Sadowską, które to kultywowało zwyczaje ludowe i obrzędy oraz aktywnie uczestniczyło w życiu wsi.
Po wojnie w wyniku wejścia w życie ustawy z 25 września 1954 r. o reformie podziału administracyjnego wsi i powołaniu gromadzkich rad narodowych (Dz. U 1954 nr 43 poz. 190 Ustawa o zmianie konstytucji PRL z dn. 25.09. 1954, nr 43 poz. 191 Ustawa z dn. 25.09. 1954 o reformie podziału administracyjnego wsi i powołaniu gromadzkich rad narodowych, zm. Dz. U 1957 nr 17 poz.87 Ustawa z 22.03.1957)w Pogorzel w latach 1954 - 1961 stała się siedzibą Gramadzkiej Rady Narodowej. W skład Gromady Pogorzel wchodziły: Pogorzel, Nowa Pogorzel, Dąbrowa, Julianów, Krzywica, Nowe Zalesie, Strugi Krzywickie, Krzywica, Wojciechówka. Od 1 stycznia 1960r. Gromada Pogorzel powiększona została o wsie ze zlikwidowanej Gromady Grzebowilk tj. Grzebowilk, Iłówiec, Wólka Iłówiecka, Grabina, Borówek, Chełst. Gromada Pogorzel zlikwidowana została Uchwałą WRN w Warszawie z dn.27.09.1961 nr IV/19/61 z mocą obowiązującą od 31.12.1961 r.(Dz. Urz. WRN w Warszawie nr 13 poz. 292), jej teren włączono do gromady Siennica: wsie Dąbrowa, Krzywica, Nowa Pogorzel, Nowe zalesie, Pogorzel, Strugi Krzywickie, Wojciechówka; do gromady Cielechowizna: wieś Julinów; Grzebowilk do gromady Rudzienko k. Kołbieli.
W 1954r. gromada składała się z 11 członków (radnych). W wyniku wyborów do Gromadzkich Rad Narodowych, które odbyły się 5 grudnia 1954 r. w skład radnych gromady weszli: 1. Jakubowski Wacław, 2. Baczewska Genowefa, 3. Witek Stanisław, 4. Witek Jan, 5. Wiącek Jan, 6. Sado Karol, 7. Jarzębski Józef, 8. Grzegorczyk Aleksander, 9. Grzegrzółka Antoni, 10. Szostek Czesław, 11. Jarzębski Feliks. W następnych latach liczba radnych była zwiększana by w wyborach 1961 r. osiągnąć 16 osób.
Działania zbrojne w Pogorzeli w okresie II wojny światowej.
Niszczycielskie doświadczenia II wojny światowej nie oszczędziły Pogorzeli. Była ona bowiem świadkiem licznych przemarszów wojsk, a także celem ich łupieżczych praktyk. We wsi i w jej okolicy dochodziło też do bitew i potyczek. W dniach 28-29 lipca 1944 r. pod Pogorzelą rozegrała się wielka bitwa pancerna między jednostkami elitarnej niemieckiej 1 Dywizji Spadochronowo-Pancernej "Hermann Göring" przydzielonymi do 73 Dywizji Piechoty i wspartymi oddziałami dział szturmowych, a pancernymi jednostkami sowieckimi 8 Gwardyjskiego Korpusu Pancernego 2 Armii Pancernej nacierającej od strony Dęblina przez Stoczek Łukowski, Latowicz i Parysów, w ramach Operacji Lubelsko-Brzeskiej. W pierwszym dniu bitwy Rosjanie stracili 12 czołgów (T-34, IS i Valentine), gdyż wpadli w zasadzkę przygotowaną na skraju lasu przez zamaskowane niemieckie niszczyciele czołgów Jagdpanzer IV. Niemcy kontratakowali, w związku z czym Siennica 9 razy przechodziła z rąk do rąk. W drugim dniu bitwy Rosjanie wysłali do ataku grupę 12 czołgów T-34, które zostały zaatakowane przez zamaskowane Jagdpanzer IV. Gdy trwał bój, główne siły rosyjskie obeszły Niemców od północnego wschodu. Gdy niszczyciele czołgów Jagdpanzer IV ujawniły już swe pozycje, zostały od tyłu zaatakowane przez Rosjan (grubość przedniego pancerza Jagdpanzer IV wynosiła 80 mm, pancerza tylnego tylko 22 mm, co skłaniało do takiego ataku). To tutaj właśnie w tym ataku 29 lipca 1944 r. zginął bratanek marszałka Rzeszy Hermanna Göringa, dowódca kompanii Hauptmann Heinz Göring. Tego dnia Rosjanie stracili 23 czołgi, m.in. na skutek działania niemieckiej artylerii przeciwpancernej. Niszcząc wiele Jagdpanzer IV Rosjanie wreszcie przełamali umocnioną niemiecką linię obronną Ostrowiec-Kołbiel-Siennica, bronioną przez 73 Dywizję Piechoty, której dowódcą był generał Fritz von Franek. Straty niemieckie też były poważne, bo w dniach 27-30 lipca stracili ogółem 40 czołgów i kilkanaście Jagdpanzer IV. W tym czasie w składzie dywizji HG nie było batalionu PzKpfw V Panther, dysponowała tylko batalionem PzKpfw IV oraz niszczycielami czołgów Jagdpanzer IV. W związku z tym celem wzmocnienia jednostki do jej składu czasowo włączono 3 kompanię I batalionu 26 pułku czołgów 19 Dolnosaksońskiej Dywizji Pancernej Wermachtu. Bitwa ta weszła do historii pod nazwą "Bitwa pancerna pod Pogorzelą". Po tej bitwie oddziały sowieckiej 2 Armii Pancernej, które brały w niej udział, dotarły 31 lipca w rejon Wołomina, wchodząc z marszu do trwającej tam kolejnej morderczej bitwy. Pogorzel kilkakrotnie podczas swej historii ulegała całkowitemu zniszczeniu – ostatni raz w lipcu 1944 roku, kiedy to doszczętnie spłonęła w związku z bitwą.
"Źródła:" , , , , , , .
Pogorzel dzisiaj.
Współczesna Pogorzel to zupełnie inna wieś niż przed laty. Dogodne położenie przy drodze wojewódzkiej nr 802 będącej m.in. główną arterią komunikacyjną Gminy Siennica powoduje, że wieś ma znakomite połączenia komunikacyjne. Dziennie w kierunku Mińska Mazowieckiego i Warszawy oraz na południe do Siennicy i dalej w kierunku Latowicza wykonywanych jest kilkadziesiąt połączeń autobusowych.
Przed II wojną światową w Pogorzeli mieszkało blisko 580 mieszkańców, co w połączeniu z Nową Pogorzelą dawało prawie 700 osób. Wojna a później nowe warunki powojenne zmieniły te wielkości chociaż po wojnie liczba mieszkańców znacznie wzrosła osiągając blisko 1000 osób. Obecnie w Pogorzeli mieszka 358 osób, a w Nowej Pogorzeli 231, co daje łącznie 589 osób. Dzięki temu Pogorzel (jako całość) jest drugą (po Siennicy) co do wielkości zaludnienia wsią gminy Siennica.
Obok zmian demograficznych w Pogorzeli zaszły też zmiany organizacji warunków życia mieszkańców. We wczesnych latach powojennych wieś została zelektryfikowana. W latach 70. XX wieku zainstalowano oświetlenie uliczne. Najbardziej dynamiczny rozwój nastąpił na przełomie XX i XXI wieku.
W Pogorzeli w tym czasie został wybudowany wodociąg, nastąpił rozwój sieci telefonicznej z szerokopasmowym dostępem do sieci internet, zostały wybudowane dwa newralgiczne z punktu widzenia wsi odcinki dróg – w 1993 r. 900 metrów drogi Pogorzel – Krzywica oraz w 2002 kilometrowy odcinek drogi Pogorzel – Dąbrowa. 
W roku 2014 przebudowano drogę wojewódzką nr 802. Była to długo oczekiwana inwestycja mająca na celu poprawę warunków bezpieczeństwa uczestników ruchu. Na całej długości odcinka drogi w ciągu ulicy Mińskiej wykonano nową podbudowę natomiast na pozostałym odcinku poprawiono profil drogi. Wprowadzono zmiany w stałej organizacji ruchu poprzez budowę nowych przejść dla pieszych oraz dodatkowego pasa skrętu w kierunku wsi Grzebowilk. Przy drodze na długości całej wsi wybudowano chodniki - obustronne na odcinku ulicy Mińskiej oraz Pałacowej (od przystanku autobusowego przy ul. Krótkiej) oraz jednostronny na ulicy Pałacowej (odcinek od remizy Ochotniczej Straży Pożarnej do szkoły). 
Rok 2014 to też czas, kiedy przy szkole powstał skwer tzw. miejsce spotkań dla mieszkańców Pogorzeli i Nowej Pogorzeli. Dzięki środkom z funduszu sołeckiego co roku na terenie Pogorzeli i Nowej Pogorzeli realizowane są inicjatywy społeczne, które w coraz większym stopniu zaspokajają potrzeby mieszkańców. Należą do nich m.in. takie zadania jak: rozbudowa oświetlenia ulicznego (ulice Szkolna, Parkowa), budowa oświetlenia na skwerku przyszkolnym, budowa siłowni zewnętrznej.
Do nowych projektów zmierzających poprawie warunków życia mieszkańców należy również budowa przydomowych oczyszczalni ścieków, plany budowy kanalizacji sanitarnej na terenie całej wsi, czy też budowa gazociągu - w pierwszym etapie w ciągu ulic Mińskiej, Pałacowej i Granicznej. 
W latach 90. w Pogorzeli jak też w Nowej Pogorzeli zaszły zmiany w organizacji zagospodarowania przestrzennego – zostały wprowadzone nazwy ulic, i tak w Pogorzeli powstało 7 ulic: Mińska, Parkowa, Poprzeczna, Graniczna, Letniskowa, Leśna, Polna oraz Nowej Pogorzeli (też 7 ulic): Pałacowa, Szkolna, Krótka, Długa, Świerkowa, Wiśniowa oraz Graniczna.
Obecnie w Pogorzeli znajduje się z instytucji i organizacji publiczno - oświatowych: Publiczna Szkoła Podstawowa im. Absolwentów Siennickich Szkół Pedagogicznych, Ochotnicza Straż Pożarna; powstałe 10 marca 2010 r. Stowarzyszenie Rozwoju Wsi Pogorzel, Nowa Pogorzel i okolic.
Z infrastruktury usługowej: prywatny sklep ogólnospożywczy przy ulicy Mińskiej, punkt skupu metali kolorowych, stacja paliw przy ulicy Mińskiej, warsztat samochodowy oraz innych takich jak: usługi elektryczne, murarskie, remontowe, ciesielskie, "Karczma" – sala imprez okolicznościowych (przy ulicy Szkolnej), Pałac weselny - "Noce i Dnie" przy ulicy Pałacowej.

</doc>
<doc id="413179" url="https://pl.wikipedia.org/wiki?curid=413179" title="Pogorzel (powiat mławski)">
Pogorzel (powiat mławski)

Pogorzel – wieś w Polsce położona w województwie mazowieckim, w powiecie mławskim, w gminie Wieczfnia Kościelna.
W latach 1975–1998 miejscowość należała administracyjnie do województwa ciechanowskiego.

</doc>
<doc id="413180" url="https://pl.wikipedia.org/wiki?curid=413180" title="Pogorzel (powiat sokołowski)">
Pogorzel (powiat sokołowski)

Pogorzel – wieś w Polsce położona w województwie mazowieckim, w powiecie sokołowskim, w gminie Sokołów Podlaski.
W latach 1975–1998 miejscowość należała administracyjnie do województwa siedleckiego.
Mieszkańcy wyznania rzymskokatolickiego należą do parafii św. Wojciecha w Skibniewie-Podawcach.
Wieś była własnością rodziny szlacheckiej, którą tworzyły dwie grupy braci (zapewne stryjecznych). Pierwsi z nich to Maciej i Stanisław, którzy byli zwani „Kuszowicze” lub „Kuszowięta”, co oznacza, że byli potomkami Kusza, czyli Jakuba. Ich bratem był jeszcze Piotr, którego nie spotykamy jako żyjącego, lecz w latach 1473-1477 występował tylko jego syn Paweł. Stanisław wymieniany był w latach 1473-1477. Jego synami byli Andrzej i Wojciech Pogorzelscy poświadczeni od 1476 r. Maciej - brat Stanisława występował w latach 1473-1480. W 1480 pojawiają się w księgach Pogorzelski Maciej i pracowici: Paweł „Lastuka” i „Dusa”. W 1486 urodzony Wodyński herbu Kościesza pozwał Andrzeja i Stanisława z Pogorzeli za naruszanie jego dóbr w lesie orzeszowskim. W roku 1492 odnotowano w księgach kolejną sprawę Wodyńskiego przeciwko Pogorzelskiemu. W 1494 r. starosta drohicki nałożył wadium pomiędzy Stanisława Wodyńskiego i jego synów herbu Kościesza oraz pomiędzy Zygmunta i jego synów: Wojciecha, Andrzeja, Mikołaja i ich wszystkich krewnych z Pogorzeli herbu Prus. W „Wywodach Szlachectwa” Semkowicz wynotował: „"Vadium Vodynski-Pogorzel centum sexagenas duci, decem capitaneo, iuri tres marcas et actori tres, inter partes videlicet Stanisłaum Vodynski et filios ac fratres ipsius de clenodio Cosczyesche ab una et nobilem Sigismundum et filios ipsius Albertum, Andream, Nicolaum et communiter inter omnes participes de Pogorzel et inter omnes fratrem ipsorum de clenodio Pruschy”." 
"W 1528 rok na popis wojenny Województwa Podlaskiego Pogorzelscy wystawili 3 konie."
Urodził się tu Feliks Pogorzelski – kapitan rezerwy uzbrojenia Wojska Polskiego, kawaler Krzyża Walecznych, ofiara zbrodni katyńskiej.

</doc>
<doc id="413181" url="https://pl.wikipedia.org/wiki?curid=413181" title="Pogwizdów (powiat bocheński)">
Pogwizdów (powiat bocheński)

Pogwizdów – wieś w Polsce, położona w województwie małopolskim, w powiecie bocheńskim, w gminie Bochnia.
W latach 1975–1998 wieś należała administracyjnie do województwa tarnowskiego.
Wieś opactwa benedyktynów tynieckich w powiecie szczyrzyckim województwa krakowskiego w końcu XVI wieku.
Położenie.
Miejscowość leży w dolinie potoku będącego dopływem Polanki i na zboczach wznoszących się nad doliną potoku wzgórz Pogórza Wiśnickiego. Teren jest pagórkowaty, a cała miejscowość położona jest na wysokości 250 do 320 m n.p.m. Otoczona jest od zachodu Lasem Skarbowym, od wschodu Lasem Kopalińskim. Pogwizdów położony jest około 5 km od centrum Bochni.
Zabytki.
Obiekt wpisany do rejestru zabytków nieruchomych województwa małopolskiego.

</doc>
<doc id="413182" url="https://pl.wikipedia.org/wiki?curid=413182" title="Pogwizdów (powiat miechowski)">
Pogwizdów (powiat miechowski)

Pogwizdów – wieś w Polsce położona w województwie małopolskim, w powiecie miechowskim, w gminie Charsznica.
W 1595 roku wieś położona w powiecie ksiąskim województwa krakowskiego była własnością starosty chęcińskiego Piotra Myszkowskiego. W latach 1975–1998 miejscowość należała administracyjnie do województwa kieleckiego.
W pobliżu wsi (od strony zachodniej) przepływa rzeka Uniejówka, dopływ Pilicy.
Zmarł tu Wojciech Jakimowicz – architekt, narodowiec (ONR), żołnierz Brygady Świętokrzyskiej, więzień KL Auschwitz.

</doc>
<doc id="413183" url="https://pl.wikipedia.org/wiki?curid=413183" title="Pokrzywianka (powiat kielecki)">
Pokrzywianka (powiat kielecki)

Pokrzywianka – wieś w Polsce położona w województwie świętokrzyskim, w powiecie kieleckim, w gminie Nowa Słupia.
W latach 1975–1998 miejscowość należała administracyjnie do województwa kieleckiego.
Obok wsi przepływa rzeka Pokrzywianka.
Przez wieś przechodzi czarny szlak turystyczny z Nowej Słupi na Szczytniak, niebieski szlak turystyczny z Łysej Góry do Pętkowic oraz czarny szlak rowerowy z Nowej Słupi do Opatowa.

</doc>
<doc id="413184" url="https://pl.wikipedia.org/wiki?curid=413184" title="Pokrzywianka (powiat sandomierski)">
Pokrzywianka (powiat sandomierski)

Pokrzywianka – wieś w Polsce położona w województwie świętokrzyskim, w powiecie sandomierskim, w gminie Klimontów.
Wieś leżąca w powiecie sandomierskim województwa sandomierskiego wchodziła w XVII wieku w skład kompleksu klimontowsko-ossolińskiego dóbr Zbigniewa Ossolińskiego. W latach 1975–1998 miejscowość należała administracyjnie do województwa tarnobrzeskiego.

</doc>
<doc id="413185" url="https://pl.wikipedia.org/wiki?curid=413185" title="Pokrzywnica (powiat jędrzejowski)">
Pokrzywnica (powiat jędrzejowski)

Pokrzywnica – wieś w Polsce położona w województwie świętokrzyskim, w powiecie jędrzejowskim, w gminie Wodzisław.
W 1595 roku wieś położona w powiecie ksiąskim województwa krakowskiego była własnością starosty chęcińskiego Piotra Myszkowskiego. W latach 1975–1998 miejscowość należała administracyjnie do województwa kieleckiego.

</doc>
<doc id="413186" url="https://pl.wikipedia.org/wiki?curid=413186" title="Pokrzywnica (powiat ostrołęcki)">
Pokrzywnica (powiat ostrołęcki)

Pokrzywnica – wieś w Polsce położona w województwie mazowieckim, w powiecie ostrołęckim, w gminie Goworowo. Leży nad rzeką Orz dopływem Narwi.
Wierni kościoła rzymskokatolickiego należą do parafii Podwyższenia Krzyża Świętego w Goworowie.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Goworowo.
Według Powszechnego Spisu Ludności z 1921 roku zamieszkiwało tu 298 osób w 43 budynkach mieszkalnych. Miejscowość należała do parafii rzymskokatolickiej w Goworowie. Podlegały pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Goworowie.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład dystryktu warszawskiego.
W latach 1975–1998 miejscowość administracyjnie należała do województwa ostrołęckiego.

</doc>
<doc id="413187" url="https://pl.wikipedia.org/wiki?curid=413187" title="Pokrzywnica (powiat pilski)">
Pokrzywnica (powiat pilski)

Pokrzywnica – (niem. Krumfließ)wieś krajeńska w Polsce położona w województwie wielkopolskim, w powiecie pilskim, w gminie Szydłowo. Znajduje się tu również placówka Ochotniczej Straży Pożarnej.
We wsi znajduje się kościół filialny pw. Św. Michała Archanioła wybudowany w latach 1856-1858, w stylu neogotyckim, konsekrowany w 1858 roku.
Wieś królewska należała do starostwa ujskiego, pod koniec XVI wieku leżała w powiecie poznańskim województwa poznańskiego. W latach 1975–1998 miejscowość należała administracyjnie do województwa pilskiego.

</doc>
<doc id="413188" url="https://pl.wikipedia.org/wiki?curid=413188" title="Pokrzywnica (powiat pułtuski)">
Pokrzywnica (powiat pułtuski)

Pokrzywnica – wieś w Polsce, położona w województwie mazowieckim, w powiecie pułtuskim, w gminie Pokrzywnica. Lgniąca stanowi część Pokrzywnicy tworząc kolonię w zachodniej części miejscowości.
W XVII wieku własność Pokrzywnickich herbu Grzymała. W latach 1975–1998 miejscowość należała administracyjnie do województwa ciechanowskiego. 
Przez miejscowość przepływa rzeka Pokrzywnica, dopływ Narwi.
Miejscowość jest siedzibą gminy Pokrzywnica.
Edukacja.
W Pokrzywnicy mieści się Publiczna Szkoła Podstawowa. Do obwodu szkoły należą miejscowości: Pokrzywnica, Piskornia, Łosewo, Pomocnia, Budy Obrębskie, Obręb i Obrębek.
Struktura organizacyjna szkoły obejmuje klasy I-VI i oddział przedszkolny.
Życie religijne.
Kościół.
Kościół pw. Matki Boskiej Szkaplerznej ulokowany jest na wzniesieniu, w starej części Pokrzywnicy przy al. Jana Pawła II. Jest kościołem parafialnym Parafii Św. Józefa w Pokrzywnicy.
Cmentarz.
Rzymskokatolicki cmentarz przy al. Jana Pawła II. Cmentarz parafialny z ok. połowy XIX wieku - jest wpisany do gminnej ewidencji zabytków gminy Pokrzywnica.
Kultura.
Biblioteka.
Biblioteka gminna (główna) znajduje się w Pokrzywnicy, natomiast jej filia w Dzierżeninie. Księgozbiór obu placówek liczy ponad 24 500 woluminów i jest na bieżąco aktualizowany, zwłaszcza o literaturę popularnonaukową i literaturę piękną. W bibliotece gminnej można nieodpłatnie korzystać z internetu (dostępne 3 komputery).
Media.
W Pokrzywnicy główną rolę mediów spełnia internetowy niezależny serwis informacyjny Pokrzywnica INFO, a także prasa:

</doc>
<doc id="413189" url="https://pl.wikipedia.org/wiki?curid=413189" title="Pokrzywnica (powiat starachowicki)">
Pokrzywnica (powiat starachowicki)

Pokrzywnica – wieś w Polsce, położona w województwie świętokrzyskim, w powiecie starachowickim, w gminie Pawłów.
W latach 1975–1998 miejscowość należała administracyjnie do województwa kieleckiego.
Obok wsi przepływa rzeka Pokrzywianka.
Przez wieś przechodzi niebieski szlak turystyczny z Łysej Góry do Pętkowic.
Wierni Kościoła rzymskokatolickiego należą do parafii św. Jana Chrzciciela w Pawłowie.
Historia.
W XV wieku wieś Pokrzywnica stanowiła własność szlachecką w położoną w ówczesnej parafii Pawłów, wówczas własność Anny Gruszczyńskiej, córki Jana Gniewosza herbu Zgraja. Wieś posiadała 8 łanów kmiecych, 2 karczmy z rolą, 1 zagrodnika. Z połowy łanów płacono dziesięcinę biskupowi i proboszczowi kieleckiemu, a z 4 łanów i karczmy dziesięcinę wartości 5 grzywien biskupowi krakowskiemu. Z folwarku rycerskiego dziesięcinę wartości 2 grzywien pobierał kościół w Pawłowie (Długosz L.B. t. II, s.485).
Pokrzywnicę w wieku XIX opisano jako wieś nad rzeką Kamionką w powiecie iłżeckim, gminie Chybice, parafii Pawłów. Odległa od Iłży 26 wiorsty, w roku 1885 posiadała 32 domy i 201 mieszkańców z gruntem 298 mórg ziemi dworskiej i 328 włościańskiej.
Według spisu miast, wsi, osad Królestwa Polskiego z 1827 roku było tu 21 domów i 151 mieszkańców
Zabytki.
Park dworski z XVIII, przebudowany po 1918, wpisany do rejestru zabytków nieruchomych (nr rej.: A.812 z 9.12.1957).

</doc>
<doc id="413190" url="https://pl.wikipedia.org/wiki?curid=413190" title="Pokrzywnica (powiat śremski)">
Pokrzywnica (powiat śremski)

 
Pokrzywnica – wieś w Polsce, w województwie wielkopolskim, w powiecie śremskim, w gminie Dolsk.
Wieś Pokrziwnica położona była w 1581 roku w powiecie kościańskim województwa poznańskiego. W latach 1975–1998 miejscowość należała administracyjnie do województwa poznańskiego.
Wieś położona 2,8 km na południowy wschód od Dolska przy drodze wojewódzkiej nr 437 z Dolska do Koszkowa pod Borkiem Wielkopolskim. W okolicy wsi znajduje się skrzyżowanie z drogą powiatową nr 4085 z Nowieczka do Księginek.
Pierwsza wzmianka o wsi pochodzi z 1388 r., kiedy to wieś nazywała się "Koprzywnicza" i w dokumentach wspomniany jest Wojciech, dziedzic z Pokrzywnicy.
Atrakcjami wsi są:

</doc>
<doc id="413191" url="https://pl.wikipedia.org/wiki?curid=413191" title="Pokrzywnik (powiat lwówecki)">
Pokrzywnik (powiat lwówecki)

Pokrzywnik (do 1945 r. niem. "Riemendorf") – wieś w Polsce położona w województwie dolnośląskim, w powiecie lwóweckim, w gminie Lubomierz.
Położenie.
Pokrzywnik to niewielka wieś leżąca na Pogórzu Izerskim, na południowo-wschodnim skraju Wzgórz Radomickich, na wysokości około 330-370 m n.p.m.
Podział administracyjny.
W latach 1975–1998 miejscowość należała administracyjnie do województwa jeleniogórskiego.
Demografia.
Według Narodowego Spisu Powszechnego (III 2011 r.) liczył 79 mieszkańców. Jest najmniejszą miejscowością gminy Lubomierz.

</doc>
<doc id="413192" url="https://pl.wikipedia.org/wiki?curid=413192" title="Pokrzywnik (powiat zgorzelecki)">
Pokrzywnik (powiat zgorzelecki)

Pokrzywnik – wieś w Polsce położona w województwie dolnośląskim, w powiecie zgorzeleckim, w gminie Zgorzelec.
Położenie.
Pokrzywnik to mała wieś (jedna z najmniejszych w regionie) leżąca na Pogórzu Izerskim, na Równinie Zgorzeleckiej, na wysokości około 205-210 m n.p.m.
Podział administracyjny.
W latach 1975–1998 miejscowość należała administracyjnie do województwa jeleniogórskiego.
Demografia.
Według Narodowego Spisu Powszechnego (III 2011 r.) liczył 47 mieszkańców. Jest najmniejszą miejscowością gminy Zgorzelec.

</doc>
<doc id="413193" url="https://pl.wikipedia.org/wiki?curid=413193" title="Pokrzywno (powiat toruński)">
Pokrzywno (powiat toruński)

Pokrzywno – wieś w Polsce położona w województwie kujawsko-pomorskim, w powiecie toruńskim, w gminie Czernikowo.
W latach 1975–1998 miejscowość należała administracyjnie do województwa włocławskiego. Według Narodowego Spisu Powszechnego (III 2011 r.) liczyła 80 mieszkańców. Jest najmniejszą miejscowością gminy Czernikowo.

</doc>
<doc id="413194" url="https://pl.wikipedia.org/wiki?curid=413194" title="Polanowo (powiat pilski)">
Polanowo (powiat pilski)

Polanowo – wieś w Polsce położona w województwie wielkopolskim, w powiecie pilskim, w gminie Wyrzysk.
W latach 1975–1998 miejscowość należała administracyjnie do województwa pilskiego.

</doc>
<doc id="413195" url="https://pl.wikipedia.org/wiki?curid=413195" title="Polanowo (powiat słupecki)">
Polanowo (powiat słupecki)

Polanowo – wieś w Polsce położona w województwie wielkopolskim, w powiecie słupeckim, w gminie Powidz.
Wieś duchowna, własność kapituły katedralnej gnieźnieńskiej, pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość należała administracyjnie do województwa konińskiego.
Częściami miejscowości są: Radunek i Rzymachowo,oraz dawniej Studzieniec, Winiary i Ogrody.
"Zobacz też: Polanowo, Polanów"

</doc>
<doc id="413196" url="https://pl.wikipedia.org/wiki?curid=413196" title="Polanówka (powiat lubelski)">
Polanówka (powiat lubelski)

Polanówka – wieś w Polsce położona w województwie lubelskim, w powiecie lubelskim, w gminie Strzyżewice. Leży nad rzeką Bystrzycą (dopływ Wieprza).
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Strzyżewice. Według Narodowego Spisu Powszechnego z roku 2011 wieś liczyła 358 mieszkańców.
Historia.
Według Słownika geograficznego Królestwa Polskiego z roku 1887, Polanówka to folwark nad rzeką Bystrzycą, w powiecie lubelskim, ówczesnej gminie Zemborzyce, parafii Krężnica, odległy 14 wiorst od Lublina, w okolicy eksploatuje się pokłady wapienia. Folwark ten w 1882 roku oddzielony został od dóbr Prawiedniki.
Urodził się tu Wacław Scaevola-Wieczorkiewicz (ur. 25 czerwca 1890, zm. 7 grudnia 1969 w Genewie) – generał brygady Wojska Polskiego.

</doc>
<doc id="413197" url="https://pl.wikipedia.org/wiki?curid=413197" title="Polanówka (powiat opolski)">
Polanówka (powiat opolski)

Polanówka – wieś w Polsce położona w województwie lubelskim, w powiecie opolskim, w gminie Wilków.
W latach 1975–1998 miejscowość należała administracyjnie do województwa lubelskiego.
We wsi znajduje się kaplica św. Barbary z 1743 roku, przebudowana w 1838.

</doc>
<doc id="413198" url="https://pl.wikipedia.org/wiki?curid=413198" title="Polanówka (powiat tomaszowski)">
Polanówka (powiat tomaszowski)

Polanówka – wieś w Polsce położona w województwie lubelskim, w powiecie tomaszowskim, w gminie Krynice.
W latach 1975–1998 miejscowość należała administracyjnie do województwa zamojskiego.
Wieś stanowi sołectwo gminy Krynice.

</doc>
<doc id="413199" url="https://pl.wikipedia.org/wiki?curid=413199" title="Polesie (powiat gostyniński)">
Polesie (powiat gostyniński)

Polesie – wieś w Polsce położona w województwie mazowieckim, w powiecie gostynińskim, w gminie Gostynin.
W latach 1975–1998 miejscowość należała administracyjnie do województwa płockiego.

</doc>
<doc id="413200" url="https://pl.wikipedia.org/wiki?curid=413200" title="Polesie (gmina Łyszkowice)">
Polesie (gmina Łyszkowice)

Polesie – wieś w Polsce położona w województwie łódzkim, w powiecie łowickim, w gminie Łyszkowice. Leży nad rzeczką Zwierzyniec. 
W latach 1975–1998 miejscowość należała administracyjnie do województwa skierniewickiego.

</doc>
<doc id="413202" url="https://pl.wikipedia.org/wiki?curid=413202" title="Polesie (powiat piotrkowski)">
Polesie (powiat piotrkowski)

Polesie – wieś w Polsce położona w województwie łódzkim, w powiecie piotrkowskim, w gminie Grabica.
1 lutego 1977 część Polesia (9 ha) włączono do Piotrkowa Trybunalskiego.
W latach 1975–1998 miejscowość należała administracyjnie do województwa piotrkowskiego.

</doc>
<doc id="413203" url="https://pl.wikipedia.org/wiki?curid=413203" title="Polesie (powiat płoński)">
Polesie (powiat płoński)

Polesie – wieś w Polsce, położona w województwie mazowieckim, w powiecie płońskim, w gminie Baboszewo.
W latach 1975–1998 miejscowość należała administracyjnie do województwa ciechanowskiego.

</doc>
<doc id="413204" url="https://pl.wikipedia.org/wiki?curid=413204" title="Polesie (powiat poddębicki)">
Polesie (powiat poddębicki)

Polesie – wieś w Polsce położona w województwie łódzkim, w powiecie poddębickim, w gminie Wartkowice.
W latach 1975–1998 miejscowość należała administracyjnie do województwa sieradzkiego.

</doc>
<doc id="413205" url="https://pl.wikipedia.org/wiki?curid=413205" title="Polichno (powiat kielecki)">
Polichno (powiat kielecki)

Polichno – wieś w Polsce, położona w województwie świętokrzyskim, w powiecie kieleckim, w gminie Chęciny.
W latach 1975–1998 miejscowość należała administracyjnie do województwa kieleckiego.
W Polichnie znajduje się kościół rzymskokatolicki i szkoła podstawowa im. gen Stanisława Skalskiego. W miejscowości działa Uczniowski Klub Sportowy Ikar.
W latach 1932-1939 i 1946-1950 funkcjonowała w Polichnie szkoła szybowcowa.

</doc>
<doc id="413206" url="https://pl.wikipedia.org/wiki?curid=413206" title="Polichno (powiat pińczowski)">
Polichno (powiat pińczowski)

Polichno – wieś w Polsce położona w województwie świętokrzyskim, w powiecie pińczowskim, w gminie Michałów.
W latach 1975–1998 miejscowość należała administracyjnie do województwa kieleckiego.

</doc>
<doc id="413207" url="https://pl.wikipedia.org/wiki?curid=413207" title="Polichno (powiat piotrkowski)">
Polichno (powiat piotrkowski)

Polichno – wieś w Polsce położona w województwie łódzkim, w powiecie piotrkowskim, w gminie Wolbórz.
Historia.
Polichno (wraz z pobliskimi wsiami; m.in. Żarnowicą, Kołem) powstawało w okresie kolonizacji Piotrkowa i okolic (XIII–XIV w.), w którym to nastąpił znaczny rozwój osadnictwa i wylesienia na tym terenie.
W okresie okupacji Polski, 9 czerwca 1942 r. grupa 14 żołnierzy z oddziału Gwardii Ludowej im. Stefana Czarnieckiego pod dowództwem Franciszka Zubrzyckiego „Małego Franka” po akcji wykolejenia pociągu w czasie marszu powrotnego z lasów Lubień (gdzie sterroryzowała leśniczego w Meszczach, Jeremiego Kozłowskiego, członka ZWZ-AK; zabrano mu dubeltówkę i 5000 zł) do Warszawy, zbaczając z drogi, uderzyła na wieś Polichno. Następnego dnia (10 czerwca) z rana pojawiły się jednostki żandarmerii niemieckiej, ściągnięte z Tomaszowa, Piotrkowa i Częstochowy. Po spotkaniu obu stron rozpoczęła się walka (niektóre źródła wskazują, że trwała 8 godzin, inne, że trwała krótko). Oddział gwardzistów stracił w niej trzech ludzi, a „Mały Franek” został ranny. Reszta partyzantów przedarła się w kierunku Wolborza.
Na miejscu tej bitwy wzniesiono Pomnik Czynu Zbrojnego GL i AL (stanowiący integralną część Muzeum Czynu Partyzanckiego, które znajdowało się w zlokalizowanym obok budynku), a nieco bliżej zabudowań Polichna – pomnik upamiętniający żołnierzy pierwszego oddziału GL (odsłonięty 10 czerwca 1948, w szóstą rocznicę bitwy). Po roku 1989 z pomnika usunięto napisy GL i AL oraz umieszczono na nim symbol Polski Walczącej i krzyż Virtuti Militari, a muzeum przebudowano na hotel.
W latach 1975–1998 miejscowość należała administracyjnie do województwa piotrkowskiego.
Sport.
Drużyna Rajgras Polichno.
Film.
Fragment filmu „300 mil do nieba” w reżyserii Macieja Dejczera z 1989 r. został nagrany nieopodal Polichna (przed budynkiem Hotelu Polichno).

</doc>
<doc id="413208" url="https://pl.wikipedia.org/wiki?curid=413208" title="Polichno (powiat radomszczański)">
Polichno (powiat radomszczański)

Polichno – wieś w Polsce położona w województwie łódzkim, w powiecie radomszczańskim, w gminie Żytno.
W latach 1975–1998 miejscowość należała administracyjnie do województwa częstochowskiego.

</doc>
<doc id="413209" url="https://pl.wikipedia.org/wiki?curid=413209" title="Polik (powiat garwoliński)">
Polik (powiat garwoliński)

Polik – wieś w Polsce położona w województwie mazowieckim, w powiecie garwolińskim, w gminie Maciejowice.
W latach 1975–1998 miejscowość należała administracyjnie do województwa siedleckiego.
Na terenie wsi znajduje się cmentarz żołnierzy niemieckich i rosyjskich, poległych w I wojnie światowej. Żołnierze są pochowani w siedmiu mogiłach zbiorowych, natomiast miejsce pochówku porucznika Jordana Waltera upamiętnia betonowy nagrobek.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Maciejowicach.

</doc>
<doc id="413210" url="https://pl.wikipedia.org/wiki?curid=413210" title="Polik (powiat sierpecki)">
Polik (powiat sierpecki)

Polik – wieś w Polsce położona w województwie mazowieckim, w powiecie sierpeckim, w gminie Rościszewo.
Prywatna wieś szlachecka położona była w drugiej połowie XVI wieku w powiecie sierpeckim województwa płockiego. W latach 1975–1998 miejscowość należała administracyjnie do województwa płockiego.

</doc>
<doc id="413211" url="https://pl.wikipedia.org/wiki?curid=413211" title="Polska Wieś (powiat gnieźnieński)">
Polska Wieś (powiat gnieźnieński)

Polska Wieś – wieś w Polsce położona w województwie wielkopolskim, w powiecie gnieźnieńskim, w gminie Kłecko.
W latach 1975–1998 miejscowość należała administracyjnie do województwa poznańskiego.
Zobacz też: Polska Wieś, Polska Cerekiew, Polska Nowa Wieś 

</doc>
<doc id="413212" url="https://pl.wikipedia.org/wiki?curid=413212" title="Polska Wieś (powiat poznański)">
Polska Wieś (powiat poznański)

Polska Wieś – wieś w Polsce położona w województwie wielkopolskim, w powiecie poznańskim, w gminie Pobiedziska.
Wieś królewska należąca do starostwa pobiedziskiego, pod koniec XVI wieku leżała w powiecie gnieźnieńskim województwa kaliskiego. Do 1954 roku istniała gmina Polskawieś. W latach 1975–1998 miejscowość należała administracyjnie do województwa poznańskiego.
Klasztor i szkoła Sióstr Sacré Coeur.
W 1921 roku Zgromadzenie Najświętszego Serca Jezusa (Sacré Coeur) zakupiło w Polskiej Wsi rozległą posiadłość z dworkiem, który został przeznaczony na klasztor. Obok zaczęto budowę dużej szkoły z internatem, ukończonej w 1930 roku. Już w 1922 roku zaczęło funkcjonować 8-klasowe gimnazjum, w latach 30. przekształcone w 4-letnie gimnazjum i 2-letnie liceum (łącznie ok. 100 uczennic). Jednocześnie Zgromadzenie prowadziło Prywatne Kursy Gospodarstwa Domowego dla ok. 30 ubogich dziewcząt z tej okolicy. W latach 1940–1945 w budynku funkcjonował szpital niemiecki, a siostry pracowały w nim i dzięki temu wspólnota przetrwała okres okupacji. W kwietniu 1945 roku siostry wznowiły funkcjonowanie gimnazjum, a rok później otwarto 2-letnią Szkołę Rolniczą (która istniała do 1950 roku). Zgodnie z reformą szkolnictwa polskiego gimnazjum przekształcono w 11-latkę, potem w 4-letnie liceum, a w później w 3-letnie gimnazjum i 3-letnie liceum. Była to jedyna zakonna szkoła ogólnokształcąca w Wielkopolsce, która przetrwała okres stalinizmu.
Szkoła została zamknięta 31 sierpnia 2011 roku ze względu na swoje położenie (na wsi) i coraz trudniejszy nabór do szkoły. Obecnie w klasztorze pozostało kilka sióstr, które prowadzą dom rekolekcyjny (rekolekcje ignacjańskie, warsztaty i sesje rekolekcyjne, dni skupienia i rekolekcje w milczeniu).

</doc>
<doc id="413213" url="https://pl.wikipedia.org/wiki?curid=413213" title="Wilhelm des Mares">
Wilhelm des Mares

Wilhelm des Mares (fr. Guillaume des Mares) – zakonnik św. Łazarza, żył w XV w.
Urodził się najprawdopodobniej w normandzkim Caudebec, skąd pochodzili członkowie jego rodziny.
Wymieniany w bulli "antiquorum privilegiorum per nonnullos Romanos pontifices Religioni et militiae sancti Lazari Hierosolymitani concessorum" 1567 papieża Piusa VI jako mistrz zakonu Rycerzy św. Łazarza z Jerozolimy pod datą 1460. 
Pochodził z Normandii. Mógł należeć do znanej rodziny des Mares de Bellefosse, która pieczętowała się herbem: "trzy czerwone krzyże na niebieskim tle". Jednakże według XVIII-wiecznego herbarza zakonnego Dorata de Chameulles nosił herb: "Złoty krzyż prosty rozdwojony na końcach na niebieskim tle. Przez całość pas poprzeczny czerwony."
Był najprawdopodobniej bratem lub kuzynem kanonika, papieskiego chórzysty i kompozytora zwanego Wilhelmem Fagocistą (Guilleamus Da Francia, Guillaume des Mares, Guillaume Faugues). Niektórzy historycy próbują nawet utożsamić obu Wilhelmów, twierdząc, że wybitnie uzdolniony mistrz św. Łazarza dzięki protekcji kardynalskiej znalazł miejsce na dworze papieskim, gdzie mógł rozwijać swoje talenty.

</doc>
<doc id="413214" url="https://pl.wikipedia.org/wiki?curid=413214" title="Połchowo (powiat kamieński)">
Połchowo (powiat kamieński)

Połchowo – wieś w Polsce położona w województwie zachodniopomorskim, w powiecie kamieńskim, w gminie Kamień Pomorski nad Dziwną.
Na północny zachód od wsi na Dziwnie leży wyspa Gardzka Kępa z grodziskiem Wolinian otoczonym ziemnym wałem obronnym.
W latach 1975–1998 miejscowość należała administracyjnie do województwa szczecińskiego.

</doc>
<doc id="413215" url="https://pl.wikipedia.org/wiki?curid=413215" title="Połchowo (powiat łobeski)">
Połchowo (powiat łobeski)

Połchowo (niem. "Polchow") – wieś w Polsce położona w województwie zachodniopomorskim, w powiecie łobeskim, w gminie Węgorzyno.
W latach 1975–1998 miejscowość należała administracyjnie do województwa szczecińskiego.

</doc>
<doc id="413216" url="https://pl.wikipedia.org/wiki?curid=413216" title="Połęcko (powiat krośnieński)">
Połęcko (powiat krośnieński)

Połęcko – wieś w Polsce położona w województwie lubuskim, w powiecie krośnieńskim, w gminie Maszewo.
We wsi funkcjonuje przeprawa promowa przez Odrę.
W latach 1975–1998 miejscowość należała administracyjnie do województwa zielonogórskiego.

</doc>
<doc id="413217" url="https://pl.wikipedia.org/wiki?curid=413217" title="Połęcko (powiat słubicki)">
Połęcko (powiat słubicki)

Połęcko () – wieś w Polsce położona w województwie lubuskim, w powiecie słubickim, w gminie Ośno Lubuskie.
W latach 1975–1998 miejscowość należała administracyjnie do województwa gorzowskiego.
Opis.
W miejscowości działało państwowe gospodarstwo rolne – Folwark w Połęcku podległy pod Zakład Rolny w Grabnie wchodzący w skład Państwowego Przedsiębiorstwa Gospodarki Rolnej w Ośnie Lubuskim. Miejscowość położona jest na drodze lokalnej Połęcko-Lubień, w pobliżu drogi wojewódzkiej nr 134.
Nazwa.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Polenstow".
Zabytki.
Do wojewódzkiego rejestru zabytków wpisane są:

</doc>
<doc id="413218" url="https://pl.wikipedia.org/wiki?curid=413218" title="Połomia (powiat dębicki)">
Połomia (powiat dębicki)

Połomia (daw. "Połomeja") – wieś w Polsce położona w województwie podkarpackim, w powiecie dębickim, w gminie Pilzno.
Części wsi.
W latach 1975–1998 miejscowość należała administracyjnie do województwa tarnowskiego.
Wierni kościoła rzymskokatolickiego należą do parafii Narodzenia Najświętszej Maryi Panny w Dobrkowie, w dekanacie Pilzno, diecezji tarnowskiej.
9 września 1943 policja niemiecka otoczyła wieś i przeprowadziła rewizję w domach, poszukując Żydów. Niemcy ujęli kilku ukrywających się i zamordowali. Zastrzelili również rodzinę Rębisiów (5 osób) za pomoc ukrywającym się Żydom. 26 sierpnia 1944 żołnierze Wehrmachtu przeprowadzili kolejną pacyfikację wsi. Niemcy zamordowali kilka osób, spalili zabudowania i wysiedlili mieszkańców.

</doc>
<doc id="413219" url="https://pl.wikipedia.org/wiki?curid=413219" title="Połomia (powiat wodzisławski)">
Połomia (powiat wodzisławski)

Połomia (niem. "Pohlom") – wieś w Polsce położona w województwie śląskim, w powiecie wodzisławskim, w gminie Mszana. 
W latach 1945-54 siedziba gminy Połomia. W latach 1975–1998 miejscowość położona była w województwie katowickim. Przez wieś przepływa rzeka Szotkówka i potok Kolejówka. W Połomi funkcjonuje klub piłkarski Płomień Połomia.
Położenie.
Połomia położona jest na średniej wysokości ok. 255 m n.p.m. w południowo-zachodniej części województwa śląskiego w powiecie wodzisławskim, historycznie zaś leży we wschodniej części ziemi wodzisławskiej na Górnym Śląsku. 
W układzie geograficznym obszar miejscowości położony jest w kotlinie Raciborsko-Oświęcimskiej w południowo-wschodniej części Płaskowyżu Rybnickiego będącym częścią Wyżyny Śląskiej. Pod względem administracyjnym Połomia jest częścią województwa śląskiego, powiatu wodzisławskiego i gminy Mszana. Graniczy z Mszaną, Świerklanami i Kucharzówką, Gogołową, Jastrzębiem-Zdrojem i Marklowicami.
Historia.
Dogodne warunki klimatyczne oraz położenie w rejonie Bramy Morawskiej stanowiącej naturalny korytarz migracyjny miały znaczenie w historii rozwoju osadnictwa w tym rejonie. Połomia została założona zapewne w XIII w. Parafia w Połomi powstała na przełomie XIII i XIV wieku. Wieś została po raz pierwszy wymieniona w spisie świętopietrza z 1447 r. pośród innych parafii dekanatu w Żorach pod nazwą "Polom".
Od końca XV wieku do początków XIX wieku, wraz z okolicznymi terenami wchodziła w skład Państwa Wodzisławskiego.
W wyniku wojen śląskich, Połomia znalazła się wraz z całą ziemią wodzisławską w Królestwie Pruskim.
Topograficzny opis Górnego Śląska z 1865 roku notuje stosunki ludnościowe na terenie wsi - "In Pohlom befinden sich 168 Haushaltungen mit 875 nur polnisch Sprechenden(...)." czyli w tłumaczeniu na język polski "W Połomi znajduje się 168 gospodarstw domowych z 875 mieszkańcami mówiącymi tylko po polsku(...)".
W latach międzywojennych Połomia stanowiła gminę w powiecie rybnickim. Według spisu z 1931 r. liczyła 1453 mieszkańców.
Od 1954 Połomia należała do powiatu wodzisławskiego.
Historyczny, drewniany kościół uległ zawaleniu podczas wichury w dniu 30 lipca 1969 r. Ocalałą wieżę rozebrano w 1969 r. i odtworzono w nowo budowanym kościele Znalezienia Krzyża Świętego w Wiśle Głębcach.
Podział administracyjny.
Oficjalnie Połomia nie jest podzielona administracyjnie. Posiada jednak historyczne dzielnice:
Religia.
Na terenie wsi działalność duszpasterską prowadzi Kościół rzymskokatolicki (parafia Nawiedzenia NMP).
Komunikacja.
Przez Połomię przebiega jedna droga wojewódzka:
Przez miejscowość przebiega autostrada A1 (północ-południe), a konkretnie odcinek pomiędzy węzłami Świerklany i Mszana.

</doc>
<doc id="413220" url="https://pl.wikipedia.org/wiki?curid=413220" title="Połom (powiat olecki)">
Połom (powiat olecki)

Połom (niem. "Polommen") – osada w Polsce położona w województwie warmińsko-mazurskim, w powiecie oleckim, w gminie Świętajno.
W latach 1975–1998 miejscowość należała administracyjnie do województwa suwalskiego.
Wieś z dworem i leśnictwem, wzmiankowana na przełomie lat 1539-1540 jako wieś czynszowa z 36 chłopami. We wsi znajdował się młyn książęcy z trzema kamieniami. Od XVII do początku XIX w. mieściła się w niej siedziba i władz administracji publicznej i skarbowej. Do końca XVIII wieku czynna tu była huta żelaza. W 1762 roku powstała szkoła. W XVIII i XIX wieku na skutek kolonizacji i podziałów rodzinnych powstawały sąsiednie folwarki: folwark "Röbel", "leśnictwo Połom", "leśnictwo Smolnik", folwark "Połomek".
W 1938 r. w ramach procesów germanizacji zmieniono nazwę wsi na: "Herzogsmühle".
W miejscowości działało "Państwowe Gospodarstwo Rolne Połom".
Bibliografia:
Zobacz też: Połom

</doc>
<doc id="413221" url="https://pl.wikipedia.org/wiki?curid=413221" title="Kwas fumarowy">
Kwas fumarowy

Kwas fumarowy ("kwas "trans"-butenodiowy") – organiczny związek chemiczny z grupy nienasyconych alifatycznych kwasów dikarboksylowych. Występuje w mchach i grzybach. Jest produktem ubocznym metabolizmu węglowodanów. Jego forma zjonizowana (fumaran) występuje jako produkt pośredni w cyklu kwasu cytrynowego (cyklu Krebsa).
Historia.
Otrzymany został w 1817 roku niezależnie przez dwóch naukowców – Braconneta i Vauquelina w wyniku pirolizy kwasu jabłkowego. Został też wykryty w borowiku "Boletus pseudoignarius", a wyizolowany w 1833 roku przez Wincklera z dymnicy pospolitej ("Fumaria officinalis", od której wziął swoją nazwę).
Budowa.
Jest czterowęglowym kwasem zawierającym w skrajnych pozycjach dwie grupy karboksylowe () oraz zawierającym wiązanie podwójne węgiel-węgiel w konfiguracji "trans". Jego izomerem geometrycznym o konfiguracji "cis" jest kwas maleinowy (powstający razem z kwasem fumarowym podczas pirolizy kwasu jabłkowego).
Właściwości.
Odbarwia roztwór w i wodny roztwór .
W wyniku uwodornienia daje kwas bursztynowy:
Zastosowanie.
Jest stosowany jako lek w łuszczycy.
Używany jako dodatek do pasz.
Jest stosowany w przemyśle spożywczym jako dodatek do żywności, jego numer to E297 (jako regulator kwasowości, konserwant i przeciwutleniacz).
Otrzymywanie.
Na skalę przemysłową kwas fumarowy produkowany jest metodą syntezy chemicznej z bezwodnika kwasu maleinowego, a ten z kolei produkowany jest z butanu.
Rola w organizmach.
W organizmach żywych występuje zwykle w formie zjonizowanej, jako "fumaran". Najczęściej spełnia rolę organicznego akceptora elektronów, co oznacza, że bierze udział w reakcjach utleniania. Jest jednym z produktów pośrednich w cyklu Krebsa – ulega uwodnieniu (hydratacji) do jabłczanu:
który z kolei przez utlenienie odtwarza szczawiooctan. Jest również produktem ubocznym w cyklu mocznikowym – odłącza się od argininobursztynianu dając argininę, która uwalnia mocznik odtwarzając ornitynę. Zgodnie z powyższym jest zatem ważnym łącznikiem pomiędzy oboma cyklami.

</doc>
<doc id="413222" url="https://pl.wikipedia.org/wiki?curid=413222" title="Połom (powiat szczycieński)">
Połom (powiat szczycieński)

Połom () – wieś w Polsce położona w województwie warmińsko-mazurskim, w powiecie szczycieńskim, w gminie Świętajno.
W latach 1975–1998 miejscowość należała administracyjnie do województwa olsztyńskiego.
Zobacz też: Połom

</doc>
<doc id="413224" url="https://pl.wikipedia.org/wiki?curid=413224" title="Pomocnia (powiat pułtuski)">
Pomocnia (powiat pułtuski)

Pomocnia – wieś w Polsce położona w województwie mazowieckim, w powiecie pułtuskim, w gminie Pokrzywnica.
W latach 1975–1998 miejscowość należała administracyjnie do województwa ciechanowskiego.

</doc>
<doc id="413225" url="https://pl.wikipedia.org/wiki?curid=413225" title="Poniatowo (powiat ostrowski)">
Poniatowo (powiat ostrowski)

 
Poniatowo (do 1934 Kutaski Stare) – wieś w Polsce położona w województwie mazowieckim, w powiecie ostrowskim, w gminie Małkinia Górna.
W latach 1975–1998 miejscowość należała administracyjnie do województwa ostrołęckiego.
Wieś nazywała się pierwotnie Kutaski.
Wierni kościoła rzymskokatolickiego należą do parafii Trójcy Przenajświętszej i św. Anny w Prostyni.

</doc>
<doc id="413226" url="https://pl.wikipedia.org/wiki?curid=413226" title="Poniatowo (powiat żuromiński)">
Poniatowo (powiat żuromiński)

Poniatowo – wieś (dawniej miasto) w Polsce położona w województwie mazowieckim, w powiecie żuromińskim, w gminie Żuromin.
Miejscowość leży nad rzeką Wkrą, przy drodze wojewódzkiej nr 563 z Rypina do Żuromina, 3 km od Żuromina. Podczas okupacji naziści niemieccy zmienili nazwę wsi na "Zollheim".
Miejscowość jest siedzibą rzymskokatolickiej parafii św. Floriana.
Poniatowo uzyskało lokację miejską przed 1520 rokiem, zdegradowane przed 1790 rokiem. 
Historia.
Początki osadnictwa w okolicy Poniatowa są datowane na XI – XII wiek. Było to osadnictwo puszczańskie, gdyż obszary te były pokryte gęstymi lasami i licznymi bagnami. Stwarzało to dogodne warunki dla żerowania i siedlisk zwierząt. Ponadto stanowiły poważny zasób gleb nadających się pod uprawę. W te niedostępne knieje leśne zapuszczali się myśliwi już w XI wieku w poszukiwaniu zwierząt futerkowych. Wysoki poziom rzeki Wkry umożliwiał im dalekie podróże. Oni to pierwsi skolonizowali te tereny, najpierw nad rzeką Wkrą, potem przenosili swoje siedziby w głąb puszczy.
Nazwę Poniatowo spotykamy w dokumencie z 1401 r., w którym biskup płocki Jakub z Korzkwi potwierdził przynależność tej miejscowości do parafii w Chamsku. Wioska ta była wówczas własnością podkomorzego ciechanowskiego Pomścibora, protoplasty rodu Chamskich, i pozostała własnością jego potomków do połowy XVII w.
Miasto Poniatowo liczyło 200 mieszkańców, w XVII w. 701, w XVIII w. 400 mieszkańców. Zaczął rozwijać się przemysł, zbudowano gorzelnię, browar, odlewnię żelaza, tartak i młyn wodny. Mimo to w drugiej połowie XVIII w. Poniatowo utraciło prawa miejskie.
Liczba mieszkańców z roku 1825 wzrosła z 400 do 715 osób, a w 1961 roku wieś liczyła 810 mieszkańców, głównym zajęciem ludności była i jest uprawa ziemi.

</doc>
<doc id="413227" url="https://pl.wikipedia.org/wiki?curid=413227" title="Poniatów (powiat piotrkowski)">
Poniatów (powiat piotrkowski)

Poniatów – wieś w Polsce położona w województwie łódzkim, w powiecie piotrkowskim, w gminie Sulejów.
W latach 1953–1954 miejscowość była siedzibą gminy Poniatów. W latach 1975–1998 miejscowość należała administracyjnie do województwa piotrkowskiego.

</doc>
<doc id="413228" url="https://pl.wikipedia.org/wiki?curid=413228" title="Popielarnia (powiat ostrowski)">
Popielarnia (powiat ostrowski)

Popielarnia – wieś w Polsce położona w województwie mazowieckim, w powiecie ostrowskim, w gminie Ostrów Mazowiecka.
W latach 1975–1998 miejscowość należała administracyjnie do województwa ostrołęckiego.
Wierni kościoła rzymskokatolickiego należą do parafii św. Maksymiliana Marii Kolbego w Kozikach.

</doc>
<doc id="413229" url="https://pl.wikipedia.org/wiki?curid=413229" title="Popielarnia (powiat żyrardowski)">
Popielarnia (powiat żyrardowski)

Popielarnia – wieś w Polsce, położona w województwie mazowieckim, w powiecie żyrardowskim, w gminie Wiskitki.
W latach 1975–1998 wieś należała administracyjnie do województwa skierniewickiego.

</doc>
<doc id="413230" url="https://pl.wikipedia.org/wiki?curid=413230" title="Popielewo (powiat gnieźnieński)">
Popielewo (powiat gnieźnieński)

Popielewo – wieś w Polsce położona w województwie wielkopolskim, w powiecie gnieźnieńskim, w gminie Trzemeszno.
Wieś duchowna, własność opata kanoników regularnych w Trzemesznie pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość należała administracyjnie do województwa bydgoskiego.

</doc>
<doc id="413231" url="https://pl.wikipedia.org/wiki?curid=413231" title="Popielewo (powiat koniński)">
Popielewo (powiat koniński)

Popielewo – wieś w Polsce położona w województwie wielkopolskim, w powiecie konińskim, w gminie Skulsk.
W latach 1975–1998 miejscowość należała administracyjnie do województwa konińskiego.
Zobacz też: Popielewo 

</doc>
<doc id="413232" url="https://pl.wikipedia.org/wiki?curid=413232" title="Popiołki (powiat kolneński)">
Popiołki (powiat kolneński)

Popiołki – wieś w Polsce położona w województwie podlaskim, w powiecie kolneńskim, w gminie Turośl. Leży nad Pisą.
Wierni kościoła rzymskokatolickiego należą do parafii Parafia św. Jana Chrzciciela w Turośli.
Historia.
W latach 1795-1807 miejscowość należała do Prus Nowowschodnich (prowincji państwa pruskiego). w 1800 r. pod Popiołkami wykopano kanał, który połączył jeziora Pogubie Wielkie, Pogubie Małe, jezioro Piskorzewskie, Młyński Staw pod Wądołkiem oraz jezioro Łacha z rzeką Pisą. Kanał służył nowo wybudowanej hucie żelaza w Wądołku. 
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Turośl. 1 kwietnia 1939 r. miejscowość wraz z całym powiatem ostrołęckim została włączona do obszaru województwa warszawskiego.
Według Powszechnego Spisu Ludności z 1921 roku wieś zamieszkiwało 205 osób, 204 było wyznania rzymskokatolickiego a 1 greckokatolickiego. Jednocześnie 204 mieszkańców zadeklarowało polską przynależność narodową a 1 inną. Było tu 36 budynków mieszkalnych. Miejscowość należała do parafii rzymskokatolickiej w m. Turośli. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Turośl a z urząd z dostępem do telefonu m. Kolno.
W wyniku agresji Niemiec we wrześniu 1939, miejscowość znalazła się pod okupacją i do stycznia 1945 była przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
W latach 40 XX w. przez wieś przechodziła, nieistniejąca obecnie, linia kolejowa Turośl- Dłutowo. Zaprojektowały ją Kompanie Kolei Polowych (niem. Feldbahn-Kompanie). Linia służyła do transportu materiałów wojskowych.
W latach 1975–1998 miejscowość należała administracyjnie do województwa łomżyńskiego.

</doc>
<doc id="413233" url="https://pl.wikipedia.org/wiki?curid=413233" title="Popiołki (powiat łomżyński)">
Popiołki (powiat łomżyński)

Popiołki – wieś w Polsce położona w województwie podlaskim, w powiecie łomżyńskim, w gminie Zbójna.
Wierni kościoła rzymskokatolickiego należą do parafii Matki Bożej Różańcowej w Kuziach.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Gawrychy.
Według Powszechnego Spisu Ludności z 1921 roku zamieszkiwało tu 237 osób w 45 budynkach mieszkalnych. Miejscowość należała do parafii rzymskokatolickiej w m. Kuzie. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Zbójna.
W wyniku agresji Niemiec we wrześniu 1939, miejscowość znalazła się pod okupacją niemiecką. Została włączona w skład III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="413234" url="https://pl.wikipedia.org/wiki?curid=413234" title="Popławy (powiat chełmski)">
Popławy (powiat chełmski)

Popławy – wieś w Polsce położona w województwie lubelskim, w powiecie chełmskim, w gminie Wojsławice.
W latach 1975–1998 miejscowość należała administracyjnie do województwa chełmskiego. Według Narodowego Spisu Powszechnego (III 2011 r.) liczyła 28 mieszkańców i była najmniejszą miejscowością gminy Wojsławice.
Historia.
Według Słownika geograficznego Królestwa Polskiego z roku 1887 – Popławy wieś w powiecie chełmskim, gminie i parafii Wojsławice. W 1827 r. były tu 4 domy zamieszkałe przez 15 mieszkańców. Wieś stanowiła attynencję Wojsławic.

</doc>
<doc id="413235" url="https://pl.wikipedia.org/wiki?curid=413235" title="Popławy (powiat łęczyński)">
Popławy (powiat łęczyński)

Popławy – kolonia w Polsce położona w województwie lubelskim, w powiecie łęczyńskim, w gminie Milejów.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Milejów.
We wsi znajdują się: tartak, sklep, remiza OSP. W czasach świetności ZPOW Milejów utrzymywał w Popławach punkt skupu owoców. Niedaleko remizy znajdują się dwa zabytkowe budynki folwarczne.
W Popławach kończy się asfaltowa szosa prowadząca z Jaszczowa. Nie docierają do wsi żadne autobusy, ale na granicy pomiędzy Popławami a Jaszczowem znajduje się stacja kolejowa Jaszczów. Tam dociera autobus z Milejowa i pociągi między innymi z Lublina.

</doc>
<doc id="413236" url="https://pl.wikipedia.org/wiki?curid=413236" title="Popławy (powiat łukowski)">
Popławy (powiat łukowski)

Popławy – część wsi Popławy-Rogale w Polsce położona w województwie lubelskim, w powiecie łukowskim, w gminie Trzebieszów. Do końca 2007 roku stanowiła odrębną jednostkę administracyjną.
W latach 1975–1998 miejscowość należała administracyjnie do województwa siedleckiego.

</doc>
<doc id="413237" url="https://pl.wikipedia.org/wiki?curid=413237" title="Popowo (powiat augustowski)">
Popowo (powiat augustowski)

Popowo – wieś w Polsce położona w województwie podlaskim, w powiecie augustowskim, w gminie Bargłów Kościelny.
W okresie międzywojennym stacjonowała tu placówka Straży Celnej „Popowo”.
W latach 1975–1998 miejscowość należała administracyjnie do województwa suwalskiego.

</doc>
<doc id="413238" url="https://pl.wikipedia.org/wiki?curid=413238" title="Popowo (powiat grajewski)">
Popowo (powiat grajewski)

Popowo – wieś w Polsce położona w województwie podlaskim, w powiecie grajewskim, w gminie Grajewo.
Prywatna wieś szlachecka "Popowo-Pruskiestany" położona była w drugiej połowie XVI wieku w powiecie wąsoskim ziemi wiskiej województwa mazowieckiego. W latach 1975–1998 miejscowość należała administracyjnie do województwa łomżyńskiego.
W Popowie znajduje się świetlica wiejska oraz stadion piłkarski.
Wierni kościoła rzymskokatolickiego należą do parafii św. Jana Pawła II Papieża w Grajewie.

</doc>
<doc id="413239" url="https://pl.wikipedia.org/wiki?curid=413239" title="Popowo (powiat inowrocławski)">
Popowo (powiat inowrocławski)

Popowo – wieś w Polsce, położona w województwie kujawsko-pomorskim, w powiecie inowrocławskim, w gminie Kruszwica, nad jeziorem Gopło. 
Podział administracyjny.
W latach 1975–1998 miejscowość należała administracyjnie do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 175 mieszkańców. Jest 26. co do wielkości miejscowością gminy Kruszwica.

</doc>
<doc id="413240" url="https://pl.wikipedia.org/wiki?curid=413240" title="Popowo (powiat międzychodzki)">
Popowo (powiat międzychodzki)

Popowo – bardzo mała wieś sołecka w Polsce położona w województwie wielkopolskim, w powiecie międzychodzkim, w gminie Międzychód.
Historia.
Miejscowość pierwotnie związana była z Wielkopolską. Ma metrykę średniowieczną i istnieje co najmniej od początku XV wieku. Wymieniona w dokumencie zapisanym po łacinie z 1400 pod obecną nazwą "Popowo" oraz "Popowko".
Miejscowość była wsią szlachecką i wspominały ją historyczne dokumenty prawne, własnościowe oraz podatkowe. W 1419 Wierzbięta dziedzic Popowa był w sporze z Jakubem Żydem poznańskim o dług. W 1432 Wojciech Popowski z Popowa występuje w sądzie w sprawach Dobrogosta z Kolna właściciela Prusimia. W 1462 bracia Maciej i Jakub dziedzice z Popowa, sprzedali Janowi Chojnickiemu część Białcza w powiecie poznańskim, odziedziczoną po stryju Dziersławie z Białcza. W 1503 Jan Wata Gorzycki, syn Sędziwoja z Górzycy koło Międzyrzecza, kupił za 150 grzywien połowę Popowa od Mikołaja, Anny, Barbary dzieci zmarłej Doroty Popowskiej, żony Jakuba kmiecia w Pamiątkowie. W tym czasie wieś należała do powiatu poznańskiego Korony Królestwa Polskiego. W 1508 należała do parafii Kamionna. W latach 1508-09 we wsi pobierane są wiardunki królewskie z 7 półłanków. W latach 1553, 1563 odnotowano pobór od 2,5 łana w Popowie, a w 1564 z 5 łanów. W 1577 Zofia Popowska płaci pobór od majątku we wsi. W 1580 Stanisław Lipnicki płaci pobór od 4 półłanków, dwóch zagrodników oraz 50 owiec pozostających w posiadaniu pasterza, owczarza. 
W 1580 nadal pozostawała wsią szlachecką położoną w powiecie poznańskim województwa poznańskiego w Rzeczypospolitej Obojga Narodów.
W okresie Wielkiego Księstwa Poznańskiego (1815-1848) miejscowość należała do wsi mniejszych w ówczesnym pruskim powiecie Międzyrzecz w rejencji poznańskiej. Popowo należało do okręgu kwileckiego tego powiatu i stanowiło odrębny majątek, którego właścicielami byli wówczas spadkobiercy Alfonsów. Według spisu urzędowego z 1837 roku wieś liczyła 97 mieszkańców, którzy zamieszkiwali 10 dymów (domostw). W skład majątku Popowo wchodziły wówczas także: folwark Katarzynka (1 dom, 6 mieszk.) i wieś Debrzno (9 domów, 115 mieszk.).
W latach 1975–1998 miejscowość należała administracyjnie do województwa gorzowskiego.
Zobacz też: Popowo

</doc>
<doc id="413241" url="https://pl.wikipedia.org/wiki?curid=413241" title="Popowo (powiat międzyrzecki)">
Popowo (powiat międzyrzecki)

Popowo () – wieś w Polsce, w województwie lubuskim, w powiecie międzyrzeckim, w gminie Bledzew. Według stanu na 30 czerwca 2019 mieszkały w niej 333 osoby.
Miejscowość słynie z efektownych dekoracji świetlnych, montowanych corocznie od 2007 r. przed Świętami Bożego Narodzenia na niemal wszystkich budynkach i obiektach we wsi (oświetlenie prezentowane jest codziennie od połowy grudnia do połowy stycznia). Z tego powodu Popowo bywa nazywane „lubuskim Las Vegas”.
Położenie.
Popowo usytuowane jest 8 km na wschód od Bledzewa (siedziby władz gminy), 9 km na południe od Skwierzyny, 12 km na północ od Międzyrzecza (siedziby władz powiatu), obok czynnej linii kolejowej nr 367 relacji Zbąszynek – Gorzów Wielkopolski (ruch pasażerski i towarowy) oraz dawnej drogi krajowej nr 3 (obecnie drogi gminnej).
Historia.
Miejscowość pierwotnie związana była z Wielkopolską oraz przejściowo Brandenburgią. Ma metrykę średniowieczną i istnieje co najmniej od XIV wieku. Po raz pierwszy wymieniana w dokumencie z 1312 jako „Popowe, Poppow”, 1508 „Popowo”.
Miejscowość była wsią duchowną czyli należącą do kleru. Wzmiankowana po w 1312 kiedy margrabia Waldemar sprzedał ją opactwu cystersów w Zemsku kwitując odbiór pieniędzy w wysokości 5 grzywien za każdą część własności z rąk ówczesnego opata zakonu Tyderyka. W 1315 Jan margrabia brandenburski nadał opatowi Maciejowi i cystersom w Zemsku całość wsi Popowo. 
W 1429 imiennie wymieniony został sołtys wsi Wach. W 1460 król polski Kazimierz IV Jagiellończyk ustalił wymiar ciężarów i robocizny należnych zamkowi w Międzyrzeczu ze wsi klasztornych należących do opactwa w Bledzewie w tym z Popowa. Mieszkańcy wsi mieli pracować dla zamku w takim wymiarze, jak mieszkańcy wsi należących do klasztoru w Paradyżu. W 1508 miejscowość należała do powiatu poznańskiego Korony Królestwa Polskiego, a w 1580 należała do parafii zemskiej. W 1603 stała się filią parafii w Sokolej Dąbrowie, a w 1640 w Zemsku.
W 1509 w okolicach miejscowości odnotowano puszczę bartną. Do XVI w. była to niewielka jednostka osadnicza licząca 10 zagrodników. W 1580 r. wieś duchowna, własność opata bledzewskiego, położona była w powiecie poznańskim województwa poznańskiego w Rzeczypospolitej Obojga Narodów.
Miejscowość wspominały liczne historyczne dokumenty prawne, własnościowe i podatkowe. W 1508 pobrano z miejscowości wiardunki królewskie od 6 półłanków i karczmy. W 1509 miał miejsce pobór od 6 półłanków, jednego łana sołtysa oraz z karczmy. W 1563 pobór od 6,5 łana, jednego łana sołtysa oraz łana lennego (mansus feudalis), a także od kowala, dwóch komorników i od karczmy. W 1564 we wsi było 6 łanów. W 1565 określono obowiązki mieszkańców Popowa wobec zamku w Międzyrzeczu. Mieszkańcy płacili razem 36 groszy wieprzowego oraz każdy po dwie ćwiertnie żyta, 3 ćwiertnie owsa, 2 kury oraz 30 jaj. Do ich obowiązków należało również: dwudniowe żęcie zboża na polach zamkowych, a ponadto mieli oni skosić wyznaczoną łąkę w Murzynowie koło Skwierzyny oraz zwieźć siano do zamku. Każdy miał także przywieźć wóz drewna na kwartał. Sołtys wsi był zwolniony z tych opłat. Ogólny dochód staroswa międzychodzkiego ze wsi wynosił 17 złotych 4 grosze. W 1577 płatnikiem poboru był właściciel Popowa opat bledzewski. W 1580 zpłacił on pobór od 10 łanów, 10 zagrodników, 6 komorników, kowala oraz od pasterza wypasającego 30 owiec.
W 1600 imiennie odnotowany został sołtys wsi Fabian Kierstyn. Pierwszy drewniany kościół pod wyzwaniem św. Jana Chrzciciela wzniesiono tu w 1660. Poświęcił go w tym roku biskup poznański Wojciech Tolibowski. Kolejną świątynię wybudowano na miejscu poprzedniej w 1867. .
W wyniku I rozbioru Polski Popowo wraz z całą Wielkopolską znalazło się w zaborze pruskim przechodząc pod panowanie Królestwa Prus. W okresie Wielkiego Księstwa Poznańskiego (1815–1848) miejscowość zaliczano do większych wsi ówczesnego pruskiego powiatu Międzyrzecz w rejencji poznańskiej. Popowo należało do okręgu starodworskiego tego powiatu i stanowiło część majątku Stary Dworek, którego właścicielem był wówczas rząd pruski, który znacjonalizował majętności klasztorne po rozbiorach. Według spisu urzędowego z 1837 r. wieś liczyła 229 mieszkańców, którzy zamieszkiwali 27 dymów (domostw). Wzmiankowana była wówczas także osada leśna Popowo (1 dom, 7 osób) – obecnie "Popowo-Leśniczówka".
W XIX w. istniał tu duży folwark i wybudowano stację kolejową (funkcjonującą do dziś) z zapleczem gospodarczym. Jako wieś leżącą w parafii Bledzew oraz w okręgu pocztowym w Skwierzynie miejscowość odnotowana została przez Słownik geograficzny Królestwa Polskiego pod nazwą "Popowo", a także dwoma zgermanizowanymi, urzędowymi nazwami "Poppe, Poppen". Wieś wraz z leśnictwem tworzyła okrąg wiejski mający 30 domów, zamieszkanych przez 351 mieszkańców w tym 333 katolików i 18 protestantów. Słownik odnotował trzy większe posiadłości, z których jedna miała 184 hektarów, druga 17 285 ha i trzecia 82 ha..
We wsi zachował się pierwotny, owalnicowy układ przestrzenny.

</doc>
<doc id="413242" url="https://pl.wikipedia.org/wiki?curid=413242" title="Popowo (powiat obornicki)">
Popowo (powiat obornicki)

Popowo – wieś sołecka w Polsce położona w województwie wielkopolskim, w powiecie obornickim, w gminie Oborniki, nad Kanałem Baborowskim.
W latach 1975–1998 miejscowość należała administracyjnie do województwa poznańskiego.

</doc>
<doc id="413243" url="https://pl.wikipedia.org/wiki?curid=413243" title="Popowo (powiat szamotulski)">
Popowo (powiat szamotulski)

Popowo – niewielka wieś sołecka w Polsce, położona w województwie wielkopolskim, w powiecie szamotulskim, w gminie Wronki, przy drodze wojewódzkiej nr 150.
W latach 1975–1998 wieś należała administracyjnie do województwa pilskiego.
Historia.
Pierwsza informacja o osadzie pochodzi z 1508. W 1708 założono tutaj wieś olęderską wraz z cmentarzem. W 1790 osada ta miała około 80 mieszkańców i trzynaście domów. W 1815 zamieszkiwali tutaj wyłącznie protestanci, którymi najczęściej byli osadzani na tych ziemiach Olędrzy. W 1845 wieś liczyła już 24 domostwa, a na 226 ewangelików przypadało siedmiu katolików. W 1911 zamieszkiwał tu jeden Polak (kowal). Po I wojnie światowej wieś wróciła do Polski i zaczęli tu napływać liczni Polacy (w 1929 na 217 Niemców przypadało 67 Polaków). W 1945 wszystkich Niemców wysiedlono. W początkach XXI wieku odnowiono cmentarz ewangelicki (ekshumacje), przekształcając go w lapidarium.

</doc>
<doc id="413244" url="https://pl.wikipedia.org/wiki?curid=413244" title="Popów (powiat łowicki)">
Popów (powiat łowicki)

Popów – wieś w Polsce położona w województwie łódzkim, w powiecie łowickim, w gminie Łowicz.
Prywatna wieś duchowna "Popowo" położona była w drugiej połowie XVI wieku w powiecie gąbińskim ziemi gostynińskiej województwa rawskiego. W latach 1975–1998 miejscowość należała administracyjnie do województwa skierniewickiego.

</doc>
<doc id="413245" url="https://pl.wikipedia.org/wiki?curid=413245" title="Urojenia zazdrości">
Urojenia zazdrości



</doc>
<doc id="413246" url="https://pl.wikipedia.org/wiki?curid=413246" title="Popów (powiat poddębicki)">
Popów (powiat poddębicki)

Popów – wieś w Polsce położona w województwie łódzkim, w powiecie poddębickim, w gminie Pęczniew nad Wartą, na wschodnim brzegu zbiornika Jeziorsko.
W latach 1975–1998 miejscowość należała administracyjnie do województwa sieradzkiego.
Historia.
17 stycznia 1769 r., w czasie Konfederacji Barskiej, wskutek intrygi w ogrodzie dworu w Popowie został rozstrzelany regimentarz Józef Gogolewski, bohater tragikomedii "Historia o Gogolewskim" autorstwa Jacka Kowalskiego (2001).
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="413247" url="https://pl.wikipedia.org/wiki?curid=413247" title="Poradz (powiat świdwiński)">
Poradz (powiat świdwiński)

Poradz (też: "Poradź"; niem. "Petersfelde") – wieś w Polsce położona w województwie zachodniopomorskim, w powiecie świdwińskim, w gminie Sławoborze.
W latach 1975–1998 miejscowość administracyjnie należała do województwa koszalińskiego.
Zobacz też: Poradz, Poradzew

</doc>
<doc id="413248" url="https://pl.wikipedia.org/wiki?curid=413248" title="Porąbka (powiat limanowski)">
Porąbka (powiat limanowski)

Porąbka – wieś w Polsce położona w województwie małopolskim, w powiecie limanowskim, w gminie Dobra.
W latach 1975–1998 miejscowość należała administracyjnie do województwa nowosądeckiego.
Części wsi.
Integralne części wsi Porąbka: Butorówka, Do Białonia, Do Cygali, Do Judki, Do Liszki, Do Nawieśniaka, Do Pali, Do Piechówki, Folwark, Jopły, Kalety, Kozy, Krzaki, Łysarzówka, Piwkówka, Podlas, Rola, U Czarnego, Za Ulicą.
Historia.
W dniach 1, 20 i 24 sierpnia 1944 Niemcy dokonali pacyfikacji wsi. W wyniku akcji śmierć poniosło 12 osób. Hitlerowcy spalili 67 gospodarstw.

</doc>
<doc id="413249" url="https://pl.wikipedia.org/wiki?curid=413249" title="Porąbka (powiat olkuski)">
Porąbka (powiat olkuski)

Porąbka – wieś w Polsce położona w województwie małopolskim, w powiecie olkuskim, w gminie Trzyciąż.
Wieś biskupstwa krakowskiego w powiecie proszowickim w województwie krakowskim w końcu XVI wieku. W latach 1975–1998 miejscowość należała administracyjnie do województwa krakowskiego.
Legenda mówi, że nazwa pochodzi od porębu lasów, które niegdyś porastały te tereny.
W Porąbce znajduje się zabytkowa studnia, z której mieszkańcy dawniej czerpali wodę.

</doc>
<doc id="413250" url="https://pl.wikipedia.org/wiki?curid=413250" title="Poręba (województwo śląskie)">
Poręba (województwo śląskie)

Poręba (niem. "Poremba") – wieś w Polsce położona w województwie śląskim, w powiecie pszczyńskim, w gminie Pszczyna. Jest jednostką pomocniczą gminy Pszczyna utworzoną przez Radę Miejską w drodze uchwały na zasadach określonych w statucie gminy. Powierzchnia wsi wynosi 8,43 km², żyje w niej 1048 mieszkańców (dane z 2014 r.).
W latach 1973–75 w gminie Wisła Wielka. W latach 1975-97 dzielnica Pszczyny. Od 1 stycznia 1998 w gminie Pszczyna.
Od wschodu sąsiaduje z miastem Pszczyna, zaś od zachodu graniczy ze sołectwem Brzeźce. Północnymi sąsiadami są należące do Gminy Suszec sołectwa Kobielice i Radostowice. Przez miejscowość przebiega główna droga wojewódzka nr 933. Od południa Poręba graniczy z zbiornikiem Łąka.
Historia.
Wieś została założona na przełomie XIII i XIV wieku. Została urządzona na wzór niemieckiego prawa kolonialnego. Powstała na terenie wyrębu drzewnego – stąd nazwa i herb.
W dokumencie sprzedaży dóbr pszczyńskich wystawionym przez Kazimierza II cieszyńskiego w języku czeskim we Frysztacie w dniu 21 lutego 1517 roku wieś została wymieniona jako "Poruby".
W XIX wieku istniał we wsi nowoczesny, kapitalistyczny folwark książęcy ("Heinrichshof").
W styczniu 1945 r. przez miejscowość przeszły tzw. marsze śmierci z obozów KL Auschwitz w Oświęcimiu na stację kolejową w Wodzisławiu Śląskim.
W końcowym okresie II wojny światowej, w kwietniu 1945 roku, w pobliżu wsi (w trójkącie Poręba – Kobielice – Brzeźce) powstało radzieckie lotnisko polowe. Z lotniska wykonano ok. 500 lotów bojowych. M. in. w czasie walk o Bramę Morawską (tzw. Operacja morawsko-ostrawska) z tego lotniska rozpoczęła loty bojowe 1. Czechosłowacka Mieszana Dywizja Lotnicza.
W latach 1975–1998 miejscowość należała administracyjnie do województwa katowickiego.

</doc>
<doc id="413251" url="https://pl.wikipedia.org/wiki?curid=413251" title="Poręba Wielka (powiat oświęcimski)">
Poręba Wielka (powiat oświęcimski)

Poręba Wielka – wieś w Polsce położona w województwie małopolskim, w powiecie oświęcimskim, w gminie Oświęcim.
Historia.
Poręba została lokowana na surowym korzeniu w sąsiedztwie Grojca i Włosienicy na mocy dokumentu lokacyjnego z 1285 roku. Początkowo nazywała się "Sępnia". Została wzmiankowana w spisie świętopietrza parafii dekanatu Oświęcim diecezji krakowskiej z 1326 pod nazwą "Paromba".
W dokumencie sprzedaży księstwa oświęcimskiego Koronie Polskiej przez Jana IV oświęcimskiego wystawionym 21 lutego 1457 miejscowość wymieniona została jako "Poramba".
Miejscowość dwukrotnie odwiedził polski malarz Artur Grottger. Latem 1858 r. spędzał wakacje u pp. Bobrowskich, a w 1866 r. pracował w miejscowości nad jednym z cykli swoich rysunków pt. „Wojna”. 
W 1911 r. w Porębie Wielkiej powstała szkoła. Mieściła się ona najpierw w organistówce, później w obecnym budynku przedszkola (przebudowanym w 1993-94 roku) a od 1951 w byłym pałacu Tyszkiewiczów adaptowanym na szkołę w 1958 r.
W latach 1975–1998 miejscowość należała administracyjnie do województwa bielskiego.
Urodzenie w Porębie Wielkiej.
Stanisław Zajas - znany hodowca gołębi pocztowych

</doc>
<doc id="413252" url="https://pl.wikipedia.org/wiki?curid=413252" title="Poręby (powiat miński)">
Poręby (powiat miński)

Poręby – wieś w Polsce położona w województwie mazowieckim, w powiecie mińskim, w gminie Dębe Wielkie.
W latach 1975–1998 miejscowość należała administracyjnie do województwa siedleckiego.
Spis powszechny w 2011 ustalił populację wsi na 95 osób. Według danych przedstawionych przez władze gminne w 2020 było ich 91.

</doc>
<doc id="413253" url="https://pl.wikipedia.org/wiki?curid=413253" title="Poręby (powiat opoczyński)">
Poręby (powiat opoczyński)

Poręby – wieś w Polsce położona w województwie łódzkim, w powiecie opoczyńskim, w gminie Poświętne.
W latach 1975–1998 miejscowość należała administracyjnie do województwa piotrkowskiego.
Wierni kościoła rzymskokatolickiego należą do parafii św. Barbary w Sołku.

</doc>
<doc id="413254" url="https://pl.wikipedia.org/wiki?curid=413254" title="Poręby (powiat otwocki)">
Poręby (powiat otwocki)

Poręby – wieś w Polsce położona w województwie mazowieckim, w powiecie otwockim, w gminie Wiązowna.
Wieś jest sołectwem w gminie Wiązowna.
W trakcie powstania styczniowego 3 marca 1863 roku na polach pomiędzy Porębami a Glinianką doszło do potyczki pomiędzy liczącym około 300 powstańców oddziałem płk Ziemomysła Kuczyka, a 500 osobową grupą żołnierzy carskich z kostromskiego pułku piechoty pod dowództwem Rejnthala, wspieraną przez sotnię kozacką. Wobec znacznej przewagi liczebnej wroga, Polacy wycofali się w kierunku Karczewa.
W latach 1975–1998 miejscowość należała administracyjnie do województwa warszawskiego.

</doc>
<doc id="413255" url="https://pl.wikipedia.org/wiki?curid=413255" title="Poręby (powiat zduńskowolski)">
Poręby (powiat zduńskowolski)

Poręby – wieś w Polsce położona w województwie łódzkim, w powiecie zduńskowolskim, w gminie Zduńska Wola.
W latach 1975–1998 miejscowość należała administracyjnie do województwa sieradzkiego.
Liczba mieszkańców w roku 2011 wynosiła 190. 

</doc>
<doc id="413256" url="https://pl.wikipedia.org/wiki?curid=413256" title="Porzecze (powiat myśliborski)">
Porzecze (powiat myśliborski)

Porzecze (niem. do 1945 r. "Hälse") – wieś w Polsce położona w województwie zachodniopomorskim, w powiecie myśliborskim, w gminie Boleszkowice.
W latach 1975–1998 miejscowość należała administracyjnie do województwa gorzowskiego.
Środowisko geograficzne.
Wieś znajduje się 10 km na północny zachód od Kostrzyna nad Odrą i 36 km na południowy zachód od Myśliborza.
Zgodnie z podziałem fizycznogeograficznym Polski według Kondrackiego teren na którym położone jest Porzecze należy do prowincji Nizina Środkowoeuropejska, podprowincji Pojezierza Południowobałtyckiego, makroregionu Pojezierze Południowopomorskie oraz w końcowej klasyfikacji do mezoregionu Równina Gorzowska.
W granicach Parku Krajobrazowego "Ujście Warty" znajduje się zespół przyrodniczo – krajobrazowy "Porzecze". Utworzony został Rozporządzeniem Nr 7 Wojewody Gorzowskiego z dnia 23 kwietnia 1992 r. (Dz. U. Województwa Gorzowskiego Nr 6, poz. 53 z 1992 r.) na powierzchni 142,74 ha, w obrębie ewidencyjnym Porzecze (nr działki 49, 66 / 2, 66 / 3, 67, 112, 125 / 8 w zarządzie Nadleśnictwa Dębno). Celem ochrony jest zachowanie w stanie naturalnym łąk, bagien, starorzeczy, zbiorników wodnych, wydm oraz terenów zalesionych znajdujących się na tarasie zalewowym rzeki Odry. Urozmaicony krajobraz: lasy liściaste i iglaste, bagna i zakrzewienia, wody i wydmy oraz duża ilość ptactwa wodno-błotnego decydują o wysokich walorach przyrodniczych tego obiektu. Znajduje się tu kilka typów chronionych siedlisk przyrodniczych m.in. murawy na wydmach, półnaturalne podmokłe łąki zaroślowe, rosnące masowo porosty, wiele chronionych gatunków roślin. Obszar jest ważną strefą faunistyczną dla bezkręgowców i kręgowców. Pełni dla nich funkcję miejsca rozrodu, żerowania i zimowania. Gniazduje tu wiele gatunków rzadkich ptaków.
Ludność.
Ludność w ostatnich 3 stuleciach:
Gospodarka.
Struktura użytków rolnych (2004):

</doc>
<doc id="413258" url="https://pl.wikipedia.org/wiki?curid=413258" title="Porzecze (powiat sławieński)">
Porzecze (powiat sławieński)

Porzecze (do 1945 niem. "Preetz", wcześniej także "Porez" lub "Poretz") – wieś w Polsce położona w województwie zachodniopomorskim, w powiecie sławieńskim, w gminie Darłowo, wzdłuż drogi prowadzącej z Darłowa do Jeżyczek, Gorzycy, Malechowa. Rozciąga się nad rzeką Grabową, graniczy z wsią Rusko od strony Darłowa, z drugiej natomiast z Pęciszewkiem.
Według danych z 28 września 2009 roku wieś miała 174 stałych mieszkańców.
W latach 1975–1998 miejscowość położona była w województwie koszalińskim.
Obszar wsi jest objęty strefą ochrony uzdrowiskowej "C" Dąbki.
Historia.
Jedne z pierwszych wzmianek na temat wsi sięgają drugiej połowy XIII wieku. Wieś stała się własnością klasztoru cystersów, mieszczącego się w Bukowie Morskim, za sprawą biskupa kamieńskiego. To właśnie on podarował ją klasztorowi w 1267 roku. 8 lat później (1275) Porzecze stało się wsią opacką, dzięki potwierdzeniu jej przynależności przez Wisława II oraz Mściwoja II (Mestwin II). Granice w pobliżu wsi były przedmiotem sporu między zakonem cystersów a miastem Darłowo. W 1324 roku zatargi te załagodził Peter z Neuenburga.
Na skutek przeprowadzonych reform Porzecze przeszło pod jurysdykcję książęcą w Darłowie, podobnie jak i inne wsie opackie należące niegdyś do klasztoru cystersów. W ramach służby pańszczyźnianej chłopi zmuszeni byli dostarczać mleko do darłowskiego młyna oraz pracować na folwarku w Pęciszewku. Oprócz tego żyli również z połowu ryb w rzece Grabowej. W tamtych czasach wolnym od służby pańszczyźnianej był jedynie sołtys. Oprócz niego we wsi mieszkało wtedy i pracowało 11 chłopów, 4 zagrodników, oraz 5 chałupników. Sytuacja chłopów zaczęła się zmieniać na lepsze dopiero w XIX wieku, po przeprowadzeniu reformy uwłaszczeniowej. W XX w. uprawiano tam zboże (głównie ozime), hodowano również bydło (krowy mleczne) oraz świnie, handlowano także końmi oraz poławiano ryby. Wieś zaczęła się bogacić, co spowodowało przyrost mieszkańców.
Porzecze nie ucierpiało z powodu żadnych wojen, ani 30-letniej, czy też 7-letniej. Wieś miała jednak obowiązek pomagać wojsku w trakcie przemarszu, w czasach napoleońskich.
Liczba mieszkańców wsi w wybranych latach:

</doc>
<doc id="413259" url="https://pl.wikipedia.org/wiki?curid=413259" title="Posadowo (powiat gostyński)">
Posadowo (powiat gostyński)

Posadowo – wieś w Polsce położona w województwie wielkopolskim, w powiecie gostyńskim, w gminie Krobia.
Wieś duchowna, własność biskupstwa poznańskiego, pod koniec XVI wieku leżała w powiecie kościańskim województwa poznańskiego. 
Historia.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Posadowo należało do okręgu ekonomii Krobia tego powiatu i stanowiło część majątku Chumiętki, którego właścicielem był wówczas rząd pruski w Berlinie. Według spisu urzędowego z 1837 roku wieś liczyła 223 mieszkańców, którzy zamieszkiwali 30 dymów (domostw).
W latach 1975–1998 miejscowość należała administracyjnie do województwa leszczyńskiego.
Zobacz też: Posadowo, Posadów

</doc>
<doc id="413260" url="https://pl.wikipedia.org/wiki?curid=413260" title="Posadowo (powiat nowotomyski)">
Posadowo (powiat nowotomyski)

Posadowo – osada w Polsce położona w województwie wielkopolskim, w powiecie nowotomyskim, w gminie Lwówek.
Historia.
Wieś szlachecka Possadowo położona była w 1580 roku w powiecie poznańskim województwa poznańskiego.
Posadowo w XVI w. było własnością Rozbickich, a od XVII w. do II wojny światowej Łąckich.
W okresie Wielkiego Księstwa Poznańskiego (1815-1848) miejscowość wzmiankowana jako Posadowo należała do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Posadowo należało do okręgu lwowkowskiego i stanowiło część majątku Lwówek Zamek (niem. Neustadt), którego właścicielem był wówczas (1837) Antoni Łącki. W skład rozległego majątku Lwówek Zamek wchodziło łącznie 36 wsi. Według spisu urzędowego z 1837 roku Posadowo liczyło 417 mieszkańców i 30 dymów (domostw).
W latach 1975–1998 miejscowość należała administracyjnie do województwa poznańskiego.
W miejscowości działało Państwowe Gospodarstwo Rolne – "Stadnina Koni Posadowo". W 1994 po przekształceniu jako "Stadnina Koni Skarbu Państwa Posadowo". Po kolejnym przekształceniu jako "Stadnina Koni Posadowo Sp. z o.o.", a następnie zlikwidowana.
Pałac Łąckich.
Pałac Łąckich w Posadowie został zbudowany w 1870 r. dla hr. Władysława Łąckiego przez Stanisława Hebanowskiego w stylu kostiumu francuskiego. Ostatnim właścicielem był hr. Janusz Tyszkiewicz-Łącki.
Koncepcja kostiumu francuskiego, będąca reakcją na antypolską politykę pruską, przypominała czasy chwały dawnej Polski z okresu jej bliskich związków z Francją, czego symbolem była postać króla Jana III Sobieskiego. Jego portret znalazł się w głównym wnętrzu pałacu, jakim była dwukondygnacyjna zbrojownia. Pałac obecnie pusty, niszczeje z powodu powybijanych okien oraz nieszczelnego dachu.
15 lutego 2017 roku doszło do pożaru prawdopodobnie z powodu zapruszenia ognia z kominka, wskutek czego zawalił się strop między parterem a pierwszym piętrem pałacu częściowo wykonano prace rozbiórkowe zniszczonego i nadpalonego stropu, ogień nie ogarnął elementów konstrukcyjnych – dachu i poszycia dachowego.

</doc>
<doc id="413261" url="https://pl.wikipedia.org/wiki?curid=413261" title="Poświętne (powiat makowski)">
Poświętne (powiat makowski)

Poświętne – wieś w Polsce położona w województwie mazowieckim, w powiecie makowskim, w gminie Sypniewo.
W latach 1975–1998 miejscowość należała administracyjnie do województwa ostrołęckiego.
Wierni kościoła rzymskokatolickiego należą do parafii św. Małgorzaty w Gąsewie Poduchownym.

</doc>
<doc id="413262" url="https://pl.wikipedia.org/wiki?curid=413262" title="Poświętne (powiat opoczyński)">
Poświętne (powiat opoczyński)

Poświętne – wieś w Polsce położona w województwie łódzkim, w powiecie opoczyńskim, w gminie Poświętne.
Do 1954 roku siedziba gminy Studzianna. W latach 1975–1998 miejscowość należała administracyjnie do województwa piotrkowskiego, zaś przed 1975 do woj. kieleckiego.
Wierni kościoła rzymskokatolickiego należą do parafii św. Filipa Neri i św. Jana Chrzciciela w Studziannie.

</doc>
<doc id="413263" url="https://pl.wikipedia.org/wiki?curid=413263" title="Poświętne (powiat radomski)">
Poświętne (powiat radomski)

Poświętne – wieś w Polsce położona w województwie mazowieckim, w powiecie radomskim, w gminie Pionki.
W latach 1945–1975 miejscowość administracyjnie należała do województwa kieleckiego, a następnie W latach 1975–1998 do województwa radomskiego.
Wierni Kościoła rzymskokatolickiego należą do parafii św. Mikołaja i św. Małgorzaty w Jedlni.
Położenie.
Wieś znajduje się przy drodze wojewódzkiej nr 737 Radom - Kozienice, ok. 4 km od Pionek. Najbliższa stacja kolejowa Jedlnia Kościelna ok. 2,5 km od wsi.
Historia.
W czasie I Rzeczypospolitej Poświętne jako część Jedlni leżały na terenie województwa sandomierskiego, w latach 1810-1815 w departamencie radomskim Księstwa Warszawskiego, w latach 1816-1837 w obwodzie radomskim województwa sandomierskiego, w latach 1837-1844 w guberni sandomierskiej i wreszcie w latach 1845-1915 na terenie guberni radomskiej Królestwa Kongresowego.
W latach 1919-1939 miejscowość administracyjnie należała do gminy Jedlnia, w powiecie kozienickim, w województwie kieleckim.
W czasie okupacji pod niemiecką administracją Generalnego Gubernatorstwa.
Cmentarz.
Na terenie wsi znajduje się cmentarz parafialny parafii św. Mikołaja i św. Małgorzaty w Jedlni. Wśród pochowanych tam osób jest m.in. Stanisław Siczek - zastępca dowódcy podobwodu "Kolonka" ZWZ-AK.

</doc>
<doc id="413264" url="https://pl.wikipedia.org/wiki?curid=413264" title="Poświętne (powiat wołomiński)">
Poświętne (powiat wołomiński)

Poświętne – wieś w Polsce położona w województwie mazowieckim, w powiecie wołomińskim, w gminie Poświętne. Wieś jest siedzibą władz gminy.
Historia.
Do końca XIX w. Poświętne było w gminie Cygów i wchodziło w skład ziem należących do majątku Szymanowskich. W latach 1975–1998 miejscowość należała administracyjnie do województwa siedleckiego.
Obiekty.
We wsi znajdują się:

</doc>
<doc id="413265" url="https://pl.wikipedia.org/wiki?curid=413265" title="Potarzyca (powiat gostyński)">
Potarzyca (powiat gostyński)

Potarzyca – wieś w Polsce położona w województwie wielkopolskim, w powiecie gostyńskim, w gminie Krobia.
Wieś Potarzyca położona była w 1581 roku w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Potarzyca należały do okręgu ekonomii Krobia tego powiatu i stanowiły część majątku Chumiętki, którego właścicielem był wówczas rząd pruski w Berlinie. Według spisu urzędowego z 1837 roku wieś liczyła 197 mieszkańców, którzy zamieszkiwali 25 dymów (domostw).
W latach 1975–1998 miejscowość należała administracyjnie do województwa leszczyńskiego.
Dominuje tu krajobraz rolniczy z przewagą upraw buraków cukrowych, zboża i truskawek.
Zobacz też: Potarzyca, Krobia

</doc>
<doc id="413266" url="https://pl.wikipedia.org/wiki?curid=413266" title="Potarzyca (wieś w powiecie jarocińskim)">
Potarzyca (wieś w powiecie jarocińskim)

Potarzyca – wieś sołecka (dawniej miasto) w Polsce położona w województwie wielkopolskim, w powiecie jarocińskim, w gminie Jarocin. Położona jest na południowy zachód od Jarocina.
Potarzyca uzyskała lokację miejską przed 1403 rokiem, zdegradowane przed 1491 rokiem. Wieś duchowna, własność biskupstwa poznańskiego, pod koniec XVI wieku leżała w powiecie kościańskim województwa poznańskiego. W latach 1975–1998 miejscowość należała administracyjnie do województwa kaliskiego.
Miejscowość jest siedzibą parafii Podwyższenia Krzyża Świętego. W strukturze kościoła rzymskokatolickiego parafia należy do metropolii poznańskiej, archidiecezji poznańskiej, dekanatu boreckiego.
Ślady obecności człowieka prehistorycznego (dwie siekierki krzemienne z okresu neolitu 3700-1700 lat p.n.e.) znaleziono w lesie w Potarzycy w latach 1961–1962. Plan wsi i układ budynków wskazują na to, że odbywały się tutaj targi. Ponadto na związki z handlem wskazuje nazwa miejscowości, która pochodzi od słowa "potargować". Potarzyca leżała na trakcie handlowym łączącym Koźmin Wielkopolski z Poznaniem i Kalisz z Lesznem. W latach 1455-1578 była miastem. W czasie wojny trzynastoletniej Potarzyca wystawiła w 1458 roku 1 pieszego na odsiecz oblężonej polskiej załogi Zamku w Malborku. W parku znajduje się wzgórze – pozostałość po dawnym dworku obronnym otoczonym fosą. Kościół powstał na przełomie XIII i XIV wieku. W 1795 roku wzniesiono nową świątynię w stylu barokowym, a w 1880 roku dobudowano okazałą wieżę.
Planetarium.
Jest to prawdopodobnie jedyna w Europie wieś z profesjonalnym planetarium, umieszczonym w rejestrze Międzynarodowej Unii Astronomicznej. Zaprojektował je i zbudował wraz z uczniami Andrzej Owczarek (1949-2011), emerytowany nauczyciel techniki tutejszego gimnazjum. Planetarium działa od 1993.
Niebo podzielone jest na 24 obszary. Projektor wyświetla 6000 gwiazd (fabryczne szkolne planetaria wyświetlają tylko 500). Wyświetlane są też meteory, zorza polarna, zaćmienia Słońca i Księżyca. Raz do roku, przed Bożym Narodzeniem, odbywa się seans dla mieszkańców wsi.

</doc>
<doc id="413267" url="https://pl.wikipedia.org/wiki?curid=413267" title="Potęgowo (powiat wejherowski)">
Potęgowo (powiat wejherowski)

Potęgowo (dodatkowa nazwa w j. kaszub. Pòtãgòwò) – letniskowa kolonia kaszubska w Polsce położona w województwie pomorskim, w powiecie wejherowskim, w gminie Linia na północnym skraju Kaszubskiego Parku Krajobrazowego nad Jeziorem Potęgowskim. Wieś jest częścią sołectwa Kobylasz. W kierunku wschodnim od Potęgowa w kompleksie Lasów Mirachowskich znajdują się rezerwaty przyrody "Jezioro Lubogoszcz", "Szczelina Lechicka" i "Żurawie Błota".
W latach 1975–1998 miejscowość należała administracyjnie do województwa gdańskiego.
Podczas zaboru pruskiego wieś nosiła nazwę niemiecką "Pottengowo". Podczas okupacji niemieckiej nazwa "Pottengowo" w 1942 została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" – "Tengau".

</doc>
<doc id="413268" url="https://pl.wikipedia.org/wiki?curid=413268" title="Potoczek (powiat głogowski)">
Potoczek (powiat głogowski)

Potoczek – wieś w Polsce położona w województwie dolnośląskim, w powiecie głogowskim, w gminie Jerzmanowa.
Podział administracyjny.
W latach 1975–1998 miejscowość należała administracyjnie do województwa legnickiego.
Zabytki.
Do wojewódzkiego rejestru zabytków wpisany jest obiekt:

</doc>
<doc id="413269" url="https://pl.wikipedia.org/wiki?curid=413269" title="Potoczek (powiat janowski)">
Potoczek (powiat janowski)

Potoczek – wieś w Polsce, położona w województwie lubelskim, w powiecie janowskim, w gminie Potok Wielki. 
W latach 1975–1998 wieś należała administracyjnie do województwa tarnobrzeskiego. Według Narodowego Spisu Powszechnego (III 2011 r.) wieś liczyła 809 mieszkańców.
Miejscowość leży nad brzegami Sanny, oraz niewielkiego jej dopływu o nazwie Stanianka. W jej krajobrazie szczególną uwagę zwracają liczne stawy rybne.
Miejscowa ludność wyznania katolickiego przynależy do Parafii św. Mikołaja Biskupa w Potoku Wielkim oraz Parafii pod wezwaniem Miłosierdzia Bożego w Brzezinach Stojeszyńskich. W miejscowości funkcjonuje jednostka Ochotniczej Straży Pożarnej posiadająca własna remizę strażacką oraz filia Gminnej Biblioteki Publicznej w Potoku Wielkim.
Historia.
Miejscowość pierwszy raz wzmiankowana była już w 1407 roku jako własność Dziersława. Kilka lat później dziedzicem był Czader, właściciel Potoka. W ten sposób wieś weszła w skład kompleksu osadniczego Potoka. W II połowie XV wieku była własnością Koconków. Później często zmieniała właścicieli. W XVII wieku władali nią Wronowscy, następnie Zamoyscy, od których to w 1731 roku kupili wieś Karscy. W 1788 roku wskutek podziału rodzinnego Potoczek przeszedł w ręce Wybranowskich, a w XIX wieku Wolskich.
Dobra Potoczek obejmowały swego czasu znaczne obszary, na których powstały wsie: Dąbrówka, Dąbrowica, Brzeziny i Maliniec.
Około 1781 roku we wsi zbudowano prywatną kaplicę. W 1827 roku Potoczek liczył 40 domów i 267 mieszkańców. W 1870 roku od Wybranowskich dobra potoczkowskie nabył Adam Przanowski, który stworzył z nich wzorcowe gospodarstwo ziemiańskie. Rozwinął intensywną gospodarkę rybną (od 1879 r.) meliorując bagna i mokradła. Uruchomił: cegielnię, wapniarkę, 2 młyny, tartak, krochmalnię, gonciarnię, smolarnię oraz węglarnię. Zbudował nowy murowany dwór i założył ogród owocowy.
W 1921 roku wieś liczyła 435 mieszkańców. Jeszcze w okresie okupacji austriackiej około 1917 roku powstała szkoła. Wskutek reformy rolnej w 1944 roku majątek Przanowskich został rozparcelowany. 
W latach 1955-1973 Potoczek był siedzibą gromady. W 1973 roku uruchomiono pocztę, a w następnym roku remizę ze świetlicę. W 1976 roku powstał Zespół Szkół Rolniczych, który swój początek wziął w 1961 roku od zasadniczej szkoły rolniczej.
Oświata.
W potoczku obiektach podworskich funkcjonuje Zespół Szkół Rolniczych, w którego skład wchodzą: 
Ponadto w miejscowości znajduje się:

</doc>
<doc id="413270" url="https://pl.wikipedia.org/wiki?curid=413270" title="Potoczek (powiat kłodzki)">
Potoczek (powiat kłodzki)

Potoczek ( – wieś w Polsce położona w województwie dolnośląskim, w powiecie kłodzkim, w gminie Międzylesie.
Położenie.
Potoczek wieś-położona w południowo-zachodniej Polsce, w zachodniej części Masywu Śnieżnika, na terenie Śnieżnickiego Parku Krajobrazowego w Kotlinie Kłodzkiej, około 10 km na południowy wschód od centrum miejscowości Międzylesie, na wysokości około 600-800 m n.p.m.
Podział administracyjny.
Przed 1945 rokiem Potoczek należał do powiatu bystrzyckiego (niem. "Landkreis Habelschwerdt"). Do 1975 roku wieś należała do powiatu bystrzyckiego. W latach 1975–1998 miejscowość należała administracyjnie do województwa wałbrzyskiego.
Historia.
Początki wsi nie są dokładnie poznane. Prawdopodobnie po wykarczowaniu lasu na stokach Opacza i Jasienia powstała osada, która położona była na obszarze obecnej wsi. W czasie wojen husyckich osada została zniszczona. Pierwsze wzmianki o wsi pochodzą z 1564 roku, kiedy obok istniejącej już huty szkła, utworzono sołectwo Nowy Potoczek. Wieś swoimi zabudowaniami dochodziła wówczas wysoko na zbocza Jasienia i Opacza. W 1653 wieś została kupiona przez rodzinę Althannów. Ze względu na trudne warunki życia i pracy spowodowane klimatem oraz trudności w uprawie ziemi, mieszkańcy opuszczali wyżej położone domostwa. W XVIII wieku po okresie wojen śląskich, wieś przeżywa renesans gospodarczy, oparty na przemyśle tkackim. Wieś była dobrze rozwinięta, posiadała chałupnicze warsztaty tkaczy, W 1770 roku hrabia von Althann założył osadę, którą włączono do dóbr międzyleskich. W tym okresie w starej części wsi było 70 domów, 2 młyny wodne i gorzelnia, w nowej 60 domów i gorzelnia. Rozwój Potoczka związany był z rozwojem tkactwa chałupniczego pod koniec XVIII wieku we wsi było 15 warsztatów bawełnianych i 45 lnianych. Po wojnach napoleońskich, w połowie XIX wieku wieś przeżywa kryzys spowodowany rewolucją przemysłową i upadkiem tkactwa. W końcu XIX wieku Potoczek był już tylko niewielką wsią letniskową, ze względu na upadek przemysłu tkackiego i trudne warunki życia rozpoczął się proces wyludniania wsi. Po 1945 roku pozostaje wsią tylko rolniczą, postępuje proces wyludniania najliczniej w górnej części, zanikają kolonie lub zostają włączone w obręb wsi. Obecnie (III 2011 r.) we wsi mieszka tylko 18 osób – jest to najmniejsza miejscowość gminy Międzylesie.
Charakterystyka.
Mała, górska wieś łańcuchowa o luźnym układzie zabudowań, rozciągnięta na przestrzeni około 1,6 km. Wieś położona jest w śródgórskiej kotlinie, głęboko wciętej od strony południowej w Masyw Śnieżnika nad rzeką Nysą Kłodzką w górnym jej biegu, u zachodniego podnóża Masywu Śnieżnika. Zabudowa wsi składa się z pojedynczych budynków gospodarczych i mieszkalnych rozlokowanych na wysokości od 600 do 800 m n.p.m. wzdłuż lokalnej drogi po obu jej stronach. Droga do wsi dochodzi z Boboszowa przez obniżenie między Urwistą a Opaczem. Jest to wieś, o charakterze typowo rolniczym. Wokół wsi rozciągają się rozległe użytki rolne i górskie łąki, leżące głównie na zboczach Jasienia i Opacza. W bliskim otoczeniu wsi występują, niewielkie pasy zieleni z drzew liściastych w formie przydomowych nasadzeń, oraz wzdłuż potoku i miedz. W większej odległości wieś otaczają od wschodu i zachodu górskie lasy mieszane regla dolnego z przewagą świerka oraz buka. Od wschodu nad wsią dominuje południowo-zachodni grzbiet odchodzący od Śnieżnika z wzniesieniami: Trójmorski Wierch, Jasień, a od zachodu odgałęzienie grzbietu południowo-zachodniego z Urwistą i Opaczem.
Zabytki.
We wsi zachowało się kilka domów mieszkalnych i mieszkalno-gospodarczych o cechach charakterystycznych dla budownictwa ludowego Ziemi kłodzkiej z połowy XIX wieku, oraz mała kapliczka z drugiej połowy XIX wieku.
Turystyka.
Po wschodniej stronie ponad Potoczkiem, w Masywie Śnieżnika na południowym zboczu Trójmorskiego Wierchu, położone są źródła Nysy Kłodzkiej.
Obok wsi prowadzą szlaki turystyczne:

</doc>
<doc id="413271" url="https://pl.wikipedia.org/wiki?curid=413271" title="Potoczek (powiat zamojski)">
Potoczek (powiat zamojski)

Potoczek – wieś w Polsce położona w województwie lubelskim, w powiecie zamojskim, w gminie Adamów.
Miejscowość była przejściowo siedzibą gminy Suchowola. W latach 1975–1998 miejscowość należała administracyjnie do województwa zamojskiego.
Wieś stanowi sołectwo gminy Adamów.
W Potoczku znajduje się zabytkowy kościół pw. św. Stanisława z 1805 r. (dawniej cerkiew greckokatolicka, później prawosławna).
Historia.
Według Słownika geograficznego Królestwa Polskiego Potoczek w wieku XIX to wieś w powiecie zamojskim, gminie Suchowola, parafii katolickiej w Krasnobrodzie, obrzędu wschodniego w miejscu. Leży w górzystej i lesistej okolicy, o 21 wiorst na południowy wschód od Zamościa. W 1880 roku wieś posiadała 2 domy dworskie 37 włościańskich z obszarem 519 mórg. Ludność 147 mieszkańców wyznania rzymskokatolickiego i 165 prawosławnych. We wsi jest cerkiew drewniana gontem kryta, zbudowana kosztem rządu w 1870 roku dla parafii obejmującej 654 wiernych.
W 1827 r. było 36 domów i 243 mieszkańców.
Cerkiew tutejsza, dawniej grecko-unicka, nieznanej daty powstania, miała filialną cerkiew w Szewni (odleglej o 4 wiorsty).
Spis z roku 1921 wykazał we wsi 67 domów oraz 424 mieszkańców, w tym 4 Żydów i 102 Ukraińców. W okresie międzywojennym Potoczek byt siedzibą gminy Suchowola w powiecie zamojskim.

</doc>
<doc id="413272" url="https://pl.wikipedia.org/wiki?curid=413272" title="Potoki (powiat tomaszowski)">
Potoki (powiat tomaszowski)

Potoki – wieś (dawniej miasto) w Polsce położona w województwie lubelskim, w powiecie tomaszowskim, w gminie Lubycza Królewska.
Wieś królewska "Potok" położona na przełomie XVI i XVII wieku w województwie bełskim. Potoki uzyskały lokację miejską przed 1763 rokiem, zdegradowane po 1789 roku. Miasto "Potok" należało do uposażenia wojewodów bełskich. 
W latach 1975–1998 miejscowość należała administracyjnie do województwa zamojskiego.
Zobacz też: Potoki 

</doc>
<doc id="413273" url="https://pl.wikipedia.org/wiki?curid=413273" title="Potoki (powiat włodawski)">
Potoki (powiat włodawski)

Potoki – kolonia w Polsce położona w województwie lubelskim, w powiecie włodawskim, w gminie Wola Uhruska.
Wierni Kościoła rzymskokatolickiego należą do parafii Ducha Świętego w Woli Uhruskiej.
W latach 1975–1998 miejscowość należała administracyjnie do województwa chełmskiego.
Wieś stanowi sołectwo gminy Wola Uhruska.

</doc>
<doc id="413274" url="https://pl.wikipedia.org/wiki?curid=413274" title="Potok (powiat kutnowski)">
Potok (powiat kutnowski)

Potok – wieś w Polsce położona w województwie łódzkim, w powiecie kutnowskim, w gminie Bedlno.
W latach 1975–1998 miejscowość należała administracyjnie do województwa płockiego.

</doc>
<doc id="413275" url="https://pl.wikipedia.org/wiki?curid=413275" title="Potok (powiat opatowski)">
Potok (powiat opatowski)

Potok – wieś w Polsce położona w województwie świętokrzyskim, w powiecie opatowskim, w gminie Ożarów.
Obecnie, z racji przejmowania gruntów przez nieodległą Cementownię Ożarów, wieś jest w trakcie wysiedlania.
W latach 1975–1998 miejscowość należała administracyjnie do województwa tarnobrzeskiego.

</doc>
<doc id="413276" url="https://pl.wikipedia.org/wiki?curid=413276" title="Potok (powiat sieradzki)">
Potok (powiat sieradzki)

Potok – wieś w Polsce położona w województwie łódzkim, w powiecie sieradzkim, w gminie Złoczew.
W latach 1975–1998 miejscowość należała administracyjnie do województwa sieradzkiego.
Z publikacji w nr 3-4/1935 r. czasopisma "Ziemia Sieradzka" wynika, że na gruntach wsi Potok (gospodarstwo Gruchota) pochowano zdrajcę, który wskazał Moskalom za 25 rubli miejsce biwakowania oddziału Makarego Drohomireckiego w lasach koło Pyszkowa. Wyrok śmierci wydał na niego gen. Edmund Taczanowski. Wyrok został wykonany przez żandarmerię powstańczą. Zdrajcę powieszono (akt nr 47 w parafii Brzeźnio).

</doc>
<doc id="413277" url="https://pl.wikipedia.org/wiki?curid=413277" title="Potok (powiat staszowski)">
Potok (powiat staszowski)

Potok – wieś w Polsce położona w województwie świętokrzyskim, w powiecie staszowskim, w gminie Szydłów.
20 marca 1863 r. miała tu miejsce potyczka Powstania Styczniowego. Powstańcy walczyli pod dowództwem Dionizego Czachowskiego.
Do 1954 roku siedziba gminy Potok. W latach 1975–1998 miejscowość należała administracyjnie do województwa kieleckiego.
Współczesne części wsi.
Poniżej w tabeli 1 integralne części wsi Potok (0274938) z aktualnie przypisanym im numerem SIMC (zgodnym z Systemem Identyfikatorów i Nazw Miejscowości) z katalogu TERYT (Krajowego Rejestru Urzędowego Podziału Terytorialnego Kraju).
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Potoku zawarty w tabeli 2.

</doc>
<doc id="413278" url="https://pl.wikipedia.org/wiki?curid=413278" title="Potulice (powiat wągrowiecki)">
Potulice (powiat wągrowiecki)

Potulice – wieś w Polsce położona w województwie wielkopolskim, w powiecie wągrowieckim, w gminie Wągrowiec.
W latach 1975–1998 miejscowość należała administracyjnie do województwa pilskiego. Wieś w gminie Wągrowiec, nad Rudką (prawym dopływem Wełny), 7 km na północ od Rogoźna. 
Obszerne założenie pałacowo-parkowe powstało na początku XIX wieku, staraniem Józefa Biegańskiego. Parterowy dwór uzupełniono w 2 połowie XIX wieku dwoma przybudówkami nierównej wielkości. Obok oficyna oraz zabudowania folwarczne i gorzelnia z połowy XIX wieku. Poniżej dworu park krajobrazowy (7,6 ha) z klasycystyczną świątynią grecką z początku XIX wieku, resztkami kamienno-ceglanej groty i dębami o obwodzie do 580 cm. Przy drodze do dworu stara figura Matki Boskiej. Stoi także drewniany kościół św. Katarzyny z 1728 roku, kryty gontem, z wieżą o barokowym hełmie. Wewnątrz rokokowy ołtarz główny z około 1778 roku, 2 ołtarze późnobarokowe z okresu budowy i kamienna chrzcielnica barokowa z 2 połowy XVII wieku. Od północy przylega do kościoła murowana kaplica grobowca Biegańskich z około 1856 roku. Obok plebania z 1 połowy XIX wieku, o dachu naczółkowym. 
Wśród zabudowy wsi kilka szachulcowych czworaków z 1 połowy XIX wieku, krytych dachami naczółkowymi. Przy wylocie w kierunku Wągrowca potężne topole o obwodach 650 i 690 cm. Na cmentarzu (na południe od wsi) groby powstańców wielkopolskich poległych 6 II 1919 roku pod Radwankami. Przy drodze w kierunku Rogoźna grusza o obwodzie 410 cm. Na północ od Potulic, na skraju lasu po prawej stronie szosy do Żelic, grupa pomnikowych dębów o obwodzie do 350 cm. W 2010 do użytku oddana została sala wiejska zaadaptowana po sklepie GS.

</doc>
<doc id="413279" url="https://pl.wikipedia.org/wiki?curid=413279" title="Potulice (powiat złotowski)">
Potulice (powiat złotowski)

Potulice – wieś krajeńska w Polsce położona w województwie wielkopolskim, w powiecie złotowskim, w gminie Lipka.
W latach 1975–1998 miejscowość należała administracyjnie do województwa pilskiego.
Zobacz też: Potulice

</doc>
<doc id="413280" url="https://pl.wikipedia.org/wiki?curid=413280" title="Powązki (powiat warszawski zachodni)">
Powązki (powiat warszawski zachodni)

Powązki – wieś w Polsce położona w województwie mazowieckim, w powiecie warszawskim zachodnim, w gminie Leszno.
Wieś szlachecka położona była w drugiej połowie XVI wieku w powiecie sochaczewskim ziemi sochaczewskiej województwa rawskiego. W latach 1975–1998 miejscowość należała administracyjnie do województwa warszawskiego.

</doc>
<doc id="413281" url="https://pl.wikipedia.org/wiki?curid=413281" title="Powązki (powiat żyrardowski)">
Powązki (powiat żyrardowski)

Powązki – wieś w Polsce położona w województwie mazowieckim, w powiecie żyrardowskim, w gminie Mszczonów.
Prywatna wieś szlachecka położona była w drugiej połowie XVI wieku w powiecie mszczonowskim ziemi sochaczewskiej województwa rawskiego. W latach 1975–1998 miejscowość należała administracyjnie do województwa skierniewickiego.

</doc>
<doc id="413282" url="https://pl.wikipedia.org/wiki?curid=413282" title="Pólko (powiat bialski)">
Pólko (powiat bialski)

Pólko – wieś w Polsce położona w województwie lubelskim, w powiecie bialskim, w gminie Biała Podlaska.
Wierni Kościoła rzymskokatolickiego należą do parafii Najświętszego Serca Pana Jezusa w Sworach.
W latach 1975–1998 miejscowość należała administracyjnie do województwa bialskopodlaskiego.

</doc>
<doc id="413283" url="https://pl.wikipedia.org/wiki?curid=413283" title="Pólko (powiat lubelski)">
Pólko (powiat lubelski)

Pólko – kolonia w Polsce położona w województwie lubelskim, w powiecie lubelskim, w gminie Niemce.
W latach 1975–1998 miejscowość należała administracyjnie do województwa lubelskiego.
Miejscowość stanowi sołectwo gminy Niemce. Według Narodowego Spisu Powszechnego z roku 2011 wieś liczyła 335 mieszkańców.

</doc>
<doc id="413284" url="https://pl.wikipedia.org/wiki?curid=413284" title="Prądzew (powiat bełchatowski)">
Prądzew (powiat bełchatowski)

Prądzew – wieś w Polsce, położona w województwie łódzkim, w powiecie bełchatowskim, w gminie Rusiec.
W latach 1975–1998 wieś należała administracyjnie do województwa sieradzkiego.

</doc>
<doc id="413285" url="https://pl.wikipedia.org/wiki?curid=413285" title="Prądzew (powiat łęczycki)">
Prądzew (powiat łęczycki)

Prądzew – wieś w Polsce, położona w województwie łódzkim, w powiecie łęczyckim, w gminie Łęczyca.
W latach 1975–1998 wieś należała administracyjnie do województwa płockiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="413286" url="https://pl.wikipedia.org/wiki?curid=413286" title="Prochy (wieś w powiecie grodziskim)">
Prochy (wieś w powiecie grodziskim)

Prochy – wieś w Polsce położona w województwie wielkopolskim, w powiecie grodziskim, w gminie Wielichowo. Wieś leży na krawędzi Pradoliny Warciańsko-Odrzańskiej, pomiędzy Wielichowem a Wolsztynem, 4 km na południe od Rakoniewic. Na południe od wsi przepływa Północny Kanał Obry.
Historia.
Wzmiankowana już w 1380 roku, kiedy to bracia Sambor, Jan, Stanisław, Stępota i Maciej ufundowali kościół i ofiarowali na jego utrzymanie m.in. karczmę i ogród. W 1725 wybudowano nowy kościół. Przed wiekami było to gniazdo rodowe Trachów Proskich. Pod koniec XVIII wieku Prochy były własnością Rozalii Kierskiej, a później Mielżyńskich.
W okresie Wielkiego Księstwa Poznańskiego (1815-1848) miejscowość wzmiankowana jako Prochy należała do wsi większych w ówczesnym pruskim powiecie Kosten rejencji poznańskiej. Prochy należały do okręgu wielichowskiego tego powiatu i stanowiły (wraz ze wsią Pruszkowo Olendry) odrębny majątek, którego właścicielem był wówczas Piotr Radoński. Według spisu urzędowego z 1837 roku Prochy liczyły 233 mieszkańców, którzy zamieszkiwali 28 dymów (domostw).
Pod koniec XIX wieku Prochy liczyły 14 domostw i 196 mieszkańców (katolicy i 12 protestantów). W miejscowości mieściła się cegielnia. Prochy należały do hrabiostwa Platerów.
W latach 1975–1998 miejscowość należała administracyjnie do województwa poznańskiego. Podczas spisu powszechnego w 2011 zarejestrowano 186 mieszkańców.

</doc>
<doc id="413287" url="https://pl.wikipedia.org/wiki?curid=413287" title="Prochy (powiat złotowski)">
Prochy (powiat złotowski)

Prochy (niem. "Proch") – wieś krajeńska w Polsce położona w województwie wielkopolskim, w powiecie złotowskim, w gminie Zakrzewo.
W latach 1975–1998 miejscowość należała administracyjnie do województwa pilskiego. 
Zobacz też: Prochy 

</doc>
<doc id="413288" url="https://pl.wikipedia.org/wiki?curid=413288" title="Prusice (powiat złotoryjski)">
Prusice (powiat złotoryjski)

Prusice (niem. "Prausnitz") – wieś w Polsce położona w województwie dolnośląskim, w powiecie złotoryjskim, w gminie Złotoryja, na Pogórzu Kaczawskim w Sudetach.
Podział administracyjny.
W latach 1975–1998 miejscowość należała administracyjnie do województwa legnickiego.
Demografia.
Według Narodowego Spisu Powszechnego (III 2011 r.) liczyły 625 mieszkańców. Jest piątą co do wielkości miejscowością gminy Złotoryja.
Park krajobrazowy.
Wieś znajduje się w otulinie Parku Krajobrazowego "Chełmy".
Zabytki.
Do wojewódzkiego rejestru zabytków wpisane są:

</doc>
<doc id="413289" url="https://pl.wikipedia.org/wiki?curid=413289" title="Prusinowice (powiat łęczycki)">
Prusinowice (powiat łęczycki)

Prusinowice – wieś w Polsce położona w województwie łódzkim, w powiecie łęczyckim, w gminie Łęczyca.
Miejscowość wchodzi w skład sołectwa Borów.
W latach 1975–1998 miejscowość należała administracyjnie do województwa płockiego.

</doc>
<doc id="413290" url="https://pl.wikipedia.org/wiki?curid=413290" title="Prusinowice (powiat pabianicki)">
Prusinowice (powiat pabianicki)

Prusinowice – wieś w Polsce, położona w województwie łódzkim, w powiecie pabianickim, w gminie Lutomiersk, na Wysoczyźnie Łaskiej.
W latach 1975–1998 wieś należała administracyjnie do województwa sieradzkiego.

</doc>
<doc id="413291" url="https://pl.wikipedia.org/wiki?curid=413291" title="Prusinowice (wieś w powiecie zduńskowolskim)">
Prusinowice (wieś w powiecie zduńskowolskim)

Prusinowice – wieś w Polsce położona w województwie łódzkim, w powiecie zduńskowolskim, w gminie Szadek. 
Wieś królewska (tenuta) w powiecie szadkowskim województwa sieradzkiego w końcu XVI wieku. W latach 1975–1998 miejscowość należała administracyjnie do województwa sieradzkiego.
Historia.
Wieś notowana w dokumentach od 1388 r. W okresie nowożytnym wchodziła w skład królewszczyzn, a jej tenutariuszem w 2 połowie XVI w. był znany kasztelan sieradzki Jan Lutomieraski i jego brat Michał, podkomorzy sieradzki. W stuleciu następnym w takiej roli występowali m.in. Sebastian i Jan(?) Tarnowski h. Jelita, a w 2 poł. XVII w. – Stanisław Korzycki h. Kotwicz. Od początku XIX w. Prusinowice są w rękach Czarnowskich h. Łada i oni tu wznieśli klasycystyczny murowany dwór (fotografia tego dworu jest w art. J. Leopolda pt. Ziemia szadkowska w Sieradzkiem, w nr. IV "Wsi Ilustrowanej" z 1913 r.) i urządzili park na 2,2 ha gruntu. W pd.-zach. części parku jest staw ze starym drzewostanem na brzegach. W poszyciu parku zwarte kępy krzewów, zwłaszcza śnieguliczki białej. Wśród drzew dominują jesion wyniosły i grab. Ok. 1840 r. powstały jeszcze: oficyna dworska i spichlerz. W 1882 r. Józef Czarnowski zbudował gorzelnię (istniejącą do dzisiaj). Majątek ten liczył wówczas 2.860 morgów, a w jego skład wchodziły dwa folwarki: prusinowicki i henrykowski. Pod koniec XIX w. zbudowano jeszcze murowane domy robotników rolnych.
Od 1912 r. jako właściciel jest wymieniany jeszcze Kazimierz Czarnowski, lecz później dobra te trafiły w ręce Adama Krzyżanowskiego. Krzyżanowscy byli tu do 1939 r. Po wojnie zostali usunięci z majątku i zamieszkali w Sieradzu. Dwór zniszczony przez Niemców w 1945 r. odbudowano w 10 lat później gdy był tu PGR – aż do ich likwidacji na pocz. lat 90. XX w., tzn. do przekazania ziemi Agencji Własności Rolnej Skarbu Państwa. Przed II wojną światową odkryto w Prusinowicach cmentarzysko kultury pomorskiej, stwierdzono tu też istnienie cmentarzyska kultury łużyckiej.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="413292" url="https://pl.wikipedia.org/wiki?curid=413292" title="Prusinowo (powiat czarnkowsko-trzcianecki)">
Prusinowo (powiat czarnkowsko-trzcianecki)

Prusinowo – wieś w Polsce położona w województwie wielkopolskim, w powiecie czarnkowsko-trzcianeckim, w gminie Lubasz.
Wieś szlachecka położona była w 1580 roku w powiecie poznańskim województwa poznańskiego. W latach 1975–1998 miejscowość należała administracyjnie do województwa pilskiego.
Zobacz też: Prusinowo, Prusinowo Wałeckie 

</doc>
<doc id="413293" url="https://pl.wikipedia.org/wiki?curid=413293" title="Prusinowo (powiat gryficki)">
Prusinowo (powiat gryficki)

Prusinowo – osada w północno-zachodniej Polsce, położona w północnej części województwa zachodniopomorskiego, w powiecie gryfickim, w gminie Gryfice. Znajduje się tu siedziba leśnictwa.
Rys historyczny.
W 1375 r. jako właściciel został wymieniony Eggert Raven – wikary w gryfickim kościele pochodzący z miejscowości Rutzenow. Z kolei w 1502 r. właścicielem wsi był Heinrich Flrming. Prusinowo odwiedził marszałek Rzeszy – von Hindenburg. Do 1945 r. nazwa wsi brzmiała: "Rutznow". Powojenna nazwa przejściowa to "Ryszew".
W latach 1946–1998 miejscowość należała administracyjnie do województwa szczecińskiego.
Warunki naturalne.
Prusinowo położone jest w północnej części gminy Gryfice.
Klimat miejscowości Prusinowo posiada cechy charakterystyczne dla klimatu morskiego; mała amplituda roczna, duża wilgotność i wietrzność, krótki okres występowania zimy, chłodniejsze lata i łagodniejsze zimy.
Oświata.
W Prusinowie znajduje się szkoła podstawowa, obwód szkoły obejmuje następujące miejscowości: Prusinowo, Przybiernówko, Grądy, Niekładź, Sikory, Zielin, Mierzyn. Prusinowo to niewielka wieś znajdująca się kilka kilometrów od Gryfic. Początek polskiej historii szkoły podstawowej to rok 1951, gdzie dyrektorem była Zofia Hulecka. W 1953 roku zastąpiła ją pani Maria Otto, która pełniła funkcję dyrektora 15 lat. Od 1968 dzieci mogły uczęszczać do szkoły 8-letniej, którą kierowali kolejno: Wacław Piasecki, Halina Biernacka oraz Leonard Domagała. Od 1974 roku w Prusinowie mieścił się punkt filialny Zbiorczej Szkoły Gminnej w Gryficach, a uczniowie po ukończeniu klasy czwartej byli dowożeni do Gryfic. Funkcję kierownika szkoły pełniła w tym czasie pani Krystyna Mielniczuk. Rozbudowa wsi związana z rozwojem istniejącej tu Spółdzielni Hodowlano-Rolniczej pozwoliła na rozbudowę szkoły i od 1986 r. SP w Prusinowie stała się z powrotem szkołą 8-letnią, a jej dyrektorem przez kolejnych 12 lat był Krzysztof Wika. Od 1998 roku, przez kolejne 4 lata, szkołą kierowała pani Ewa Wika. Początkowo była to placówka ośmioletnia, a po wdrożeniu reformy oświaty – sześcioletnia z oddziałem przedszkolnym, a do obwodu szkoły dołączono wioski Przybiernówko i Grądy i tak jest do dnia dzisiejszego. Od 1951 roku szkołę opuściło 462 absolwentów. Obecnie pracuje tutaj 16 osób, w tym 12 nauczycieli i 4 pracowników administracji i obsługi. Od kilku lat funkcjonuje w szkole pracownia komputerowa z 10 stanowiskami, a od roku bieżącego w zaadaptowanym na potrzeby szkoły mieszkaniu otwarta została biblioteka z Centrum Informacji Multimedialnej.
Kultura i sport.
W miejscowości Prusinowo funkcjonuje zespół sportowy "Orzeł Prusinowo". Klub powstał w 1965 r. przy stacji Hodowli Roślin w Prusinowie. Klub doczekał się nowego boiska do piłki nożnej. Od 2006 roku mieszkańcy posiadają świetlicą wiejską. W miejscowości Prusinowo organizowane są imprezy okolicznościowe takie jak Dzień Dziecka, dożynki, festyny charytatywne, Dzień Seniora i wiele innych.
Obiekty dziedzictwa kulturowego:
Przyroda.
W miejscowości znajduje się 13 drzew, które zostały uznane za pomniki przyrody.
Samorząd mieszkańców.
Gmina Gryfice utworzyła jednostkę pomocniczą – "Sołectwo Prusinowo", które obejmuje miejscowości: Prusinowo i Niekładź. Organem uchwałodawczym sołectwa jest zebranie wiejskie, na którym mieszkańcy wybierają sołtysa. Działalność sołtysa wspomaga jest rada sołecka, która liczy od 3 do 7 osób – w zależności jak ustali wyborcze zebranie wiejskie. Ogólna powierzchnia sołectwo wynosi 1160 ha.

</doc>
<doc id="413294" url="https://pl.wikipedia.org/wiki?curid=413294" title="Prusinowo (powiat łobeski)">
Prusinowo (powiat łobeski)

Prusinowo (niem.: "Prütznow") – wieś sołecka w Polsce położona w województwie zachodniopomorskim, w powiecie łobeskim, w gminie Łobez.
Według danych z 29 września 2014 r. wieś miała mieszkańców 157 mieszkających w 30 domach.
W latach 1818 – 1945 miejscowość administracyjnie należała do Landkreis Regenwalde (Powiat Resko) z siedzibą do roku 1860 w Resku, a następnie w Łobzie. W latach 1933 i 1939 miejscowość liczyła odpowiednio 173 i 216 mieszkańców.
W latach 1975–1998 miejscowość należała administracyjnie do województwa szczecińskiego.
Osoby urodzone lub związane z Prusinowem.
Zobacz też: Prusinowo, Prusinowo Wałeckie

</doc>
<doc id="413295" url="https://pl.wikipedia.org/wiki?curid=413295" title="Prusinowo (powiat poznański)">
Prusinowo (powiat poznański)

Prusinowo – wieś w Polsce położona w województwie wielkopolskim, w powiecie poznańskim, w gminie Kórnik.
Prusinowo leży na wschodnim brzegu Jeziora Bnińskiego, przy drodze z Kórnika do Zaniemyśla.
W latach 1975–1998 miejscowość należała administracyjnie do województwa poznańskiego. W 2011 miejscowość liczyła 210 mieszkańców.

</doc>
<doc id="413296" url="https://pl.wikipedia.org/wiki?curid=413296" title="Dobroć">
Dobroć

Dobroć (symbol: Q) – wielkość charakteryzująca ilościowo układ rezonansowy. Określa, ile razy amplituda wymuszonych drgań rezonansowych jest większa niż analogiczna amplituda w obszarze częstości nierezonansowych.
Dobroć wyraża się wzorem:
gdzie:
Dobroć określa szerokość połówkową krzywej rezonansowej:
gdzie:
Obwody elektryczne.
Dla cewki o indukcyjności L dobroć wynosi:
gdzie:
Dla kondensatora o pojemności C dobroć wyraża się wzorem:
gdzie:
W obwodzie szeregowym zawierającym cewkę i kondensator:
gdzie:
W obwodzie równoległym zawierającym cewkę i kondensator:
gdzie:

</doc>
<doc id="413297" url="https://pl.wikipedia.org/wiki?curid=413297" title="Prusy (powiat grójecki)">
Prusy (powiat grójecki)

Prusy – wieś w Polsce położona w województwie mazowieckim, w powiecie grójeckim, w gminie Warka.
Nazwa może pochodzić od dawnych jeńców pruskich lub od osadników z Prus. Nazwa "Kolonia Prusy" pojawia się na “Mapie kwatermistrzostwa” w 1829 r. jako nowo powstała osada, być może wydzielona z części majątku. W II poł. XIX w. we wsi było 12 osad włościańskich na 247 morgach.
W roku 1839 spisana jest jako kolonia, a w roku 1888 jako wieś włościańska.
W latach 1975–1998 miejscowość należała administracyjnie do województwa radomskiego.
W miejscowości urodził się prof. Kazimierz Tomala, od 2016 prorektor Szkoły Głównej Gospodarstwa Wiejskiego w Warszawie.

</doc>
<doc id="413298" url="https://pl.wikipedia.org/wiki?curid=413298" title="Prusy (powiat miński)">
Prusy (powiat miński)

Prusy – wieś w Polsce położona w województwie mazowieckim, w powiecie mińskim, w gminie Mińsk Mazowiecki. Leży w południowej części gminy.
W latach 1975–1998 miejscowość należała administracyjnie do województwa siedleckiego.
Malutka wieś obok Cielechowizny.

</doc>
<doc id="413299" url="https://pl.wikipedia.org/wiki?curid=413299" title="Prusy (powiat warszawski zachodni)">
Prusy (powiat warszawski zachodni)

Prusy – wieś w Polsce położona w województwie mazowieckim, w powiecie warszawskim zachodnim, w gminie Kampinos.
Wieś szlachecka położona była w drugiej połowie XVI wieku w powiecie sochaczewskim ziemi sochaczewskiej województwa rawskiego. W latach 1975–1998 miejscowość należała administracyjnie do województwa warszawskiego.

</doc>
<doc id="413300" url="https://pl.wikipedia.org/wiki?curid=413300" title="Pruszcz">
Pruszcz

Pruszcz (pot. "Pruszcz Pomorski", niem. "Prust") – miasto w Polsce położone w województwie kujawsko-pomorskim, w powiecie świeckim, w gminie Pruszcz. Miasto jest siedzibą gminy Pruszcz. 
Według spisu powszechnego z 2021 roku miasto liczyło 2721 mieszkańców. W latach 2002–2021 liczba mieszkańców wzrosła o 16,8%.
Położenie.
Miasto położone jest na Wysoczyźnie Świeckiej. Charakteryzuje się ono płaską rzeźbą terenu. Miasto otoczone jest terenami rolniczymi. W jego pobliżu nie ma żadnych lasów. W okolicach Pruszcza znajdują się źródła Kotomierzycy.
Pruszcz leży na historycznym Pomorzu Gdańskim, zaś pod względem kulturowym położony jest w Borach Tucholskich.
Miasto znajduje się około 30 km od Bydgoszczy, 21 km od Świecia i 20 km od Koronowa.
Historia.
Terytorium Pruszcza wchodziło do 1309 roku w skład kasztelani świeckiej. W tym samym roku ziemie te przeszły w ręce Krzyżaków i utworzonego przez nich komturstwa świeckiego. W XIV wieku Pruszcz był wsią graniczną, gdyż w pobliżu przebiegała granica z polskimi Kujawami. W 1466 z powrotem znalazł się na ziemiach polskich. W latach 1466–1772 należał do powiatu świeckiego, które natomiast stanowiło część staropolskiego województwa pomorskiego. Legenda głosi, że w tych okolicach na polowania udawał się Jan III Sobieski, gdy ten był jeszcze starostą gniewskim.
W 1772 w wyniku I rozbioru Polski Pruszcz znalazło się w granicach Prus. W XIX wieku Pruszcz stanowił centrum niemieckich kolonii, które szerokim pasem rozpościerały się z południa na północ. Wówczas to nastąpił dynamiczny rozwój, a to za sprawą wytyczonej linii kolejowej Bydgoszcz-Tczew.
Częstym, bezmyślnie powielanym błędem jest twierdzenie, że Pruszcz miałby posiadać prawa miejskie w latach 1367–1867, ponieważ informacje te dotyczą Pruszcza Gdańskiego. Zjawisko to wyjaśnia i udowadnia m.in. historyk Łukasz Kempiński:
W 1920 miejscowość znalazła się w granicach niepodległej Polski. Przełomem był rok 1934, kiedy Pruszcz, w myśl nowej ustawy samorządowej, stał się siedzibą gminy. W 1939 zaczęła się II wojna światowa, a wraz z nią okupacja niemiecka, i trwała ona do 1945. W 1957 miejscowość, według nowego podziału administracyjnego, znalazła się w województwie bydgoskim. Po 18 latach nastąpiła reforma administracyjna, jednak Pruszcz nadal znajdował się w województwie bydgoskim. Od 1999 miejscowość należy do województwa kujawsko-pomorskiego. 
1 stycznia 2022 roku Pruszcz otrzymał prawa miejskie
Kultura.
W Pruszczu działa Miejsko-Gminny Ośrodek Kultury, Sportu i Rekreacji.
W dniu 23 września 1988 roku powstała Miejsko-Gminna Orkiestra Dęta OSP w Pruszczu, która uświetnia swoimi występami szereg uroczystości oraz święta państwowe.
Imprezy kulturalno-sportowe:
Sport w Pruszczu.
W Pruszczu ma siedzibę klub piłki nożnej Start Pruszcz. Został on założony 25 listopada 1957. W 2002 klub uzyskał promocję do ligi okręgowej (V liga), w której występował do sezonu 2014/15. Wówczas spadli na dwa sezony do Klasy A. Na sezon 2017/18 powrócili do Klasy Okręgowej, a od sezonu 2020/21 występują w IV lidze, gr. kujawsko-pomorskiej. Trenerem zespołu jest Damian Ejankowski. Klub rozgrywa swoje „domowe” mecze na stadionie w Pruszczu, który posiada 1000 miejsc (w tym 200 miejsc siedzących).
Udział Startu Pruszcz w rozgrywkach ligowych od sezonu 2002/03:
Ochrona przyrody.
Na cmentarzu ewangelickim przy ul. Sportowej rosła topola osika o obwodzie 550 cm. W latach 1989–2018 znajdowała się pod ochroną jako pomnik przyrody.

</doc>
<doc id="413301" url="https://pl.wikipedia.org/wiki?curid=413301" title="Pruszków (powiat łaski)">
Pruszków (powiat łaski)

Pruszków – wieś w Polsce położona w województwie łódzkim, w powiecie łaskim, w gminie Sędziejowice.
Do 1954 roku istniała gmina Pruszków. W latach 1975–1998 miejscowość należała administracyjnie do województwa sieradzkiego.
Przy drodze wojewódzkiej nr 481 z Łasku do Wielunia, po prawej stronie drogi, za Pruszkowem, na uprawnym polu rośnie 9 starych dębów o rozłożystych ramionach. Są to pomniki przyrody o wymiarach: 444, 390, 331, 313, 312 i 304 cm.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="413302" url="https://pl.wikipedia.org/wiki?curid=413302" title="Pruszków (powiat skierniewicki)">
Pruszków (powiat skierniewicki)

Pruszków – wieś w Polsce położona w województwie łódzkim, w powiecie skierniewickim, w gminie Skierniewice.
Historia.
W latach 1975–1998 miejscowość należała administracyjnie do województwa skierniewickiego.

</doc>
<doc id="413303" url="https://pl.wikipedia.org/wiki?curid=413303" title="Pruszyn (powiat płoński)">
Pruszyn (powiat płoński)

Pruszyn – wieś w Polsce położona w województwie mazowieckim, w powiecie płońskim, w gminie Płońsk.
W latach 1975–1998 miejscowość należała administracyjnie do województwa ciechanowskiego.
W miejscowości urodził się Józef Pszenny – polski dowódca wojskowy, kapitan saperów Wojska Polskiego, szef Referatu Saperów „XII-s” Okręgu Warszawa AK.

</doc>
<doc id="413304" url="https://pl.wikipedia.org/wiki?curid=413304" title="Przechody (powiat białostocki)">
Przechody (powiat białostocki)

Przechody – wieś w Polsce położona w województwie podlaskim, w powiecie białostockim, w gminie Gródek.
W latach 1975–1998 miejscowość należała administracyjnie do województwa białostockiego.
Prawosławni mieszkańcy wsi należą do parafii św. Anny w Królowym Moście, a wierni kościoła rzymskokatolickiego do parafii Najświętszego Serca Pana Jezusa w Gródku.

</doc>
<doc id="413305" url="https://pl.wikipedia.org/wiki?curid=413305" title="Przechody (powiat grajewski)">
Przechody (powiat grajewski)

Przechody – wieś w Polsce położona w województwie podlaskim, w powiecie grajewskim, w gminie Grajewo.
W lipcu 1944 Niemcy dokonali pacyfikacji wsi. Zamordowali 26 osób, resztę mieszkańców wysiedlili lub wywieźli na roboty przymusowe. Budynki zostały rozebrane, a materiał z rozbiórki użyty do budowy okopów.
Do 1954 roku miejscowość była siedzibą gminy Ruda. W latach 1975–1998 miejscowość należała administracyjnie do województwa łomżyńskiego.
Wierni kościoła rzymskokatolickiego należą do parafii Wniebowstąpienia Pańskiego w Osowcu.

</doc>
<doc id="413306" url="https://pl.wikipedia.org/wiki?curid=413306" title="Przecławice (powiat trzebnicki)">
Przecławice (powiat trzebnicki)

Przecławice (niem. "Pristchwitz") – wieś w Polsce położona w województwie dolnośląskim, w powiecie trzebnickim, w gminie Oborniki Śląskie.
Podział administracyjny.
W latach 1975–1998 miejscowość należała administracyjnie do województwa wrocławskiego.
Demografia.
Według Narodowego Spisu Powszechnego (III 2011 r.) liczyły 49 mieszkańców. Są najmniejszą miejscowością gminy Oborniki Śląskie.

</doc>
<doc id="413307" url="https://pl.wikipedia.org/wiki?curid=413307" title="Przecławice (powiat wrocławski)">
Przecławice (powiat wrocławski)

Przecławice – wieś w Polsce położona w województwie dolnośląskim, w powiecie wrocławskim, w gminie Żórawina.
W latach 1975–1998 miejscowość należała administracyjnie do województwa wrocławskiego.
Nazwa.
Miejscowość po raz pierwszy zanotowana łacińskim dokumencie z 1289 roku jako własność Przedsława "Prsedzlaus". Nazwa ta notowana także w 1324 jako "Preczlawicz", 1361 "Priczlawicz", 1630 "Pristelwitz", 1669 "Prusselwitz" oraz 1802 "Priszelwitz".
Nazwa należy do grupy nazw patronomicznych i pochodzi od staropolskiego męskiego imienia założyciela miejscowości Przedsława. Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Prsedlawice" podając jej znaczenie "Dorf des Przecław" czyli po polsku "Wieś Przecława". Od tego imienia znaczenie nazwy wywodził także niemiecki językoznawca Paul Hefftner w swojej pracy o nazwach miejscowości ziemi wrocławskiej pt. "Ursprung und Bedeutung der Ortsnamen im Stadt- und Landkreise Breslau".
Ze względu na polskie brzmienie nazwy w III Rzeszy niemieccy naziści zmienili w 1937 nazwę miejscowości na całkowicie niemiecką "Prisselbach".
Zabytki.
Do wojewódzkiego rejestru zabytków wpisane są:
inne zabytki:
nieistniejący:

</doc>
<doc id="413308" url="https://pl.wikipedia.org/wiki?curid=413308" title="Przecław (powiat słupecki)">
Przecław (powiat słupecki)

Przecław – wieś w Polsce położona w województwie wielkopolskim, w powiecie słupeckim, w gminie Ostrowite.
W latach 1975–1998 miejscowość należała administracyjnie do województwa konińskiego.
Zobacz też: Przecław, Przecławice, Przecławka 

</doc>
<doc id="413309" url="https://pl.wikipedia.org/wiki?curid=413309" title="Przecław (powiat szamotulski)">
Przecław (powiat szamotulski)

Przecław – wieś w Polsce położona w województwie wielkopolskim, w powiecie szamotulskim, w gminie Szamotuły.
W latach 1975–1998 miejscowość należała administracyjnie do województwa poznańskiego.
Transport publiczny.
Autobus.
Do Przecławia docierają wybrane kursy linii autobusowych na zlecenie Zarządu Transportu Miejskiego w Poznaniu, obsługiwanych przez Rokbus Rokietnica:
Kolej.
Najbliższy przystanek kolejowy znajduje się w sąsiadującym Pamiątkowie, w ciągu linii kolejowej nr 351 łączącej Poznań ze Szczecinem.

</doc>
<doc id="413310" url="https://pl.wikipedia.org/wiki?curid=413310" title="Przedmoście (powiat głogowski)">
Przedmoście (powiat głogowski)

Przedmoście – wieś w Polsce położona w województwie dolnośląskim, w powiecie głogowskim, w gminie Głogów.
Podział administracyjny.
W latach 1975–1998 miejscowość należała administracyjnie do województwa legnickiego.
Położenie.
Przedmoście leży na równinie Grębocickiej około 8 km na południowy wschód od centrum Głogowa. Obok wioski przepływają dwie rzeki: Rudna i Czarna. W suchych porach obie rzeki są spokojne, ale przy większej ilości opadów deszczu zagrażają okolicznym polom (zabudowania są oddalone od rzek i położone nieco wyżej). Na zachód od wsi wznoszą się niewysokie wzgórza. Od południa wieś graniczy z gminą Grębocice (Powiat Polkowice).
Nazwa.
Według niemieckiego językoznawcy Heinricha Adamy’ego nazwa miejscowości pochodzi od polskiej nazwy "przedmościa" rodzaju fortyfikacji. W swoim dziele o nazwach miejscowych na Śląsku wydanym w 1888 roku we Wrocławiu jako najstarszą zanotowaną nazwę miejscowości wymienia "Przedmost" podając jej znaczenie "Borderste Brucke" czyli po polsku "Przedmoście". Niemcy zgermanizowali nazwę na "Priedemost" w wyniku czego utraciła ona swoje pierwotne znaczenie.
W 1295 w kronice łacińskiej "Liber fundationis episcopatus Vratislaviensis" (pol."Księdze uposażeń biskupstwa wrocławskiego") miejscowość wymieniona jest w zlatynizowanej formie "Prsedmoscze".
Historia.
Wieś założona została pod koniec XI wieku. O jej historycznym rodowodzie świadczy zachowane grodzisko z IX wieku położone nieopodal wsi.
Zabytki.
Do wojewódzkiego rejestru zabytków wpisane są obiekty:
inne zabytki:
W okolicach Przedmościa wykopano dwa narzędzia pochodzące z epoki neolitycznej.
Piłka nożna.
We wsi funkcjonuje drużyna piłkarska LZS Sparta Przedmoście. Założona w 1959 roku drużyna ma w swojej historii kilka sukcesów, takich jak występy w IV lidze i zdobycie Pucharu Polski na szczeblu województwa legnickiego.
Drogi i ulice.
Przez wieś przechodzi droga wojewódzka nr 292, która przyjmuje nazwę Szkolna i Grodowiecka. Główną ulicą jest ulica Długa, która ciągnie się przez całą długość wsi.

</doc>
<doc id="413311" url="https://pl.wikipedia.org/wiki?curid=413311" title="Przedmoście (powiat średzki)">
Przedmoście (powiat średzki)

Przedmoście (do 1945 niem. "Bruch") – wieś w Polsce położona w województwie dolnośląskim, w powiecie średzkim, w gminie Środa Śląska.
Podział administracyjny.
W latach 1945–1954 siedziba gminy Przedmoście. W latach 1975–1998 miejscowość należała administracyjnie do województwa wrocławskiego. Obecna nazwa została administracyjnie zatwierdzona 12 listopada 1946.
Przystanek kolejowy.
We wsi znajduje się przystanek kolejowy Przedmoście Święte ("Święte" w nazwie przystanku odnosi się do miejscowości Święte odległej o 400 m od przystanku)

</doc>
<doc id="413312" url="https://pl.wikipedia.org/wiki?curid=413312" title="Przelewice (powiat pyrzycki)">
Przelewice (powiat pyrzycki)

Przelewice (niem. "Prillwitz") – wieś w Polsce położona w województwie zachodniopomorskim, w powiecie pyrzyckim, w gminie Przelewice, nad Przelewicką Strugą, w odległości 4 km od jeziora Płoń.
W latach 1975–1998 miejscowość należała administracyjnie do województwa szczecińskiego.
Miejscowość jest siedzibą gminy Przelewice. We wsi znajduje się niezwykle różnorodny gatunkowo ogród dendrologiczny założony przez niemieckiego króla hut Conrada von Borsiga. W miejscowości funkcjonuje klub piłkarski LKS „Wicher” Przelewice.
Historia.
Od 1799 r. własność , urzędnika Pruskiego Ministerstwa Skarbu. Borgstede wybudował pałac i założył park angielski. Późniejsze dzieje pałacu i ogrodu w Przelewicach wiążą się z historią wielkiej miłości księcia Augusta Pruskiego (bratanka króla Fryderyka Wilhelma II) do (1801–1834, od 1825 tytuł szlachecki jako Augusta von Prillwitz), córki berlińskiego kupca, z którą miał siedmioro dzieci. Dobra przelewickie zostały przekazane w 1843 r., zgodnie z testamentem księcia, najstarszemu synowi Augusta z nieformalnego związku z Augustą Arend, Augustowi Ludwikowi Ferdynandowi (1825–1849).
Ostatnim właścicielem Przelewic był (1873–1945), współwłaściciel firmy August Borsig GmbH, członek Niemieckiego Towarzystwa Dendrologicznego, który na bazie istniejącego parku założył ogród dendrologiczny w 1923 r.

</doc>
<doc id="413313" url="https://pl.wikipedia.org/wiki?curid=413313" title="Przesławice (powiat miechowski)">
Przesławice (powiat miechowski)

Przesławice – wieś w Polsce położona w województwie małopolskim, w powiecie miechowskim, w gminie Miechów.
W latach 1975–1998 miejscowość należała administracyjnie do województwa kieleckiego.
Zabytki.
Obiekt wpisany do rejestru zabytków nieruchomych województwa małopolskiego:
Sport.
Na terenie wsi działa Klub Sportowy „Zryw”.

</doc>
<doc id="413314" url="https://pl.wikipedia.org/wiki?curid=413314" title="Przesławice (powiat proszowicki)">
Przesławice (powiat proszowicki)

Przesławice – wieś w Polsce, położona w województwie małopolskim, w powiecie proszowickim, w gminie Koniusza.
Podczas II wojny światowej miała tutaj miejsce 6 września 1939 kilkugodzinna bitwa stoczona przez 201. pułk piechoty Armii „Kraków” pod dowództwem ppłk. Władysława Adamczyka z oddziałami niemieckimi. Polscy żołnierze uniemożliwili Wehrmachtowi (mimo użycia przez Niemców czołgów) sforsowanie rzeki Szreniawy i osłonili wycofujące się oddziały macierzystej armii. Obie strony straciły po jednym żołnierzu. Polskim poległym był Eryk Moryc z Katowic, który został pochowany przy krzyżu przy drodze między Proszowicami a Słomnikami.
W latach 1975–1998 miejscowość należała administracyjnie do województwa krakowskiego.

</doc>
<doc id="413315" url="https://pl.wikipedia.org/wiki?curid=413315" title="Przestrzele (powiat grajewski)">
Przestrzele (powiat grajewski)

Przestrzele – wieś w Polsce położona w województwie podlaskim, w powiecie grajewskim, w gminie Rajgród.
W okresie międzywojennym stacjonowała tu placówka Straży Celnej „Przestrzele”.
W 1929 r. wieś należała do gminy Bełda. Majątek ziemski posiadł tu Piotr Cebeliński (64 mórg).
Za Królestwa Polskiego istniała gmina Przestrzele. W latach 1975–1998 miejscowość należała administracyjnie do województwa łomżyńskiego.

</doc>
<doc id="413316" url="https://pl.wikipedia.org/wiki?curid=413316" title="Przestrzele (powiat łomżyński)">
Przestrzele (powiat łomżyński)

Przestrzele – wieś w Polsce położona w województwie podlaskim, w powiecie łomżyńskim, w gminie Jedwabne.
Wieś leży 2 km na wschód od Jedwabnego.
Wierni kościoła rzymskokatolickiego należą do parafii św. Jakuba Apostoła w Jedwabnem.
Historia.
Prywatna wieś szlachecka położona była w drugiej połowie XVI wieku w powiecie wiskim ziemi wiskiej województwa mazowieckiego. W roku 1827 we wsi 20 domów i 116 mieszkańców. W 1872 w folwarku "Przestrzele" znajdowała się gorzelnia i destylarnia. Pod koniec XIX wieku "Przestrzele": wieś i folwark w powiecie kolneńskim, gmina i parafia "Jedwabno". W czasach zaborów w granicach Imperium Rosyjskiego. W latach 1921–1939 wieś leżała w województwie białostockim, w powiecie kolneńskim, w gminie Jedwabne. Miejscowość należała do parafii rzymskokatolickiej w Jedwabnem. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w Jedwabnem.
Na początku XX w. folwark wchodził w skład dóbr Jedwabne.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
W latach 1975–1998 miejscowość należała administracyjnie do województwa łomżyńskiego.
Demografia.
Według Powszechnego Spisu Ludności z 1921 roku zamieszkiwały tu 73 osoby w 8 budynkach mieszkalnych.
W 2007 r. w miejscowości były 22 domy, w tym 1 niezamieszkały.

</doc>
<doc id="413317" url="https://pl.wikipedia.org/wiki?curid=413317" title="Przewłoka (powiat parczewski)">
Przewłoka (powiat parczewski)

Przewłoka – wieś w Polsce położona w województwie lubelskim, w powiecie parczewskim, w gminie Parczew.
Wieś nad Piwonią. Leży przy drodze wojewódzkiej nr , stanowi sołectwo gminy Parczew.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość należała administracyjnie do województwa bialskopodlaskiego.
Wierni Kościoła rzymskokatolickiego należą do parafii św. Jana Chrzciciela w Parczewie.
Historia.
Wieś notowana w dokumentach historycznych w roku 1414, dziedzicami byli wówczas Bartłomiej oraz Anna córka Wawrzyńca z Przewłoki, żona Chwalisława z Blimowa.
Według registrów poborowych powiatu lubelskiego z r. 1531-33 wieś Przewłoka, w parafii Parczów, stanowiła własność szlachty bez kmieci, byli to: Jan względnie Mikołaj Chojecki, Stanisław Sasin, Wawrzyniec Rzewuski, Mikołaj Paszkowski, Gabriel Chojecki, Jan Niewęgłoski, odnotowano pobór z 1 łana oraz 1 młyna (Pawiński, Małopolska., 362). Dobra Przewłoka były w XIX wieku własnością hrabiego Scipio del Campo, które wziął po Firlejach. W 1546 roku wieś położona na granicy z Wielkim Księstwem Litewskim. Rzeka Piwonia, stanowiąca tu niegdyś granice województwa brzeskiego, dzieli ten majątek na dwie części, jedna zowie się Przewłoka Korona a druga Przewłoka Litwa .

</doc>
<doc id="413318" url="https://pl.wikipedia.org/wiki?curid=413318" title="Przewłoka (powiat tomaszowski)">
Przewłoka (powiat tomaszowski)

Przewłoka – wieś w Polsce położona w województwie lubelskim, w powiecie tomaszowskim, w gminie Jarczów.
W latach 1975–1998 miejscowość należała administracyjnie do województwa zamojskiego.
Wieś stanowi sołectwo gminy Jarczów.
W wieku XIX wieś stanowiła atynencję . 

</doc>
<doc id="413319" url="https://pl.wikipedia.org/wiki?curid=413319" title="Przewóz (powiat bytowski)">
Przewóz (powiat bytowski)

Przewóz (kaszb. "Przéwóz" lub też "Prziwóz", "Przewóz", "Przëwóz", niem. "Pschywors") – wieś w Polsce, położona w województwie pomorskim, w powiecie bytowskim, w gminie Studzienice, na Pojezierzu Bytowskim, nad wschodnim brzegiem jeziora Kłączno.
Miejscowość jest siedzibą sołectwa Przewóz, w którego skład wchodzą Bukówki, Lipuszek, Prądzonka i Rynszt.
W latach 1975–1998 miejscowość należała administracyjnie do województwa słupskiego.
Nazwa.
24 stycznia 1934 r. w miejsce nazwy Pschywors wprowadzono nazwę "Adolfsheide". 9 grudnia 1947 r. ustalono urzędową polską nazwę miejscowości – Przewóz, określając drugi przypadek jako Przewozu, a przymiotnik – przewoski.
Działalność gospodarcza.
Na terenie Przewozu znajduje się firma zajmująca się produkcją mebli na wymiar pod nazwą B72 Meble

</doc>
<doc id="413320" url="https://pl.wikipedia.org/wiki?curid=413320" title="Przewóz (powiat garwoliński)">
Przewóz (powiat garwoliński)

Przewóz – wieś w Polsce położona w województwie mazowieckim, w powiecie garwolińskim, w gminie Maciejowice.
W latach 1975–1998 miejscowość należała administracyjnie do województwa siedleckiego.
Przeprawa promowa na Wiśle do miejscowości Świerże Górne.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Maciejowicach.

</doc>
<doc id="413321" url="https://pl.wikipedia.org/wiki?curid=413321" title="Przewóz (powiat kartuski)">
Przewóz (powiat kartuski)

Przewóz (dodatkowa nazwa w j. kaszub. Przewóz, niem. "Schneidewind") – wieś kaszubska w Polsce, położona w województwie pomorskim, w powiecie kartuskim, w gminie Chmielno, na Pojezierzu Kaszubskim, na terenie Kaszubskiego Parku Krajobrazowego, na szlaku wodnym "Kółko Raduńskie", nad jeziorem Raduńskim Dolnym.
Wieś jest siedzibą sołectwa Przewóz w którego skład wchodzą również Sznurki, Haska i Maks. Na południu od miejscowości przebiega Droga wojewódzka nr 228 (Kartuzy-Klukowa Huta-Sulęczyno-Bytów).
Historia.
Do 1874 roku obowiązującą nazwą pruskiej administracji dla Przewózu była nazwa "Przewoz" kiedy to została zmieniona na "bardziej niemiecką" – "Lindenhof". Od końca I wojny światowej Przewóz ponownie znajdował się w granicach Polski (powiat kartuski).
W latach 1975–1998 miejscowość należała administracyjnie do województwa gdańskiego.

</doc>
<doc id="413322" url="https://pl.wikipedia.org/wiki?curid=413322" title="Przewóz (gmina Kozienice)">
Przewóz (gmina Kozienice)

Przewóz – wieś w Polsce położona w województwie mazowieckim, w powiecie kozienickim, w gminie Kozienice.
W latach 1975–1998 miejscowość należała administracyjnie do województwa radomskiego.
Wierni kościoła rzymskokatolickiego należą do parafii Świętego Krzyża w Kozienicach.

</doc>
<doc id="413323" url="https://pl.wikipedia.org/wiki?curid=413323" title="Przewóz (powiat zielonogórski)">
Przewóz (powiat zielonogórski)

Przewóz – wieś w Polsce położona w województwie lubuskim, w powiecie zielonogórskim, w gminie Bojadła.
W latach 1975–1998 miejscowość należała administracyjnie do województwa zielonogórskiego.

</doc>
<doc id="413324" url="https://pl.wikipedia.org/wiki?curid=413324" title="Przezwody (powiat jędrzejowski)">
Przezwody (powiat jędrzejowski)

Przezwody – wieś w Polsce, położona w województwie świętokrzyskim, w powiecie jędrzejowskim, w gminie Wodzisław.
W latach 1975–1998 miejscowość należała administracyjnie do województwa kieleckiego.

</doc>
<doc id="413325" url="https://pl.wikipedia.org/wiki?curid=413325" title="Przezwody (gmina Wilczyce)">
Przezwody (gmina Wilczyce)

Przezwody – wieś w Polsce położona w województwie świętokrzyskim, w powiecie sandomierskim, w gminie Wilczyce.
W latach 1975–1998 miejscowość należała administracyjnie do województwa tarnobrzeskiego.

</doc>
<doc id="413326" url="https://pl.wikipedia.org/wiki?curid=413326" title="Przęsławice (powiat grójecki)">
Przęsławice (powiat grójecki)

Przęsławice – wieś w Polsce położona nad Jeziorką w województwie mazowieckim, w powiecie grójeckim, w gminie Pniewy. Ludność: 170 mieszkańców. Leży nad Jeziorką dopływem Wisły.
W latach 1975–1998 miejscowość należała administracyjnie do województwa radomskiego.
We wsi znajdują się ruiny starego młyna z 1890 r., zniszczony XIX-wieczny dwór murowany z gankiem na dwóch kolumnach toskańskich oraz pozostałości po parku krajobrazowym. Ostatnim właścicielem majątku w Przęsławicach (ok. 126 ha) był Mieczysław Derwiński (1906–1981) s. Józefa. Majątek ten odkupił w 1942 r. od Zofii Kadenowej, wdowy po znanym polskim historyku i aforyście Henryku Ferdynandzie Kadenie (1871–1932)]. W jednym z opuszczonych budynków dawnego GS-u mieści się dyskoteka. We wsi brak ośrodków przemysłu.

</doc>
<doc id="413327" url="https://pl.wikipedia.org/wiki?curid=413327" title="Przęsławice (powiat sochaczewski)">
Przęsławice (powiat sochaczewski)

Przęsławice – wieś w Polsce położona w województwie mazowieckim, w powiecie sochaczewskim, w gminie Brochów.
Wieś nad Bzurą została założona w 1355 r. W latach 1975–1998 miejscowość należała administracyjnie do województwa warszawskiego.

</doc>
<doc id="413328" url="https://pl.wikipedia.org/wiki?curid=413328" title="Przybkowo (powiat szczecinecki)">
Przybkowo (powiat szczecinecki)

Przybkowo – (do 1945 niem. "Neu Priebkow") wieś w Polsce położona w województwie zachodniopomorskim, w powiecie szczecineckim, w gminie Barwice.
Rodowód osady sięga XVIII w. Był to folwark rodziny von Glassenapp. Z XIX-wiecznego założenia dworsko-parkowego pozostał mocno zniszczony park o powierzchni około 1 ha.

</doc>
<doc id="413330" url="https://pl.wikipedia.org/wiki?curid=413330" title="Przybkowo (powiat wałecki)">
Przybkowo (powiat wałecki)

Przybkowo – wieś w Polsce położona w województwie zachodniopomorskim, w powiecie wałeckim, w gminie Wałcz.
W latach 1975–1998 miejscowość należała administracyjnie do województwa pilskiego.

</doc>
<doc id="413331" url="https://pl.wikipedia.org/wiki?curid=413331" title="Przyborowo (powiat gnieźnieński)">
Przyborowo (powiat gnieźnieński)

Przyborowo – wieś w Polsce położona w województwie wielkopolskim, w powiecie gnieźnieńskim, w gminie Łubowo przy drodze wojewódzkiej nr 434.
W latach 1975–1998 miejscowość należała administracyjnie do województwa poznańskiego.
Zobacz też: Przyborowo 

</doc>
<doc id="413332" url="https://pl.wikipedia.org/wiki?curid=413332" title="Przyborowo (wieś w powiecie gostyńskim)">
Przyborowo (wieś w powiecie gostyńskim)

Przyborowo – wieś w Polsce położona w województwie wielkopolskim, w powiecie gostyńskim, w gminie Krobia.
Wieś Prziborowo położona była w 1580 roku w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Przyborowo należało do okręgu bojanowskiego tego powiatu i stanowiło część majątku Sarbinowo, którego właścicielem był Szczaniecki. Według spisu urzędowego z 1837 roku wieś liczyła 207 mieszkańców, którzy zamieszkiwali 17 dymów (domostw).
Wieś rycerska, własność księżnej Zofii z Lubomirskich Czartoryskiej, położona była w 1909 roku w powiecie gostyńskim rejencji poznańskiej w Wielkim Księstwie Poznańskim.
W latach 1975–1998 miejscowość należała administracyjnie do województwa leszczyńskiego.
Zobacz też: Przyborowo

</doc>
<doc id="413333" url="https://pl.wikipedia.org/wiki?curid=413333" title="Przyborowo (powiat szamotulski)">
Przyborowo (powiat szamotulski)

Przyborowo – wieś w Polsce położona w województwie wielkopolskim, w powiecie szamotulskim, w gminie Szamotuły, nad zbiornikiem Radzyny.
W latach 1975–1998 miejscowość należała administracyjnie do województwa poznańskiego.
Wieś sołecka, położona 6 km na południe od Szamotuł, 1 km na zachód od drogi do Kaźmierza.
Miejscowość po raz pierwszy wzmiankowana w 1387 r. Od 1736 r. była zorganizowana na prawach osady olęderskiej.
Na budynku świetlicy widnieje tablica pamiątkowa, ufundowana i odsłonięta w 1978 r. z okazji 50. rocznicy powstania Związku Młodzieży Wiejskiej "Wici". Na zachód od wsi, na skraju lasu, znajduje się grób Jerzego Zienowicza (1946-1979) - pilota, który zginął tu w 1979 r. w katastrofie samolotu, W lesie około 1,5 km na południowy zachód od Przyborowa rośnie dąb szypułkowy o obw. 595 cm - pomnik przyrody.

</doc>
<doc id="413334" url="https://pl.wikipedia.org/wiki?curid=413334" title="Przyborów (powiat nowosolski)">
Przyborów (powiat nowosolski)

Przyborów – wieś w Polsce położona w województwie lubuskim, w powiecie nowosolskim, w gminie Nowa Sól.
W latach 1975–1998 miejscowość należała administracyjnie do województwa zielonogórskiego.
Zabytki.
Do wojewódzkiego rejestru zabytków wpisany jest:

</doc>
<doc id="413335" url="https://pl.wikipedia.org/wiki?curid=413335" title="Przyborów (powiat sulęciński)">
Przyborów (powiat sulęciński)

Przyborów – wieś w Polsce położona w województwie lubuskim, w powiecie sulęcińskim, w gminie Słońsk.
W latach 1975–1998 miejscowość należała administracyjnie do województwa gorzowskiego.
Położenie.
Przyborów jest położony nad rzeką Postomią i znajduje się blisko granicy Parku Narodowego Ujście Warty. Pierwsza wzmianka o wsi pochodzi z 1354 roku, gdzie Brätrig pisze o „Pribrovie”. Przyborów stanowi zwartą zabudowę z miejscowością Słońsk.
Nazwa.
W przeszłości miejscowość zwała się również Prybero, Bribrow, Pribo, Pribow, Braiburg. 
Opis.
Wieś jest typowo rybacka – dawniej dominowali tu osadnicy trudniący się rybołówstwem, obecnie zajęcie to przekształciło się w popularne hobby. Walorem turystycznym miejscowości jest tzw. "Betonka", betonowa droga (stąd nazwa) przecinająca łąki zalewowe nad Postomią (prowadzi nią ścieżka przyrodnicza "Ptasim szlakiem"). Co parę kilometrów znajduje się punkt informacyjny i miejsce do odpoczynku lub obserwacji zwierząt w parku narodowym.

</doc>
<doc id="413336" url="https://pl.wikipedia.org/wiki?curid=413336" title="Przybysławice (powiat opatowski)">
Przybysławice (powiat opatowski)

Przybysławice – wieś w Polsce położona w województwie świętokrzyskim, w powiecie opatowskim, w gminie Ożarów.
Prywatna wieś szlachecka położona była w drugiej połowie XVI wieku w powiecie sandomierskim województwa sandomierskiego. W latach 1975–1998 miejscowość należała administracyjnie do województwa tarnobrzeskiego.
Przez miejscowość przebiega droga krajowa nr 79 z Warszawy do Sandomierza i zielony szlak rowerowy im. Witolda Gombrowicza.

</doc>
<doc id="413337" url="https://pl.wikipedia.org/wiki?curid=413337" title="Przybysławice (powiat proszowicki)">
Przybysławice (powiat proszowicki)

Przybysławice – wieś w Polsce położona w województwie małopolskim, w powiecie proszowickim, w gminie Nowe Brzesko.
W latach 1975–1998 miejscowość należała administracyjnie do województwa krakowskiego.

</doc>
<doc id="413338" url="https://pl.wikipedia.org/wiki?curid=413338" title="Przybysławice (powiat sandomierski)">
Przybysławice (powiat sandomierski)

Przybysławice – wieś w Polsce położona w województwie świętokrzyskim, w powiecie sandomierskim, w gminie Klimontów.
W latach 1975–1998 miejscowość należała administracyjnie do województwa tarnobrzeskiego.
Miejscowość znajduje się na odnowionej trasie Małopolskiej Drogi św. Jakuba z Sandomierza do Tyńca, która to jest odzwierciedleniem dawnej średniowiecznej drogi do Santiago de Compostela.

</doc>
<doc id="413339" url="https://pl.wikipedia.org/wiki?curid=413339" title="Przybysławice (powiat tarnowski)">
Przybysławice (powiat tarnowski)

Przybysławice – wieś w Polsce położona w województwie małopolskim, w powiecie tarnowskim, w gminie Radłów.
We wsi podczas I wojny światowej założono cmentarz wojenny nr 262.
W latach 1975–1998 miejscowość należała administracyjnie do województwa tarnowskiego.

</doc>
<doc id="413340" url="https://pl.wikipedia.org/wiki?curid=413340" title="Przychód (powiat gostyniński)">
Przychód (powiat gostyniński)

Przychód – wieś w Polsce położona w województwie mazowieckim, w powiecie gostynińskim, w gminie Szczawin Kościelny.
W latach 1975–1998 miejscowość należała administracyjnie do województwa płockiego.

</doc>
<doc id="413341" url="https://pl.wikipedia.org/wiki?curid=413341" title="Przychód (wieś w powiecie mławskim)">
Przychód (wieś w powiecie mławskim)

Przychód – wieś w Polsce, położona w województwie mazowieckim, w powiecie mławskim, w gminie Szreńsk.
W latach 1975–1998 miejscowość należała administracyjnie do województwa ciechanowskiego.
Miejscowość położona jest u zbiegu dwóch rzek, Mławki i jej dopływu Przylepnicy.

</doc>
<doc id="413342" url="https://pl.wikipedia.org/wiki?curid=413342" title="Przykory (powiat garwoliński)">
Przykory (powiat garwoliński)

Przykory – wieś w Polsce położona w województwie mazowieckim, w powiecie garwolińskim, w gminie Miastków Kościelny.
Wieś Przekory położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość należała administracyjnie do województwa siedleckiego.
Wierni Kościoła rzymskokatolickiego należą do parafii Nawiedzenia Najświętszej Maryi Panny w Miastkowie Kościelnym.

</doc>
<doc id="413343" url="https://pl.wikipedia.org/wiki?curid=413343" title="Przykory (powiat grójecki)">
Przykory (powiat grójecki)

Przykory – wieś w Polsce położona w województwie mazowieckim, w powiecie grójeckim, w gminie Pniewy.
W latach 1975–1998 miejscowość należała administracyjnie do województwa radomskiego.

</doc>
<doc id="413344" url="https://pl.wikipedia.org/wiki?curid=413344" title="Przykory (powiat wyszkowski)">
Przykory (powiat wyszkowski)

Przykory – wieś w Polsce położona w województwie mazowieckim, w powiecie wyszkowskim, w gminie Zabrodzie.
Prywatna wieś szlachecka "Przekory" położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość należała administracyjnie do województwa ostrołęckiego.

</doc>
<doc id="413345" url="https://pl.wikipedia.org/wiki?curid=413345" title="Przyłęk (powiat garwoliński)">
Przyłęk (powiat garwoliński)

Przyłęk – wieś w Polsce położona w województwie mazowieckim, w powiecie garwolińskim, w gminie Sobolew.
W latach 1975–1998 miejscowość należała administracyjnie do województwa siedleckiego.

</doc>
<doc id="413346" url="https://pl.wikipedia.org/wiki?curid=413346" title="Przyłęk (powiat zwoleński)">
Przyłęk (powiat zwoleński)

Przyłęk – wieś w Polsce położona w województwie mazowieckim, w powiecie zwoleńskim, w gminie Przyłęk.
Wieś w powiecie radomskim w województwie sandomierskim w XVI wieku była własnością kasztelana lubelskiegoAndrzeja Firleja. W latach 1975–1998 miejscowość należała administracyjnie do województwa radomskiego.
Miejscowość jest siedzibą gminy Przyłęk oraz rzymskokatolickiej parafii Matki Bożej Częstochowskiej.

</doc>
<doc id="413347" url="https://pl.wikipedia.org/wiki?curid=413347" title="Przymiarki (powiat biłgorajski)">
Przymiarki (powiat biłgorajski)

Przymiarki – wieś w Polsce położona w województwie lubelskim, w powiecie biłgorajskim, w gminie Księżpol.
W latach 1975–1998 miejscowość należała administracyjnie do województwa zamojskiego. Według Narodowego Spisu Powszechnego (III 2011 r.) liczyła 207 mieszkańców i była dwunastą co do wielkości miejscowością gminy Księżpol. Wieś stanowi sołectwo gminy Księżpol. 

</doc>
<doc id="413348" url="https://pl.wikipedia.org/wiki?curid=413348" title="Przymiarki (gmina Urszulin)">
Przymiarki (gmina Urszulin)

Przymiarki – wieś w Polsce położona w województwie lubelskim, w powiecie włodawskim, w gminie Urszulin.
Wierni Kościoła rzymskokatolickiego należą do parafii św. Stanisława w Wereszczynie.
W latach 1975–1998 miejscowość należała administracyjnie do województwa chełmskiego.
Wieś stanowi sołectwo gminy Urszulin.
Historia.
Przymiarki w wieku XIX gwarowo nazywane Majdan Wereszczański 

</doc>
<doc id="413349" url="https://pl.wikipedia.org/wiki?curid=413349" title="Przyrowa (powiat rypiński)">
Przyrowa (powiat rypiński)

Przyrowa – wieś w Polsce położona w województwie kujawsko-pomorskim, w powiecie rypińskim, w gminie Brzuze.
Podział administracyjny.
W latach 1975–1998 miejscowość należała administracyjnie do województwa włocławskiego.
Demografia.
Według Narodowego Spisu Powszechnego (III 2011 r.) liczyła 102 mieszkańców. Jest siedemnastą co do wielkości miejscowością gminy Brzuze.

</doc>
<doc id="413350" url="https://pl.wikipedia.org/wiki?curid=413350" title="Przyrowa (powiat tucholski)">
Przyrowa (powiat tucholski)

Przyrowa (dawniej "Przyrowo") – wieś w Polsce, położona w województwie kujawsko-pomorskim, w powiecie tucholskim, w gminie Gostycyn.
W latach 1975–1998 miejscowość należała administracyjnie do województwa bydgoskiego. Według Narodowego Spisu Powszechnego (III 2011 r.) liczyła 151 mieszkańców. Jest najmniejszą miejscowością gminy Gostycyn.

</doc>
<doc id="413351" url="https://pl.wikipedia.org/wiki?curid=413351" title="Przysieka (powiat gnieźnieński)">
Przysieka (powiat gnieźnieński)

Przysieka – wieś w Polsce, położona w województwie wielkopolskim, w powiecie gnieźnieńskim, w gminie Mieleszyn.
W latach 1975–1998 miejscowość należała administracyjnie do województwa poznańskiego.
We wsi znajduje się pałac z 2 poł. XVIII w. dzięki czemu miejscowość znajduje się na szlaku pałaców i dworów Powiatu Gnieźnieńskiego.
Zobacz też: Przysieka, Przysieka Polska 

</doc>
<doc id="413352" url="https://pl.wikipedia.org/wiki?curid=413352" title="Przysieka (powiat wągrowiecki)">
Przysieka (powiat wągrowiecki)

Przysieka – wieś w Polsce położona w województwie wielkopolskim, w powiecie wągrowieckim, w gminie Wągrowiec.
W latach 1975–1998 miejscowość należała administracyjnie do województwa pilskiego.

</doc>
<doc id="413353" url="https://pl.wikipedia.org/wiki?curid=413353" title="Przystawy (powiat sławieński)">
Przystawy (powiat sławieński)

Przystawy (niem.: "Pirbstow") – wieś w Polsce położona w województwie zachodniopomorskim, w powiecie sławieńskim, w gminie Malechowo w pobliżu trasy linii kolejowej Szczecin-Słupsk-Gdynia. 
Zabytki: stara kaplica i poniemiecki niszczejący cmentarz.
Inne miejscowości o nazwie Przystawy Przystawy

</doc>
<doc id="413354" url="https://pl.wikipedia.org/wiki?curid=413354" title="Przystawy (powiat szczecinecki)">
Przystawy (powiat szczecinecki)

Przystawy (dawniej:niem. "Ernsthöhe") – wieś w Polsce położona w województwie zachodniopomorskim, w powiecie szczecineckim, w gminie Grzmiąca.
Zobacz też: Przystawy 

</doc>
<doc id="413355" url="https://pl.wikipedia.org/wiki?curid=413355" title="Przytoń (powiat drawski)">
Przytoń (powiat drawski)

Przytoń (niem. "Pritten") – wieś sołecka w Polsce położona w województwie zachodniopomorskim, w powiecie drawskim, w gminie Drawsko Pomorskie. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 173 mieszkańców, a 31 grudnia 2017 162.
Osady wchodzące w skład sołectwa: Karpno, Kiełpin, Przystanek, Tęczyn.
Geografia.
Wieś leży ok. 11 km na zachód od Ostrowic, między Dołgiem a miejscowością Rydzewo, nad jeziorem Wielkie Dąbie, ok. 800 m na wschód od jeziora Przytonko.
Historia.
W 1484 miejscowość znajdowała się w posiadaniu rodu von dem Borne.
W 1809 we wsi i 2 majątkach, zajmujących łącznie powierzchnię 81 włók, mieszkało 84 osób. Wieś należała wówczas do kpt. von Schlichtinga.
W 1847 w miejscowości znajdował się kościół filialny. Wieś zajmowała 15 włók i liczyła 168 mieszkańców. Liczba ta w 1863 nie uległa zmianie.
W okresie międzywojennym liczba ludności kształtowała się od 394 osób w 1925 przez 313 w 1933 do 314 w 1939 r. Obsługująca miejscowość placówka pocztowa mieściła się w Dołgiem, podobnie jak siedziba obwodu (Amtsbezirk).
W 1930 wieś była siedzibą gminy o powierzchni 11,8 km², obejmującej 8 miejscowości. Wszyscy mieszkańcy byli protestantami.
Po 1945 w miejscowości działało "Państwowe Gospodarstwo Rolne Przytoń".
5 lipca 2018 mieszkańcy sołectwa w konsultacjach społecznych jednomyślnie (13 osób) poparli projekt zniesienia gminy Ostrowice, do której miejscowość należała do 31 grudnia 2018 r.
Zabytki.
Do wojewódzkiego rejestru zabytków wpisany jest:

</doc>
<doc id="413356" url="https://pl.wikipedia.org/wiki?curid=413356" title="Przytoń (powiat łobeski)">
Przytoń (powiat łobeski)

Przytoń – wieś w północno-zachodniej Polsce, położona w województwie zachodniopomorskim, w powiecie łobeskim, w gminie Węgorzyno nad jeziorem Zajezierze.
Podział administracyjny.
W latach 1945–54 siedziba gminy Przytoń. W latach 1975–1998 miejscowość należała administracyjnie do województwa szczecińskiego.

</doc>
<doc id="413357" url="https://pl.wikipedia.org/wiki?curid=413357" title="Przytuły (powiat ełcki)">
Przytuły (powiat ełcki)

Przytuły (niem. "Przytullen", w latach 1927–1945 "Seefrieden") – wieś w Polsce położona w województwie warmińsko-mazurskim, w powiecie ełckim, w gminie Ełk.
W latach 1975–1998 miejscowość należała administracyjnie do województwa suwalskiego. Osada sąsiaduje z Jeziorem Przytulskim i jeziorem Zdrężno.
Zobacz też: Przytuły, Przytuły-Kolonia, Przytuły-Las

</doc>
<doc id="413358" url="https://pl.wikipedia.org/wiki?curid=413358" title="Przytuły (powiat węgorzewski)">
Przytuły (powiat węgorzewski)

Przytuły – wieś w Polsce położona w województwie warmińsko-mazurskim, w powiecie węgorzewskim, w gminie Pozezdrze.
W latach 1975–1998 miejscowość należała administracyjnie do województwa suwalskiego.
Zobacz też: Przytuły, Przytuły-Kolonia, Przytuły-Las

</doc>
<doc id="413359" url="https://pl.wikipedia.org/wiki?curid=413359" title="Psarskie (powiat szamotulski)">
Psarskie (powiat szamotulski)

Psarskie – wieś sołecka w Polsce położona w województwie wielkopolskim, w powiecie szamotulskim, w gminie Pniewy na południowym brzegu Jeziora Psarskiego. Miejscowość oddalona jest 20 km na południowy zachód od Szamotuł.
Historia.
Miejscowość po raz pierwszy wzmiankowana w 1386 r. Stanowiła wtedy własność Nałęczów. Parafia wymieniona została w dokumencie z 1404 r.
W centrum wsi wznosi się późnogotycki kościół pw. Wniebowzięcia Najświętszej Maryi Panny zbudowany po 1462 r. z fundacji Zajączkowskich. W latach 1557-1585 znajdował się w rękach innowierców. Przebudowany w 1784 r., posiada kwadratową wieżę nadbudowaną około 1840 r. o attykę ze sterczynami i hełm ostrosłupowy. Uwagę zwracają trzy późnogotyckie portale z końca XV w. Wewnątrz podziwiać można gotyckie sklepienie gwiaździste i wyposażenie późnobarokowe z około 1784 r. W zakrystii i kruchcie występuje sklepienie kolebkowe z lunetami. Na uwagę zasługuje stiukowy nagrobek Rafała Bnińskiego (zm. 1770 r.), zwieńczony figurą Chronosa z trumną i strzaskanymi kolumnami.
W latach 1975–1998 miejscowość należała administracyjnie do województwa poznańskiego.
Na placu przed kościołem 23 czerwca 2002 r. odsłonięto pamiątkowy głaz z tablicą poświęconą pamięci urodzonemu w Psarskiem ks. Jana Laskowskiego (1872-1939) - patrioty i działacza społecznego, duchowego przywódcy strajku dzieci wrzesińskich w 1901 r.
Pałac neogotycki z początku XIX w., kilkakrotnie przebudowywany i rozbudowywany, zatracił całkowicie cechy stylowe. W okresie międzywojennym zgromadzone były w nim zbiory artystyczne i galeria obrazów. Z zabudowań gospodarczych zwracają uwagę chlewnia i obora z 1894 r.
Przy kościele znajduje się park z końca XIX w., a w nim okazy dębów o obw. 320-483 cm, lipy o obw. 384 cm i 432 cm oraz jesion o obw. 330 cm.
W Psarskiem w 1949 r. powstała jedna z pierwszych siedmiu spółdzielni produkcyjnych w Wielkopolsce.

</doc>
<doc id="413360" url="https://pl.wikipedia.org/wiki?curid=413360" title="Psarskie (powiat śremski)">
Psarskie (powiat śremski)

Psarskie – wieś w Polsce położona w województwie wielkopolskim, w powiecie śremskim, w gminie Śrem. W latach 1975–1998 miejscowość należała administracyjnie do województwa poznańskiego.
Wieś położona na lewym brzegu Warty, sąsiadująca od zachodu ze Śremem przy drodze wojewódzkiej nr 310 (Śrem – Czempiń – Głuchowo). We wsi znajduje się skrzyżowanie z drogą powiatową nr 4062 do Iłówca przez Brodnicę. Komunikację ze wsi do Śremu zapewnia komunikacja gminna (linia 8,10 i 12).
W 1279 roku Psarskie pierwszy raz zaistniało w dokumentach księcia Przemysła II jako własność rycerska komesa Borka z Sierakowa. W późniejszych wiekach wieś pozostawała w rękach różnych rodów, wśród nich byli Psarscy, Szamarzewscy, Gliszczyńscy oraz Kołaczkowscy. W 1781 majątek kupił Józef Wybicki. Właścicielami od 1793 byli Platerowie, Raczyńscy, Grodziccy i Szołdrscy. Ostatnim właścicielem przed wybuchem II wojny światowej był August Zaleski – minister spraw zagranicznych II RP, prezydent RP na emigracji w Anglii.
Zabytkami chronionymi prawem są:
Atrakcją wsi jest także:
Świątkami przydrożnymi we wsi jest również figura Matki Boskiej Niepokalanie Poczętej z 1919 przy skrzyżowaniu ulic Zachodniej i Owocowej oraz figura Matki Boskiej Różańcowej w narożniku pałacu.
Demografia.
Poniżej znajduje się tabela ukazująca ilość mieszkańców miejscowości w poszczególnych latach:
Od roku 1998 do 2021 liczba osób żyjących w miejscowości zwiększyła się o 191,9%.

</doc>
<doc id="413361" url="https://pl.wikipedia.org/wiki?curid=413361" title="Psary (powiat górowski)">
Psary (powiat górowski)

Psary (niem. "Hünern") – wieś w Polsce położona w województwie dolnośląskim, w powiecie górowskim, w gminie Jemielno.
Podział administracyjny.
W latach 1945–1954 siedziba gminy Psary. W latach 1975–1998 miejscowość należała administracyjnie do województwa leszczyńskiego.
Zabytki.
Do wojewódzkiego rejestru zabytków wpisane są obiekty:
nieistniejący:

</doc>
<doc id="413362" url="https://pl.wikipedia.org/wiki?curid=413362" title="Psary (wieś w powiecie kolskim)">
Psary (wieś w powiecie kolskim)

Psary – wieś w Polsce położona w województwie wielkopolskim, w powiecie kolskim, w gminie Babiak. Wieś dzieli się na: Psary Małe i Psary Duże.
W latach 1975–1998 miejscowość należała administracyjnie do województwa konińskiego.
Położenie.
Psary położone są na drodze lokalnej z Brdowa do Przedcza. Oddalone ok. 1,5 km od Brdowa.
Zobacz też: Psary

</doc>
<doc id="413363" url="https://pl.wikipedia.org/wiki?curid=413363" title="Psary (powiat kozienicki)">
Psary (powiat kozienicki)

Psary – wieś w Polsce, położona w województwie mazowieckim, w powiecie kozienickim, w gminie Kozienice.
Historia.
Były wsią poddaną klasztoru benedyktynów sieciechowskich w województwie sandomierskim w ostatniej ćwierci XVI wieku, własność opata sieciechowskiego, wchodziła w skład klucza janikowskiego. W latach 1975–1998 miejscowość należała administracyjnie do województwa radomskiego.
Wierni kościoła rzymskokatolickiego należą do parafii Najświętszego Serca Jezusowego i św. Leonarda w Brzeźnicy lub do parafii św. Maksymiliana Kolbe w Janikowie.

</doc>
<doc id="413364" url="https://pl.wikipedia.org/wiki?curid=413364" title="Psary (wieś w powiecie łowickim)">
Psary (wieś w powiecie łowickim)

Psary – wieś w Polsce położona w województwie łódzkim, w powiecie łowickim, w gminie Bielawy.
W latach 1975–1998 miejscowość należała administracyjnie do województwa skierniewickiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Dwór w Psarach wybudowano w 1892 dla hrabiego Mieczysława Jana Łubieńskiego i jego małżonki Zofii Marii z Grabińskich. Do II wojny światowej majątek był w posiadaniu ich córki Marii (primo voto Antoniowej Okęckiej, secundo voto Tadeuszowej Znanieckiej). Wychowywał się tu Jacek Ejsmond. Do roku 1970 mieściła się tu szkoła podstawowa, następnie biura przedsiębiorstwa rybackiego i mieszkania pracownicze. Jest to budowla murowana, z cegły, otynkowana, wzniesiona na planie prostokąta, o cechach neorenesansu. Część centralna jest parterowa, zaś po bokach znajdują się dwa piętrowe ryzality, zwieńczone z dwóch stron trójkątnymi szczytami. Całość wieńczą dachy dwuspadowe. Podpiwniczony. Układ wnętrz dwutraktowy, przedzielony korytarzem. W elewacji tylnej uwagę zwraca taras z drewnianą werandą. Dwór położony jest w parku z układem wodnym, projektu Waleriana Kronenberga.

</doc>
<doc id="413365" url="https://pl.wikipedia.org/wiki?curid=413365" title="Psary (powiat oławski)">
Psary (powiat oławski)

Psary – wieś w Polsce położona w województwie dolnośląskim, w powiecie oławskim, w gminie Oława.
Podział administracyjny.
W latach 1975–1998 miejscowość należała administracyjnie do województwa wrocławskiego.
Religia rzymskokatolicka.
Psary należą do parafii pw. św. Jakuba Apostoła w Małujowicach.
Nazwa.
Nazwa miejscowości wywodzi się od polskiej nazwy psa domowego. 
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "villa Psar".
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="413366" url="https://pl.wikipedia.org/wiki?curid=413366" title="Psary (powiat opoczyński)">
Psary (powiat opoczyński)

Psary – wieś w Polsce położona w województwie łódzkim, w powiecie opoczyńskim, w gminie Sławno. 
Do roku 1973 gmina Janków według stanu z dnia 1 lipca 1952 roku gmina składała się z 18 gromad: Dąbrowa, Grążowice, Grudzeń, Józefów, Kamilówka, Kozenin, Olszowiec, Owadów, Popławy, Popławy kol., Prymusowa Wola, Psary, Radonia, Sławno, Sławno Kościelne, Wygnanów, Zachorzów i Zachorzów kol.
W latach 1975–1998 miejscowość należała administracyjnie do województwa piotrkowskiego.
Przez miejscowość przepływa rzeczka Opocznianka, lewobrzeżny dopływ Wąglanki. Rzeczka w górnym biegu znana jest pod nazwą "Młynek".
Wierni Kościoła rzymskokatolickiego należą do parafii Przemienienia Pańskiego w Wielkiej Woli. We wsi znajduje się kaplica Sióstr Prezentek pod wezwaniem Przebitego Serca Pana Jezusa.

</doc>
<doc id="413367" url="https://pl.wikipedia.org/wiki?curid=413367" title="Strzyża">
Strzyża



</doc>
<doc id="413368" url="https://pl.wikipedia.org/wiki?curid=413368" title="Psary (powiat płocki)">
Psary (powiat płocki)

Psary – wieś w Polsce położona w województwie mazowieckim, w powiecie płockim, w gminie Drobin.
W latach 1975–1998 miejscowość należała administracyjnie do województwa płockiego.

</doc>
<doc id="413369" url="https://pl.wikipedia.org/wiki?curid=413369" title="Ludacris">
Ludacris

Ludacris, właśc. Christopher Brian „Chris” Bridges (ur. 11 września 1977 w Champaign) – amerykański raper i aktor, znany ze współpracy z takimi artystami jak Mariah Carey, Usher, Missy Elliott, Nate Dogg, Chris Brown, Jamie Foxx czy Lil Jon. Jeden z czołowych przedstawicieli Southern hip-hop. Laureat Nagrody Gildii Aktorów Ekranowych, MTV Video Music Awards i trzech Grammy. Występował również w filmach: "Miasto gniewu" (2004), "Gamer" (2009) i "Sylwester w Nowym Jorku" (2011), a popularność przyniosła mu rola Teja Parkera w serii "Szybcy i wściekli".
Życiorys.
Wczesne lata.
Urodził się w Champaign w stanie Illinois jako jedyne dziecko Roberty Shields i Wayne’a Briana Bridgesa. Jest dalekim kuzynem zmarłego komika Richarda Pryora. Uczęszczał do Emerson Middle School w Oak Park i przez rok uczył się w Oak Park &amp; River Forest High School. Po przeprowadzce do Centreville w Wirginii, przez rok uczęszczał do Centreville High School. Kiedy miał dziewięć lat, przeprowadził się z rodziną do Atlanty w stanie Georgia. W 1995 ukończył Banneker High School. W latach 1998–1999 studiował na wydziale zarządzania muzyką na Georgia State University i pracował jako DJ Chris Lova Lova w jednej z tamtejszych rozgłośni radiowych. Tam poznał Timbalanda, który zaprosił go do nagrania piosenki „Fat Rabbit”, pochodzącej z albumu "" (1998).
Kariera.
W 1998 założył wytwórnię płytową Disturbing Tha Peace (DTP). W 1999 wydał solowy album "Incognegro". Dwa utwory z płyty – „What’s Your Fantasy?” i „Southern Hospitality”, znalazły się na szczycie list przebojów. W 2001, wydany w nakładem Def Jam drugi krążek "Word of Mouf" okazał się jeszcze większym sukcesem. Dzięki wsparciu stacji telewizyjnych MTV i BET, a także rosnącej liczby rozgłośni radiowych, Ludacris zyskał coraz większą sławę wśród fanów rapu z „Southern Hospitality” (2000), „Phat Rabbit” (2000), „Area Codes” (2001) z Nate Doggiem i „Rollout (My Business)” (2001). Ludacris kontynuował swój sukces w branży rapowej, osiągając trzecią pozycję na liście albumów roku magazynu „Billboard” w grudniu 2001.
W 2001 założył The Ludacris Foundation, organizację non-profit, z której korzystają dzieci upośledzone w okolicy Atlanty, a dyrektorem fundacji została jego matka.
W 2002, po wydaniu mniej popularnej płyty "Golden Grain", współpracował z Missy Elliott, Jermaine Duprim. W 2003 zagrał w filmie sensacyjnym Johna Singletona "Za szybcy, za wściekli" ("2 Fast 2 Furious") u boku Paula Walkera, Tyrese Gibsona, Evy Mendes i Cole’a Hausera, a także ukazał się jego trzeci album "Chicken-n-Beer". W pierwszym tygodniu płyta sprzedała się w 429 tys. egzemplarzy, co umieściło album na pierwszym miejscu listy Billboardu. Przebojami okazały się utwory: „Stand Up” i „Splash Waterfalls”. Pojawił się też gościnnie z Coolio i Nikitą Denise w produkcji pornograficznej Metro "Sex and the Studio 2" (2003).
W 2004 wydał kolejny album "The Red Light District". Stał się bohaterem beefu z innym raperem z Atlanty – T.I. Wraz z Lil Jonem wziął udział gościnnie w nagraniu piosenki Ushera „Yeah!” (2004), która okazała się multiplatynowym ulubionym hitem klubowym. Występ w dramacie kryminalnym Paula Haggisa "Miasto gniewu" (2004) z Sandrą Bullock przyniósł mu Nagrodę Gildii Aktorów Ekranowych jako część obsady. Wystąpił też jako Skinny Black w dramacie kryminalnym "Pod prąd" (2005).
W 2006 Ludacris wydał swój siódmy album, "Release Therapy", za który otrzymał nagrodę Grammy. W 2007 gościnnie wystąpił w nagraniu hitu Fergie „Glamorous”. W 2010 wydał album "Battle of the Sexes", który był promowany przez kilka singli, „How Low” z gościnnym udziałem Shawnny, „My Chick Bad”, „Sex Room” i „Everybody Drunk”. W sierpniu 2008 gościł w programie ekologicznym Planet Green "Battleground Earth" z muzykiem rockowym Tommym Lee.
W latach 2011–2015 trwały prace nad albumem pt. "Ludaversal". Premiera tytułu odbyła się 11 września 2012, lecz płyta ukazała się dopiero 31 marca 2015.
Życie prywatne.
Ze związku z Christine White ma córkę Karmę (ur. 10 sierpnia 2001). Ze związku z Tamiką Bridges ma córkę Cai Bellę (ur. 9 grudnia 2013). W 2014 ożenił się z Eudoxie Mbouguiengue. Mają córkę Cadence (ur. 4 czerwca 2015).
Jest zwolennikiem byłego prezydenta Stanów Zjednoczonych Baracka Obamy.
Religia.
Ludacris niewiele mówi o swojej wierze w mediach, ale jego filantropijna fundacja twierdzi, że jego programy są zakorzenione między innymi w „duchowości”.
W wielu swoich tekstach piosenek wspomina o Jezusie, Bogu i chrześcijaństwie. Utwór „Do Your Time” (2006) z album "Release Therapy" w szczególności ukazuje, jak ważne jest dla niego chrześcijaństwo: "„I zdecydowanie umarłbym za Jezusa, ponieważ umarł za mnie”" ("And I’d definitely die for Jesus cause he died for me").

</doc>
<doc id="413370" url="https://pl.wikipedia.org/wiki?curid=413370" title="Psary (powiat poddębicki)">
Psary (powiat poddębicki)

Psary – wieś w Polsce położona w województwie łódzkim, w powiecie poddębickim, w gminie Dalików.
W latach 1975–1998 miejscowość należała administracyjnie do województwa sieradzkiego.

</doc>
<doc id="413371" url="https://pl.wikipedia.org/wiki?curid=413371" title="Psary (powiat pułtuski)">
Psary (powiat pułtuski)

Psary – wieś w Polsce położona w województwie mazowieckim, w powiecie pułtuskim, w gminie Obryte. W Psarach znajduje się zabytkowy budynek szkoły sprzed czasów II wojny światowej.
Prywatna wieś duchowna położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość należała administracyjnie do województwa ostrołęckiego.

</doc>
<doc id="413372" url="https://pl.wikipedia.org/wiki?curid=413372" title="Psary (powiat skierniewicki)">
Psary (powiat skierniewicki)

Psary ("Psary Dzwonkowskie") – wieś w Polsce położona w województwie łódzkim, w powiecie skierniewickim, w gminie Nowy Kawęczyn.
Położenie.
Wieś leży na Równinie Łowicko-Błońskiej, w północno-wschodniej części województwa łódzkiego, ok. 70 km na południowy zachód od Warszawy nad niewielkim strumieniem o nazwie Liska, wpadającym do Rawki.
Opis miejscowości.
Osada położona jest na terenie równinnym.Leży przy szosie do Jeruzala i jest nietypową ulicówką składającą się z dwu przecinających szosę równoległych uliczek, wzdłuż których stoją zabudowania, przy czym główną wsią jest północna, znacznie dłuższa uliczka, przy której stoi kilkakrotnie więcej budynków niż w części południowej. Oba człony miejscowości oddziela płynąca równolegle do uliczek niewielka rzeczka będąca dopływem Rawki (rzeczka ta w ostatnich latach znacznie się zmniejszyła, w niedalekiej przyszłości może całkiem wyschnąć). Na wieś składa się także kilku domów stojących przy szosie, łączącej obie części osady.W ostatnim okresie przyjeżdżający do Psar letnicy wybudowali sporo nowych budynków, stanowiących letnie mieszkania. Budynki te ulokowane są w większości na obrzeżach wioski, często w pewnym oddaleniu od głównej grupy zabudowań.
Zabudowania w Psarach są parterowe, w zdecydowanej większości murowane, przy czym niektóre z nowszych domów letniskowych przypominają rezydencje.
We wsi brak sklepu (zlikwidowano go w 2003 r.), jest natomiast przystanek PKS, na którym trzy – cztery razy na dobę zatrzymują się autobusy.
Kościół parafialny mieszkańców Psar znajduje się w odległym o ok. 4 km Jeruzalu.
Okolica.
Na otoczenie miejscowości składają się głównie pola uprawne, nieużytki porosłe młodym sosnowo-brzozowym lasem, a także łąki i niewielkie lasy. Od południa do Psar przylega poligon wojskowy w Raduczu, dawniej porośnięty trawą, wrzosami i krzewinkami, obecnie w szybkim tempie zarastający młodym lasem złożonym z głównie z sosen i brzóz. Na poligonie tym w latach 60. nakręcono część scen serialu "Czterej pancerni i pies"
Ludność.
Psary liczą około 30 mieszkańców. Niegdyś były wsią znacznie liczniejszą, ale populacja zmniejszyła się w latach 60. i 70. na skutek migracji do miast, głównie Łodzi, Warszawy i Skierniewic.W okresie letnim przyjeżdża do wsi spora grupa letników, głównie spośród dawnych mieszkańców osady.
Historia.
Psary są starą miejscowością. Ich okolice były gęsto zaludnione od średniowiecza, zaś sama osada, według niepotwierdzonych danych, może pochodzić nawet z X/XI w., na pewno zaś istniała w wieku XV.
Wieś szlachecka położona była w drugiej połowie XVI wieku w powiecie bielskim ziemi rawskiej województwa rawskiego.
Do lat 60. XX w. Psary były średniej wielkości wsią rolniczą, zamieszkaną przez ok. 150-250 osób, jednak wyjazd większości ludzi młodych do miast spowodował zmiany struktury demograficznej osady, a w konsekwencji – znaczące zmniejszenie liczby ludności oraz praktyczny upadek rolnictwa w Psarach.
W latach 1975–1998 miejscowość należała administracyjnie do województwa skierniewickiego.

</doc>
<doc id="413373" url="https://pl.wikipedia.org/wiki?curid=413373" title="Psary (powiat trzebnicki)">
Psary (powiat trzebnicki)

Psary – wieś w Polsce położona w województwie dolnośląskim, w powiecie trzebnickim, w gminie Wisznia Mała.
Położenie.
Do 22 grudnia 2017 roku wieś leżała na szlaku drogi krajowej nr 5 z Wrocławia do Trzebnicy – obecnie jako droga ekspresowa S5 omija wieś od wschodu. Psary sąsiadują z Szymanowem i z wrocławskim osiedlem Widawa. Wieś należy do aglomeracji wrocławskiej.
Podział administracyjny.
W latach 1975–1998 miejscowość należała administracyjnie do województwa wrocławskiego.
Poprzednie nazwy.
Do roku 1945 nosiła niemiecką nazwę "Hunern", a w latach 1945–1985: "Piastów".
Historia.
Ślady osadnictwa i cmentarzyska w rejonie wsi pochodzą z okresu kultury łużyckiej. Wzmiankowana w roku 1345 jako "Hundern sive psori", a w roku 1350 jako "Psar" wieś ma dziś nieregularny układ wielodrożny. Nazwa wsi jest służebna – od zajęcia jej mieszkańców, którzy w przeszłości trudnili się hodowlą psów (niem. "Hund") miejscowego możnowładcy. Ruch reformacji spowodował około roku 1538, że mieszkańcy wsi przeszli na protestantyzm i podjęli starania o pozyskanie zezwolenia na budowę własnego cmentarza (przedtem należeli do parafii katolickiej w pobliskim Krynicznie). Zezwolenie to uzyskali wkrótce (cmentarz mieścił się na zniwelowanym w II połowie XX wieku piaszczystym wzgórzu " Sandhugel", na którego miejscu dziś znajduje się wiejski sklep), ale zabiegi o zezwolenie na budowę własnego kościoła, wobec sprzeciwu wrocławskich biskupów trwały znacznie dłużej. Dopiero na początku XVII wieku ówczesny właściciel wsi, Konrad von Dyhrn, uzyskał od cesarza Rudolfa II Habsburga zezwolenie na budowę protestanckiego kościoła we wsi, który otwarty został 11 października 1604. Jednak już pół wieku później, na mocy cesarskiego rozkazu z roku 1653 Ferdynanda III „redukcji kontrreformacyjnej” kościół ten w 1654 roku przekazano katolikom, ale po kolejnym półwieczu, w roku 1707 wrócił on do protestantów.
Demografia.
Zachowane zapiski z 1. połowy XX wieku wspominają o tym, że – z uwagi na wyznanie – w roku 1928, w Psarach i sąsiednim Szymanowie mieszkało 626 protestantów, 132 katolików i 5 Żydów. W roku 1946, bezpośrednio po II wojnie światowej i po przeprowadzonej akcji wysiedleń rodzimej ludności niemieckiej do wsi przesiedlono 158 osób (43 rodziny), głównie z rejonu Krakowa (34%), Lwowa (20%), i Kielc (10%), a także Przemyśla, Wilna, Poznania, Częstochowy i Katowic, a nawet 3 osoby z Rumunii. Według Narodowego Spisu Powszechnego (III 2011 r.) liczyły 1144 mieszkańców. Są największą miejscowością gminy Wisznia Mała.
Komunikacja miejska.
Wieś jest skomunikowana z Wrocławiem autobusem komunikacji miejskiej obsługującym linię nr 908 (Dworzec Nadodrze – Psary/Szymanów).

</doc>
<doc id="413374" url="https://pl.wikipedia.org/wiki?curid=413374" title="Puchały (powiat ostrołęcki)">
Puchały (powiat ostrołęcki)

Puchały – wieś w Polsce położona w województwie mazowieckim, w powiecie ostrołęckim, w gminie Troszyn.
Wierni kościoła rzymskokatolickiego należą do parafii św. Bartłomieja Apostoła w Troszynie.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Troszyn.
Według Powszechnego Spisu Ludności z 1921 roku wieś zamieszkiwało 97 osób w 16 budynkach mieszkalnych . Miejscowość należała do parafii rzymskokatolickiej w Troszynie. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Troszynie.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład Landkreis Scharfenwiese, Regierungsbezirk Zichenau III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="413375" url="https://pl.wikipedia.org/wiki?curid=413375" title="Puchały (powiat pruszkowski)">
Puchały (powiat pruszkowski)

Puchały – wieś w Polsce położona w województwie mazowieckim, w powiecie pruszkowskim, w gminie Raszyn. 
Wieś szlachecka Puchali Rędziny położona była w 1580 roku w powiecie warszawskim ziemi warszawskiej województwa mazowieckiego. W latach 1975–1998 miejscowość należała administracyjnie do województwa warszawskiego.

</doc>
<doc id="413376" url="https://pl.wikipedia.org/wiki?curid=413376" title="Pustelnik (powiat miński)">
Pustelnik (powiat miński)

Pustelnik – wieś w Polsce położona w województwie mazowieckim, w powiecie mińskim, w gminie Stanisławów. Leży nad rzeczką Czarną.
Wieś szlachecka położona była w 1580 roku w powiecie warszawskim ziemi warszawskiej województwa mazowieckiego. W latach 1975–1998 miejscowość należała administracyjnie do województwa siedleckiego.
Zabytki.
Kościół w stylu współczesnym jednonawowy zbudowany w latach 1983-2003 według projektu arch. Wiesławy Pląski z Siedlec przez ks. Witolda Adama Górnego. Do czasu budowy nowego kościoła we wsi znajdowała się świątynia drewniana o cechach klasycyzmu z 1843 r. następnie rozebrana. Ołtarz z domieszką form barokowych przeniesiony został do nowego obiektu, teraz znajduje się w Kaplicy Miłosierdzia Bożego,
W prezbiterium kościoła, w ołtarzu głównym znajduje się obraz Matki Bożej z Dzieciątkiem w typie Hodegetria prawdopodobnie powstały w warsztacie małopolskim w XV lub XVI w. Obraz malowany temperą na trzech deskach lipowych, w latach późniejszych kilkakrotnie przemalowany olejno. W latach 1983-85 obraz został poddany konserwacji przez doc. (obecnie prof.) Małgorzatę Schuster-Gawłowską. 
Plebania z 1843 roku. Budynek murowany w stylu dworku szlacheckiego. Położona w środku ogrodu na wysokiej skarpie nad rzeką Czarną. W ogrodzie kilka 300 - tu letnich dębów.
Na cmentarzu parafialnym nagrobki hrabiowskie z XIX stulecia.
Figura Matki Bożej z 1919 roku, z tablicą dziękczynną za cudowne ocalenie mieszkańców od zarazy.

</doc>
<doc id="413377" url="https://pl.wikipedia.org/wiki?curid=413377" title="Pustelnik (powiat sokołowski)">
Pustelnik (powiat sokołowski)

Pustelnik – wieś w Polsce położona w województwie mazowieckim, w powiecie sokołowskim, w gminie Ceranów. Leży przy drodze krajowej nr 63. Obok miejscowości przepływa rzeczka Buczynka, dopływ Bugu. 
W latach 1975–1998 miejscowość należała administracyjnie do województwa siedleckiego.
Mieszkańcy wyznania rzymskokatolickiego należą do parafii Niepokalanego Poczęcia NMP w Ceranowie.
20 czerwca 1944 Niemcy spacyfikowali wieś - zamordowali wtedy dwie osoby, a wieś zniszczyli.

</doc>
<doc id="413378" url="https://pl.wikipedia.org/wiki?curid=413378" title="Pustkowo (powiat białogardzki)">
Pustkowo (powiat białogardzki)

Pustkowo (niem. "Pustchow") – wieś sołecka w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 wieś należała do województwa koszalińskiego. W roku 2007 wieś liczyła 165 mieszkańców.
Osady wchodzące w skład sołectwa:
Geografia.
Wieś leży ok. 7 km na północny wschód od Białogardu, pomiędzy Białogardem a miejscowością Nosówko. W okolicy występują torfowiska niskie.
Zabytki i ciekawe miejsca.
Nieczynny ewangelicki cmentarz założony w XIX wieku o pow 0,28 ha z zachowanym układem przestrzennym, w runie rosną bluszcz, konwalia majowa, barwinek, paprotka zwyczajna. 
Turystyka.
Stodoła o konstrukcji ramowej (zagroda nr 24), budynek bramny o konstrukcji ramowej (zagroda nr 36).
Gospodarka.
Rolnicy specjalizują się w hodowli bydła.
Komunikacja.
W miejscowości znajduje się przystanek komunikacji autobusowej.

</doc>
<doc id="413379" url="https://pl.wikipedia.org/wiki?curid=413379" title="Puszczykowo (powiat grodziski)">
Puszczykowo (powiat grodziski)

Puszczykowo – wieś w Polsce położona w województwie wielkopolskim, w powiecie grodziskim, w gminie Kamieniec.
Wieś Posczichowo położona była w 1580 roku w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość wzmiankowana jako Puszczykowo należała do wsi mniejszych w ówczesnym pruskim powiecie Kosten rejencji poznańskiej. Puszczykowo należało do okręgu wielichowskiego tego powiatu i stanowiło część majątku Goździchowo, który należał wówczas do Dezyderego Chłapowskiego. Według spisu urzędowego z 1837 roku Puszczykowo liczyło 45 mieszkańców, którzy zamieszkiwali 8 dymów (domostw).
W latach 1975–1998 miejscowość należała administracyjnie do województwa poznańskiego.
Zobacz też: Puszczykowo, Puszczykowo-Zaborze

</doc>
<doc id="413380" url="https://pl.wikipedia.org/wiki?curid=413380" title="Mikroskopijne cząstki pyłu zawieszonego">
Mikroskopijne cząstki pyłu zawieszonego



</doc>
<doc id="413381" url="https://pl.wikipedia.org/wiki?curid=413381" title="Wyborcza Akcja Katolicka">
Wyborcza Akcja Katolicka

Wyborcza Akcja Katolicka – komitet wyborczy startujący w wyborach do parlamentu w 1991.
WAK, którą tworzyło w głównej mierze Zjednoczenie Chrześcijańsko-Narodowe, uzyskała 980 304 (8,74%) głosy poparcia, co dało jej 49 mandatów w Sejmie oraz 9 w Senacie. Parlamentarzyści wybrani z ramienia WAK utworzyli klub parlamentarny ZChN. 
Startujący z listy Wyborczej Akcji Katolickiej przewodniczący ZChN Wiesław Chrzanowski pełnił w I kadencji Sejmu Rzeczypospolitej Polskiej funkcję Marszałka Sejmu. Posłowie WAK wchodzili w tym czasie w skład koalicji rządowych, współtworząc gabinety Jana Olszewskiego (1991-1992) i Hanny Suchockiej (1992-1993).

</doc>
<doc id="413382" url="https://pl.wikipedia.org/wiki?curid=413382" title="Polskie Radio Gdańsk">
Polskie Radio Gdańsk

Polskie Radio Gdańsk (pełna nazwa: Rozgłośnia Regionalna Polskiego Radia w Gdańsku – Radio Gdańsk SA) – używa do identyfikacji antenowej nazwy Radio Gdańsk. Jest jedną z 17 samodzielnych rozgłośni publicznego Polskiego Radia realizujących odrębne programy regionalne, nadawane na teren poszczególnych województw.
Charakterystyka.
Radio Gdańsk nadaje swój całodobowy program w województwie pomorskim. Jest słyszalne także w zachodniej części województwa warmińsko-mazurskiego. Posiada korespondentów w Słupsku, Starogardzie Gdańskim, Człuchowie, Kwidzynie i Elblągu. Od 1945 do 31 maja 1975 nadawało dla województwa gdańskiego, a od 1 czerwca 1975 do 31 grudnia 1998 dla gdańskiego i elbląskiego.
O pełnej godzinie, od godziny 6:00 do północy oraz w dni powszednie o 5:30, 6:30, 7:30, 9:30 i 17:30, Radio Gdańsk nadaje serwis informacyjny. O 17:50 i 22:05 od poniedziałku do czwartku, nadawany jest serwis w języku kaszubskim – KLEKA. Latem, z myślą o turystach, dwukrotnie w ciągu dnia jest nadawany serwis w języku angielskim, niemieckim oraz rosyjskim. Osobny godzinny program po angielsku nadawany jest w piątki i soboty o 11:00 (z rozszerzoną wersją w DAB+).
Obok realizacji programu Radio Gdańsk prowadzi działalność nagraniową. Dysponuje studiami nagraniowymi, z których korzystali m.in.: zespół Vader, Myslovitz, Anita Lipnicka i John Porter, Jean-Michel Jarre, Jan Kaczmarek, Shakira.
Częstotliwość nadawania.
Radio Gdańsk nadaje analogowo na częstotliwościach:
Emisję na falach średnich (600 kHz, 1304 kHz) Radio Gdańsk zakończyło w latach 70. Przez krótki okres powojenny, program Radia Gdańsk był też nadawany na falach długich – 224 kHz (od października 1945 do 1947) oraz 278 kHz (od 1947 do 15 marca 1950). Historyczne częstotliwości UKF dla Radia Gdańsk to: 70,31 MHz oraz 67,85 MHz (od 1 lipca 1990 do stycznia 2000).
Odbiór cyfrowy.
Od 2015 roku rozgłośni można słuchać na radioodbiornikach naziemnej radiofonii cyfrowej DAB+. W maju 2019 roku stacja uruchomiła drugi przekaz w tej technologii – Radio Gdańsk EN, emitujący rozszerzone wydania audycji w języku angielskim w piątki i soboty.
Radia Gdańsk można słuchać również w Internecie na stronie radiogdansk.pl. Dostępne są dwa kanały: ogólny oraz kaszubskojęzyczny.
Słuchalność.
Według badania Radio Track (wykonane przez Millward Brown SMG/KRC) za okres grudzień-maj 2021/2022, wskaźnik udziału w rynku słuchalności Polskiego Radia Gdańsk wyniósł 3,4 proc., co dało tej stacji 8. pozycję w trójmiejskim rynku radiowym.
Historia radia w Gdańsku.
Radio w Wolnym Mieście Gdańsk.
15 września 1926 rozpoczęła swoją działalność gdańska rozgłośnia radiowa. Studio nadawcze mieściło się w budynku dyrekcji poczty przy Targu Maślanym.
Nadajniki radiowe i rozgłośnia zlokalizowane były następnie na Gradowej Górze. Po wojnie ulokowano tam stację zagłuszania audycji Radia Wolna Europa.
Polskie Radio Gdańsk.
Studio na Wzgórzu Gradowym.
Zalążkiem powstania rozgłośni Polskiego Radia w Gdańsku była radiostacja szkoleniowa Hitlerjugend na Gradowej Górze (moc nadajnika wynosiła raptem 0,5 kW). Fakt istnienia radiostacji zgłoszono specjalnie przybyłej do Gdańska ekipie radiowej w kwietniu 1945. Zapadła decyzja o uruchomieniu na Gradowej Górze stacji Polskiego Radia. Pracę przy restaurowaniu istniejącej stacji rozpoczął inż. Hieronim Grabowski, kierownik radiostacji Polskiego Radia w Wilnie, a następnie inny pracownik wileńskiego radia, inż. Konstanty Radziwiłł. Rozgłośnia była już gotowa do działalności w maju 1945. Na miejsce przybywa pierwsza pracownik gdańskiej rozgłośni, Helena Hohendlinger, znana słuchaczom jako Ciocia Hala z audycji Polskiego Radia Wilno.
Pierwszy sygnał Polskiego Radia Gdańsk zabrzmiał 29 czerwca 1945. Była to próbna relacja z uroczystości Święta Morza. Regularne nadawanie rozpoczęło się dopiero 1 września 1945. Pierwsze studio znajdowało się na Wzgórzu Gradowym. Polskie Radio Gdańsk miało utrudnione zadanie, gdyż musiało nadawać program na terenie dość zróżnicowanym kulturowo, które w latach 1920-1939 znajdowało się na terenie trzech państw. Dodatkowo dochodzili repatrianci mający inną kulturę niż autochtoni. Kadrę w latach 40 tworzyli przeważnie ludzie młodzi, często bez żadnego doświadczenia radiowego. W wyposażeniu był jeden mikrofon oraz adapter. 22 lipca 1945 Radio Gdańsk nadało pierwszą audycje dla dzieci. We wrześniu 1945 Polskie Radio Gdańsk zaczęło nadawać na fali 1339 m. W celu zwiększenia profesjonalizmu realizacji na Politechnice Gdańskiej powstał wydział Łączności, który szkolił kadry techniczne dla radia. Oficjalnie współpraca została potwierdzona jednak dopiero w 1967. W lutym lub marcu 1946 po raz pierwszy został odegrany sygnał gdańskiej rozgłośni. 1 maja 1946 została przeprowadzona pierwsza samodzielna transmisja z obchodów 1 maja. 4 sierpnia 1946 Polskie Radio Gdańsk realizowało ogólnopolską transmisję z koncertu w Operze Leśnej w Sopocie.
Studio przy alei Grunwaldzkiej.
W maju 1947 Polskie Radio Gdańsk przeprowadziło się do nowego studia przy alei Grunwaldzkiej 18. Radio uzyskało magnetofon co pozwoliło na przeprowadzenia relacji odtwarzanych. Dodatkowo budynek przy al. Grunwaldzkiej posiadał studio koncertowe co pozwoliło rozszerzyć działalność radiową. 1 stycznia 1949 Radio Gdańsk otrzymało pierwszy wóz transmisyjny, zaś w tym samym roku program Radia Gdańsk wydłużono do 1 godziny dziennie, rozgłośnia otrzymuje stałe połączenie z centralą Polskiego Radia w Warszawie. 2 grudnia 1950 Radio Gdańsk wydało pierwsze nagrane taśmy.
Od 1951 radio podlega pod Ministra Łączności. 5 czerwca 1952 Radio Gdańsk nadało pierwszą audycję satyryczną. 5 lutego 1953 zmieniono sygnał rozgłośni na kaszubską pieśń Anulko moja, utwór ten był już odgrywany z płyty. 8 maja 1953 radio zaczęło nadawać również po kaszubsku. 4 października 1954 zainstalowano nowy nadajnik SRA30/B o mocy 30 kW.
1 stycznia 1955 Polskie Radio Gdańsk zostało połączone z Polskim Radiem Szczecin. Połączenie było krótkotrwałe, jednakże pozostało nadawane wspólnie ze Szczecinem i Koszalinem Studio Bałtyk. 1 kwietnia 1956 redakcja i biura zostały przeniesiono do Willi Patschkego na ulicę Uphagena 1, gdzie wcześniej działał Konsulat Wielkiej Brytanii (-1948) a następnie Komitet Dzielnicowy PZPR Gdańsk-Wrzeszcz (1948-1956). Podczas strajków w 1956 załoga Polskiego Radia Gdańsk poparła zmiany w kraju i zaczęła relacjonować wiece w stoczni i politechnice. 12 grudnia 1957 w radio zaczął działać Klub Esperancki. 8 grudnia 1960 Radio Gdańsk zaczęło nadawać audycje również w języku esperanto.
11 września 1961 rozpoczął pracę nadajnik w Chwaszczynie. W latach 60. były plany budowy nowej siedziby w północnej części Oliwy. Zbudowany w 1967 gmach zajął jednak gdański oddział Telewizji Polskiej, natomiast radio pozostało w swojej dotychczasowej siedzibie, która została nieznacznie powiększona. 6 kwietnia 1974 uruchomiono studio nagrań stereofonicznych.
1 czerwca 1975 na skutek reformy administracyjnej Radio Gdańsk zaczęło nadawać dla województw gdańskiego i elbląskiego.
3 maja 1981 zaczęto transmitować z kościoła św. Elżbiety msze święte dla rybaków i marynarzy. Była to pierwsza transmisja Polskiego Radia z mszy świętej po II wojnie światowej.
1 grudnia 1991 Radio Gdańsk zaczęło nadawać przez całą dobę. W 1992 rozpoczęto realizacje programów przy pomocy komputera.
Radio Gdańsk S.A..
W grudniu 1993 na podstawie Ustawy o Krajowej Radzie Radiofonii i Telewizji Publicznej został rozwiązany Komitet do spraw Radia i Telewizji. Rozgłośnia Gdańska Polskiego Radia została przekształcona w spółkę akcyjną skarbu państwa.
27 sierpnia 1996 Zarząd Radia Gdańsk podjął decyzję o budowie nowego budynku na tyłach dotychczasowego przy Grunwaldzkiej 18. W 1998 Radio Gdańsk uzyskało stały dostęp do Internetu. 25 lipca 1998 rozpoczęto budowę nowego budynku.
1 stycznia 1999 na skutek reformy administracyjnej Radio Gdańsk zaczęło nadawanie dla województwa pomorskiego oraz Elbląga. 30 czerwca 2000 oddano do użytku nowy budynek studia Radia Gdańsk. Oba budynki zostały połączone łącznikiem. W październiku 2002 radio kupiło pierwszy Wóz reporterski umożliwiający transmisję satelitarną. 18 stycznia 2003 w Gdańsku powstało pierwsze w Polsce studio do nagrywania dźwięku dookólnego. Pierwszy koncert został zarejestrowany w kwietniu. W październiku 2004 Radio Gdańsk jako pierwsza rozgłośnia w Polsce zmodernizowała wóz transmisyjny do technologii Dolby Surround.
1 lutego 2019, po raz pierwszy w swojej historii, poza programem regionalnym dla województwa pomorskiego, Radio Gdańsk rozpoczęło emisję programu lokalnego, poprzez rozszczepienie sygnału w Słupsku na częstotliwości 102 MHz.
W 2020 radio odnotowało zysk w wysokości ponad pół miliona złotych, wobec 2,4 mln zł straty w 2019. Łączne wpływy spółki wyniosły 21,35 mln zł, z czego sprzedaż reklam wyniosła 4,25 mln zł, wpływy z abonamentu RTV 9,93 mln zł i blisko 8 mln zł z rekompensaty niskich wpływów z abonamentu.
Współpraca naukowo-badawcza.
Już od 1945 Radio Gdańsk współpracuje z Politechniką Gdańską. W 1967 współpraca została oficjalnie potwierdzona. 19 maja 1973 została zawarta obustronna umowa dająca radiu możliwość wdrażania prac badawczych Wydziału Elektroniki Zakładu Inżynierii Dźwięku i Obrazu.

</doc>
<doc id="413384" url="https://pl.wikipedia.org/wiki?curid=413384" title="Pyły">
Pyły



</doc>
<doc id="413385" url="https://pl.wikipedia.org/wiki?curid=413385" title="Carlo Broschi">
Carlo Broschi



</doc>
<doc id="413387" url="https://pl.wikipedia.org/wiki?curid=413387" title="Reprezentacja Japonii w piłce nożnej mężczyzn">
Reprezentacja Japonii w piłce nożnej mężczyzn

Reprezentacja Japonii w piłce nożnej () – męski zespół piłkarski biorący udział w imieniu Japonii w zawodach piłkarskich na arenie międzynarodowej. Jest jedną z najbardziej utytułowanych drużyn Azji, kwalifikując się sześciokrotnie na mistrzostwa świata (w tym trzykrotnie przebrnęła fazę grupową), czterokrotnie zwyciężała w pucharze Azji oraz zajęła drugie miejsce w pucharze Konfederacji 2001. Japonia jest także jedyną drużyną spoza Ameryki, która brała udział w rozgrywkach Copa América. Drużyna nazywa jest przez fanów oraz media jako , lub .
Udział w Mistrzostwach Świata 1998.
Na mundialu we Francji reprezentacja Japonii znalazła się w grupie H razem z Argentyną, Chorwacją oraz Jamajką. Po przegraniu wszystkich trzech spotkań (z Argentyną i Chorwacją po 0:1 oraz Jamajką 1:2) z zerowym dorobkiem punktowym zajęli ostatnie miejsce w grupie i odpadli z turnieju.
Udział w Mistrzostwach Świata 2002.
Rok 2002 był rokiem, w którym Japonia wraz z Koreą Południową organizowała mistrzostwa świata. "Niebiescy Samurajowie" grali więc w grupie H razem z Belgią, Rosją i Tunezją. Po dwóch zwycięstwach (z Rosją 1:0 i Tunezją 2:0), oraz jednym remisie (2:2 z Belgią) zajęli pierwsze miejsce w grupie z siedmioma punktami i awansowali do kolejnej fazy turnieju. W 1/8 finału spotkali się z reprezentacją Turcji, z którą przegrali 0:1 i odpadli z turnieju.
Udział w Mistrzostwach Świata 2006.
Turniej w Niemczech, Japonia zakończyła na fazie grupowej. Z jednym punktem na koncie po bezbramkowym remisie z Chorwacją i dwóch porażkach (z Australią 3:1 i Brazylią 1:4) zajęła ostatnie miejsce w grupie i odpadła z turnieju. 
Udział w Mistrzostwach Świata 2010.
Japończycy rozpoczęli swój udział w tej imprezie od wygranego 1:0 meczu z Kamerunem. Później przegrali z Holandią 0:1 oraz wygrali jeszcze z Danią 1:3. Pozwoliło im to zająć drugie miejsce w grupie E, i z sześcioma punktami na koncie awansować do 1/8 finału. W tej fazie turnieju trafili na reprezentację Paragwaju, której ulegli 3:5 po serii rzutów karnych. 
Udział w Mistrzostwach Świata 2014.
Japonia na brazylijskim mundialu, w drodze losowania, zajęła miejsce w grupie C razem z Grecją, Kolumbią oraz Wybreżem Kości Słoniowej. W pierwszym meczu, rozgrywanym w Recife, Japonia przegrała 2:1 z WKS. Następne spotkanie, rozegrane w Natal, skończyło się bezbramkowym remisem z Grecją. Ostatnie spotkanie, w mieście Cuiabá, skończyło się porażką z Kolumbią 1:4. Reprezentacja Japonii zakończyła swój udział na Mistrzostwach Świata w Brazylii, zajmując ostatnie miejsce w grupie C, z jednym punktem na koncie, nie uzyskując awansu do 1/8 finału.
Udział w Mistrzostwa Światach 2018.
Na turnieju w Rosji Japonia grała w grupie H razem z Kolumbią, Senegalem oraz Polską. Występ Japonii na tym mundialu przeszedł do historii. W pierwszym meczu Japończycy zrewanżowali się Kolumbii za wysoką porażkę na poprzednich mistrzostwach i wygrali 1:2. Było to pierwsze zwycięstwo na międzynarodowym turnieju z drużyną ze strefy CONMEBOL. W kolejnym meczu zremisowali 2:2 z Senegalem, a w ostatnim meczu przegrali 0:1 z Polską. Japonia zajęła drugie miejsce w grupie z czterema punktami, bilansem meczowym 1-1-1 oraz bilansem bramkowym 4:4 i awansowała do 1/8 finału dzięki przewadze nad reprezentacją Senegalu w klasyfikacji Fair Play (piłkarze Japonii dostali 4 żółte kartki, natomiast piłkarze Senegalu 6 żółtych kartek). Japonia została pierwszą reprezentacją w historii Mistrzostw Świata, która awansowała dzięki tej klasyfikacji. Zwycięstwo Japonii było również historycznym osiągnięciem dla AFC, ponieważ Japonia stała się jedynym zespołem strefy AFC, który zakwalifikował się do fazy pucharowej, ale także po raz pierwszy od 1982 roku żaden zespół CAF nie zakwalifikował się do fazy pucharowej. Rywalem Japończyków w 1/8 finału turnieju byli Belgowie. "Niebiescy Samurajowie" przegrali jednak ten mecz 2:3 i odpadli z mundialu
Najwięcej występów.
"dane na 1 lutego 2019"
Najwięcej goli.
"dane na 1 stycznia 2016"
Kadra.
Aktualna kadra na Puchar Azji 2019. Występy i gole aktualne na 1 stycznia 2019.

</doc>
<doc id="413388" url="https://pl.wikipedia.org/wiki?curid=413388" title="Wizja Sport">
Wizja Sport

Wizja Sport – pierwsza polska sportowa stacja telewizyjna, początkowo nadawana w formie codziennego bloku programowego na kanale Twoja Wizja, dostępnego na platformie cyfrowej Wizja TV, zaś od 18 września 1999 jako samodzielny kanał sportowy, nadający od godz. 12 do godz. 24, a pod koniec działalności - w weekendy - od godz. 8 do godz. 24.
Historia.
Początkowo program podzielony był na kilka bloków: godz. 12 – "Na Bis" (powtórki), godz. 14 – "Magazyn", godz. 15 – "Sport o trzeciej", godz. 17 – "Magazyn", od godz. 18 – "Wydarzenie Dnia".
W pierwszym roku działalności Wizja Sport wyemitowała ponad 750 godzin transmisji na żywo, relacjonując m.in. piłkarską Ligę Mistrzów, Puchar UEFA oraz wszystkie wyjazdowe spotkania reprezentacji Polski (również w eliminacjach do Mistrzostw Europy 2000, a następnie Mistrzostw Świata 2002). Na antenie stacji sporo miejsca zajmowały też: żużel, koszykówka (NBA), hokej na lodzie, kręgle, czy bilard. Transmitowano piłkarskie rozgrywki ligi szkockiej, holenderskiej, portugalskiej, Football Conference, a także Pucharu Niemiec. Stacja rywalizowała z Canal+ o prawa do transmisji meczów polskiej ekstraklasy. Od początku 1999 r. transmitowała ligowe spotkania Legii Warszawa oraz zmagania Pucharu i Superpucharu Polski.
W 2000 r. instytut GfK Polonia przeprowadził badanie, z którego wynikało, że co trzeci (30%) ankietowany Polak płci męskiej wskazał na Wizję Sport jako na kanał oferujący najbogatszą ofertę sportową, Eurosport uzyskał 51% wskazań, DSF 12%, Polsat i Canal+ po 9%. W grupie abonentów satelitarnych Wizji TV na Wizję Sport wskazało 75% odbiorców. 30% badanych spośród reprezentatywnej grupy Polaków płci męskiej wskazało na Wizję Sport jako na kanał oferujący wydarzenia sportowe niedostępne na innych kanałach, Eurosport uzyskał 45% wskazań, Canal+ 19%, Polsat 16%, TVP2 15%. W grupie abonentów satelitarnych Wizji TV na Wizję Sport wskazało 76% ankietowanych.
Dziennikarze.
Wśród dziennikarzy Wizji Sport byli m.in. Michał Bunio (jeden z twórców kanału), Tomasz Lorek, Bożydar Iwanow, Maciej Kurzajewski, Przemysław Babiarz, Edward Durda, Maciej Jabłoński, Paulina Smaszcz-Kurzajewska, Jarosław Krzoska. Ze stacją współpracowali m.in. Jan Tomaszewski, Zenon Plech, Krzysztof Kosedowski, Jerzy Kulej, Krzysztof Hołowczyc i Anita Werner. Wizja Sport sponsorowała m.in. Tomasza Golloba, Krzysztofa Hołowczyca, koszykarzy Hoopu Pruszków, pięściarzy Polish Boxing Promotion oraz hokejowego mistrza Polski – Dwory Unię Oświęcim.
Programy.
Stacja produkowała własne programy, m.in. "Piłkarska Wizja", "Motowizja", "Magazyn żużlowy", "Rajd z Hołkiem", "Kosz za kosz". Od 24 marca 2000 była odkodowana – mogli ją oglądać wszyscy abonenci Wizji TV i sieci UPC. Do końca 2001 r. wyemitowano ponad 1528 imprez sportowych m.in.:
Koniec nadawania – przejęcie przez Cyfrę+.
Wizja Sport zakończyła nadawanie 31 grudnia 2001. Ostatnim programem wyemitowanym przez stację był godzinny benefis pt. "Na pożegnanie", w którym podsumowano wszystkie przeprowadzone transmisje od momentu powstania kanału Wizja Sport, a także przedstawiono redakcję i pracowników stacji. Po zakończeniu programu na ekranie pojawiła się fioletowa plansza, na której widniał następujący napis: "Z dniem 1 stycznia Wizja Sport zaprzestała nadawania programu. Za wszystkie niedogodności przepraszamy i dziękujemy za wierne kibicowanie". Następnego dnia zmieniono napis na planszy na inny o treści: "Dnia 1 stycznia 2002 kanał Wizja Sport zakończył nadawanie. Już wkrótce nowy kanał". W marcu 2002 r. Wizja TV została przejęta przez Cyfrę+ i zlikwidowana.

</doc>
<doc id="413389" url="https://pl.wikipedia.org/wiki?curid=413389" title="Mąkoszyce k. Kępna">
Mąkoszyce k. Kępna



</doc>
<doc id="413391" url="https://pl.wikipedia.org/wiki?curid=413391" title="Pawłów (powiat chełmski)">
Pawłów (powiat chełmski)

Pawłów – wieś w Polsce, położona w województwie lubelskim, w powiecie chełmskim, w gminie Rejowiec Fabryczny. 
Według Narodowego Spisu Powszechnego (marzec 2011 r.) liczyła 819 mieszkańców.
W miejscowości znajduje się Izba Garncarstwa i Bednarstwa.
Historia.
Dawniej miasto; 13 stycznia 1870 r. pozbawiono Pawłów praw miejskich. W latach 1870–1954 miejscowość była siedzibą gminy Pawłów. 
W czasie okupacji niemieckiej mieszkająca we wsi rodzina Szajnerów udzieliła pomocy rodzinie Nisenkornów. W 1996 roku Instytut Jad Waszem podjął decyzję o przyznaniu Mariannie i Władysławowi Szajnerom tytułu Sprawiedliwych wśród Narodów Świata. W 1998 roku tytuł przyznano również Józefowi Szajnerowi.
24 kwietnia 1944 wieś została ostrzelana przez niemieckie samoloty. Śmierć poniosło 15 osób, a około 80 zostało rannych. Zidentyfikowano 12 ofiar.
W latach 1975–1998 miejscowość należała administracyjnie do województwa chełmskiego.

</doc>
<doc id="413392" url="https://pl.wikipedia.org/wiki?curid=413392" title="Pielgrzymowo (powiat nidzicki)">
Pielgrzymowo (powiat nidzicki)

Pielgrzymowo (niem. "Pilgramsdorf") – wieś w Polsce położona w województwie warmińsko-mazurskim, w powiecie nidzickim, w gminie Kozłowo.
Po zakończeniu drugiej wojny światowej na mocy konferencji poczdamskiej miejscowość została przekazana Polsce.
W latach 1975–1998 miejscowość należała administracyjnie do województwa olsztyńskiego.
Zobacz też: Pielgrzymowo, Pielgrzymów

</doc>
<doc id="413393" url="https://pl.wikipedia.org/wiki?curid=413393" title="Pieszków (powiat lubiński)">
Pieszków (powiat lubiński)

Pieszków – wieś w Polsce położona w województwie dolnośląskim, w powiecie lubińskim, w gminie Lubin.
Podział administracyjny.
W latach 1975–1998 miejscowość należała administracyjnie do województwa legnickiego.
Zabytki.
Do wojewódzkiego rejestru zabytków wpisane są:

</doc>
<doc id="413394" url="https://pl.wikipedia.org/wiki?curid=413394" title="Piotrowice (powiat otwocki)">
Piotrowice (powiat otwocki)

Piotrowice – wieś w Polsce położona w województwie mazowieckim, w powiecie otwockim, w gminie Karczew. Leży na terenie mikroregionu etnograficznego Urzecze, przy drodze wojewódzkiej nr 801 w pobliżu skrzyżowania z drogą krajową nr 50.
Wierni Kościoła rzymskokatolickiego należą do parafii św. Jana Chrzciciela w Warszawicach.
W latach 1975–1998 miejscowość należała administracyjnie do województwa warszawskiego.
We wsi znajduje się jezioro długości około pół kilometra będące pozostałością po dawnym korycie Wisły, która obecnie odsunęła się o 3 km na zachód.

</doc>
<doc id="413395" url="https://pl.wikipedia.org/wiki?curid=413395" title="Piotrowice (powiat sieradzki)">
Piotrowice (powiat sieradzki)

Piotrowice – wieś w Polsce położona w województwie łódzkim, w powiecie sieradzkim, w gminie Warta.
W latach 1975–1998 miejscowość należała administracyjnie do województwa sieradzkiego.

</doc>
<doc id="413396" url="https://pl.wikipedia.org/wiki?curid=413396" title="Płaczkowo (powiat rawicki)">
Płaczkowo (powiat rawicki)

Płaczkowo – wieś w Polsce, położona w województwie wielkopolskim, w powiecie rawickim, w gminie Jutrosin.
W latach 1975–1998 wieś należała administracyjnie do województwa leszczyńskiego.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Płaczkowo należało do okręgu jutroszyńskiego tego powiatu i stanowiło odrębny majątek, którego właścicielem był wówczas (1846) Ludwik Köpel. Według spisu urzędowego z 1837 roku wieś liczyła 200 mieszkańców, którzy zamieszkiwali 26 dymów (domostw). W skład majątku Płaczkowo wchodziła także karczma Śmieszkowo (4 domy, 32 osoby).

</doc>
<doc id="413397" url="https://pl.wikipedia.org/wiki?curid=413397" title="Pniewo (powiat kolski)">
Pniewo (powiat kolski)

Pniewo – wieś w Polsce położona w województwie wielkopolskim, w powiecie kolskim, w gminie Chodów.
W latach 1975–1998 miejscowość należała administracyjnie do województwa konińskiego.
Zobacz też: Pniewo, Pniewo Wielkie, Pniewo-Czeruchy, Pniewo-Kolonia

</doc>
<doc id="413398" url="https://pl.wikipedia.org/wiki?curid=413398" title="Połomia (powiat strzyżowski)">
Połomia (powiat strzyżowski)

Połomia (do 1958 "Połomyja") – wieś w Polsce, położona w województwie podkarpackim, w powiecie strzyżowskim, w gminie Niebylec.
W 1346 roku król Kazimierz Wielki wydał przywilej na założenie wsi. Sołectwo z prawem lokacji wsi otrzymał rycerz króla Narcyz, syn sołtysa z Leżajska . W latach 1975–1998 miejscowość należała administracyjnie do województwa rzeszowskiego.
Miejscowość jest siedzibą parafii św. Mikołaja, należącej do dekanatu Czudec, diecezji rzeszowskiej.
Połomia znana jest z uprawy malin i odbywających się tu w lipcu Dożynek Malinowych, mających tradycje sięgające 1973 roku. Od 2010 roku święto nosi nazwę Podkarpackie Dożynki Malinowe.

</doc>
<doc id="413399" url="https://pl.wikipedia.org/wiki?curid=413399" title="Pomocnia (powiat nowodworski)">
Pomocnia (powiat nowodworski)

Pomocnia – wieś w Polsce położona w województwie mazowieckim, w powiecie nowodworskim, w gminie Pomiechówek.
W latach 1975–1998 miejscowość należała administracyjnie do województwa warszawskiego.
Wieś zasiedlona częściowo przez osadników holenderskich, najprawdopodobniej w pierwszej połowie XIX wieku.
Wieś rzędowa i kolonijna, usytuowana po zachodniej stronie Wkry. Posadowiona częściowo na terenach zalewowych rzeki, częściowo powyżej.
Holenderski krajobraz kulturowy przekształcony, mało czytelny. Zachowany jeden obiekt właściwy dla osadnictwa holenderskiego.
We wsi znajduje się pole golfowe Lisia Polana.

</doc>
<doc id="413400" url="https://pl.wikipedia.org/wiki?curid=413400" title="Poradz (powiat łobeski)">
Poradz (powiat łobeski)

Poradz (niem. "Muhlendorf") – wieś sołecka w Polsce położona w województwie zachodniopomorskim, w powiecie łobeskim, w gminie Łobez. Według danych z 29 września 2014 r. wieś miała mieszkańców 165 mieszkających w 27 domach.
W latach 1818 - 1945 miejscowość administracyjnie należała do Landkreis Regenwalde (Powiat Resko) z siedzibą do roku 1860 w Resku, a następnie w Łobzie i liczyła mieszkańców w roku 1933 - 302, a w roku 1939 - 338.
W latach 1975–1998 miejscowość należała administracyjnie do województwa szczecińskiego.
Przez wieś przebiega droga wojewódzka nr 148.
Osoby urodzone lub związane z Poradzem.
Zobacz też: Poradz, Poradzew 

</doc>
<doc id="413401" url="https://pl.wikipedia.org/wiki?curid=413401" title="Poświętne (powiat tomaszowski)">
Poświętne (powiat tomaszowski)

Poświętne – wieś w Polsce położona w województwie łódzkim, w powiecie tomaszowskim, w gminie Inowłódz.
W latach 1975–1998 miejscowość należała administracyjnie do województwa piotrkowskiego.

</doc>
<doc id="413402" url="https://pl.wikipedia.org/wiki?curid=413402" title="Pruszcz (powiat tucholski)">
Pruszcz (powiat tucholski)

Pruszcz (niem. "Prust") – wieś w Polsce, położona w województwie kujawsko-pomorskim, w powiecie tucholskim, w gminie Gostycyn przy drodze wojewódzkiej nr 237.
Podział i demografia.
W latach 1975–1998 miejscowość należała administracyjnie do województwa bydgoskiego. Według Narodowego Spisu Powszechnego (III 2011 r.) liczyła 869 mieszkańców. Jest drugą co do wielkości miejscowością gminy Gostycyn.
Historia i zabytki.
Wieś była wzmiankowana w dokumentach od 1368 r. W XIV w. założono parafię i wzniesiono pierwszy kościół, który spalił się w 1620 r. W 1762 r. wzniesiono obecny, murowany kościół pw. Narodzenia Najświętszej Marii Panny. Barokowa świątynia spłonęła; w latach 1921-1928 odbudowano kościół zatracając cechy stylowe. Wyposażenie częściowo pochodzi ze spalonej budowli; m.in. zachował się późnobarokowy obraz Marii Królowej Świata i gotycka rzeźba Chrystusa Zmartwychwstałego.
Stacja kolejowa.
Pruszcz posiadał węzłową stację kolejową (Pruszcz-Bagienica), gdzie krzyżowały się 2 linie kolejowe: nr 240 (Świecie nad Wisłą – Terespol Pomorski – Więcbork – Złotów: otwarta latem roku 1909) oraz nr 241 (Tuchola – Koronowo: otwarta jesienią roku 1914). Od połowy września 1996 stacja jest nieczynna zarówno dla ruchu pasażerskiego jak i towarowego.
Turystyka.
W Pruszczu zaczynają się dwa piesze szlaki turystyczne łącząc szlaki Pojezierza Krajeńskiego ze szlakami okolic Bydgoszczy:

</doc>
<doc id="413403" url="https://pl.wikipedia.org/wiki?curid=413403" title="Przyjmy (powiat wyszkowski)">
Przyjmy (powiat wyszkowski)

Przyjmy – wieś w Polsce położona w województwie mazowieckim, w powiecie wyszkowskim, w gminie Brańszczyk.
Wierni kościoła rzymskokatolickiego należą do parafii św. Jana Chrzciciela w Brańszczyku.
Historia.
W latach 1921–1931 wieś leżała w województwie białostockim, w powiecie ostrołęckim, w gminie Brańszczyk.
Według Powszechnego Spisu Ludności z 1921 roku wieś zamieszkiwało 370 osób w 60 budynkach mieszkalnych. Miejscowość należała do parafii rzymskokatolickiej w Brańszczyku. Podlegała pod Sąd Grodzki w Ostrowie i Okręgowy w Łomży; właściwy urząd pocztowy mieścił się w Brańszczyku.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład dystryktu warszawskiego Generalnego Gubernatorstwa.
W latach 1975–1998 miejscowość należała administracyjnie do województwa ostrołęckiego.
Na dzień 31 grudnia 2013 roku sołectwo liczyło 266 mieszkańców zameldowanych na pobyt stały.

</doc>
<doc id="413404" url="https://pl.wikipedia.org/wiki?curid=413404" title="Psary (powiat turecki)">
Psary (powiat turecki)

Psary – wieś w Polsce położona w województwie wielkopolskim, w powiecie tureckim, w gminie Przykona.
Wieś położona jest 8 kilometrów na południowy wschód od Turku oraz 1 kilometr na północ od Przykony, w pobliżu Osadnika Gajówka.
Do 1937 roku siedziba gminy Wichertów. W latach 1975–1998 miejscowość należała administracyjnie do województwa konińskiego.
Kościół i parafia w Psarach.
Pierwsze wzmianki o parafii w Psarach pochodzą z XIV wieku. Pierwszy kościół był drewniany, postawiony w 1811 roku, z fundacji J. Watty-Kosieckiego, sędziego konińskiego i dziedzica Psar.
Nowy kościół, pod wezwaniem Nawiedzenia Najświętszej Maryi Panny, projektu Stanisława Wojciechowskiego, powstał w latach 1911–1913 na miejscu poprzedniej świątyni. Inicjatorem jego budowy był ówczesny proboszcz tutejszej parafii, ksiądz Z. Guranowski. Zbudowany jest w stylu secesyjnym z czworokątną wieżą umieszczoną w fasadzie świątyni. Kościół jest trójnawowy.
Polichromia, mieszcząca się we wnętrzu obecnej świątyni, wykonana została w 1934 roku według wcześniejszego projektu Eligiusza Niewiadomskiego. Rokokowy ołtarz pochodzi z Kalisza. W łuku tęczowym znajduje się XVII-wieczny krucyfiks. Pozostałe rzeźby wykonane są w stylu rokokowym.
W latach 1982–1988 przeprowadzono gruntowny remont kościoła i odnowiono polichromię.

</doc>
<doc id="413406" url="https://pl.wikipedia.org/wiki?curid=413406" title="Patrick Musimu">
Patrick Musimu

Patrick Musimu (ur. 10 grudnia 1970 w Kinszasie, zm. 21 lipca 2011) – nurek belgijski, wielokrotny rekordzista świata we freedivingu.
30 lipca 2005 roku ustanowił rekord świata w nurkowaniu w kategorii "no limits", schodząc na głębokość 209,6 m (rekord został ustanowiony na treningu i nie został zatwierdzony przez organizację AIDA).
Opracował metody treningowe, które pozwalały mu na osiąganie głębokości wcześniej niedostępnych dla ludzi. Do 50-55 metra, podobnie jak inni nurkowie zatykał nos i dmuchając wyrównywał ciśnienie. Potem jednak pozwalał, aby woda wpłynęła do nosa, zatok i uszu i sama wyrównywała ciśnienie.
Niespodziewana śmierć Patrica nastąpiła dnia 21 lipca 2011. Zmarł w swoim basenie w Belgii podczas samotnych ćwiczeń. Około 13:40 został znaleziony przez żonę. Osierocił 7-letnią córkę.

</doc>
<doc id="413408" url="https://pl.wikipedia.org/wiki?curid=413408" title="Kenneth Branagh">
Kenneth Branagh

Kenneth Charles Branagh (ur. 10 grudnia 1960 w Belfaście) – brytyjski aktor, reżyser i scenarzysta. Wszechstronnie uzdolniony filmowiec, znany głównie dzięki swym adaptacjom sztuk Williama Szekspira. Sukcesy w repertuarze szekspirowskim odnosił już na scenach teatralnych – w latach 80. należał do zespołu prestiżowej The Royal Shakespeare Company.
Życiorys.
Wczesne lata.
Urodził się w Belfaście jako drugie z trójki dzieci, w rodzinie protestanckiej Frances (z domu Harper) i Williama Branagha, hydraulika i stolarza, który prowadził firmę wyspecjalizowaną w dopasowywaniu ścianek działowych i sufitów podwieszanych. W wieku dziewięciu lat przeprowadził się z rodziną do Reading, w hrabstwie Berkshire, by uciec przed konfliktem w Irlandii Północnej. Kształcił się w Grove Primary School, Whiteknights Primary School, a następnie w Meadway Comprehensive School w Tilehurst, gdzie wziął udział w przedstawieniach: "Pan Ropuch" ("Toad of Toad Hall") A.A. Milne'a i "Rozkoszna wojna" ("Oh, What a Lovely War!") Joan Littlewood. W szkole uzyskał Received Pronunciation, aby uniknąć zastraszania. Był zapalonym członkiem ruchu amatorskiego Reading Cine &amp; Video Society (obecnie nazywanego Reading Film &amp; Video Makers).
Kariera.
Studia w londyńskiej Royal Academy of Dramatic Art dały początek błyskotliwej karierze. Młody aktor wielokrotnie cieszył się uznaniem, szczególnie w 1980 grał za tytułową rolę duńskiego księcia w przedstawieniu "Hamlet" dla królowej Elżbiety II, podczas jednej z jej rzadkich wizyt w akademii, i zdobył za swoją pracę pożądaną przez szkołę nagrodę Bancroft Award.
W 1981 pojawił się jako student Uniwersytetu w Cambridge w dramacie Hugh Hudsona "Rydwany ognia" ("Chariots of Fire") z udziałem Iana Charlesona, Bena Crossa i Iana Holma. Rok potem trafił na mały ekran jako Billy Martin w serialu BBC "Play for Today" (1982-1984) oraz jako Charles Tansley w dramacie BBC "Do latarni morskiej" ("To the Lighthouse", 1983) u boku Rosemary Harris, Michaela Gougha i Simona Duttona.
Po ukończeniu studiów odniósł dalsze sukcesy na scenie West End, gdzie w 1982 u boku Ruperta Everetta grał rolę skonfliktowanego ucznia Tommy’ego Judda w spektaklu "Inny kraj" ("Another Country"), za którą zdobył nagrodę Society of West End Theatres dla najbardziej obiecującego nowicjusza i otrzymał Laurence Olivier Award.
Branagh stał się znany ze swoich adaptacji filmowych Williama Szekspira. Na ekrany kinowe przeniósł następujące utwory angielskiego dramaturga: "Henryk V" (1989; nominacja do Oscara w kategoriach: reżyseria, najlepszy aktor), "Wiele hałasu o nic" (1993), "Hamlet" (1996; nominacja do Oscara w kategorii: scenariusz adaptowany), "Stracone zachody miłości" (2000) i "Jak wam się podoba" (2006). Kandydował też do roli Obi-Wana Kenobiego w trylogii "Gwiezdne wojny".
Bardzo często gra główne role w swoich dziełach, występuje także w filmach innych reżyserów. Pojawił się m.in. w drugiej części przygód Harry’ego Pottera, "Harry Potter i Komnata Tajemnic" oraz "Polowaniu na króliki" Phillipa Noyce’a (2002). W wyreżyserowanych przez siebie filmach kryminalnych na podstawie powieści Agathy Christie – "Morderstwo w Orient Expressie" ("Murder on the Orient Express", 2017) i "Śmierć na Nilu" ("Death on the Nile", 2021) wystąpił jako belgijski detektyw Herkules Poirot. W serialu BBC One / BBC HD "Wallander" (2008-2016) zagrał rolę komisarza Kurta Wallandera.
Życie prywatne.
W latach 1985-1987 spotykał się z Joely Richardson. W lipcu 1987 związał się z Emmą Thompson. Pobrali się 20 sierpnia 1989. Jednak 1 października 1995 rozwiedli się. Od października 1993 do stycznia 1999 był związany z Heleną Bonham Carter. Spotykał się także z Alicią Silverstone (1998 do października 1999). W 1999 związał się z Lindsay Brunnock, z którą się ożenił 24 maja 2003.

</doc>
<doc id="413410" url="https://pl.wikipedia.org/wiki?curid=413410" title="Elara (księżyc)">
Elara (księżyc)

Elara (Jowisz VII) – księżyc Jowisza, odkryty przez Charlesa D. Perrine’a z Obserwatorium Licka w dniu 2 stycznia 1905 roku.
Nazwa.
Elara nie otrzymała swojego obecnego imienia aż do roku 1975. Nazwa księżyca pochodzi z mitologii greckiej, Elara była kochanką Zeusa i matką giganta Tytiosa.
Wcześniej satelita był określany jako "Jowisz VII", w pewnym okresie proponowano dla niego nazwę "Hera".
Charakterystyka fizyczna.
Średnicę Elary ocenia się na około 78 km. Średnia gęstość tego ciała to ok. 2,6 g/cm3, składa się ono głównie z krzemianów. Powierzchnia księżyca jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 16,6 magnitudo.
Satelita należy do grupy Himalii.

</doc>
<doc id="413412" url="https://pl.wikipedia.org/wiki?curid=413412" title="François Michel Le Tellier de Louvois">
François Michel Le Tellier de Louvois

François Michel Le Tellier de Louvois, Louvois (ur. 18 stycznia 1641 w Paryżu, zm. 16 lipca 1691 w Wersalu) – francuski polityk, jeden z najwybitniejszych francuskich ministrów wojny, generalny wikariusz Połączonych Zakonów św. Łazarza z Jerozolimy i Najświętszej Marii Panny z Góry Karmel.
Życiorys.
Syn Michała le Tellier, markiza de Barbezieux i Elżbiety Turpin. Pieczętował się herbem: "na srebrnym tle pręga rąbowana czerwona w skos, na lewo od głowy wspięty lew czarny".
Żonaty z Anną de Souvré, markizą de Courtenvaux. Miał 6 dzieci:
Jego ojciec był ministrem Ludwika XIV. Franciszek od 1662 był jego pomocnikiem, poznając w tym czasie dość dobrze organizację i problemy francuskiej machiny wojennej, a od 1666 był już faktycznym kierownikiem ministerstwa wojny. Bardzo szybko młody markiz de Louvois wszedł w łaski króla Ludwika XIV i w 1668 zastąpił ojca na stanowisku ministra wojny. Podniósł liczebność armii, dzięki czemu za jego rządów armia francuska licząca ponad 400 tys. żołnierzy mogła stawić czoło koalicji mocarstw europejskich w czterech wojnach w okresie od 1667 do 1713.
Jego przywódcze talenty dały się pokazać w wojnie dewolucyjnej (1667–1668). Po pokoju w Aix-la-Chapelle, Louvois postanowił zreorganizować i unowocześnić francuską armię, co mu się skutecznie udało – przezbroił piechotę w karabiny skałkowe z bagnetem, wprowadził magazynowy system zaopatrzenia wojsk, zakładał liczne szkoły artyleryjskie i inżynieryjne, wspierał fortyfikacyjne projekty Vaubana. Jego zaangażowanie dało zwycięstwo w wojnie 1672–1678. Po pokoju w Nijmegen Louvois znalazł się w najwyższych łaskach Ludwika XIV, a jego ojciec został mianowany kanclerzem Królestwa. Za jego rządów zdobyto dla Francji Strasburg i unieważniono edykt nantejski. Zajmował się organizowaniem brutalnych dragonad, które okazały się skutecznym narzędziem terroru wśród francuskich hugenotów.
W 1673 został zatwierdzony generalnym wikariuszem (zwierzchnikiem) Połączonych Zakonów św. Łazarza z Jerozolimy i Najświętszej Marii Panny z Góry Karmel z przywilejami wielkiego mistrza z „wyjątkiem zagranicy”. W czasie jego 20 letnich rządów przyjęto do połączonych zakonów rekordową liczbę 566 rycerzy. Louvois utworzył specjalną kategorię „z łaski magistralnej” członkostwa w zakonach dla kandydatów nie mogących udowodnić pochodzenia szlacheckiego. Przyznanie takiego tytułu rycerza „z łaski magistralnej” było równoznaczne z otrzymaniem szlachectwa, co potwierdził król Ludwik XIV w przywilejach dla cieszącego się niegdyś suwerennością (w Palestynie) zakonu św. Łazarza. Louvois przeprowadził poważne reformy w statutach połączonych zakonów, tworząc m.in. instytucję tzw. komandorii dziedzicznych.
Zmarł 16 lipca 1691 na apopleksję, krótko po opuszczeniu królewskiego gabinetu, co wśród dworzan wzbudzało podejrzenie, że został otruty.

</doc>
<doc id="413448" url="https://pl.wikipedia.org/wiki?curid=413448" title="Anateksis">
Anateksis

Anateksis – proces zachodzący w głębi skorupy ziemskiej, polegający na stopniowym upłynnianiu składników dużych kompleksów skał wskutek wzrostu temperatury. Poszczególne składniki skały wytapiane są według kolejności określanej ich temperaturą topnienia. Produkty anateksis mogą zostać w skale macierzystej lub pod wpływem ciśnienia wyciskane są pomiędzy składniki nieupłynnione i gromadzą się w zdolnej do tworzenia intruzji masie wtórnej magmy.

</doc>
<doc id="413450" url="https://pl.wikipedia.org/wiki?curid=413450" title="Partia Chrześcijańskich Demokratów">
Partia Chrześcijańskich Demokratów

Partia Chrześcijańskich Demokratów (PChD) – polska chadecka partia polityczna działająca w latach 1990–1999.
Historia.
PChD została utworzona 16 grudnia 1990 w Poznaniu w wyniku połączenia ośmiu mniejszych środowisk wywodzących się z chrześcijańskiego nurtu „Solidarności”. Kongres założycielski partii odbył się 13 stycznia 1991 w tym samym mieście. Przewodniczącym został Krzysztof Pawłowski, a sekretarzem generalnym Paweł Łączkowski. Do ugrupowania przystąpiło kilkunastu parlamentarzystów Obywatelskiego Klubu Parlamentarnego.
W wyborach parlamentarnych w 1991 partia uzyskała 125 314 głosów (1,12%), co dało jej 4 mandaty w Sejmie i 3 mandaty w Senacie. Posłami zostali Anna Knysok, Wiesław Klisiewicz, Paweł Łączkowski (od 1992 do 1999 przewodniczący) i Janusz Steinhoff, senatorami Jarosław Barańczak, Tadeusz Kamiński i Krzysztof Pawłowski.
W wyborach w 1993 Partia Chrześcijańskich Demokratów wystartowała w ramach Katolickiego Komitetu Wyborczego „Ojczyzna”, który uzyskał 878 445 głosów (6,37%), nie przekraczając wynoszącego 8% progu wyborczego.
Jesienią 1993 PChD weszła w skład koalicji Porozumienie 11 Listopada, dwa lata później w wyborach prezydenckich poparła Lecha Wałęsę. W 1996 przystąpiła do Akcji Wyborczej Solidarność, w 1997 siedmiu jej przedstawicieli uzyskało mandaty na Sejm III kadencji. Posłami wówczas zostali ponownie Paweł Łączkowski i Janusz Steinhoff, a także Franciszek Adamczyk, Andrzej Brzeski, Tadeusz Maćkała, Kazimierz Poznański i Maciej Rudnicki (formalnie rekomendowany przez Ruch Solidarni w Wyborach).
W lipcu 1999 liderzy PChD, Porozumienia Centrum oraz Ruchu dla Rzeczypospolitej podpisali umowę o połączeniu tych partii w nowe ugrupowanie pod nazwą Porozumienie Polskich Chrześcijańskich Demokratów, które powstało oficjalnie 26 września 1999.

</doc>
<doc id="413452" url="https://pl.wikipedia.org/wiki?curid=413452" title="Rabe (powiat leski)">
Rabe (powiat leski)

Rabe (Rabe ad Baligród; w latach 1977-1983 Karolów) – wieś w Polsce położona w województwie podkarpackim, w powiecie leskim, w gminie Baligród.
Wieś prawa wołoskiego w latach 1551-1600, położona w ziemi sanockiej województwa ruskiego. W latach 1975–1998 miejscowość należała administracyjnie do województwa krośnieńskiego.
Historia.
Dziedzicem Rabego był Jacek Fredro, hrabia, herbu Bończa (ur. 1770 w Hoczwi, powiat leski – zm. 1828) ojciec Aleksandra Fredry. W połowie XIX wieku właścicielem posiadłości tabularnej Rabbe był Henryk hr. Fredro.
W 1945 r. upowcy spalili tu żywcem 20 Ukraińców w tym kobiety i dzieci "za nieposłuszeństwo" i współpracę z Polakami.
Wieś została kompletnie spalona przez UPA w październiku 1946. W 1974 uzyskała status uzdrowiska ze względu na występujące tu unikatowe źródła mineralne ze śladami arsenu (np. wody Anna i Ignacy).
Wieś nazwana "Karolów" – w latach 1977-1983 (zmiana nastąpiła w 30. rocznicę śmierci gen. Karola Świerczewskiego, a potem została przywrócona nazwa Rabe.
W górnej części wsi, pod przełęczą Żebrak znajduje się czynna sezonowo od 1982 r. Studencka Baza Namiotowa Rabe prowadzona przez SKP Czwórka (SGGW).
Na wypale węgla drzewnego na terenie wsi Rabe rozgrywa się akcja filmu dokumentalnego "Wypalony" z 2007 roku.

</doc>
<doc id="413453" url="https://pl.wikipedia.org/wiki?curid=413453" title="Rabędy (powiat ostrołęcki)">
Rabędy (powiat ostrołęcki)

Rabędy – wieś w Polsce położona w województwie mazowieckim, w powiecie ostrołęckim, w gminie Troszyn.
W latach 1975–1998 miejscowość należała administracyjnie do województwa ostrołęckiego.
Podczas II wojny światowej najdalej na północ wysunięta miejscowość Generalnego Gubernatorstwa.
Wierni kościoła rzymskokatolickiego należą do parafii św. Bartłomieja Apostoła w Troszynie.
Etymologia.
Nazwa miejscowości może pochodzić od słowa "rabędy" – 'liczne nie długie sznurki, którymi bok żagla przywiązany jest do masztu’ lub od "raband" – 'rodzaj żagla’.
Historia.
Średniowiecze.
Na terenie Rabęd odnaleziono ślady osadnictwa (ceramika) z okresu V–XI w. i XIV–XV wieku.
Czasy zaborów.
W składzie parafii Troszyn z 1819 r. nie ma jeszcze wzmianki o Rabędach. Pierwsze informacje znajdują się na mapie z okresu powstania listopadowego, gdzie miejscowość jest umieszczona pod nazwą „Osada Rabędy”.
Prawdopodobnie w 1827 r. dołączono do Troszyna ludność z części Rabęd, wchodzących w skład troszyńskiego folwarku, co spowodowało zwiększenie liczby ludności Troszyna.
Po ukazie carskim z 1864 r. dotyczącym uwłaszczenia chłopów, dziedzic za każdą morgę ziemi, którą przydzielono chłopom w Rabędach, otrzymywał od rządu od 15 do 20 rubli odszkodowania.
W Słowniku Geograficznym Królestwa Polskiego i innych krajów słowiańskich znajdujemy następujące informacje:
I wojna światowa.
3 sierpnia 1915 roku w natarciu na rosyjskie pozycje w tym miejscu ciężkie straty poniosła niemiecka 37 Dywizja Piechoty, która nacierała na okopanych Rosjan. 4 sierpnia zdobyto Troszyn. Doszło do walki wręcz, na bagnety i dopiero 6 sierpnia III batalion 151 pułku piechoty zdobył tereny pod Rabędami.
Dwudziestolecie międzywojenne.
Według spisu powszechnego z 1921 r. we wsi Rabędy było 13 budynków z przeznaczeniem mieszkalnym, w których mieszkało 76 osób. Wszystkie zadeklarowały narodowość polską i wyznanie rzymskokatolickie.
Skorowidz miejscowości Rzeczypospolitej Polskiej podaje następujące dane:
Rabędy, wieś, gmina Troszyn, powiat polityczny Ostrołęka, województwo białostockie, poczta i telegraf (telefon) w Troszynie, najbliższa stacja kolejowa w Kurpiach oddalona o 6 km. Najbliższa autobusowa linia komunikacyjna z odległością w kilometrach – Ostrów – Ostrołęka, Sąd grodzki w Ostrołęce, okręgowy w Łomży, parafia rzymskokatolicka w Troszynie.
II wojna światowa.
7 września 1939 r. Niemcy po opanowaniu Goworowa zostali wyparci przez Pierwszy Szwadron 5 Pułku Ułanów. Na trasie Goworowo – Grodzisk doszło do potyczki we wsi Dzwonek, gdzie zatrzymał Niemców 3 Pułk Strzelców Konnych. Następnie pięć samochodów pancernych
z Niemcami szosą od Grodziska podjechało pod Zamość, ale ostrzelane przez żołnierzy polskich cofnęły się do wsi Rabędy, a stamtąd przez Troszyn podjechały do Łątczyna.
Układ o granicach i przyjaźni pomiędzy Trzecią Rzeszą a ZSRR również wzmiankuje Rabędy:
Granicy między strefą radziecką i niemiecką oraz między Generalnym Gubernatorstwem i ziemiami włączonymi do Rzeszy strzegł między innymi posterunek w Rabędach (Generalne Gubernatorstwo). Początkowo strażnicy niemieccy mieszkali po dwóch lub trzech na prywatnych w kwaterach w Rabędach. Później, przy koszarce w Rabędach była na szosie brama, szlaban, gdzie stał posterunek niemiecki. Komendantem placówki był Lange. Pozostali żołnierze: Cibora, Lotak, Placek, Teplic-Czech, który był bardzo dobry dla Polaków, przepuszczał przez granicę, przekazywał informacje, kiedy można swobodnie przejść na drugą stronę, czy też gdzie udali się żołnierze niemieccy i gdzie się znajdują. Byli jeszcze: Mladej, Cholman, Stautynger, Abas i Tefryt. Żołnierze i komendanci czasami zmieniali się, najczęściej odchodzili na front.
Granica między Rzeszą a Generalnym Gubernatorstwem była nazywana zieloną granicą, którą wytyczały tylko wbite w ziemię kije i umieszczone na nich wiechcie. W lesie między Rabędami a Zapiecznem w Generalnym Gubernatorstwie, na polanie odbywały się czasem targowiska, gdzie przyjeżdżali handlarze nawet z Warszawy. Tu zakupywano zboże, mięso, krowy, konie i inne towary.
Pomiędzy Troszynem a Rabędami, ze względu na sprzyjające ukształtowanie terenu, znajdowało się lotnisko.
W Rabędach został aresztowany Stanisław Nosek i wywieziony do Warszawy, do więzienia przy ulicy Pawiej, tzw. Pawiaka. Potem został przewieziony do obozu koncentracyjnego w Oświęcimiu, gdzie w 1942 roku zmarł. Rodzina została powiadomiona przez władze obozowe, że umarł na serce. Na prośbę rodziny przysłano z obozu małą przesyłkę, w której zamieszczono rzekomo jego prochy. Brat Stanisława, Jan Nosek, został również aresztowany i wywieziony do obozu koncentracyjnego w Dachau. Jan Nosek zniósł zniósł te ciężkie trudy obozowe i po wojnie powrócił do domu.
Także w Rabędach żandarmi niemieccy wyznaczyli Tomasza Dobkowskiego do wożenia desek z tartaku w Przetyczy do Ostrowi Mazowieckiej. Jeździł do tej pracy wiele razy, ale jednego dnia poczuł się źle i nie pojechał do tartaku. Następnego dnia został aresztowany i wywieziony do obozu w Grądach.
W czasie wojny we wsi Rabędy Niemcy zastrzelili dwie osoby przechodzące nielegalnie przez granicę, których nazwisk nie udało się ustalić.
Podczas akcji „Burza” miał tutaj miejsce również pewien epizod. Otóż 20 sierpnia 1944 r. pluton dowodzony przez ppor. Zygmunta Daszewskiego „Zycha” zaatakował stanowiska niemieckiej artylerii koło wsi Rabędy, gm. Troszyn (straty przeciwnika wyniosły blisko 30 zabitych i rannych).
PRL.
Wincenty Nosek z Rabęd był w składzie komitetu odbudowy kościoła parafialnego w Troszynie pw. Św. Bartłomieja Apostoła (lata budowy 1956-1978). Roman Nosek i Jan Dobkowski z Rabęd ufundowali okno witrażowe (trzecie od ołtarza, po lewej stronie).

</doc>
<doc id="413454" url="https://pl.wikipedia.org/wiki?curid=413454" title="Rabędy (powiat ostrowski)">
Rabędy (powiat ostrowski)

Rabędy – wieś w Polsce położona w województwie mazowieckim, w powiecie ostrowskim, w gminie Stary Lubotyń.
W latach 1921 – 1939 wieś leżała w województwie białostockim, w powiecie łomżyńskim, w gminie Lubotyń.
Podczas spisu powszechnego z 1921 roku miejscowość liczyła 23 domy i 145 mieszkańców. Wszyscy mieszkańcy podali narodowość polską i religię katolicką.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. W pobliżu miejscowości przebiegała, ustalona w 1939 roku, granica niemiecko-radziecka. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa ostrołęckiego.
Wierni kościoła rzymskokatolickiego należą do parafii Nawiedzenia Najświętszej Maryi Panny w Starym Lubotyniu.

</doc>
<doc id="413455" url="https://pl.wikipedia.org/wiki?curid=413455" title="Racławice (powiat krakowski)">
Racławice (powiat krakowski)

Racławice – wieś w Polsce położona w województwie małopolskim, w powiecie krakowskim, w gminie Jerzmanowice-Przeginia.
Od północy bezpośrednio graniczy z Czubrowicami (przy racławickim przysiółku Krupka), od południa z Paczółtowicami (jego wschodnim przysiółkiem Wzdólem). Do roku 1975 wieś należała do ówczesnego powiatu olkuskiego. W latach 1975–1998 miejscowość należała administracyjnie do województwa krakowskiego.
Na terenie wsi istnieje szkoła podstawowa, apteka, ośrodek zdrowia i kościół rzymskokatolicki oraz grupa Świadków Jehowy. Na terenie Racławic działa Wiejski Dom Kultury.
Położenie.
Wieś położona jest nad płynącą od Czubrowic Czubrówką w Dolinie Czubrówki, na terenie Parku Krajobrazowego Dolinki Krakowskie na Wyżynie Olkuskiej.
Na południowym krańcu wsi, na tzw. Czerwonym Brzegu, na granicy z Paczółtowicami, Czubrówka przybiera nazwę Racławka, która wpływa do Doliny Racławki.

</doc>
<doc id="413456" url="https://pl.wikipedia.org/wiki?curid=413456" title="Racławice (powiat miechowski)">
Racławice (powiat miechowski)

Racławice – wieś w Polsce położona jest na lekko pofałdowanej Wyżynie Miechowskiej w województwie małopolskim, w powiecie miechowskim, w gminie Racławice, przy drodze wojewódzkiej nr 783, znana z bitwy w 1794 roku (w czasie insurekcji kościuszkowskiej). Siedziba gminy Racławice.
Historia.
Na wzniesieniu Górka Kościejowska, zwanym także „Zamczyskiem”, w XIV w. stał niewielki gródek. Dowody w postaci fundamentów murów dochowały się do czasów obecnych. Nazwa Racławice najprawdopodobniej pochodzi od nazwiska właściciela dóbr rycerza Racława. Pojawia się po raz pierwszy w "Kronikach" Długosza, gdzie znajduje się informacja, że w roku 1410 chłopi z Racławic przywozili do obozu króla Jagiełły pod Sandomierzem soloną wołowinę i dziczyznę w beczkach. Z sąsiadującej z Racławicami wsi Wrocimowice pochodził chorąży Marcin, postać znana z opisu bitwy grunwaldzkiej.
W okresie powstania kościuszkowskiego wieś należała do Walerego Wielogłowskiego, herbu Starykoń, a jego dwór stał naprzeciw kościoła od strony zachodniej. Do dóbr Wielogłowskiego należały także mniejsze folwarki z dworkami w Janowiczkach i Dziemierzycach.
4 kwietnia 1794 pod Racławicami polskie wojska powstańcze pod wodzą Tadeusza Kościuszki pokonały wojska rosyjskie pod dowództwem generała Aleksandra Tormasowa.
W kwietniu 1937 podczas protestu chłopskiego we wsi w czasie interwencji Policji Państwowej zginęło 3 chłopów.
W latach 1976–1991 miejscowość była siedzibą gminy Racławice-Pałecznica. W latach 1975–1998 w województwie kieleckim.
Zabytki.
Obiekty wpisane do rejestru zabytków nieruchomych województwa małopolskiego:
Europejski Wybór Chłopa Roku.
Od 1995 roku w pierwszą niedzielę po wspomnieniu liturgicznym św. Wojciecha, na błoniach pod pomnikiem Bartosza Głowackiego odbywa się wybór „Chłopa Roku”, który tradycyjnie dopełnia ogólnopolski Zlot Wojciechów i Bartoszów. Chłopem Roku zostaje osoba, która zdobywa najwięcej punktów w konkursach sprawnościowych, takich jak m.in.: rzut podkową do celu, dojenie krowy na czas. Wysoko punktowana jest także prezentacja stroju regionalnego oraz folkloru ze swego regionu. Warunkiem podstawowym jest, aby każdy uczestnik konkursu występował w stroju ludowym.
W 2009 odbył się I Europejski Wybór Chłopa Roku. Pomysłodawcą i ojcem chrzestnym ogólnopolskiego wyboru polskiego chłopa nad chłopy w Racławicach jest red. Piotr Płatek ze Stowarzyszenia „Teatr Regionalny”.

</doc>
<doc id="413457" url="https://pl.wikipedia.org/wiki?curid=413457" title="Raczyny (powiat siedlecki)">
Raczyny (powiat siedlecki)

Raczyny – wieś w Polsce położona w województwie mazowieckim, w powiecie siedleckim, w gminie Przesmyki.
W latach 1975–1998 miejscowość należała administracyjnie do województwa siedleckiego.

</doc>
<doc id="413458" url="https://pl.wikipedia.org/wiki?curid=413458" title="Raczyny (powiat żuromiński)">
Raczyny (powiat żuromiński)

Raczyny – wieś w Polsce położona w województwie mazowieckim, w powiecie żuromińskim, w gminie Żuromin.
Wierni Kościoła rzymskokatolickiego należą do parafii św. Floriana w Poniatowie.
Prywatna wieś szlachecka położona była w drugiej połowie XVI wieku w powiecie sierpeckim województwa płockiego. Przed wojną siedziba wiejskiej gminy Rozwozin. W latach 1975–1998 miejscowość należała administracyjnie do województwa ciechanowskiego.

</doc>
<doc id="413459" url="https://pl.wikipedia.org/wiki?curid=413459" title="Radkowice (powiat kielecki)">
Radkowice (powiat kielecki)

Radkowice – wieś w Polsce położona w województwie świętokrzyskim, w powiecie kieleckim, w gminie Chęciny.
W Królestwie Polskim istniała gmina Radkowice.
Radkowice to wieś o powierzchni 4,72 km² o ok. 600 liczbie mieszkańców. Spoczywają w południowo-zachodniej części Gór Świętokrzyskich, nad rzeką Bobrzą. Są położone około 3 km od Chęcin i ok. 16 km od Kielc. Sąsiadują z wsiami: Bolechowice, Starochęciny, Przymiarki, Lipowica, Brzeziny. Przez wieś przebiega główna droga w kierunku Tarnowa.
Pod względem położenia geograficznego Radkowice leżą na terenie tzw. "subregionu chęcińskiego", ograniczonego od północy Pasmem Posłowickim i Pasmem Zgórskim zaś od południa rzekami Białą i Czarną Nidą. Na zachodzie granice tego obszaru wyznacza dolina Łososiny i Wiernej rzeki na wschodzie zaś droga wiodąca z Kielc przez Morawicę do Chmielnika.
Historia.
Radkowice legitymują się wczesnopiastowskim rodowodem. Nazwa wsi istniała już na przełomie XIII/XIV stulecia. W dokumencie z roku 1306 desygnat brzmiał Rachconici. Od momentu powstania była to wieś książęca, a od 1320 roku królewska. Wchodziła więc w skład chęcińskiego starostwa grodowego. W niej znajdował się folwark. Obok niego były i gospodarstwa kmiece. W roku 1564 żyło tu dziesięć rodzin Kmiecych i jedna zagrodnicza. Liczba mieszkańców wzrosła dopiero u schyłku istnienia I Rzeczypospolitej. W roku 1789 uprawiało tu ziemię prawie 30 kmieci i 1 zagrodnik. Z tego przeglądu historycznego wynika, że była to osada, której mieszkańcy utrzymywali się głównie z uprawy roli i hodowli. Po uwłaszczeniu w roku 1864 folwark radkowicki został zlikwidowany. Wzrost liczby mieszkańców i rozdrobnienie gospodarstw stwarzało wiele problemów, zwłaszcza bytowych. Wówczas to wielu radkowiczan zajmowało się wyrobem koszy wiklinowych, półkoszków do wozów, a inni podejmowali decyzję wyjazdu za pracą do Niemiec.
W 1914 roku pięciu mieszkańców Radkowic zaciągnęło się do Legionów, angażując się w walkę o wolność Polski.
W okresie międzywojennym w 1936 roku zbudowano drogę bitą.
Przed wybuchem wojny zgodnie z nakazem mieszkańcy udali się do wojska. Ogółem w kampanii wrześniowej wzięło udział ok. 13 radkowiczan. Okupacyjną zmorą były kontyngenty. Jednak dzięki sprytowi ówczesnego sołtysa chłopi radkowiccy dawali sobie radę.
Zaległości cywilizacyjne zaczęto odrabiać we wsi dopiero u schyłku lat pięćdziesiątych. Na przełomie 1961–1962 zelektryfikowano wieś, następnie w 1969 roku zmodernizowano drogę, a w trzy lata później położono na niej asfalt. Dość dynamiczny rozwój budownictwa nastąpił w latach 1974–1979. Wtedy wzniesiono wiele domów murowanych i poprawił się stan estetyczny wsi przez założenie kwietników oraz utrzymanie czystości i porządku.
W roku 1980 we wsi było 11 domów, 23 gospodarzy włodarzyło na obszarze 5 do 10 hektarów. Gospodarstwa zatem były niezbyt duże. Stąd też wielu radkowiczan podejmowało pracę poza rolnictwem.
Za sprawą kilku działaczy wiejskich w roku 1970 została zbudowana remiza strażacka.
Szkoła znajduje się w centrum wsi Radkowice. Została ona założona w 1862 r. Jej pierwszym nauczycielem był Ludwik Kanarkiewicz. Pierwotny budynek szkolny został wybudowany w 1938 roku. W czasie wojny odbywało się tajne nauczanie, które prowadzili Maria Zychowicz i Stanisław Kubiś. Budynek szkolny został wybudowany w latach 1959–1960. Uruchomienie w roku 1974 Gminnej Szkoły Zbiorczej w Chęcinach wpłynęło negatywnie na pracę szkoły. Od roku 1977/78 ośmioklasowa Szkoła Podstawowa w Radkowicach została przekształcona w czteroklasową. W 1999 roku szkoła została rozbudowana. Po reformie oświatowej szkoła stała się sześcioklasową z oddziałem zerowym.
W latach 1975–1998 miejscowość należała administracyjnie do województwa kieleckiego.

</doc>
<doc id="413460" url="https://pl.wikipedia.org/wiki?curid=413460" title="Radkowice (powiat starachowicki)">
Radkowice (powiat starachowicki)

Radkowice – wieś w Polsce, położona w województwie świętokrzyskim, w powiecie starachowickim, w gminie Pawłów.
Do 1954 roku siedziba gminy Rzepin. W latach 1975–1998 miejscowość należała administracyjnie do województwa kieleckiego.
Miejscowość jest siedzibą parafii Matki Bożej Częstochowskiej. W strukturze kościoła rzymskokatolickiego parafia należy do metropolii krakowskiej, diecezji kieleckiej, dekanatu bodzentyńskiego.
Przez wieś przechodzi zielony szlak turystyczny ze Starachowic do Łącznej oraz czerwony szlak rowerowy do Starachowic.
Historia.
W XV wieku Radkowice w parafii Świętomarz, były własnością biskupów krakowskich, posiadały 7 łanów kmiecych oraz karczmę z rolą, z których płacono dziesięcinę snopową i konopną, wartości 10 grzywien (Długosz L.B. t.II, s.463).
Radkowice w wieku XIX stanowiły wieś z folwarkiem w powiecie iłżeckim, gminie Rzepin, parafii Świętomarz, odległa od Iłży 28 wiorst, wieś jest siedzibą gminny Rzepin.
W 1882 było tu 71 domów i 432 mieszkańców., 275 mórg ziemi dworskiej, 766 ziemi włościańskiej. Obszar dworski stanowił w roku 1882 majorat rządowy.
Według spisu miast, wsi, osad Królestwa Polskiego z 1827 roku w radkowicach było 41 domów i 238 mieszkańców
W sierpniu 1944 roku znajdowało się tu dowództwo oddziałów AL Obwodu Kieleckiego. 6 X 1944 roku oddziały Armii Ludowej, przybyłe do Lasów Siekierzyńskich po bitwie pod Gruszką, stoczyły tu zwycięskie starcie z wojskami niemieckimi - ostatnią z dużych bitew AL na Kielecczyźnie.
Związani z Radkowicami.
Wanda Pomianowska (1919-2003), filolog, badaczka literatury ludowej i folkloru, do 1981 r. docent Wyższej Szkoły Pedagogicznej w Kielcach, działaczka samorządowa. Jej ojciec, Gustaw Pomianowski, pochodził z zubożałej rodziny ziemiańskiej, przed wojną pracował jako wizytator szkół rolniczych województwa kieleckiego. Z jego inicjatywy powstał obecny budynek szkolny w Radkowicach, była to pierwsza szkoła województwa kieleckiego wybudowana w czynie społecznym.

</doc>
<doc id="413461" url="https://pl.wikipedia.org/wiki?curid=413461" title="Radostowo (powiat olsztyński)">
Radostowo (powiat olsztyński)

Radostowo (niem. "Freudenberg") – wieś warmińska w Polsce położona w województwie warmińsko-mazurskim, w powiecie olsztyńskim, w gminie Jeziorany przy drodze wojewódzkiej nr 593.
Do 1954 roku istniała gmina Radostowo. W latach 1975–1998 miejscowość należała administracyjnie do województwa olsztyńskiego. Wieś znajduje się w historycznym regionie Warmia.
Wieś kościelna położona na obszarze rolniczym, na terenie zlewni jeziornej, w rejonie chronionego krajobrazu. Wieś o charakterystycznym kształcie owalnicy. W odległości ok. 3 km na południowy wschód od miejscowości wznosi się Święta Góra (179 m), będąca jednocześnie punktem widokowym. Zachowały się na niej ślady dawnych wałów i fos, świadczące o wcześniejszym osadnictwie Prusów. Ok. 2 km na północ od wsi znajduje się jezioro Blanki (440 ha, 7 km długości), przez które przepływa rzeka Symsarna.
Obecnie we wsi znajdują się: kościół, sklepy, poczta, punkt sprzedaży gazu, warsztat usługowy, ochotnicza straż pożarna oraz szkoła.
Historia.
Wieś założona została w latach 1333-1342 przez warmińskiego wójta krajowego Henryka von Lutra. Lokacja wsi została odnowiona 24 maja 1362 przez biskupa warmińskiego Stryprocka. Wówczas przewidziano 6 włók na uposażenie kościoła. Gotycki kościół wybudowano po roku 1362.
W XV w. we wsi były dwie karczmy, które zostały zniszczone w czasie wojny polsko-krzyżackiej 1519-1521. Przywilejem z dnia 4 lipca 1595 biskup warmiński Andrzej Batory, jedną z nich (zniszczoną zagrodę karczemną) nadał na prawie chełmińskim miejscowemu nauczycielowi o nazwisku Jan Kasenitz. Dwie karczmy w Radostowie wymieniane są w opisie wsi z 1783 roku, wówczas we wsi było 57 domów.
Oświata.
W protokółach z wizytacji parafii zachowały się informacje o funkcjonującej tu szkole w latach: 1565-1572, 1597-1598 i 1609. W roku 1662 nauczycielem był tu kleryk, który dwa lata studiował w kolegium braniewskim, a w 1667 roku nauczycielem był absolwent kolegium jezuickiego w Reszlu. Około 1891 w Radostowie powstała biblioteka Towarzystwa Czytelni Ludowych. W 1935 w szkole było trzech nauczycieli i 130 uczniów.
Zabytki.
Inne miejscowości o nazwie Radostowo: Radostowo, Radostów

</doc>
<doc id="413462" url="https://pl.wikipedia.org/wiki?curid=413462" title="Radostowo (powiat szczycieński)">
Radostowo (powiat szczycieński)

Radostowo (niem. "Radostowen", w latach 1936–1945 "Rehbruch") – wieś w Polsce położona w województwie warmińsko-mazurskim, w powiecie szczycieńskim, w gminie Rozogi.
W latach 1975–1998 miejscowość należała administracyjnie do województwa ostrołęckiego.

</doc>
<doc id="413463" url="https://pl.wikipedia.org/wiki?curid=413463" title="Raduń (powiat choszczeński)">
Raduń (powiat choszczeński)

Raduń (niem. "Radun") – wieś sołecka w Polsce położona w województwie zachodniopomorskim, w powiecie choszczeńskim, w gminie Choszczno. W latach 1975–1998 miejscowość należała administracyjnie do województwa gorzowskiego. W roku 2007 wieś liczyła 274 mieszkańców.
Geografia.
Wieś leży ok. 5 km na południowy wschód od Choszczna, przy drodze wojewódzkiej nr 160, między Choszcznem a Zieleniewem.
Historia.
W VIII i IX wieku grupy Pomorzan osiedliły się nad rzeką Stobnicą i cągiem jezior rynnowych koło Choszczna. Powstawały niewielkie osady, których bezpieczeństwa strzegł gród nad jeziorem Raduń. W latach 1237 - 1269 tereny obecnej wsi należały do joannitów, następnie przeszły w posiadanie rodziny von Wedel, którzy byli lennikami margrabiów brandenburskich. Pierwsza wzmianka o wsi pochodzi z 1315 r., kiedy to wymieniono rycerza Mikołaja de Radun, lennika Wedlów, jako świadka układu między Pełczycami i cysterkami. Wieś stopniowo przechodziła na własność Choszczna. W 1441 roku na własność wieś przejęli Krzyżacy. W 1445 i 1470 roku Choszczno odkupiło Raduń. W czasie wojny trzydziestoletniej w 1637 roku, wieś została częściowo zniszczona przez wojska szwedzkie. Raduń odbudowano na pocz. XVIII wieku.
Zabytki.
Do wojewódzkiego rejestru zabytków wpisane są:
inne zabytki:
OSP.
W Raduniu jest jednostka Ochotniczej Straży Pożarnej.
Kultura i sport.
Ludowy Klub Sportowy we wsi to "Korona" Raduń.
18 dołkowe pole golfowe znajduje się nad brzegiem jeziora Raduń położonego około 1,5 km na południowy zachód od Radunia.

</doc>
<doc id="413464" url="https://pl.wikipedia.org/wiki?curid=413464" title="Raduń (powiat gryficki)">
Raduń (powiat gryficki)

Raduń – osada w Polsce położona w województwie zachodniopomorskim, w powiecie gryfickim, w północno-wschodniej części gminy Gryfice.
Dzieci z Radunia dowożone są do Szkoły Podstawowej nr 3 w Gryficach oraz do Gimnazjum nr 1
w Gryficach.
W miejscowości istnieje sieć wodociągowa, zasilana jest z ujęcia wody znajdującego się na terenie osady. Ujęcie składa się z dwóch studni głębinowych – nr 2 znajduje się przy stacji uzdatniania wody 150 m od pierwszej.
Raduń jest siedzibą leśnictwa.
Rys historyczny.
Pierwsza wzmianka o miejscowości związana jest z rycerskim rodem Schmeling, który przybył na Pomorze – jak wynika z dokumentów w 1279 roku i przejął w posiadanie wieś Raduń. W 1309 roku książę Bogusław IV podarował wieś Raduń wraz z dobrami trzebiatowskiemu klasztorowi żeńskiemu (z kościoła św. Mikołaja). W latach 30. XX wieku Raduń został połączony ze Skalinem. Utworzono w ten sposób gminę Skalin.
W latach 1975–1998 miejscowość należała administracyjnie do województwa szczecińskiego.

</doc>
<doc id="413465" url="https://pl.wikipedia.org/wiki?curid=413465" title="Radzymin (powiat płoński)">
Radzymin (powiat płoński)

Radzymin – wieś w Polsce położona w województwie mazowieckim, w powiecie płońskim, w gminie Naruszewo.
W latach 1975–1998 miejscowość należała administracyjnie do województwa ciechanowskiego.

</doc>
<doc id="413466" url="https://pl.wikipedia.org/wiki?curid=413466" title="Rajsko (powiat brzeski)">
Rajsko (powiat brzeski)

Rajsko – wieś w Polsce położona w województwie małopolskim, w powiecie brzeskim, w gminie Szczurowa.
Było wsią biskupów krakowskich w województwie sandomierskim w 1629 roku. W latach 1975–1998 miejscowość należała administracyjnie do województwa tarnowskiego. Integralne części miejscowości: Małe Rajsko, Wielkie Rajsko.

</doc>
<doc id="413467" url="https://pl.wikipedia.org/wiki?curid=413467" title="Rakowicze (powiat augustowski)">
Rakowicze (powiat augustowski)

Rakowicze – wieś w Polsce położona w województwie podlaskim, w powiecie augustowskim, w gminie Lipsk.
Powstała w połowie XVI wieku. Pochodzenie nazwy wsi według jednej z wersji wywodzi się od ruskiego osadnika imieniem Rak. 
Wieś duchowna położona była w końcu XVIII wieku w powiecie grodzieńskim województwa trockiego. W latach 1975–1998 miejscowość należała administracyjnie do województwa suwalskiego.

</doc>
<doc id="413468" url="https://pl.wikipedia.org/wiki?curid=413468" title="Rakowicze (powiat hajnowski)">
Rakowicze (powiat hajnowski)

Rakowicze – wieś w Polsce położona w województwie podlaskim, w powiecie hajnowskim, w gminie Czyże.
Według Pierwszego Powszechnego Spisu Ludności, przeprowadzonego w 1921 r., wieś Rakowicze liczyła 26 domów i 93 mieszkańców (54 kobiety i 39 mężczyzn). Wszyscy ówcześni mieszkańcy miejscowości zadeklarowali białoruską przynależność narodową oraz wyznanie prawosławne. W okresie międzywojennym Rakowicze znajdowały się w gminie Pasynki.
W latach 1975–1998 miejscowość należała administracyjnie do województwa białostockiego.
Wieś w 2011 roku zamieszkiwało 60 osób.
Prawosławni mieszkańcy wsi należą do parafii Zaśnięcia Najświętszej Maryi Panny w Czyżach, a wierni kościoła rzymskokatolickiego do parafii Podwyższenia Krzyża Świętego i św. Stanisława, Biskupa i Męczennika w Hajnówce.

</doc>
<doc id="413469" url="https://pl.wikipedia.org/wiki?curid=413469" title="Rakowiec (powiat gostyniński)">
Rakowiec (powiat gostyniński)

Rakowiec – wieś w Polsce położona w województwie mazowieckim, w powiecie gostynińskim, w gminie Pacyna.
W latach 1975–1998 miejscowość należała administracyjnie do województwa płockiego.

</doc>
<doc id="413470" url="https://pl.wikipedia.org/wiki?curid=413470" title="Rakowiec (powiat kwidzyński)">
Rakowiec (powiat kwidzyński)

Rakowiec (niem. "Groß Krebs") – wieś w Polsce położona w województwie pomorskim, w powiecie kwidzyńskim, w gminie Kwidzyn na trasie zawieszonej obecnie linii kolejowej Kwidzyn-Prabuty (stacja PKP „Rakowiec Pomorski”) i drodze wojewódzkiej nr 521.
W latach 1945–1954 roku miejscowość była siedzibą gminy Rakowiec. W latach 1975–1998 miejscowość należała administracyjnie do województwa elbląskiego.
Historia osadnictwa.
Na ziemiach obecnej gminy Kwidzyn, do której należy Rakowiec, notowana była duża aktywność osadnicza i gospodarcza sięgająca czasów pradziejowych, związana z położeniem tych ziem w rejonie Powiśla. Elementami dziedzictwa historycznego są liczne cmentarzyska oraz osady obronne kultury łużyckiej w Baldramie i Podzamczu. Z okresu rzymskiego pochodzą znaleziska świadczące o rozwoju osadnictwa i kontaktów handlowych na szlaku bursztynowym (okolice Korzeniewa, Brokowa, Kamionki i Rakowca). Od II poł. X do XII wieku przypadł największy rozwój wczesnośredniowiecznego osadnictwa na tycg terenach.
W czasach panowania krzyżackiego dokonywano lokacji wsi na prawie niemieckim i chełmińskim, ustanawiano sołtysa oraz określano wysokość świadczeń wsi na rzecz właściciela.
W 1233 roku między Marezą, Lipiankami i Nebrowem zakon krzyżacki wzniósł umocowania obronne, rozpoczynając podbój Prus, a wkrótce zaczęto zakładać pierwsze wsie: Tychnowy (1288), Licze i Rakowiec (1293), Kamionka (1299).
Wojny prowadzone w XV wieku i następnych stuleciach nie oszczędziły tych terenów, co spowodowało zniszczenie wielu wsi (Baldram, Licze, Rakowiec, Szadowo) oraz spadek liczby osadników. Aby zachęcić nowych osadników, wprowadzano czynszowanie chłopów. Wkrótce zaczęli przybywać na teren wsi koloniści z Niemiec oraz Holendrzy – głównie mennonici zwani Olendrami. W roku 1788 niemal na terenie całej obecnej gminy nadano chłopom ziemię w dziedziczne użytkowanie.
Zabytki.
Według rejestru zabytków NID na listę zabytków wpisane są:
We wsi znajduje się również cmentarz mennonicko-ewangelicki.
Kościół pw. św. Antoniego.
Gotycki kościół pw. św. Antoniego został wybudowany z cegły w latach 1330–1340, przebudowany w latach 1722–1725, jednonawowy, z kwadratową wieżą dzwonową od wschodu. Przed wejściem do kościoła oraz w kruchcie znajdują się zabytkowe granitowe gotyckie kropielnice pochodzące z XV i XVI wieku, wewnątrz barokowy ołtarz i ambona oraz trzy płyty nagrobne z XVII wieku. Przy kościele zabytkowa plebania.
Lokacja Rakowca Pomorskiego i uposażenie probostwa zostało dokonane w 1293 r. przez biskupa pomezańskiego Henryka. Obecny kościół parafialny został wybudowany w latach 1330–1340. Pierwszym znanym proboszczem ustanowionym w 1336 r. był ksiądz Jan.
O intensywnym i gorliwym życiu religijnym w tej parafii przed przejściem na protestantyzm świadczą istniejące do dziś „dołki pokutne” przy głównym wejściu do kościoła i zakrystii. Pokutujący nie mieli prawa przekraczać progów świątyni, więc w nabożeństwach uczestniczyli przed wrotami kościoła i żłobili dołki.
W czasie reformacji kościół w Rakowcu przeszedł w ręce Kościoła ewangelickiego. W latach 1722–1725 wnętrze dawnego kościoła gotyckiego zostało gruntownie przebudowane, wstawiono organy, ławki i nowy ołtarz. W 1835 roku wieża kościoła zostaje częściowo strawiona przez pożar wywołany uderzeniem pioruna. Od doszczętnego zniszczenia świątynię ratują mieszkańcy.
Okres II wojny światowej to tragiczny dla Rakowca, jak i dla większości ziem Prus okres w historii. Kościół zostaje zniszczony, w świątyni zostaje tylko ołtarz.
Po II wojnie światowej kościół w Rakowcu przejmują katolicy, a 8 września 1945 po odnowieniu wnętrza obiekt zostaje poświęcony.
Dworek myśliwski.
Dworek myśliwski wraz ze stadniną pochodzi z XVIII/XIX w. Został wybudowany w połowie XVIII wieku przez junkrów pruskich. W przeszłości zamieszkany był przez społeczność szlachecką. Budynek jest otynkowany na biało, ma duże poddasze. Na posesji bardzo licznie rosną drzewa, a wokół dworku znajdują się zabudowania gospodarcze. Na szczególną uwagę zasługują dwie stajnie: jedna pochodzi z XVIII wieku, a druga z 1935 roku. Obecnie w zabytkowych zabudowaniach dworku myśliwskiego mieści się pensjonat.

</doc>
<doc id="413471" url="https://pl.wikipedia.org/wiki?curid=413471" title="Rakowiec (powiat tczewski)">
Rakowiec (powiat tczewski)

Rakowiec – wieś kociewska w Polsce, położona w województwie pomorskim, w powiecie tczewskim, w gminie Gniew przy drodze krajowej nr 91. Na południe od miejscowości znajduje się Jezioro Rakowieckie.
Wieś jest siedzibą sołectwa Rakowiec.
W latach 1975–1998 miejscowość należała administracyjnie do województwa gdańskiego.

</doc>
<doc id="413472" url="https://pl.wikipedia.org/wiki?curid=413472" title="Rakowo (powiat choszczeński)">
Rakowo (powiat choszczeński)

Rakowo (niem. "Raakow") – wieś sołecka w Polsce położona w województwie zachodniopomorskim, w powiecie choszczeńskim, w gminie Krzęcin. W latach 1975–1998 miejscowość administracyjnie należała do województwa gorzowskiego. W 2007 wieś liczyła 292 mieszkańców. 
Geografia.
Wieś leży ok. 5 km na północny wschód od Krzęcina, między Krzęcinem a Pławnem.
Zabytki.
Do wojewódzkiego rejestru zabytków wpisany jest:
Kultura i sport.
We wsi znajduje się filia Gminnego Centrum Kultury w Krzęcinie.

</doc>
<doc id="413473" url="https://pl.wikipedia.org/wiki?curid=413473" title="Rakowo (wieś w powiecie gnieźnieńskim)">
Rakowo (wieś w powiecie gnieźnieńskim)

Rakowo – wieś w Polsce położona w województwie wielkopolskim, w powiecie gnieźnieńskim, w gminie Czerniejewo. 
Skrajem wsi przebiega Szlak Piastowski.
W latach 1975–1998 miejscowość należała administracyjnie do województwa poznańskiego.
Zobacz też: Rakowo 

</doc>
<doc id="413474" url="https://pl.wikipedia.org/wiki?curid=413474" title="Rakowo (powiat koniński)">
Rakowo (powiat koniński)

Rakowo – wieś w Polsce położona w województwie wielkopolskim, w powiecie konińskim, w gminie Skulsk.
W latach 1975–1998 miejscowość należała administracyjnie do województwa konińskiego.
Zobacz też: Rakowo 

</doc>
<doc id="413475" url="https://pl.wikipedia.org/wiki?curid=413475" title="Rakowo (powiat płocki)">
Rakowo (powiat płocki)

Rakowo – wieś w Polsce położona w województwie mazowieckim, w powiecie płockim, w gminie Wyszogród.
Wieś szlachecka położona była w drugiej połowie XVI wieku w ziemi wyszogrodzkiej. W latach 1975–1998 miejscowość należała administracyjnie do województwa płockiego. 1 stycznia 2003 będące dotychczasowymi częściami wsi: Parcela, Rakowo-Kolonia i Włościanie zostały zlikwidowane jako osobne miejscowości.

</doc>
<doc id="413476" url="https://pl.wikipedia.org/wiki?curid=413476" title="Rakowo (powiat płoński)">
Rakowo (powiat płoński)

Rakowo – wieś w Polsce położona w województwie mazowieckim, w powiecie płońskim, w gminie Dzierzążnia. Leży nad Płonką.
W latach 1975–1998 miejscowość należała administracyjnie do województwa ciechanowskiego.

</doc>
<doc id="413477" url="https://pl.wikipedia.org/wiki?curid=413477" title="Rakowo (powiat szczecinecki)">
Rakowo (powiat szczecinecki)

Rakowo (niem. "Rackow") – wieś w Polsce położona w województwie zachodniopomorskim, w powiecie szczecineckim, w gminie Borne Sulinowo, nad Jeziorem Komorze i Rakowo, 2 km na południe od drogi krajowej nr 20 ze Stargardu do Gdyni.
Osada o bardzo starym rodowodzie, którego świadectwem są dwa grodziska, jedno znajduje się przy południowym brzegu jeziora, drugie przy zachodnim krańcu jeziora. Wieś królewska starostwa drahimskiego, pod koniec XVI wieku leżała w powiecie wałeckim województwa poznańskiego.
Na zachodnim brzegu jeziora Rakowo znajdują się zabudowania osady Rakowski Młyn, a na zachodnim brzegu jeziora Komorze - widokowa plaża.
Zobacz też: Rakowo 

</doc>
<doc id="413478" url="https://pl.wikipedia.org/wiki?curid=413478" title="Rakowo (powiat wągrowiecki)">
Rakowo (powiat wągrowiecki)

Rakowo – wieś w Polsce położona w województwie wielkopolskim, w powiecie wągrowieckim, w gminie Damasławek.
W latach 1975–1998 miejscowość należała administracyjnie do województwa pilskiego.
Zobacz też: Rakowo 

</doc>
<doc id="413479" url="https://pl.wikipedia.org/wiki?curid=413479" title="Raków (powiat jędrzejowski)">
Raków (powiat jędrzejowski)

Raków – wieś w Polsce położona w województwie świętokrzyskim, w powiecie jędrzejowskim, w gminie Jędrzejów.
Wieś duchowna, własność opactwa cystersów jędrzejowskich położona była w drugiej połowie XVI wieku w powiecie ksiąskim województwa krakowskiego. Do 1954 roku siedziba gminy Raków. W latach 1975–1998 miejscowość należała administracyjnie do województwa kieleckiego.

</doc>
<doc id="413480" url="https://pl.wikipedia.org/wiki?curid=413480" title="Raków (powiat polkowicki)">
Raków (powiat polkowicki)

Raków – wieś w Polsce, położona w województwie dolnośląskim, w powiecie polkowickim, w gminie Chocianów.
W latach 1975–1998 miejscowość należała administracyjnie do województwa legnickiego.

</doc>
<doc id="413481" url="https://pl.wikipedia.org/wiki?curid=413481" title="Raków (gmina Oborniki Śląskie)">
Raków (gmina Oborniki Śląskie)

Raków (niem. "Raakee") – wieś w Polsce położona w województwie dolnośląskim, w powiecie trzebnickim, w gminie Oborniki Śląskie.
Podział administracyjny.
W latach 1975–1998 miejscowość należała administracyjnie do województwa wrocławskiego.

</doc>
<doc id="413482" url="https://pl.wikipedia.org/wiki?curid=413482" title="Raków (powiat wrocławski)">
Raków (powiat wrocławski)

Raków – wieś w Polsce położona w województwie dolnośląskim, w powiecie wrocławskim, w gminie Długołęka.
Podział administracyjny.
W latach 1975–1998 miejscowość należała administracyjnie do województwa wrocławskiego.
Historia.
Pierwotnie miejscowość nazywała się "Rutzkawa", a pierwsza wzmianka o miejscowości jest z 1292 roku. Nazwa miejscowości pochodzi od polskiego słowa "rak". Pierwszym udokumentowanym właścicielem wsi był Mateusz von Falkenberg. Później została przejęta przez książąt Oleśnickich, a następnie przez rodzinę von Kesselów. W drugiej połowie XVIII wieku został wybudowany pałac, który został zniszczony w 1945 roku. Kesselowie utworzyli także ordynację rakowską do której należały: Raków, Bielawa, Mydlice, Nowy Dwór i Piszkawa. We wsi funkcjonowała szkoła, której istnienie została udokumentowane w 1863 roku. Wieś posiadała młyn z 1785 roku, tłocznie oleju i karczmę z 1845 roku
Krótki opis.
Mijając Raków i wjeżdżając do lasu po około 3 km dojedziemy do starej miejscowości, która nazywała się kiedyś "Najhov", a która teraz na mapach określana jest jako Nowy Dwór. Obecnie nie jest to odrębna miejscowość, a integralna część Rakowa.

</doc>
<doc id="413483" url="https://pl.wikipedia.org/wiki?curid=413483" title="Raszewy (powiat jarociński)">
Raszewy (powiat jarociński)

Raszewy – wieś w Polsce położona w województwie wielkopolskim, w powiecie jarocińskim, w gminie Żerków. Wieś jest siedzibą sołectwa "Raszewy", w którego skład wchodzi również miejscowość Podlesie.
W latach 1975–1998 miejscowość należała administracyjnie do województwa kaliskiego.
Przez Raszewy przebiega czarny szlak rowerowy, łączący Żerków przez Brzóstków, Śmiełów, Nową Wieś Podgórną, Czeszewo i Winną Górę z Miłosławiem.
Wieś położona jest na terenie Żerkowsko-Czeszewskiego Parku Krajobrazowego.
Historia.
O dawnym osadnictwie w tej okolicy świadczy znaleziony w 1882 roku skarb srebrny, zakopany po 1061 (znaleziono 136 całych oraz kilka połamanych monet czeskich, arabskich, węgierskich, niemieckich, oraz ozdoby i kawałki srebra o łącznej wadze 186 gramów, a także fragmenty zdobionego naczynia glinianego). W 1987 roku na stoku doliny Lutyni na powierzchni ok. 5 hektarów odkryto cmentarzysko ciałopalne (90 grobów) z początków epoki żelaza, pozostałe po ludności kultury łużyckiej.
Pierwsza wzmianka o wsi pochodzi z 1400 roku. W XV i XVI wieku należała ona do Zarembów, następnie krótko do rodziny Rajskich. W 1618 Raszewy przeszły w ręce Czarnkowskich. Pierwszym właścicielem wsi z Czarnkowskich był Adam Sędziwój.
Następnie wieś należała do Noskowskich, Gliszczyńskich, a następnie Ponińskich.
Antoni Poniński w 1798 sprzedał majątek żonie Antoniego Czarneckiego, Barbarze z Kwileckich, i od tej chwili aż do 1939 wieś znajdowała się w rękach tej rodziny. Czarneccy w 1892 założyli tu stadninę koni, które odnosiły spore sukcesy na krajowych i zagranicznych torach.
Po II wojnie światowej w Raszewach znajdował się PGR, a następnie ulokowano tu siedzibę dyrekcji Kombinatu PGR, gospodarującego na 5000 hektarów.
Pałac.
Pałac w stylu eklektycznym wybudowano w latach 1887-1890 dla hrabiego Michała Czarneckiego według projektu Zygmunta Gorgolewskiego, wybitnego architekta polskiego. W fasadzie frontowej znajduje się piętrowy portyk z czterema półkolumienkami, a przed nim znajduje się duży ganek podcieniowy, nad którym znajduje się balkon. U góry, w tympanonie widnieje ozdobny kartusz z herbem Czarneckich - "Prus III", zaś z tyłu budynku, nad tarasem - z herbem "Gozdawa" matki Michała, Marii z Giżyckich hr. Czarneckiej. Po bokach wzniesione zostały płytkie, obramowane półkolumienkami skrzydła, które nadają budowli kształt litery C. We wnętrzach pałacu częściowo zachowały się dekoracje sztukatorskie, wśród nich także polichromia autorstwa Piotra Kubowicza. Przedstawia ona widoki pałaców należących do Czarneckich, a także kościół w Brzóstkowie.
Pałac stoi w parku krajobrazowym, którego twórczynią była Maria Czarnecka. Przed pałacem znajdują się zabytkowe lampy żeliwne.
W ostatnich latach park został w znacznym stopniu zaniedbany i trudno odnaleźć w nim elementy z czasów świetności.
Grodzisko.
Pozostałości grodziska widoczne są w dolinie, na prawym brzegu Lutyni, 1 kilometr na północny wschód od wioski, w odległości około 500 metrów od mostu, przez który przebiega droga Raszewy - Przybysław. Grodzisko to ma średnicę 55 metrów, i jest otoczone fosą o szerokości 3 - 5 metrów. Zostało ono w dość poważnym stopniu zniszczone w końcu XIX wieku. Wewnątrz wałów znaleziono zwęglone drewniane budowle, wzmacniające konstrukcję ziemną. Niedaleko odkryto także ślady osady przygrodowej z okresu wczesnego średniowiecza.
W dolinie Lutyni znajduje się też zespół stawów rybnych o powierzchni 50 hektarów.

</doc>
<doc id="413484" url="https://pl.wikipedia.org/wiki?curid=413484" title="Raszowa (powiat opolski)">
Raszowa (powiat opolski)

Raszowa (dodatkowa nazwa w j. niem. Raschau) – wieś w Polsce położona w województwie opolskim, w powiecie opolskim, w gminie Tarnów Opolski.
W latach 1975–1998 miejscowość należała administracyjnie do województwa opolskiego. 
W Raszowej działa szkoła montessoriańska – Zespół Szkolno-Przedszkolny Stowarzyszenia "Pro Liberis Silesiae".
Zabytki.
Do wojewódzkiego rejestru zabytków wpisany jest:

</doc>
<doc id="413485" url="https://pl.wikipedia.org/wiki?curid=413485" title="Raszów (powiat trzebnicki)">
Raszów (powiat trzebnicki)

Raszów – wieś w Polsce położona w województwie dolnośląskim, w powiecie trzebnickim, w gminie Trzebnica.
Podział administracyjny.
W latach 1975–1998 miejscowość należała administracyjnie do województwa wrocławskiego.

</doc>
<doc id="413486" url="https://pl.wikipedia.org/wiki?curid=413486" title="Rataje (powiat chodzieski)">
Rataje (powiat chodzieski)

Rataje – wieś w Polsce położona w województwie wielkopolskim, w powiecie chodzieskim, w gminie Chodzież.
Wieś królewska należała do starostwa ujskiego, pod koniec XVI wieku leżała w powiecie poznańskim województwa poznańskiego. W latach 1975–1998 miejscowość należała administracyjnie do województwa pilskiego.
W Ratajach mieści się: 

</doc>
<doc id="413487" url="https://pl.wikipedia.org/wiki?curid=413487" title="Rataje (powiat grodziski)">
Rataje (powiat grodziski)

Rataje – wieś w Polsce położona w województwie wielkopolskim, w powiecie grodziskim, w gminie Rakoniewice.
W okresie Wielkiego Księstwa Poznańskiego (1815-1848) miejscowość wzmiankowana jako Rataje należała do wsi większych w ówczesnym powiecie babimojskim rejencji poznańskiej. Rataje należały do rakoniewickiego okręgu policyjnego tego powiatu i stanowiły część majątku Ruchocice, który należał wówczas do Zastrowa. 
W latach 1975–1998 miejscowość należała administracyjnie do województwa poznańskiego.
Zobacz też: Rataje, Rataje Karskie, Rataje Słupskie, Ratajewicze
Demografia.
Według spisu urzędowego z 1837 roku Rataje liczyły 179 mieszkańców, którzy zamieszkiwali 28 dymów (domostw).
Liczba mieszkańców miejscowości w poszczególnych latach:

</doc>
<doc id="413488" url="https://pl.wikipedia.org/wiki?curid=413488" title="Rataje (powiat pilski)">
Rataje (powiat pilski)

Rataje – wieś w Polsce położona w województwie wielkopolskim, w powiecie pilskim, w gminie Łobżenica. Północny kraniec wsi stanowi zespół pobernardyński Górka Klasztorna.
W latach 1975–1998 miejscowość należała administracyjnie do województwa pilskiego.

</doc>
<doc id="413489" url="https://pl.wikipedia.org/wiki?curid=413489" title="Rataje (powiat wrzesiński)">
Rataje (powiat wrzesiński)

Rataje – wieś w Polsce położona w województwie wielkopolskim, w powiecie wrzesińskim, w gminie Pyzdry przy drodze wojewódzkiej nr 466.
Wieś królewska należała do starostwa pyzdrskiego, pod koniec XVI wieku do powiatu pyzdrskiego województwa kaliskiego. W latach 1975–1998 miejscowość należała administracyjnie do województwa konińskiego.
We wsi znajduje się zabytkowy dwór.
Zobacz też: Rataje, Rataje Karskie, Rataje Słupskie, Ratajewicze

</doc>
<doc id="413490" url="https://pl.wikipedia.org/wiki?curid=413490" title="Rąbczyn (powiat ostrowski)">
Rąbczyn (powiat ostrowski)

Rąbczyn (niem. Walrode) – wieś w Polsce położona w województwie wielkopolskim, w powiecie ostrowskim, w gminie Raszków. Leży ok. 3 km na północny zachód od Ostrowa Wlkp.
Znany od 1401 jako wieś rycerska. Przed 1932 miejscowość położona była w powiecie odolanowskim, W latach 1975–1998 w województwie kaliskim, w latach 1932-1975 i od 1999 w powiecie ostrowskim.
Znajduje się tu, oddana do użytku w 1996 roku, nowoczesna oczyszczalnia ścieków dla Ostrowa Wlkp.

</doc>
<doc id="413491" url="https://pl.wikipedia.org/wiki?curid=413491" title="Rąbczyn (powiat wągrowiecki)">
Rąbczyn (powiat wągrowiecki)

Rąbczyn – wieś w Polsce położona w województwie wielkopolskim, w powiecie wągrowieckim, w gminie Wągrowiec.
W latach 1975–1998 miejscowość należała administracyjnie do województwa pilskiego. 
W Rąbczynie Funkcjonuje Gimnazjum nr 3 Gminy Wągrowiec, wieś posiada także nowoczesną salę gimnastyczną.
Na początku XIX w. posiadłość nabył Joseph von Zerboni di Sposetti (późniejszy nadprezydent Wielkiego Księstwa Poznańskiego), który tutaj zmarł w 1831 r. i został pochowany.

</doc>
<doc id="413492" url="https://pl.wikipedia.org/wiki?curid=413492" title="Rąbież (powiat ciechanowski)">
Rąbież (powiat ciechanowski)

Rąbież – wieś w Polsce położona w województwie mazowieckim, w powiecie ciechanowskim, w gminie Opinogóra Górna.
W latach 1975–1998 miejscowość należała administracyjnie do województwa ciechanowskiego.

</doc>
<doc id="413493" url="https://pl.wikipedia.org/wiki?curid=413493" title="Redło (powiat świdwiński)">
Redło (powiat świdwiński)

Redło (niem. "Redel") – wieś w Polsce położona w województwie zachodniopomorskim, w powiecie świdwińskim, w gminie Połczyn-Zdrój. W 2011 roku we wsi Redło liczba mieszkańców wynosiła 1 122.
Przez wieś przepływa rzeka Grudzianka.
Historia.
W tutejszym kościele pod koniec XIX wieku znajdowała się granitowa chrzcielnica oraz dzwon z 1602 roku wykonany przez stargardzkiego ludwisarza Joahima Karstede.

</doc>
<doc id="413494" url="https://pl.wikipedia.org/wiki?curid=413494" title="Rekowo (powiat koszaliński)">
Rekowo (powiat koszaliński)

Rekowo (kaszb. "Rekowò", niem. "Reckow") – wieś w Polsce położona w województwie zachodniopomorskim, w powiecie koszalińskim, w gminie Polanów.
W latach 1975–1998 miejscowość administracyjnie należała do województwa koszalińskiego.
W Rekowie działa stowarzyszenie "Leśne Rekowo" i co roku odbywa się festyn pod tytułem "Bajkowe Rekowo".

</doc>
<doc id="413495" url="https://pl.wikipedia.org/wiki?curid=413495" title="Rekowo (powiat łobeski)">
Rekowo (powiat łobeski)

Rekowo (niem. "Reckow") – wieś sołecka w Polsce położona w województwie zachodniopomorskim, w powiecie łobeskim, w gminie Radowo Małe. W latach 1818–1945 miejscowość administracyjnie należała do Landkreis Regenwalde (Powiat Resko) z siedzibą do roku 1860 w Resku, a następnie w Łobzie.
W latach 1975–1998 miejscowość należała administracyjnie do województwa szczecińskiego.
Atrakcje.
W Rekowie znajduje się wpisany do rejestru zabytków (Kl.V.0/277/57) Kościół św. Apostołów Piotra i Pawła oraz wpisany do rejestru zabytków (Kl.I.5340/23/79) zabytkowy park dworski. Kościół to XVII-wieczna ryglowa świątynia na kamiennej podmurówce z trójbocznie zamkniętym prezbiterium, gdzie w dach kryty blachą wkomponowana jest drewniana wieża zwieńczona barokowym hełmem (całość poddana renowacji w połowie lat 80. XX w.). 
W kościele są 2 cynowe lichtarze z 1802 roku.
Park dworski datowany jest na 2 poł. XIX w., rozbudowany w 1 ćw. XX w. (por. mapy archiwalne), gdzie założenie jest typu krajobrazowego, z aleją lipową wyznaczającą płd. i wsch. granicę oraz szpalerem świerkowym od płd. Obsadzony głównie bukami, brzozami, dębami i kasztanowcami. Granice parku są czytelne i zachowany został liczny starodrzew.
Zobacz też.
Rekowo (powiat łobeski)

</doc>
<doc id="413496" url="https://pl.wikipedia.org/wiki?curid=413496" title="Rekowo (powiat stargardzki)">
Rekowo (powiat stargardzki)

Rekowo (dawniej:niem. "Reckow") – wieś okolnica w województwie zachodniopomorskim, w powiecie stargardzkim, w gminie Kobylanka.
W latach 1975–1998 miejscowość należała administracyjnie do województwa szczecińskiego.
Wieś jest położona przy gminnej drodze łączącej Rekowo z przebiegającą 2 km na wschód drogą wojewódzką nr 120. Rekowo leży 4 km na południowy zachód od Kobylanki (siedziby gminy) i 15 km na zachód od Stargardu (siedziby powiatu). Najmniejsza i najstarsza wieś (nie licząc przysiółków i kolonii) w gminie Kobylanka. 
Wieś została około 1173 - 1176 roku przekazana przez Warcisława Świętoborzyca kasztelana szczecińskiego opactwu cystersów w Kołbaczu. Rekowo było jedną z sześciu wsi, które weszły w skład pierwszego uposażenia klasztoru. W pobliżu Rekowa kołbaccy cystersi założyli własne gospodarstwo, które jest wymieniane w zapisach z 1345 i 1355 roku. W inwentaryzacji przeprowadzonej po sekularyzacji dóbr cystersów z Kołbacza w 1541 roku, do domeny książęcej przeszła "wieś z 10 łanami oraz mały folwark". 
Do roku 1950 istniał we wsi kościół ryglowy z II połowy XVIII wieku. Zachował się natomiast mur kamienny, który niegdyś otaczał kościół i znajdujący się przy nim cmentarz. Kilka przedwojennych domów w Rekowie posiada ozdobne elewacje.
Węzeł znakowanych szlaków turystycznych:

</doc>
<doc id="413497" url="https://pl.wikipedia.org/wiki?curid=413497" title="Rembielin (powiat przasnyski)">
Rembielin (powiat przasnyski)

Rembielin – wieś w Polsce położona w województwie mazowieckim, w powiecie przasnyskim, w gminie Chorzele. Leży przy połączeniu drogi wojewódzkiej nr 616 z drogą krajową nr 57.
W latach 1975–1998 miejscowość należała administracyjnie do województwa ostrołęckiego.
Jest przykładem wsi nazywanej widlicą.

</doc>
<doc id="413498" url="https://pl.wikipedia.org/wiki?curid=413498" title="Rembów (powiat łaski)">
Rembów (powiat łaski)

Rembów – wieś w Polsce położona w województwie łódzkim, w powiecie łaskim, w gminie Łask.
W latach 1975–1998 miejscowość należała administracyjnie do województwa sieradzkiego.

</doc>
<doc id="413499" url="https://pl.wikipedia.org/wiki?curid=413499" title="Rembów (powiat sieradzki)">
Rembów (powiat sieradzki)

Rembów – wieś w Polsce położona w województwie łódzkim, w powiecie sieradzkim, w gminie Brzeźnio.
W latach 1975–1998 miejscowość należała administracyjnie do województwa sieradzkiego.

</doc>
<doc id="413500" url="https://pl.wikipedia.org/wiki?curid=413500" title="Reńska Wieś (powiat kędzierzyńsko-kozielski)">
Reńska Wieś (powiat kędzierzyńsko-kozielski)

Reńska Wieś (dodatkowa nazwa w j. niem. Reinschdorf, łac. "Villa Rynensis") – wieś w Polsce położona w województwie opolskim, w powiecie kędzierzyńsko-kozielskim, w gminie Reńska Wieś. Historycznie leży na Górnym Śląsku.
W latach 1975–1998 miejscowość należała administracyjnie do województwa opolskiego.
Miejscowość jest siedzibą gminy Reńska Wieś.
Nazwa.
W alfabetycznym spisie miejscowości z terenu Śląska wydanym w 1830 roku we Wrocławiu przez Johanna Knie miejscowość występuje pod polską nazwą "Rinskawieś" oraz niemiecką "Reinschdorf". 
Na polskiej mapie WIG z 1932 roku jako polska widnieje nazwa "Ryńska Wieś".
Historia.
Osada Villa Rynensis została pierwszy raz wzmiankowana w 1286 r. jako miejsce zamieszkania kolonistów, którzy prawdopodobnie pochodzili z Nadrenii. W kolejnych latach wchodziła w skład dóbr zamkowych kozielskich. W latach 1626-1650 folwark w Reńskiej Wsi był w posiadaniu Jakoba Bruck von Angermundt - wychowawcy dzieci Andrzeja Kochcickiego, kasjer dóbr kozielskich, twórca barokowej poezji emblematycznej. W roku 1802 powstała w Reńskiej Wsi katolicka szkoła elementarna. Od lutego do lipca 1807r. Reńska Wieś była areną oblężenia Twierdzy Koźle przez napoleońskie wojska generała Deroya. 6 lutego 1807 w czasie ostrzału artyleryjskiego na przedpolu Reńskiej Wsi, obok figury św. Jana Napomucena, zginął bawarski dowódca artylerii major Sales Kajetan Graf von Spreti. Jego grób po dziś dzień znajduje się na cmentarzu w Reńskiej Wsi. Inni polegli w czasie oblężenia Bawarczycy zostali upamiętnieni Kaplicą Bawarską na skraju wsi. W latach 1812-1824 Reńska Wieś była we władaniu barona von Gruttschreiber. 
Od 1824 r. dwór i majątek w Reńskiej Wsi były w posiadaniu herrnuckiej rodziny Wünsche, która uruchomiła tutaj browar (funkcjonował do 1945 roku). W roku 1861 powstała w Reńskiej Wsi neogotycka Kaplica Gospodarzy. W 1864 r. właściciel cukrowni w Rozwadzy Franz Eduard Bercht założył w Reńskiej Wsi cukrownię napędzaną maszynami parowymi. Wieloletnim dyrektorem cukrowni był dr August Dubke, którego syn Ernst Dubke był znanym taternikiem. Po pożarze cukrowni w 1866 założono oddział ochotniczej straży pożarnej w Reńskiej Wsi. W roku 1882 powstała linia kolejowa łącząca Większyce (linia Koźle - Nysa) z cukrownią w Reńskiej Wsi. W roku 1898 linia ta została przedłużona do Polskiej Cerekwi. W 1908 roku powstała w Reńskiej Wsi spółka rolnicza, a w 1911 klub sportowy - SV Reinschdorf. W czasie I wojny światowej poległo 37 mieszkańców wsi. 
W czasie Plebiscytu Górnośląskiego w Reńskiej Wsi głos oddało w sumie 1075 osób. Za Niemcami głosowało 940 osób, za Polską 133 osoby. Dwa głosy były nieważne. W latach 1924-1926 staraniem mieszkańców wybudowano kościół pw. Św. Urbana. W czasie II wojny światowej poległo ponad 200 mieszkańców Reńskiej Wsi, a ponad 60 cywilów stało się ofiarami wkroczenia Armii Czerwonej do miejscowości w dniu. 19 marca 1945 roku. 
Komunikacja.
W Reńskiej Wsi znajduje się skrzyżowanie dróg krajowych nr 45 i nr 38 z drogą wojewódzką nr 418.

</doc>
<doc id="413501" url="https://pl.wikipedia.org/wiki?curid=413501" title="Reńska Wieś (powiat nyski)">
Reńska Wieś (powiat nyski)

Reńska Wieś () – wieś w Polsce położona w województwie opolskim, w powiecie nyskim, w gminie Pakosławice.
W latach 1975–1998 miejscowość należała administracyjnie do województwa opolskiego.
Zabytki.
Do wojewódzkiego rejestru zabytków wpisany jest:

</doc>
<doc id="413502" url="https://pl.wikipedia.org/wiki?curid=413502" title="Repki (powiat ostrołęcki)">
Repki (powiat ostrołęcki)

Repki – wieś w Polsce położona w województwie mazowieckim, w powiecie ostrołęckim, w gminie Troszyn.
Dawnej Mierzejewo-Repki.
Wierni kościoła rzymskokatolickiego należą do parafii św. Bartłomieja Apostoła w Troszynie.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Troszyn.
Według Powszechnego Spisu Ludności z 1921 roku wieś zamieszkiwało 155 osób w 23 budynkach mieszkalnych . Miejscowość należała do parafii rzymskokatolickiej w Troszynie. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Troszynie.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład Generalnego Gubernatorstwa.
W latach 1975–1998 miejscowość administracyjnie należała do województwa ostrołęckiego.

</doc>
<doc id="413503" url="https://pl.wikipedia.org/wiki?curid=413503" title="Repki (powiat sokołowski)">
Repki (powiat sokołowski)

Repki – wieś w Polsce, położona w województwie mazowieckim, w powiecie sokołowskim, w gminie Repki. 
Wieś jest siedzibą gminy Repki. 
W latach 1975–1998 wieś należała administracyjnie do województwa siedleckiego.
Przez Repki przebiega droga krajowa nr 62. Na południe od wsi przepływa rzeka Myśla, lewy dopływ Bugu.
Wierni kościoła rzymskokatolickiego należą do parafii Trójcy Przenajświętszej w Repkach-Szkopach. W Repkach jest kościół konparafialny (filialny).
Historia.
Wieś o rodowodzie średniowiecznym o której pierwsza pisana wzmianka pochodzi z roku 1492. W okolicy powstały grodziska między innymi w Wołodkach, Grodzisku i Gródku. Po unii brzeskiej w 1644 roku szlachcic Mieczysław Mleczko ufundował tutejszym Rusinom cerkiew unicką i ją uposażył.
Na przełomie XVIII/XIX wieku we wsi istniał dwór z parkiem. W 1864 roku utworzono Gminę. 

</doc>
<doc id="413504" url="https://pl.wikipedia.org/wiki?curid=413504" title="Rędziny (powiat zawierciański)">
Rędziny (powiat zawierciański)

Rędziny – wieś w Polsce położona w województwie śląskim, w powiecie zawierciańskim, w gminie Szczekociny.
W latach 1975–1998 miejscowość należała administracyjnie do województwa częstochowskiego.

</doc>
<doc id="413505" url="https://pl.wikipedia.org/wiki?curid=413505" title="Rogajny (powiat elbląski)">
Rogajny (powiat elbląski)

Rogajny (do 1950 "Żytno") – wieś w Polsce położona w województwie warmińsko-mazurskim, w powiecie elbląskim, w gminie Pasłęk przy DW527. Wieś jest siedzibą sołectwa "Rogajny" w którego skład wchodzą również miejscowości Gryżyna i Skolimowo.
Do 1954 roku siedziba gminy Rogajny. W latach 1975–1998 miejscowość administracyjnie należała do województwa elbląskiego.
Zobacz też: Rogajny: Rogajny

</doc>
<doc id="413506" url="https://pl.wikipedia.org/wiki?curid=413506" title="Rogajny (powiat gołdapski)">
Rogajny (powiat gołdapski)

Rogajny (dawniej "Rogonie", litw. "Ragainiai", niem. "Rogonnen") – wieś w Polsce położona w województwie warmińsko-mazurskim, w powiecie gołdapskim, w gminie Dubeninki. W latach 1975–1998 miejscowość należała administracyjnie do województwa suwalskiego.
W pobliżu wsi wzgórza morenowe z najwyższym wzniesieniem – Lisią Górą (258 m n.p.m.)
Historia.
Wieś czynszowa założona na 40 włókach boru nad strugą Bierkanicą, na podstawie przywileju z 26 lipca 1564 roku. Wtedy to ówczesny starosta książęcy, "Wawrzyniec von Halle", sprzedał braciom z Płociczna – Mikołajowi i Pawłowi Rogoniom – cztery włóki sołeckie, polecając im założenie wsi.
Wieś wymieniana w dokumentach z XVIII w. jako własność "Wierzbickich" – polskiej rodziny szlacheckiej.
Wieś nazywana była dawniej Rogoniami (od nazwiska zasadźców), a w 1938 r. nosiła urzędową nazwę niemiecką "Rogonnen".
W 1938 r. we wsi było 467 mieszkańców. Czynna była szkoła dwuklasowa i wiejska szkoła zawodowa. Na miejscu znajdował się urząd pocztowy. Część wsi, Małe Rogajny, stanowił majątek ziemski, nazywany "Grindashof", który otrzymał swą nazwę w 1817 roku od właściciela o nazwisku "Grenda".

</doc>
<doc id="413507" url="https://pl.wikipedia.org/wiki?curid=413507" title="Rogale (powiat ełcki)">
Rogale (powiat ełcki)

Rogale – (niem. "Rogallen", litw. - Rogalė) wieś w Polsce położona w województwie warmińsko-mazurskim, w powiecie ełckim, w gminie Stare Juchy. W latach 1975–1998 miejscowość należała administracyjnie do województwa suwalskiego.
Zobacz też: Rogale, Rogale Wielkie

</doc>
<doc id="413508" url="https://pl.wikipedia.org/wiki?curid=413508" title="Rogale (powiat gołdapski)">
Rogale (powiat gołdapski)

Rogale (niem. "Rogahlen") – wieś sołecka w Polsce położona w województwie warmińsko-mazurskim, w powiecie gołdapskim, w gminie Banie Mazurskie.
W latach 1975–1998 miejscowość należała administracyjnie do województwa suwalskiego.
Podczas akcji germanizacyjnej nazw miejscowych i fizjograficznych historyczna nazwa niemiecka "Rogahlen" została w lipcu 1938 r. zastąpiona przez administrację nazistowską sztuczną formą "Gahlen".

</doc>
<doc id="413509" url="https://pl.wikipedia.org/wiki?curid=413509" title="Rogale (powiat szczycieński)">
Rogale (powiat szczycieński)

Rogale (niem. "Rogallen", 1938–1945 "Rogenau") – osada w Polsce położona w województwie warmińsko-mazurskim, w powiecie szczycieńskim, w gminie Dźwierzuty. W latach 1975–1998 miejscowość należała administracyjnie do województwa olsztyńskiego.
Historia.
Dawny majątek szlachecki należący do dóbr rańskich, od połowy XVIII w. funkcjonujący samodzielnie. W 1938 r. w ramach akcji germanizacyjnej zmieniono urzędowa nazwę miejscowości na "Rogenau".
Zabytki.
Zobacz też: Rogale, Rogale Wielkie 

</doc>
<doc id="413510" url="https://pl.wikipedia.org/wiki?curid=413510" title="Rogalin (powiat radziejowski)">
Rogalin (powiat radziejowski)

Rogalin – wieś w Polsce położona w województwie kujawsko-pomorskim, w powiecie radziejowskim, w gminie Piotrków Kujawski.
Podział administracyjny.
W latach 1975–1998 miejscowość należała administracyjnie do województwa włocławskiego. Wieś sołecka – zobacz jednostki pomocnicze gminy Piotrków Kujawski w BIP.
Historia.
Rogalin w wieku XIX to wieś i folwark w powiecie nieszawskim, gminie i parafia Piotrków, ma w 1885 roku 71 mieszkańców. W 1827 r. było 15 domów, 99 mieszkańców. W 1867 r. folwark Rogalin posiadał rozległość mórg 406 w tym gruntów ornych i ogrodów mórg 345, łąk mórg 15, pastwisk mórg 30, nieużytków mórg 16. Wieś Rogalin osad 8, z gruntem mórg 8. 
Pawiński w Kodeksie Wielkopolskim (t.II s.80) podaje, że według registru poborowego powiatu radziejowskiego z lat 1557-1566, wieś "Rogalino", w parafii "Kaczewo", miała 3 łany i 3 zagrodników. W roku 1489 wieś należała do Rogalińskich. a w roku 1789 jej właścicielem był Pantalen Karski.
Demografia.
W roku 1827 było 99 mieszkańców, a nieco ponad pół wieku później (1885 r.) było ich 71. Według Narodowego Spisu Powszechnego (III 2011 r.) liczyła 82 mieszkańców. Jest 22. co do wielkości miejscowością gminy Piotrków Kujawski.

</doc>
<doc id="413511" url="https://pl.wikipedia.org/wiki?curid=413511" title="Rogalin (powiat sępoleński)">
Rogalin (powiat sępoleński)

Rogalin – wieś w Polsce położona w województwie kujawsko-pomorskim, w powiecie sępoleńskim, w gminie Sośno.
W latach 1975–1998 miejscowość należała administracyjnie do województwa bydgoskiego. Według Narodowego Spisu Powszechnego (III 2011 r.) liczyła 502 mieszkańców. Jest trzecią co do wielkości miejscowością gminy Sośno. Przez miejscowość przepływa Orla, rzeka dorzecza Warty.
Zabytki.
Według rejestru zabytków NID na listę zabytków wpisany jest zespół dworski, nr rej.: 138/A z 30.01.1985:

</doc>
<doc id="413512" url="https://pl.wikipedia.org/wiki?curid=413512" title="Rogowo (powiat białogardzki)">
Rogowo (powiat białogardzki)

Rogowo (niem. "Roggow") – wieś sołecka w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 wieś należała do województwa koszalińskiego. W roku 2007 wieś liczyła 335 mieszkańców.
Geografia.
Wieś leży ok. 8 km na południe od Białogardu, przy drodze z Dębczyna do Byszyna, przy trasie byłej linii wąskotorowej Białogard – Świelino. Wieś wielodrożnicowa ze zwartą zabudową w centrum. Teren wokół wsi zajęty jest przez pola uprawne i łąki położone w widłach rzeki Parsęty i Mogilicy.
Historia.
W VIII wieku nastąpił rozrost białogardzkiego skupiska osadniczego. Powstało około jedenaście nowych osad, szczególnie dynamicznie rozwinęło się osadnictwo nad Mogilicą o czym świadczyć może osada w Rogowie położona na skraju terasy nadzalewowej w dorzeczu dolnej Mogilicy. Rozwój polegał na tym, iż w rolnictwie zaczął sobie torować drogę system stałej uprawy roli na tych terenach. Wraz z jego upowszechnieniem popularyzował się wysiew żyta, jęczmienia co potwierdzają znaleziska pochodzące z osady. Wysoki poziom gospodarki rolnej potwierdzają znaleziska sierpów żelaznych, kamiennych żaren obrotowych i pieców chlebowych. Z rozwojem form uprawy roli rozwijał się chów zwierząt, zwłaszcza bydła rogatego co mogło mieć wpływ na ustanowienie nazwy osady Rogowo. Rozwój gospodarki folwarczno-pańszczyźnianej zapoczątkowanej w pierwszej ćwierci XVI wieku spowodował gwałtowne pogorszenie sytuacji prawnej ludności wiejskiej. Rozwój ten w poważnej części dokonywał się kosztem gruntów chłopskich czego dowodem może być odebranie od każdego gospodarstwa chłopskiego we wsi Rogowo i Byszyno pół włóki i przyłączenia do istniejącego już majątku w Rogowie. Wynika to z supliki chłopów ww. dwóch wsi z roku 1624. Wyrazem trudnej sytuacji gospodarczej wsi był ostry spór o pastwiska pomiędzy Rogowem i Żytelkowem w tamtym okresie, powodował on interwencję biskupa Erazma von Manteuffla, któremu z trudem udało się pogodzić zwaśnione strony. Na przełomie XV – XVI wieku ostatni książęta z dynastii zachodniopomorskiej powołali do życia domeny ("Amt"). Domeny były własnością książąt wśród 18 domen na Pomorzu Zachodnim znajdowała się domena białogardzka ("Amt Belgard"). W 1782 roku w skład tej domeny wchodziło jedenaście wsi, w tym Rogowo. W 1867 r. powstała szkoła w dwóch budynkach. W roku 1939 miejscowość zamieszkuje 721 osób. Po wojnie wieś była i jest wsią rolników indywidualnych. W latach 1946-1954 oraz w latach 1973–1976 miejscowość była siedzibą gminy Rogowo.
Zabytki i ciekawe miejsca.
Na północ od wsi leży nieczynny cmentarz ewangelicki o pow. 1,90 ha.
Cmentarzysko ciałopalne z późnego okresu lateńskiego i wczesnego okresu rzymskiego I wiek p.n.e. – II wiek zlokalizowane na terenie wyniesienia morenowego, około 800 m na południowy wschód od skraju zabudowań wsi Rogowo bezpośrednio na wschód od szosy Rogowo – Byszyno około 900 m na zachód od rzeki Parsęty.
Stodoły o konstrukcji ramowej (zagroda nr 8, nr 42, nr 55).
Kapliczka marmurowa postawiona przez mieszkańców Rogowa w podzięce za powrót w 1945 roku tych ziem do Polski.
Przyroda.
We wsi na łąkach można spotkać rosnące storczyki, zawilce żółte, błotniaka stawowego, czaplę siwą.
Turystyka.
Przez Rogowo wiodą dwa lokalne szlaki turystyczne:
Gospodarka.
W Rogowie znajduje się jednostka Ochotniczej Straży Pożarnej.
Transport.
W miejscowości jest przystanek komunikacji autobusowej.
Kultura i sport.
We wsi jest Szkoła podstawowa im. Jana Brzechwy, filia Gminnej Biblioteki Publicznej w Stanominie z czytelnią internetową, świetlica wiejska oraz dwa boiska sportowe.
Ludowy Zespół Sportowy we wsi to „Wiking” Rogowo, należący do Gminnego Zrzeszenia LZS.

</doc>
<doc id="413513" url="https://pl.wikipedia.org/wiki?curid=413513" title="Rogowo (powiat łobeski)">
Rogowo (powiat łobeski)

Rogowo (niem. "Roggow") – wieś sołecka w Polsce, położona w województwie zachodniopomorskim, w powiecie łobeskim, w gminie Radowo Małe.
Wieś tę w spadku po rodzicach w roku 1568 otrzymała Sydonia von Borck. W latach 1818-1945 miejscowość administracyjnie należała do Landkreis Regenwalde (Powiat Resko) z siedzibą do roku 1860 w Resku, a następnie w Łobzie. W roku 1933 liczyła 787 mieszkańców.
Do 1954 roku wieś była siedzibą gminy Rogowo. W latach 1975–1998 wieś należała administracyjnie do województwa szczecińskiego.

</doc>
<doc id="413514" url="https://pl.wikipedia.org/wiki?curid=413514" title="Rogowo (powiat makowski)">
Rogowo (powiat makowski)

Rogowo – wieś w Polsce położona w województwie mazowieckim, w powiecie makowskim, w gminie Płoniawy-Bramura.
W latach 1975–1998 miejscowość należała administracyjnie do województwa ostrołęckiego.
Wierni kościoła rzymskokatolickiego należą do parafii św. Stanisława w Płoniawach-Bramurze.

</doc>
<doc id="413515" url="https://pl.wikipedia.org/wiki?curid=413515" title="Rogowo (powiat ostródzki)">
Rogowo (powiat ostródzki)

Rogowo – osada w Polsce położona w województwie warmińsko-mazurskim, w powiecie ostródzkim, w gminie Miłomłyn.
W latach 1975–1998 miejscowość należała administracyjnie do województwa olsztyńskiego.

</doc>
<doc id="413516" url="https://pl.wikipedia.org/wiki?curid=413516" title="Rogowo (powiat rypiński)">
Rogowo (powiat rypiński)

Rogowo – wieś w Polsce, położona w województwie kujawsko-pomorskim, w powiecie rypińskim, siedziba gminy Rogowo.
W latach 1975–1998 wieś należała administracyjnie do województwa włocławskiego.
Według Narodowego Spisu Powszechnego (III 2011 r.) liczyła 601 mieszkańców. Jest największą miejscowością gminy Rogowo.

</doc>
<doc id="413517" url="https://pl.wikipedia.org/wiki?curid=413517" title="Rogowo (powiat stargardzki)">
Rogowo (powiat stargardzki)

Rogowo – wieś w Polsce położona w województwie zachodniopomorskim, w powiecie stargardzkim, w gminie Stargard.
W latach 1975–1998 miejscowość należała administracyjnie do województwa szczecińskiego.

</doc>
<doc id="413518" url="https://pl.wikipedia.org/wiki?curid=413518" title="Rogówek (powiat kłodzki)">
Rogówek (powiat kłodzki)

Rogówek (, "Werdeck", po 1945 także "Rogówka") – wieś w Polsce położona w województwie dolnośląskim, w powiecie kłodzkim, w gminie Kłodzko, na zboczach Klekotki i Sarnicy. Przed rokiem 1945 do Rogówka należała kolonia "Werdecker Hain".
Położenie.
Osada składa się z pięciu gospodarstw rolnych, częściowo rozproszonych. Górna część wsi zapewnia szerokie widoki na Masyw Śnieżnika, Góry Bialskie i Złote.
Podział administracyjny.
W latach 1975–1998 miejscowość należała administracyjnie do województwa wałbrzyskiego.
Historia.
Należy do najstarszych wsi Kotliny Kłodzkiej. Powstała przed połową XIII wieku, jako osada przedlokacyjna. Około roku 1300 przejęli ją joannici z Kłodzka. W 2. połowie XIV wieku funkcjonował tu folwark. Wieś należała wtedy do Ottona von Glubosa. W początkach XV wieku istniało tu wolne sędziostwo. Na przełomie XIV/XV wieku wieś zakupili kłodzcy augustianie. Leżąc na uboczu osada unikała zniszczeń wojennych, nie posiadając jednak większego znaczenia dla dziejów regionu. Wyjątkiem była wojna trzydziestoletnia, kiedy to lokalni chłopi z kilku wsi wywołali powstanie obronne przeciwko przymusowej rekatolicyzacji. W roku 1631 było tu tylko czterech gospodarzy. Od roku 1626 wieś była własnością kolegium jezuickiego z Kłodzka. W roku 1782 należała do hrabiego von Redena, a w I połowie XIX wieku do hrabiego von Münchhausena. Było tu wtedy osiem budynków. W dole osady powstał młyn wodny. Po roku 1945 sytuacja wsi nie zmieniła się, w szczytowym okresie było tu dziewięć gospodarstw.
Obiekty zabytkowe.
Przy najwyżej położonym gospodarstwie, na stoku Klekotki, stoi kaplica barokowa z XVIII wieku, odnowiona w roku 2003, staraniem miejscowych mieszkańców. Renowację obrazu wewnątrz kaplicy sfinansował samorząd kłodzki w 2010. Poniżej najwyższego gospodarstwa stoi krzyż ku czci Jana Pawła II, postawiony przez Alicję i Stanisława Jastrzębiów w latach 2005–2006. Poświęcili go 16 lipca 2006 księża: prałat Stanisław Franczak, Stanisław Piskorz i Stanisław Tyczyński. Na krzyżu powieszono dwie tablice z ręcznie wyrytymi trasami wszystkich papieskich pielgrzymek zagranicznych.

</doc>
<doc id="413519" url="https://pl.wikipedia.org/wiki?curid=413519" title="Rogówek (Wińsko)">
Rogówek (Wińsko)

Rogówek – przysiółek wsi Wińsko w Polsce, położony w województwie dolnośląskim, w powiecie wołowskim, w gminie Wińsko.
W latach 1975–1998 przysiółek należał administracyjnie do województwa wrocławskiego.

</doc>
<doc id="413520" url="https://pl.wikipedia.org/wiki?curid=413520" title="Rogówko (powiat toruński)">
Rogówko (powiat toruński)

Rogówko – wieś w Polsce położona w województwie kujawsko-pomorskim, w powiecie toruńskim, w gminie Lubicz.
W latach 1975–1998 miejscowość należała administracyjnie do województwa toruńskiego.
Zobacz też: Rogówko 

</doc>
<doc id="413521" url="https://pl.wikipedia.org/wiki?curid=413521" title="Rogów (powiat kazimierski)">
Rogów (powiat kazimierski)

Rogów – wieś w Polsce położona w województwie świętokrzyskim, w powiecie kazimierskim, w gminie Opatowiec. Leży przy drodze krajowej nr 79.
Dawniej istniała gmina Rogów. W latach 1975–1998 miejscowość należała administracyjnie do województwa kieleckiego.
Historia.
Pierwsze wzmianki o Rogowie pochodzą z XV w., kiedy to należał on do rodu Hińczów (Hinczków), podskarbich królewskich. Miejscowy kościół ufundował podskarbi królewski Hinko (Hinczko) z Rogowa. W późniejszym okresie dziedzicem wsi był Eustachy Sprowski herbu Odrowąż. Dziesięcinę o wartości 10 grzywien opłacano z łanów kmiecych biskupstwu krakowskiemu. Dziesięcinę folwarczną o wartości 3 grzywien oddawano plebanowi w Opatowcu.
Według rejestru poborowego powiatu wiślickiego z XVI w. Rogów był własnością kasztelana sandomierskiego. Miał 6 osad, 4 łany, 3 zagrodników z rolą, 2 komorników, 1 biednego i 1 rybaka. W połowie XVI w. wieś należała do rodu Szafrańców. Oddali oni Rogów pod zastaw Włochowi Prosperowi Provanie. Był on gorliwym wyznawcą kalwinizmu, a później poglądów Fausta Socyna. Wspólnie z Szafrańcami Provana przekształcił miejscowy kościół parafialny w zbór ariański. W 1562 r. w Rogowie odbył się zjazd przywódców ruchu antytrynitarskiego.
W XVII w. wieś przeszła na własność rodu Firlejów, którzy znieśli zbór. W 1751 r., ówczesny właściciel Rogowa, podkanclerzy koronny, biskup przemyski Michał z Granowa Wodzicki, w miejsce mocno zniszczonego drewnianego kościoła z XV wieku, ufundował nowy. Świątynia dotrwała do 1932 r., kiedy to strawił ją pożar.
Według spisu z 1827 r. wieś miała 56 domów i 344 mieszkańców. Oprócz kościoła parafialnego znajdowała się tutaj szkoła gminna oraz przytułek dla starców.

</doc>
<doc id="413522" url="https://pl.wikipedia.org/wiki?curid=413522" title="Rogów (powiat konecki)">
Rogów (powiat konecki)

Rogów – wieś w Polsce położona w województwie świętokrzyskim, w powiecie koneckim, w gminie Końskie. 
Siedziba sołectwa.
Prywatna wieś szlachecka, położona była w drugiej połowie XVI wieku w powiecie opoczyńskim województwa sandomierskiego. Od XVII do pierwszej połowy XX wieku wieś wchodziła w skład klucza Koneckiego oraz dóbr Końskie Wielkie. Według podziału administracyjnego Polski obowiązującego W latach 1975–1998 miejscowość należała do województwa kieleckiego.
W Rogowie znajduje się szkoła podstawowa i gimnazjum w Zespole Szkół w Rogowie im. Jana Pawła II oraz kościół pod wezwaniem św. Wojciecha 
siedziba rzymskokatolickiej parafii św. Wojciecha w Rogowie.
Przez wieś przechodzi czarny szlak rowerowy z Piekła do Młynka Nieświńskiego.

</doc>
<doc id="413523" url="https://pl.wikipedia.org/wiki?curid=413523" title="Rogów (powiat łęczycki)">
Rogów (powiat łęczycki)

Rogów – wieś w Polsce położona w województwie łódzkim, w powiecie łęczyckim, w gminie Świnice Warckie.
W latach 1975–1998 miejscowość należała administracyjnie do województwa konińskiego.

</doc>
<doc id="413524" url="https://pl.wikipedia.org/wiki?curid=413524" title="Rogów (powiat opolski)">
Rogów (powiat opolski)

Rogów – wieś w Polsce położona w województwie lubelskim, w powiecie opolskim, w gminie Wilków.
Wieś nad strugą Jaworzanka stanowi sołectwo gminy Wilków, znajduje się w granicach Kazimierskiego Parku Krajobrazowego.
Wieś królewska położona była w drugiej połowie XVI wieku w powiecie lubelskim województwa lubelskiego. Niegdyś istniała gmina Rogów. W latach 1975–1998 miejscowość należała administracyjnie do województwa lubelskiego.
Części miejscowości.
W czasie powodzi, która dotknęła Polskę w maju 2010 Rogów była jedyną wsią gminy Wilków, której nie groziło zalanie. Pod wodą znalazło się wówczas 90 procent powierzchni gminy, w tym 23 wioski. Na terenie szkoły w Rogowie byli umieszczani ludzie z zalanych terenów.
Historia.
Wieś znana w dokumentach źródłowych od 1409 roku, stanowiła własność podzieloną króla i szlachecką. W latach 1409–1429 dziedzicem wsi był Dziersław z Rogowa i Podgórza. W roku 1454 szlachetny Jakub Słotwiński sprzedaje wójtostwo w Rogowie Grotowi tenutariuszowi kazimierskiemu.
W roku 1512 król Zygmunt I Stary zezwala Mikołajowi Firlejowi wojewodzie lubelskiemu wykupić wieś Rogów z rąk tenutariuszy braci Bireckich. Dziesięć lat później w 1522 król Zygmunt I zezwala Mikołajowi Firlejowi kasztelanowi krakowskiemu na zastawienie wsi Rogów Mikołajowi Skokowskiemu i jego żonie Zofii, w tym samym roku Zygmunt I nadaje Rogów w wieczyste posiadanie Mikołajowi Firlejowi.
Rogów w wieku XIX stanowił wieś w powiecie nowoaleksandryjskim (puławskim), gminie Rogów, parafii Wilków. Według spisu z 1827 roku było we wsi 50 domów i 354 mieszkańców.
W połowie XV wieku Rogów był wsią w parafii Wilków, wieś była własnością Mikołaja Kazimierskiego herbu Rawa, miała 13 łanów kmiecych, z których dawano dziesięcinę, wartości 10 grzywien, klasztorowi św. Krzyża benedyktynów. Zbigniew Oleśnicki, biskup Krakowski, domagał się tej dziesięciny na rzecz biskupstwa, lecz Jarosław, biskup Laodycejski, i Jan, proboszcz z Obrazowa, oficjał sandomierski, rozstrzygnęli to sprawę na korzyść klasztoru św. Krzyża co stało się w roku 1442.
Z folwarku płacono dziesięcinę do Wilkowa (Długosz L.B. t. III, s.251).
Rogów jako gmina należy do sądu gminnego okręgu IV w Kolanówce, stacja pocztowa najbliżej w Kazimierzu, siedziba urzędu gminy mieściła się w Rogowie. W skład gminy wchodzą: Dąbrówka folwark, Dobre, Mięćmierz, Podgórz, Kolanówka, Rogów, Uściąż, Wólka, Zagajnie, Zastów Polanowski, Zastów Karczmiski.

</doc>
<doc id="413525" url="https://pl.wikipedia.org/wiki?curid=413525" title="Rogów (powiat sokołowski)">
Rogów (powiat sokołowski)

Rogów – wieś w Polsce położona w województwie mazowieckim, w powiecie sokołowskim, w gminie Repki.
Miejscowość jest siedzibą rzymskokatolickiej parafii św. Anny należącej do dekanatu Sokołów Podlaski.
W latach 1975–1998 miejscowość należała administracyjnie do województwa siedleckiego.

</doc>
<doc id="413526" url="https://pl.wikipedia.org/wiki?curid=413526" title="Rogów (powiat szydłowiecki)">
Rogów (powiat szydłowiecki)

Rogów – wieś w Polsce położona w województwie mazowieckim, w powiecie szydłowieckim, w gminie Mirów.
Był wsią biskupstwa krakowskiego w województwie sandomierskim w ostatniej ćwierci XVI wieku.Do 1954 roku istniała gmina Rogów. W latach 1975–1998 miejscowość należała administracyjnie do województwa radomskiego.
Wierni Kościoła rzymskokatolickiego należą do parafii Matki Boskiej Częstochowskiej w Mirowie Starym.

</doc>
<doc id="413527" url="https://pl.wikipedia.org/wiki?curid=413527" title="Rogów (powiat zamojski)">
Rogów (powiat zamojski)

Rogów – wieś w Polsce położona w województwie lubelskim, w powiecie zamojskim, w gminie Grabowiec.
W latach 1975–1998 miejscowość należała administracyjnie do województwa zamojskiego.
Wieś stanowi sołectwo gminy Grabowiec.
Historia.
Wieś notowana od 1394 roku
W roku 1424 w drodze zamiany za część wsi Zaborzec znalazła się w rękach Stanisława z Falęcina który jeszcze w 1436 roku był jej dziedzicem.
Według ksiąg poborowych z 1564 roku wieś podzielona była na 7 części należących do rodów Rogowskich i Danileckich.
Według spisu z 1827 r. wieś liczyła 32 domy ze 180 mieszkańcami, zaś wg spisu z r. 1921 (wówczas w podległości administracyjnej gminy Miączyn) tylko 30 domów oraz 182 mieszkańców, w tym 9 Ukraińców.

</doc>
<doc id="413528" url="https://pl.wikipedia.org/wiki?curid=413528" title="Rogóźno (powiat łęczyński)">
Rogóźno (powiat łęczyński)

Rogóźno (spotykana także regionalnie nazwa Rogóżno) – wieś w Polsce położona w województwie lubelskim, w powiecie łęczyńskim, w gminie Ludwin.
W latach 1975–1998 miejscowość należała administracyjnie do województwa lubelskiego.
Położona nad jeziorem Rogóźno. Na północnym skraju wsi leży drugie jezioro – Łukcze.
Wieś letniskowa z racji położenia nad jeziorami i dogodnego połączenia komunikacyjnego (droga wojewódzka nr 820) tłumnie odwiedzana przez turystów spędzających wolny czas nad wodą.
Wieś stanowi sołectwo gminy Ludwin.
Rogóźno jest siedzibą parafii pw. św. Wawrzyńca, obejmującej swym zasięgiem miejscowości: Czarny Las, Dąbrowa, Dratów, Kaniwola, Kobyłki, Kosów, Krasne, Krzczeń, Krzywe, Piaseczno, Rozpłucie Pierwsze, Rozpłucie Drugie, Ryczka i Uciekajka.
Znajduje się tu także ośrodek turystyczno-wczasowy KUL (nad jeziorem Rogóźno).

</doc>
<doc id="413529" url="https://pl.wikipedia.org/wiki?curid=413529" title="Rogóźno (powiat łowicki)">
Rogóźno (powiat łowicki)

Rogóźno – wieś w Polsce położona w województwie łódzkim, w powiecie łowickim, w gminie Domaniewice.
Wieś duchowna "Rogoźno" położona była w drugiej połowie XVI wieku w powiecie sochaczewskim ziemi sochaczewskiej województwa rawskiego. Była wsią klucza chruślińskiego arcybiskupów gnieźnieńskich. W latach 1975–1998 miejscowość należała administracyjnie do województwa skierniewickiego.
W pobliżu wsi znajduje się jezioro Okręt i staw Rydwan.
8 września 1939 żołnierze Wehrmachtu, po wkroczeniu do wsi, wyprowadzili z domów 4 mężczyzn i po przeprowadzeniu ich do sąsiedniej wsi Borowiny – zastrzelili.

</doc>
<doc id="413530" url="https://pl.wikipedia.org/wiki?curid=413530" title="Rogóźno (powiat tomaszowski)">
Rogóźno (powiat tomaszowski)

Rogóźno – wieś w Polsce położona w województwie lubelskim, w powiecie tomaszowskim, w gminie Tomaszów Lubelski.
Za Królestwa Polskiego istniała gmina Rogoźno.
W latach 1975–1998 miejscowość należała administracyjnie do województwa zamojskiego.
W obrębie wsi funkcjonują trzy autonomiczne sołectwa gminy Tomaszów Lubelski.
Historia.
Rogóźno dawniej niekiedy pisane jako Roguźno lub Rogoźnik. Wieś w dawnej ziemi bełskiej wzmiankowana w dokumentach w 1422 roku.
Wieś osadził Andrzej Małdrzyk herbu Wąż, na mocy ugody zawartej z sąsiadem Wołczkiem z Gródka w sprawie korzystania z lasów Łaziska, Koczalin i Górno w otoczeniu których powstało Rogóźno.
Kolonizację wsi dokończyli Stanisław, Andrzej, Jan, Jakub i Stefan, synowie Andrzeja Małdrzyka, wprowadzając w niej prawo niemieckie, piętnastoletnią wolniznę, a po jej wygaśnięciu czynsz pieniężny, oraz utwierdzając na dużym, ośmiołanowym sołectwie szlachetnego sługę swego Piotra. W 1472 r. wieś już opłacała łanowe i była przedmiotem rodzinnych podziałów.
Do 1528 roku wieś stanowiła własność Małdrzyków (podobnie jak Ruda Wołoska i Wola Chodywaniecka), następnie z braku męskich potomków, poprzez koligacje żeńskiej część rodu przeszła w 1578 do Marcinowskich herbu Topór. Według rejestru poborowego z 1564 roku wieś posiadała 20 łanów (to jest około 336 ha) gruntów uprawnych.
W 1578 roku wieś zakupił kanclerz Jan Zamoyski, jedenaście lat później włączając ją do swej ordynacji. W 1792 roku wymieniona była w składzie ordynackiego klucza tomaszowskiego.
W 1814 roku urodził się tu Edmund Wasilewski, poeta związany z Krakowem. Według spisu z 1880 roku wieś liczyła 60 domostw i 504 mieszkańców, w tym 304 katolików.
Spis z roku 1921 (wówczas wieś umiejscowiona w gminie Pasieki) pokazał 98 domów oraz 584 mieszkańców, w tym 4 Żydów i 135 Ukraińców.

</doc>
<doc id="413531" url="https://pl.wikipedia.org/wiki?curid=413531" title="Rogóźno (powiat zgierski)">
Rogóźno (powiat zgierski)

Rogóźno – wieś w Polsce położona w województwie łódzkim, w powiecie zgierskim, w gminie Zgierz.
Przez miejscowość przebiega droga wojewódzka nr 702.
Położenie.
Do 1954 roku istniała gmina Rogóźno. W latach 1975–1998 miejscowość należała administracyjnie do ówczesnego województwa łódzkiego.

</doc>
<doc id="413532" url="https://pl.wikipedia.org/wiki?curid=413532" title="Rogóż (powiat lidzbarski)">
Rogóż (powiat lidzbarski)

Rogóż (niem. "Roggenhausen") – wieś w Polsce położona w województwie warmińsko-mazurskim, w powiecie lidzbarskim, w gminie Lidzbark Warmiński. W latach 1975–1998 miejscowość należała administracyjnie do województwa olsztyńskiego. Wieś znajduje się w historycznym regionie Warmia.
Historia.
Wieś wymieniana w dokumentach już w roku 1335. Lokowana w 1338 przez wójta krajowego Henryka Lutra. Wieś została zniszczona w czasie wojny 1519-1521. W roku 1536 biskup warmiński Maurycy Ferber wystawił nowy przywilej dla wsi - 60 włók na prawie chełmińskim. W roku 1688 było tu 14 gospodarstw chłopskich i sołtys.
Demografia.
W 1783 r. we wsi było 40 domów.
Mieszkańcy: w roku 1818 - 234 osoby, w 1939 - 525, w 1998 - 633.

</doc>
<doc id="413533" url="https://pl.wikipedia.org/wiki?curid=413533" title="Rogóż (powiat nidzicki)">
Rogóż (powiat nidzicki)

Rogóż (niem. "Roggenhausen") – wieś w Polsce położona w województwie warmińsko-mazurskim, w powiecie nidzickim, w gminie Kozłowo. W latach 1975–1998 miejscowość należała administracyjnie do województwa olsztyńskiego.
Obok miejscowości przepływa Szkotówka, niewielka rzeka dorzecza Wisły, dopływ Wkry.
Historia.
Wieś lokowano na prawie chełmińskim około 1360 roku, na 40 łanach. Na początku XIX wieku wieś liczyła 14 domów a mieszkało w niej 70 osób. Po regulacji w majątku ziemskim pozostało 7 domów. W roku 1871 mieszkało we wsi 110 osób (95 ewangelików i 15 katolików) i było 15 domów. W 1890 r. było 12 domów i 107 mieszkańców. W 1858 roku, wraz z osadą młyńską Ptak miejscowość obejmowała 2554 morgi ziemi. W 1939 r. we wsi było 67 mieszkańców. Władze hitlerowskie, w ramach akcji germanizacyjnej zmieniły nazwę urzędową wsi z "Rogoz" na "Roggenhausen".
W 1974 r. była to wieś sołecka w powiecie nidzickim. Do sołectwa należały wsie: Rogóż i Rogóżek oraz Lipowo PGR i kolonia Ptak. Urząd pocztowy mieścił się w Szkotowie.

</doc>
<doc id="413534" url="https://pl.wikipedia.org/wiki?curid=413534" title="Roguszyn (powiat płoński)">
Roguszyn (powiat płoński)

Roguszyn – wieś w Polsce położona w województwie mazowieckim, w powiecie płońskim, w gminie Czerwińsk nad Wisłą.
Prywatna wieś szlachecka "Roguszyno" położona była w drugiej połowie XVI wieku w powiecie zakroczymskim ziemi zakroczymskiej województwa mazowieckiego. W latach 1975–1998 miejscowość należała administracyjnie do województwa płockiego.

</doc>
<doc id="413535" url="https://pl.wikipedia.org/wiki?curid=413535" title="Roguszyn (powiat węgrowski)">
Roguszyn (powiat węgrowski)

Roguszyn – wieś w Polsce położona w województwie mazowieckim, w powiecie węgrowskim, w gminie Korytnica.
Miejscowość była przejściowo siedzibą gminy Borze. W latach 1975–1998 miejscowość należała administracyjnie do województwa siedleckiego.
Wierni Kościoła rzymskokatolickiego należą do parafii św. Stanisława Biskupa Męczennika w Czerwonce Liwskiej lub św. Jana Chrzciciela w Pniewniku.

</doc>
<doc id="413536" url="https://pl.wikipedia.org/wiki?curid=413536" title="Rojewo (powiat inowrocławski)">
Rojewo (powiat inowrocławski)

Rojewo – wieś w Polsce położona w województwie kujawsko-pomorskim, w powiecie inowrocławskim, w gminie Rojewo.
Podział administracyjny.
W latach 1975–1998 miejscowość należała administracyjnie do województwa bydgoskiego. Miejscowość jest siedzibą gminy Rojewo.
Demografia.
Według danych z 31 grudnia 2007 r. Rojewo zamieszkiwało 588 osób. Ponad 3 lata później (III 2011 r.), według Narodowego Spisu Powszechnego, wieś liczyła nadal 588 mieszkańców. Jest największą miejscowością gminy Rojewo.
Zabytki.
Według rejestru zabytków NID na listę zabytków wpisane są:

</doc>
<doc id="413537" url="https://pl.wikipedia.org/wiki?curid=413537" title="Rojewo (powiat rypiński)">
Rojewo (powiat rypiński)

Rojewo – wieś w Polsce położona w województwie kujawsko-pomorskim, w powiecie rypińskim, w gminie Rogowo.
Podział administracyjny.
W latach 1975–1998 miejscowość należała administracyjnie do województwa włocławskiego.
Demografia.
Według Narodowego Spisu Powszechnego (III 2011 r.) liczyła 255 mieszkańców. Jest siódmą co do wielkości miejscowością gminy Rogowo.
Historia.
Rojewo pod koniec XIX w.:
W Słowniku Geograficznym Królestwa Polskiego i innych krajów słowiańskich, Warszawa 1888, t.9, s 699. podano, że wieś Rojewo w 1883 roku obejmowała obszar 745 mórg (417 ha), z tego 237 mórg przypadało na folwark. W rzeczywistości wieś miała powierzchnię 677 ha, a więc 260 ha było tak zwanej ziemi ukrytej. Dokładny pomiar geodezyjny wsi został dokonany dopiero w 1963 roku.

</doc>
<doc id="413538" url="https://pl.wikipedia.org/wiki?curid=413538" title="Rokicie (powiat sierpecki)">
Rokicie (powiat sierpecki)

Rokicie – wieś w Polsce położona w województwie mazowieckim, w powiecie sierpeckim, w gminie Mochowo.
W latach 1975–1998 miejscowość należała administracyjnie do województwa płockiego.

</doc>
<doc id="413539" url="https://pl.wikipedia.org/wiki?curid=413539" title="Rokitki (powiat bytowski)">
Rokitki (powiat bytowski)

Rokitki (dodatkowa nazwa w j. kaszub. Môłé Roczitczi ; niem. "Klein Rakitt") – wieś kaszubska w Polsce, położona w województwie pomorskim, w powiecie bytowskim, w gminie Czarna Dąbrówka, na zachodnim krańcu Pojezierza Kaszubskiego. Wieś jest siedzibą sołectwa Rokitki, w którego skład wchodzi również Gliśnica.
W latach 1975–1998 wieś należała administracyjnie do województwa słupskiego.

</doc>
<doc id="413540" url="https://pl.wikipedia.org/wiki?curid=413540" title="Rokitki (powiat tczewski)">
Rokitki (powiat tczewski)

Rokitki (kasz. "Rokitki"; niem. "Rokittken") – wieś kociewska w Polsce położona w województwie pomorskim, w powiecie tczewskim, w gminie Tczew na zachód od Tczewa nad Kanałem Młyńskim. Miejscowość leży przy linii kolejowej nr 203 Tczew – Kostrzyn. Transport publiczny jest obsługiwany przez prywatnego przewoźnika. W skład sołectwa wchodzi również miejscowość Małe Rokitki.
Wieś posiada 930 mieszkańców.
Wieś była miejscem bitwy pod Tczewem rozegranej w dniach 17–18 sierpnia 1627 podczas wojny polsko-szwedzkiej (1626–1629). 
W latach 1975–1998 miejscowość należała administracyjnie do województwa gdańskiego.
Nazwa Rokitki wywodzi się od wierzby rokity porastającej podmokłe tereny, którymi otoczona była wieś.

</doc>
<doc id="413541" url="https://pl.wikipedia.org/wiki?curid=413541" title="Rokitnica (powiat łaski)">
Rokitnica (powiat łaski)

Rokitnica – wieś w Polsce. położona w województwie łódzkim, w powiecie łaskim, w gminie Łask.
W latach 1975–1998 miejscowość należała administracyjnie do województwa sieradzkiego.
Wieś nad Grabią. Jest tu 50 zagród i ponad 600 działek letniskowych. Miejsce wypoczynku mieszkańców Łodzi i Pabianic. W znajdującej się w Rokitnicy kopalni piasku często organizowane są rajdy samochodów terenowych.
W przeszłości Rokitnica była dużą wsią zamieszkaną przez kolonistów niemieckich. We wsi jest kaplica należąca do parafii w Teodorach – dawny zbór ewangelicki, w domu pod nr 74 był kantorat. W pobliskim lesie pozostałość dużego cmentarza ewangelickiego.
Szlaki turystyczne.
Przez wieś prowadzi niebieski turystyczny Szlak „Osady Braci Czeskich” (65 km): Widawa (PKS) – Ruda – Chrząstawa – Faustynów – Walewice – Pożdżenice – Zelów – Zelówek – Bocianicha – Grzeszyn – Gucin – Rokitnica – Talar – Barycz – Ostrów – Łask Kolumna (PKP, PKS).
 Łódzka Magistrala Rowerowa N-S
Sport.
W 2004 r. LZS „Rokita” prowadził działalność sportową w zakresie szkolenia zawodników i uczestniczenia w rozgrywkach piłkarskich na terenie OZPN Sieradz. W drużynie „Senior”, która brała udział w rozgrywkach klasy „B” grupa V, uczestniczyło w zajęciach treningowych i rozgrywkach 25 uczestników.
W sezonie 2004/2005 drużyna seniorów zajęła III miejsce, natomiast jesienią w sezonie 2005/2006 – I miejsce.
W lutym 2004 r. drużyna seniorów startowała w Mistrzostwach Powiatu LZS w Łasku w piłce Halowej, zajmując III miejsce. Był to wielki krok na początek sezonu 2004. Drużyna seniorów startowała także w rozgrywkach Pucharu Polski w piłce plażowej, jako jedyny przedstawiciel okręgu OZPN Sieradz. W tych rozgrywkach dotarła do półfinału. Królem strzelców został Fabiano Valente.
Kolejnym osiągnięciem był udział w rozgrywkach Pucharu Polski OZPN Sieradz, gdzie drużyna dotarła do ćwierćfinału. Przez wiele lat we wsi istniał klub piłkarski o nazwie „Rokita” Rokitnica, gdzie większość zawodników była wychowankami Boruty, potem MKP Zgierz oraz Włókniarza Zgierz. Największe sukcesy to zakwalifikowanie się do klasy okręgowej – grupa sieradzka, a także 1/2 Okręgowego Pucharu Polski. Pod koniec 2005 roku klub przestał istnieć z powodu kłopotów finansowych. Został
reaktywowany w 2008 r. pod nazwą „WKS Rokitnica”.

</doc>
<doc id="413542" url="https://pl.wikipedia.org/wiki?curid=413542" title="Rokitnica (powiat zgierski)">
Rokitnica (powiat zgierski)

Rokitnica – wieś w Polsce położona w województwie łódzkim, w powiecie zgierskim, w gminie Stryków.
W latach 1975–1998 miejscowość należała administracyjnie do ówczesnego województwa łódzkiego.

</doc>
<doc id="413543" url="https://pl.wikipedia.org/wiki?curid=413543" title="Rokitno (powiat bialski)">
Rokitno (powiat bialski)

Rokitno – wieś w Polsce położona w województwie lubelskim, w powiecie bialskim, w gminie Rokitno.
W latach 1975–1998 miejscowość należała administracyjnie do województwa bialskopodlaskiego.
Miejscowość jest siedzibą gminy Rokitno. Większość mieszkańców Rokitna stanowią katolicy. Znajduje się tu parafia rzymskokatolicka pod wezwaniem Trójcy Świętej, której kościołem parafialnym jest dawna unicka, a następnie prawosławna cerkiew wzniesiona w latach 1852-1859.
Sport.
We wsi działa powstały w 1975 roku klub piłkarski GLKS Rokitno (Gminny Ludowy Klub Sportowy Rokitno), który w sezonie 2020/21 występuje w bialskiej klasie A. Największym osiągnięciem piłkarzy GLKS Rokitno były występy w bialskopodlasko – siedleckiej klasie międzywojewódzkiej (czwarty poziom rozgrywek piłkarskich) w sezonach: 1991/92, 1992/93, 1993/94, 1994/95, 1995/96 i 1996/97 oraz w IV lidze (grupa Biała Podlaska-Lublin-Radom-Siedlce) w sezonie 1999/2000.

</doc>
<doc id="413544" url="https://pl.wikipedia.org/wiki?curid=413544" title="Rokitno (powiat lubartowski)">
Rokitno (powiat lubartowski)

Rokitno – wieś w Polsce położona w województwie lubelskim, w powiecie lubartowskim, w gminie Lubartów.
Wieś Rokitno była własnością szlachecką, co potwierdzają zapiski historyczne.
W 1418 roku Katarzyna, żona Jasicy z Boguchwałowic, otrzymała wieś Rokitno jako ojcowiznę. W 1445 roku Jasica odstąpił Rokitno braciom w zamian za Boguchwałowice: Wojciechowi część od potoku, płynącego od Babiej Wody przez Rokitno do rzeki Wieprz pod Łucką, Jakubowi i Mikołajowi drugą część graniczącą z Jawidzem z obydwoma brzegami potoku, płynącego od Babiej Wody do Wieprza ze stawem i młynem. Łąki nad Wieprzem zostały podzielone na trzy części. Kmiecie mieli wolny użytek lasów, dąbrowy i barci. W 1457 roku Wojciech sprzedał swoją część za 400 grzywien dziedzicowi Jakubowi Konińskiemu. W 1464 roku Mikołaj Boguchwałowski z Rokitna zostawił młyn ze stawem za 15 grzywien Jakubowi Konińskiemu z Jakubowic. 
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Lubartów. Według Narodowego Spisu Powszechnego (III 2011 r.) wieś liczyła 642 mieszkańców.
W Rokitnie jest kościół pod wezwaniem Matki Boskiej Królowej Polski oraz liczne kapliczki i krzyże,
działa także zespół ludowy Rokiczanka
W miejscowości funkcjonuje wysypisko śmieci obsługujące Lublin. Planowana jest jego dalsza rozbudowa tak aby starczyło miejsca na następne 20 lat. W zamian Lublin dofinansuje Gminie Lubartów szereg inwestycji infrastrukturalnych.
Imprezy.
Od Kilku lat Stowarzyszenie Miłośników Twórczości Ludowej "Rokiczanka" jest organizatorem "Spotkań z Twórczością Ludową". Spotkania zazwyczaj odbywają się w sierpniu i gromadzą kilkuset widzów oraz kilkanaście zespołów ludowych z różnych miejscowości w Polsce.

</doc>
<doc id="413545" url="https://pl.wikipedia.org/wiki?curid=413545" title="Rokitno (powiat strzelecko-drezdenecki)">
Rokitno (powiat strzelecko-drezdenecki)

Rokitno – wieś w Polsce położona w województwie lubuskim, w powiecie strzelecko-drezdeneckim, w gminie Stare Kurowo.
W latach 1975–1998 miejscowość należała administracyjnie do województwa gorzowskiego.

</doc>
<doc id="413546" url="https://pl.wikipedia.org/wiki?curid=413546" title="Rokitno (powiat tomaszowski)">
Rokitno (powiat tomaszowski)

Rokitno – wieś w Polsce położona w województwie lubelskim, w powiecie tomaszowskim, w gminie Ulhówek. Wieś położona w obrębie Grzędy Sokalskiej.
Historia.
Pierwsza wzmianka o miejscowości pochodzi z 1403 roku, kiedy właścicielem Rokitna i Posadowa był Jan, który wespół z Prandotą z Wysokiej, Pawłem z Radzanowa i Benedyktem z Przewodowa uposażyli kościół w Rzeplinie. W 1498 roku Anioł ze Steniatyna i Byszowa posiadał zastaw w Rokitnie . Brak jest miejscowości w rejestrach poborowych z 1531 i 1578 roku, co może sugerować o czasowym zaniku wsi. W XVII w. właścicielami wsi byli zapewne Kazimierz i Anna z Zawadzkich, których córka Eleonora wychodząc za Aleksandra Bełżeckiego wniosła mu wieś w wianie. Po niej odziedziczył ją syn Konstanty. w 1721 r. od Konstantego Bełżeckiego herbu Jastrzębiec wieś nabył Jerzy Geschau . Pod koniec XVIII w. wieś należała do hrabiego Andrzeja Rastawieckiego herbu Sas, wiceregenta brańskiego i barona austriackiego, żonatego z Katarzyną Wysokińską. w 1809 roku była już we władaniu jego syna, barona Ludwika Rastawieckiego, marszałka i posła powiatu tomaszowskiego, po którym w 1847 odziedziczył syn Edward, żonaty z Leonią Nakwaską . Na początku XIX w. dobra Rokitno posiadał Edward Gawlikowski herbu Jelita, żonaty z Teresą Nowicką . Pod koniec XIX w. miejscowość należała do gminy Czerkasy i parafii w Łaszczowie . W 1925 roku wybudowano we wsi cegielnię . Według danych z 1929 roku 1200 ha gruntów w Rokitnie należało do doktora Stefana Iszkowskiego . 5 kwietnia 1944 roku oddziały UPA spaliły częściowo wieś 
Jednostka Ochotniczej Straży Pożarnej.
16 stycznia 1969 r. w Rokitnie została założona jednostka OSP. Powstała z inicjatywy mieszkańców: Józefa Kołodziejczyka (prezes), Tadeusza Ścirki (skarbnik), Czesława Malarza, Jana Lachowskiego (naczelnik), Jana Buchajskiego (wiceprezes), Stanisława Wlazia(przewodniczący Komisji Rewizyjnej), Mariana Jeruzala (członek Komisji Rewizyjnej), Zbigniewa Kolanko (gospodarz), Ferdynanda Ciocha(sekretarz) i Stanisława Bednarczyka (członek Komisji Rewizyjnej). W 1969 r. jednostka wyposażona została w motopompę M-200, węże, hełmy i toporki. W 1972 r. druhowie otrzymali 10 kompletów mundurów wyjściowych i ćwiczebnych. Do grona osób szczególnie zasłużonych dla jednostki należą: Tadeusz Ścirka, Józef Kołodziejczyk, Jan Lachowski, Czesław Malarz i Zbigniew Kolanko. Z ich inicjatywy przy pomocy pozostałych strażaków ochotników i mieszkańców wsi zbudowano drewnianą remizo-świetlicę. W 1990 r. członkowie OSP Stanisław Bednarczyk, Jerzy Ścirka, Tadeusz Wawrzusiszyn i Marian Jeruzal wraz z ówczesnym sołtysem Stanisławem Kumą podjęli się budowy piętrowej, murowanej remizo-świetlicy. Dzięki wielkiemu zaangażowaniu członków jednostki i mieszkańców wsi oraz wsparciu ze strony Urzędu Gminy obiekt został oddany do użytku w 1993 r. W 2005 r. druhowie jednostki i sołtys Józef Bachniuk rozpoczęli budowę boiska sportowego i ogrodzenia wokół remizy. od dnia powstania jednostki druhowie OSP corocznie uczestniczą w zawodach sportowo-pożarniczych oraz różnorodnych uroczystościach związanych z historią regionu. Aktualnie jednostka liczy 14 czynnych strażaków ochotników. W skład obecnego zarządu OSP wchodzą: Prezes – Czapla Jan, Naczelnik – Wilk Stanisław, Sekretarz – Bachniuk Józef, Skarbnik – Ścirka Jerzy, Gospodarz – Czapla Marek, Członkowie: Ścirka Piotr, Kuma Tomasz, Bachniuk Mateusz, wspierający: Wawrzusiszyn Tadeusz, Lachowski Jan, Wlaź Stanisław, Komisja Rewizyjna: Przewodniczący – Ścirka Wojciech, członkowie: Płocidym Stanisław, Wilk Marcin.
W latach 1975–1998 miejscowość należała administracyjnie do województwa zamojskiego.
Zobacz też: Rokitno, Rokitno Szlacheckie, Rokitno-Majątek
Bibliografia.
Józef Niedźwiedź "Leksykon historyczny miejscowości dawnego województwa zamojskiego" Zamość 2003 str.424.
ZAiBwP, t.48, s.116, T. Epsztein, S. Górzyński 1990, s.35, M. Skiba 1996, s.157, SGKP, wypisy, s.324, L. Bieńkowski 1960, s. 245, A. Boniecki, t. V, s.388, A. uzupełnienia s.101, A. Janeczek 1993, s.341

</doc>
<doc id="413547" url="https://pl.wikipedia.org/wiki?curid=413547" title="Rokszyce (powiat piotrkowski)">
Rokszyce (powiat piotrkowski)

Rokszyce (dawn. Rokszyce Pierwsze) – wieś w Polsce położona w województwie łódzkim, w powiecie piotrkowskim, w gminie Wola Krzysztoporska.
W latach 1975–1998 miejscowość należała administracyjnie do województwa piotrkowskiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="413548" url="https://pl.wikipedia.org/wiki?curid=413548" title="Rokszyce (powiat rawski)">
Rokszyce (powiat rawski)

Rokszyce – wieś w Polsce położona w województwie łódzkim, w powiecie rawskim, w gminie Biała Rawska.
Wieś wymieniana w 1888 r.
W latach 1975–1998 miejscowość należała administracyjnie do województwa skierniewickiego.
Zobacz też: Rokszyce, Rokszyce Szkolne 

</doc>
<doc id="413549" url="https://pl.wikipedia.org/wiki?curid=413549" title="Romanówka (powiat siemiatycki)">
Romanówka (powiat siemiatycki)

Romanówka – wieś w Polsce położona w województwie podlaskim, w powiecie siemiatyckim, w gminie Siemiatycze.
Według Powszechnego Spisu Ludności z 1921 roku Romanówka liczyła 35 domów i zamieszkiwana była przez 163 osoby (78 kobiet i 85 mężczyzn). Większość mieszkańców miejscowości (w liczbie 161 osób) zadeklarowała wówczas wyznanie prawosławne, a 2 pozostałe osoby podały wyznanie rzymskokatolickie. Podział religijny mieszkańców miejscowości odzwierciedlał ich strukturę narodowościową, gdyż 161 osób podało narodowość białoruską, a pozostałe 2 osoby zgłosiły narodowość polską. W okresie międzywojennym miejscowość znajdowała się w powiecie bielskim.
W latach 1975–1998 miejscowość należała administracyjnie do województwa białostockiego.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Siemiatyczach.

</doc>
<doc id="413550" url="https://pl.wikipedia.org/wiki?curid=413550" title="Romanówka (powiat sokólski)">
Romanówka (powiat sokólski)

Romanówka – wieś w Polsce położona w województwie podlaskim, w powiecie sokólskim, w gminie Sidra.
W latach 1975–1998 miejscowość należała administracyjnie do województwa białostockiego.
W roku 2009 we wsi został wylany asfalt.
Wierni kościoła rzymskokatolickiego należą do parafii Matki Bożej Częstochowskiej i św. Kazimierza w Majewie.

</doc>
<doc id="413551" url="https://pl.wikipedia.org/wiki?curid=413551" title="Romanówka (powiat suwalski)">
Romanówka (powiat suwalski)

Romanówka – wieś w Polsce położona w województwie podlaskim, w powiecie suwalskim, w gminie Przerośl.
W latach 1975–1998 miejscowość należała administracyjnie do województwa suwalskiego.

</doc>
<doc id="413552" url="https://pl.wikipedia.org/wiki?curid=413552" title="Romanówka (powiat tomaszowski)">
Romanówka (powiat tomaszowski)

Romanówka – wieś w Polsce położona w województwie lubelskim, w powiecie tomaszowskim, w gminie Krynice.
W latach 1975–1998 miejscowość należała administracyjnie do województwa zamojskiego.
Wieś stanowi sołectwo gminy Krynice.

</doc>
<doc id="413553" url="https://pl.wikipedia.org/wiki?curid=413553" title="Romanów (powiat białobrzeski)">
Romanów (powiat białobrzeski)

Romanów – wieś w Polsce położona w województwie mazowieckim, w powiecie białobrzeskim, w gminie Wyśmierzyce.
W latach 1975–1998 miejscowość należała administracyjnie do województwa radomskiego.
Wierni Kościoła rzymskokatolickiego należą do parafii św. Teresy z Ávili w Wyśmierzycach.

</doc>
<doc id="413554" url="https://pl.wikipedia.org/wiki?curid=413554" title="Romanów (powiat gostyniński)">
Romanów (powiat gostyniński)

Romanów – wieś w Polsce położona w województwie mazowieckim, w powiecie gostynińskim, w gminie Pacyna.
W latach 1975–1998 miejscowość należała administracyjnie do województwa płockiego.

</doc>
<doc id="413555" url="https://pl.wikipedia.org/wiki?curid=413555" title="Romanów (powiat grójecki)">
Romanów (powiat grójecki)

Romanów – wieś w Polsce położona w województwie mazowieckim, w powiecie grójeckim, w gminie Goszczyn.
W latach 1975–1998 miejscowość należała administracyjnie do województwa radomskiego.

</doc>
<doc id="413556" url="https://pl.wikipedia.org/wiki?curid=413556" title="Romanów (powiat krasnostawski)">
Romanów (powiat krasnostawski)

Romanów – wieś w Polsce położona w województwie lubelskim, w powiecie krasnostawskim, w gminie Izbica.
W latach 1975–1998 miejscowość należała administracyjnie do województwa zamojskiego.
Po obu stronach doliny Wieprza i w miejscowościach nieco oddalonych od niej spotyka się ślady pobytu człowieka od neolitu. Na początku ery nowożytnej te okolice utrzymywały ożywione kontakty handlowe z południem Europy. W Romanowie znaleziono denary rzymskie, urnę, ostrogę żelazną z lat 100 / 102 – 194 – 195 n.e. Denary noszą wizerunek kolejnych władców lub członków rodziny cesarskiej. Szczególnie ciekawe są monety z wywierconym otworem, które mogły być używane jako ozdoby. Monety takie w skarbach odkrywanych na terenie Polski występują bardzo rzadko. W skarbie z Romanowa znalazły się dwie takie monety, denar Trajana oraz denar pośmiertny Marka Aureliusza. Znaleziska archeologiczne można oglądać w Muzeum Regionalnym w Krasnymstawie.
Wieś stanowi sołectwo gminy Izbica. Według Narodowego Spisu Powszechnego (III 2011 r.) wieś liczyła 182 mieszkańców.

</doc>
<doc id="413557" url="https://pl.wikipedia.org/wiki?curid=413557" title="Romanów (powiat lubelski)">
Romanów (powiat lubelski)

Romanów – wieś w Polsce, położona w województwie lubelskim, w powiecie lubelskim, w gminie Bychawa. Stanowi sołectwo gminy Bychawa.
W latach 1975–1998 wieś należała administracyjnie do województwa lubelskiego. 
Wieś stanowi sołectwo gminy Bychawa. Według Narodowego Spisu Powszechnego z roku 2011 wieś liczyła 85 mieszkańców.

</doc>
<doc id="413558" url="https://pl.wikipedia.org/wiki?curid=413558" title="Romanów (powiat łódzki wschodni)">
Romanów (powiat łódzki wschodni)

Romanów – wieś sołecka w Polsce, w województwie łódzkim, w powiecie łódzkim wschodnim, w gminie Rzgów.
W latach 1975–1998 miejscowość należała administracyjnie do ówczesnego województwa łódzkiego.
Zobacz też: Romanów

</doc>
<doc id="413559" url="https://pl.wikipedia.org/wiki?curid=413559" title="Rosnowo (powiat gryfiński)">
Rosnowo (powiat gryfiński)

Rosnowo – wieś w Polsce położona w województwie zachodniopomorskim, w powiecie gryfińskim, w gminie Trzcińsko-Zdrój.
W latach 1975–1998 miejscowość należała administracyjnie do województwa szczecińskiego.

</doc>
<doc id="413560" url="https://pl.wikipedia.org/wiki?curid=413560" title="Rosocha (powiat kolski)">
Rosocha (powiat kolski)

Rosocha – wieś w Polsce położona w województwie wielkopolskim, w powiecie kolskim, w gminie Osiek Mały.
Wieś królewska należąca do starostwa kolskiego, pod koniec XVI wieku leżała w powiecie konińskim województwa kaliskiego. W latach 1975–1998 miejscowość należała administracyjnie do województwa konińskiego.
Zobacz też: Rosocha

</doc>
<doc id="413561" url="https://pl.wikipedia.org/wiki?curid=413561" title="Rosocha (powiat koniński)">
Rosocha (powiat koniński)

Rosocha – wieś w Polsce położona w województwie wielkopolskim, w powiecie konińskim, w gminie Golina.
W latach 1975–1998 miejscowość należała administracyjnie do województwa konińskiego.
Zobacz też: Rosocha 

</doc>
<doc id="413562" url="https://pl.wikipedia.org/wiki?curid=413562" title="Rososz (powiat grójecki)">
Rososz (powiat grójecki)

Rososz – wieś w Polsce położona w województwie mazowieckim, w powiecie grójeckim, w gminie Chynów.
Wieś szlachecka Rososa Maior położona była w drugiej połowie XVI wieku w powiecie czerskim ziemi czerskiej województwa mazowieckiego. 
W XV - wieś szlachecka - właściciel Mikołaj Gemza.
1512 - właścicielem jest Staniszewski.
W połowie XIX wieku wieś wchodziła w skład majątku Żelazna. W tym okresie właścicielem majątku był Jan Wincenty Brandtkie, profesor Uniwersytetu Warszawskiego.
1929 - właścicielem majątku ziemskiego o pow. 213 ha był Tadeusz Niementowski.
W okresie rozbiorów należała do Gminy Czersk, po II wojnie światowej była siedzibą GRN,
obecnie w granicach Gminy Chynów.
We wsi znajduje się kościół katolicki - siedziba nowo powstałej parafii Rososz, należącej do dekanatu czerskiego, archidiecezji warszawskiej.
W latach 1952-1954 miejscowość była siedzibą gminy Rososz.
W latach 1975–1998 miejscowość należała administracyjnie do województwa radomskiego.

</doc>
<doc id="413563" url="https://pl.wikipedia.org/wiki?curid=413563" title="Rososz (powiat miński)">
Rososz (powiat miński)

Rososz – wieś w Polsce położona w województwie mazowieckim, w powiecie mińskim, w gminie Cegłów.
Wieś duchowna położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość należała administracyjnie do województwa siedleckiego.

</doc>
<doc id="413564" url="https://pl.wikipedia.org/wiki?curid=413564" title="Rososz (powiat ostrołęcki)">
Rososz (powiat ostrołęcki)

Rososz – wieś w Polsce położona w województwie mazowieckim, w powiecie ostrołęckim, w gminie Kadzidło. Leży nad Rozogą dopływem Narwi.
Wierni kościoła rzymskokatolickiego należą do parafii Parafia pw. Ducha Świętego w Kadzidle
Historia.
W latach 1921–1939 wieś leżała w województwie białostockim, w powiecie ostrołęckim, w gminie Nasiadki (od 1931 w gminie Kadzidło).
Według Powszechnego Spisu Ludności z 1921 roku wieś zamieszkiwało 89 osób w 16 budynkach mieszkalnych. Miejscowość należała do parafii rzymskokatolickiej w Kadzidle. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w Kadzidle.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="413565" url="https://pl.wikipedia.org/wiki?curid=413565" title="Rososz (powiat ostrowski)">
Rososz (powiat ostrowski)

Rososz – wieś w Polsce położona w województwie mazowieckim, w powiecie ostrowskim, w gminie Wąsewo.
Wierni kościoła rzymskokatolickiego należą do parafii Narodzenia Najświętszej Maryi Panny w Wąsewie.
Historia.
Wieś szlachecka położona była w drugiej połowie XVI wieku w powiecie ostrowskim ziemi nurskiej. W latach 1921–1939 wieś leżała w województwie białostockim, w powiecie ostrołęckim, w gminie Czerwin.
Według Powszechnego Spisu Ludności z 1921 roku wieś zamieszkiwało 186 osoby w 30 budynkach mieszkalnych. Miejscowość należała do parafii rzymskokatolickiej w m. Wąsewo. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w m. Czerwin.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Generalnego Gubernatorstwa.
W latach 1975–1998 miejscowość administracyjnie należała do województwa ostrołęckiego.

</doc>
<doc id="413566" url="https://pl.wikipedia.org/wiki?curid=413566" title="Rososz (powiat siedlecki)">
Rososz (powiat siedlecki)

Rososz – wieś w Polsce położona w województwie mazowieckim, w powiecie siedleckim, w gminie Kotuń.
Wierni Kościoła rzymskokatolickiego należą do parafii Świętej Trójcy w Żeliszewie Podkościelnym.
W latach 1975–1998 miejscowość należała administracyjnie do województwa siedleckiego.

</doc>
<doc id="413567" url="https://pl.wikipedia.org/wiki?curid=413567" title="Rossosz (powiat bialski)">
Rossosz (powiat bialski)

Rossosz – wieś w Polsce położona w województwie lubelskim, w powiecie bialskim, w gminie Rossosz. Siedziba gminy Rossosz oraz rzymskokatolickiej parafii św. Stanisława należącej do dekanatu Wisznice. Dawniej miasto; uzyskała lokację miejską w 1551 roku, zdegradowana w 1869 roku. Miasto prywatne uzyskało prawo magdeburskie około 1599 roku, wznowienie praw miejskich w 1645 roku, położone było w ziemi mielnickiej w województwie podlaskim. Prawa miejskie do 1888 roku. W latach 1975–1998 miejscowość należała administracyjnie do województwa bialskopodlaskiego.
Przez miejscowość przepływa Zielawa, rzeka dorzecza Bugu, dopływ Krzny oraz Muława. Przez wieś przebiega droga wojewódzka nr 812.
Administracyjnie wieś jest podzielona na dwa sołectwa Rossosz I i Rossosz II.
Według Narodowego Spisu Powszechnego (marzec 2011 r.) liczyła 1022 mieszkańców.
Toponimia.
Nazwa "Rossosz" wywodzi się do rozsochy (drzewa rozgałęziającego się na dwa konary z jednego pnia; tu rozchodzą się w formie rozsochy dwie główne rzeki Zielawa i Muława).
Historia.
Rossosz alias "Rossosze", w wieku XIX opisano jako osadę miejską, dawne miasto przy źródłach rzeki Zielonej (dopływ Krzny) w powiecie bialskim, gminie i parafii obrzędu wschodniego Rossosz, odległe 21 wiorst na południe od Biały. Osada posiadała wówczas cerkiew parafialną oraz kaplicę katolicką znajdującą się na cmentarzu, szkołę początkową, Urząd Gminny. W roku 1883 było tu 235 domy i 1903 mieszkańców oraz 361 osad i 8998 mórg ziemi należącej do osady Rossosz.
W wieku XVI Rossosz była w rękach Dębickich, którzy założyli tu parafię, wznieśli kościół (1599 r. Kacper Dębicki z żoną Maryą Kopciówną fundują mansyonarzy) i zapewne oni współcześnie uzyskali przywilej miejski dla osady.
W roku 1624 Stanisław Koniecpolski, hetman, odstępuje dobra Rossosz Mikołajowi Firlejowi, kasztelanowi wojnickiemu. Miasto miało wtedy 242 domy na części dziedzica i kilkanaście na kościelnych placach a także 3 młyny, 13 rzemieślników palących gorzałkę i 2 warzących piwo.
Po spaleniu i rabunku przez Lisowczyków w 1640 r. Zbigniew Firlej ponowił dawne przywileje miasta co stało się w 1645 r. Dobra wraz z miastem przechodziły kolejno do Rysińskich, Potockich, Ossolińskich.
W 1827 r. było 176 domów i 1092 mieszkańców.
W 1861 r. parafia Rossosz obejmowała 1009 rzymskich katolików, 4630 grekokatolików i 270 izraelitów. Rossosz jako gmina obejmuje wówczas tylko samą osadę Rossosz. Graniczy z osadą Łomazy, ma 1896 mmieszkańców i 9750 mórg. Sąd gminny okręgu II w osadzie Łomazy (oddalonej o 6 wiorst). Najbliższa stacja pocztowa i droga żelazna w Biały.
Około 1862 r. posiadał miasto i dobra Jan Skibiczewski. Kościół katolicki pw. św. Stanisława biskupa został zniszczony przez pożar około 1861 r. nabożeństwo odprawiane było potem w kaplicy cmentarnej.

</doc>
<doc id="413568" url="https://pl.wikipedia.org/wiki?curid=413568" title="Rossosz (powiat łęczyński)">
Rossosz (powiat łęczyński)

Rossosz – wieś w Polsce położona w województwie lubelskim, w powiecie łęczyńskim, w gminie Łęczna.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Łęczna.
Historia.
Rossosz – taką nazwę nosił folwark Ciechanki (pisany Ciechanki vel Rossosz), który należał do dóbr Łuszczów zakupionych przez bankiera warszawskiego Jana Gotliba Blocha. W roku 1880 posiadał 100 mórg i 9 prętów obszaru.
Na podstawie aktu z 3 grudnia 1888 r. ziemie te stały się własnością 9 nabywców. dając początek wsi Rossosz. Wieś notowana od roku 1899, w roku 1905 było to małe osiedle zabudowane trzema domami i zamieszkałe przez 15 mieszkańców nazywane Ciechanki Rososz. W spisie powszechnym 1921 r. określono je jako kolonię nazywającą się Rossosz, ale już z 6 domami i 68 mieszkańcam

</doc>
<doc id="413569" url="https://pl.wikipedia.org/wiki?curid=413569" title="Rostki (powiat kolneński)">
Rostki (powiat kolneński)

Rostki – wieś w Polsce położona w województwie podlaskim, w powiecie kolneńskim, w gminie Stawiski.
Wierni kościoła rzymskokatolickiego należą do parafii św. Antoniego Padewskiego w Stawiskach.
Lokalizacja.
Wieś znajduje się w odległości 5 km od Stawisk, 19 km od Kolna i 73 km od Białegostoku.
Historia.
Wieś powstała w 1415 r. W XV w. jej właścicielem był Tomasz z Rostek, potem przechodziła z rąk do rąk, stanowiąc m.in. własność rodzin Rostki y Kisielnickich. W 1945 r. liczyła ok. 250 mieszkańców.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Stawiski.
Miejscowość należała do parafii rzymskokatolickiej w m. Stawiski. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 wieś znalazła się pod okupacją sowiecką. W październiku 1939 roku weszła w skład Zachodniej Białorusi – a 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Wojska sowieckie stacjonowały w lesie, a dokładniej w miejscu nazywanym „płoszczadką". Możliwe, że chodzi tutaj o las Płaszczatka. Ludność Rostek w pewnym momencie została wysiedlona przez Rosjan do Mieczek. Po czasie około 2 miesięcy mieszkańcy powrócili do Rostek. Rosyjskie oddziały zostały w 1941 r. wyparte przez wojska niemieckie. Ludność Rostek początkowo bardzo cieszyła się z faktu przepędzenia Rosjan. Wkrótce okazało się, że byli w błędzie, gdyż Niemcy wcale nie traktowali ich lepiej niż Rosjanie. W czasie II wojny światowej, we wsi działał tzw. system ostrzegania. Dzieci bawiące się przy krzyżach miejscowości miały na celu przekazywać informacje o zbliżających się żołnierzach niemieckich. W Rostkach miejsce miały także niemieckie obławy mające na celu poszukiwanie Żydów. W czasie okupacji w Rostkach istniała partyzantka. Powstała ona już za czasów radzieckich, kiedy to ludzie zaczęli się ukrywać. Mieszkańcy wsi bali się jednak partyzantów, wokół których panowała negatywna opinia.
Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.
Infrastruktura.
We wsi znajdowała się szkoła podstawowa (ośmioklasowa), którą zamknięto w 1992 roku i przeniesiono do Mieczek. Od początku września 2008 roku w budynku szkoły funkcjonuje Społeczna Świetlica dla dzieci.
Kultura.
4 września 2011 roku we wsi odbyło się Święto Kukurydzy zorganizowane przy wsparciu organów gminnych i lokalnych sponsorów.
Religia.
Wieś należy do parafii św. Antoniego Padewskiego w Stawiskach.

</doc>
<doc id="413570" url="https://pl.wikipedia.org/wiki?curid=413570" title="Rostki (powiat łomżyński)">
Rostki (powiat łomżyński)

Rostki – wieś w Polsce, położona w województwie podlaskim, w powiecie łomżyńskim, w gminie Jedwabne
Wierni kościoła rzymskokatolickiego należą do parafii św. Jakuba Apostoła w Jedwabnem.
Historia.
Prywatna wieś szlachecka "Rośtki-Iłowo" położona była w drugiej połowie XVI wieku w powiecie wiskim ziemi wiskiej województwa mazowieckiego. W czasach zaborów w granicach Imperium Rosyjskiego. W 1827 r. wieś leżała w powiecie łomżyńskim, gminie Bożejewo i należała do dóbr Olszyny. Dzieliła się na Rostki Duże, liczące domów z 45 mieszkańcami i Rostki Małe z 1 domem i 7 mieszkańcami. W latach 1921–1939 wieś leżała w województwie białostockim, w powiecie kolneńskim, w gminie Jedwabne.
Według Powszechnego Spisu Ludności z 1921 roku wieś zamieszkiwało 57 osób w 10 budynkach. Miejscowość należała do parafii rzymskokatolickiej w Jedwabnem. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w Jedwabnem.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="413571" url="https://pl.wikipedia.org/wiki?curid=413571" title="Rostki (powiat makowski)">
Rostki (powiat makowski)

Rostki – wieś w Polsce położona w województwie mazowieckim, w powiecie makowskim, w gminie Szelków. 
Według administracji kościelnej miejscowość należy do parafii Szelków.
W latach 1975–1998 miejscowość należała administracyjnie do województwa ostrołęckiego.

</doc>
<doc id="413572" url="https://pl.wikipedia.org/wiki?curid=413572" title="Rostki (powiat ostrołęcki)">
Rostki (powiat ostrołęcki)

Rostki – wieś w Polsce położona w województwie mazowieckim, w powiecie ostrołęckim, w gminie Troszyn.
Pod względem organizacji kościelnej Rostki należą do parafii Trójcy Przenajświętszej w Czerwinie.
Historia.
Wieś powstała przez nadanie Gotardowi z Rostek, w ziemi zakroczymskiej, 20 włók ziemi zwanych Suchodół, w puszczy koło Chrostowa, przez księcia Janusza I w XV wieku.
W pobliskim lesie znajdują się, obecnie zdewastowane, kamienne kręgi. Były one cmentarzyskiem z okresu rzymskiego (II–IV wiek n.e.)
W latach 1921–1939 wieś leżała w województwie białostockim, w powiecie ostrołęckim, w gminie Troszyn.
Według Powszechnego Spisu Ludności z 1921 roku wieś zamieszkiwały 92 osoby w 14 budynkach mieszkalnych. Miejscowość należała do parafii rzymskokatolickiej w Troszynie. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Troszynie.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład Landkreis Scharfenwiese, Regierungsbezirk Zichenau III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="413573" url="https://pl.wikipedia.org/wiki?curid=413573" title="Rostki (powiat płoński)">
Rostki (powiat płoński)

Rostki – wieś w Polsce położona w województwie mazowieckim, w powiecie płońskim, w gminie Nowe Miasto.
W latach 1975–1998 miejscowość należała administracyjnie do województwa ciechanowskiego.

</doc>
<doc id="413574" url="https://pl.wikipedia.org/wiki?curid=413574" title="Rostki (powiat węgrowski)">
Rostki (powiat węgrowski)

Rostki – wieś w Polsce położona w województwie mazowieckim, w powiecie węgrowskim, w gminie Miedzna.
Wieś posiadała w 1673 roku podkomorzyna koronna Konstancja Butlerowa, leżała w ziemi drohickiej województwa podlaskiego w 1795 roku. W latach 1975–1998 miejscowość należała administracyjnie do województwa siedleckiego.
Wierni kościoła rzymskokatolickiego należą do parafii św. Antoniego Padewskiego w Ugoszczy.

</doc>
<doc id="413575" url="https://pl.wikipedia.org/wiki?curid=413575" title="Rostkowo (powiat płocki)">
Rostkowo (powiat płocki)

Rostkowo – wieś w Polsce położona w województwie mazowieckim, w powiecie płockim, w gminie Staroźreby.
W latach 1975–1998 miejscowość należała administracyjnie do województwa płockiego.

</doc>
<doc id="413576" url="https://pl.wikipedia.org/wiki?curid=413576" title="Rostkowo (powiat przasnyski)">
Rostkowo (powiat przasnyski)

Rostkowo – wieś w Polsce położona w województwie mazowieckim, w powiecie przasnyskim, w gminie Czernice Borowe. 
Miejscowość jest siedzibą rzymskokatolickiej parafii św. Stanisława Kostki.
W latach 1975–1998 miejscowość należała administracyjnie do województwa ciechanowskiego.
Historia wsi.
Wiek XVI–XVIII.
Jest to dawna siedziba rodu Kostków i miejsce urodzenia (w 1550 r.) Stanisława Kostki, słynnego z pobożności i ascetycznego życia młodzieńca, kanonizowanego. w 1714 r. przez Klemensa XI.
Wiek XIX–XX.
Dobra Rostkowo w 1594 r. zostały nabyte przez Zielińskich i do 1831 r. były w ręku tej rodziny.
W 1836 r. zostały sprzedane przez licytację. Wkrótce po kanonizacji św. Stanisława Kostki dziedzic Rostkowa, Józef Zieliński, wzniósł kościół drewniany o dwu wieżach, kryty dachówką. 
W wieku XIX miejscowość opisano jako Rostkowo. W roku 1870 miał 30 domów i 389 mieszkańców.
Obsługiwany przez jezuitów kościół stanowił filię parafii Przasnysz, a po ich kasacie mieszkał tu świecki kapelan. W 1820 r. wskutek zrujnowania budowli kościół został zapieczętowany, a przybory kościelne przeniesiono do Przasnysza. W 1860 r. walący się już budynek został rozebrany.
W latach 1895–1900 wzniesiono ze składek społecznych, na miejscu stojącego tu uprzednio drewnianego kościoła, murowaną, neogotycką świątynię pw. św. Stanisława Kostki.
Czasy współczesne.
Rostkowo posiada własną jednostkę Ochotniczej Straży Pożarnej, szkołę.
Historia patrona.
W 1550 urodził się tu i spędził w miejscowym dworku dzieciństwo św. Stanisław Kostka, patron dzieci i młodzieży. W 1926 do kościoła sprowadzone zostały z Rzymu relikwie św. Stanisława. Była to uroczystość o zasięgu ogólnopolskim. 
400 lecie śmierci Stanisława Kostki.
19 i 20 sierpnia 1967 w Przasnyszu i Rostkowie odbywała się polska część uroczystości 400-lecia śmierci św. Stanisława z udziałem prymasa Stefana Wyszyńskiego i kardynała Karola Wojtyły.
W uroczystościach wzięło udział 35 biskupów. Jak podaje Kronika parafialna, zgromadziło się wtedy w Rostkowie ok. 50 000 wiernych. Biskup Płocki Bogdan Sikorski ogłosił wówczas, że papież Paweł VI, 15 maja 1967 r. ustanowił św. Stanisława Kostkę, obok św. Stanisława biskupa i męczennika, głównym patronem diecezji płockiej. Erygowano wtedy w Rostkowie parafię św. Stanisława Kostki.
250 rocznica kanonizacji.
Rok 1977, w 250. rocznicę kanonizacji św. Stanisława został ogłoszony w diecezji płockiej jako Rok Stanisławowski, w celu przybliżenia młodzieży postaci świętego. Miejsca uświęcone życiem św. Stanisława Kostki zaczęły stawać się miejscami pielgrzymkowymi. Z początku pielgrzymki te miały charakter prywatny. Rok 1983 przyniósł zmianę. Wtedy to, z inicjatywy duszpasterzy przasnyskich, a zwłaszcza ks. Janusza Cegłowskiego, zorganizowana została pielgrzymka młodzieży z Przasnysza do Rostkowa. Wzięła w niej licznie udział młodzież z całej diecezji – pielgrzymowało ok. 1500 osób. Pielgrzymkę zakończono Mszą świętą, podczas której kazanie wygłosił ks. Stanisław Bońkowski, ówczesny ojciec duchowny Wyższego Seminarium Duchownego w Płocku. Po Mszy św. konferencję do zgromadzonej młodzieży wygłosił ks. Roman Marcinkowski, ówczesny dyrektor Wydziału Katechetycznego, późniejszy biskup pomocniczy diecezji płockiej.
Tradycja pielgrzymek.
Od tego czasu datuje się nieprzerwana tradycja pielgrzymek dzieci i młodzieży z Przasnysza do Rostkowa. Corocznie, w sobotę po uroczystości św. Stanisława Kostki (18 września), gromadzi ona dużą liczbę uczestników. Od Roku Jubileuszowego 2000 pielgrzymka znacznie się rozrosła i przybrała postać masową. Przybywają na nią również pielgrzymi z diecezji sąsiednich, głównie łomżyńskiej, warmińskiej i toruńskiej. Wszyscy uczestnicy pielgrzymki gromadzą się najpierw w Przasnyszu, gdzie uczestniczą we Mszy świętej sprawowanej przeważnie przez Biskupa płockiego lub biskupa pomocniczego, a następnie pieszo przemierzają drogę do Rostkowa podzieleni na kilkanaście grup. W Rostkowie przechodzą przez Bramę św. Stanisława i gromadzą się na placu. Tam zazwyczaj ma miejsce koncert ewangelizacyjny lub festyn o charakterze religijnym. Organizatorem pielgrzymek jest Wydział Duszpasterski Kurii Diecezjalnej Płockiej oraz dekanalni duszpasterze młodzieży.
W 2007 r. odbyła się XXV Jubileuszowa pielgrzymka, podczas której młodzież odkrywała na nowo treść życiowej dewizy św. Stanisława "Ad maiora natus sum" – do wyższych rzeczy jestem stworzony.
W 2000 r. w budynku przy wjeździe na teren kościelny zorganizowana została "Galeria św. Stanisława Kostki", w której zgromadzono przedmioty związane z kultem Świętego – obrazy, rzeźby, fotografie, pamiątki z pielgrzymek, pocztówki i wydawnictwa. We wrześniu 2004 r. galeria wzbogaciła się o salę wystaw czasowych. Obok szkoły, mieszczącej się w dawnym dworze, powstaje tzw. Park Dydaktyczny z aleją pomników osób zasłużonych w skali kraju i regionu, związanych z terenami gminy Czernice Borowe. Do tej pory stanęły tu pomniki: Stanisława Żórawskiego, Tadeusza Kicińskiego, Mikołaja Dzierzgowskiego, Stanisława Chełchowskiego, Jadwigi Milewskiej i Kazimierza Chełchowskiego. Autorem wszystkich monumentów jest Jan Stępkowski – rzeźbiarz ze Strzegowa. 25 kwietnia 2010 na terenie sanktuarium zasadzono dąb upamiętniający Lecha Kaczyńskiego i odsłonięto kolejny pomnik w Parku Dydaktycznym, tym razem rotmistrza Adama Bartosiewicza, ofiary Zbrodni Katyńskiej.

</doc>
<doc id="413577" url="https://pl.wikipedia.org/wiki?curid=413577" title="Roszkowice (powiat kluczborski)">
Roszkowice (powiat kluczborski)

Roszkowice (niem. "Roschkowitz") – wieś w Polsce położona w województwie opolskim, w powiecie kluczborskim, w gminie Byczyna.
W latach 1975–1998 miejscowość należała administracyjnie do województwa opolskiego.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="413578" url="https://pl.wikipedia.org/wiki?curid=413578" title="Roszkowice (powiat opolski)">
Roszkowice (powiat opolski)

Roszkowice (niem. "Rossdorf")– wieś w Polsce położona w województwie opolskim, w powiecie opolskim, w gminie Niemodlin.
W latach 1975–1998 miejscowość należała administracyjnie do województwa opolskiego.
Pierwszą wzmiankę o wsi datuje się na rok 1231. Jej nazwa pochodzi od imienia Roszek, Roszko lub Rościsław.
W Roszkowicach, w północnej części wsi znajduje się okrągła wyspa. Jest to średniowieczne grodzisko. Grodzisko położone jest w obszarze zlewni Nysy Kłodzkiej i Ścinawy Niemodlińskiej, w północnej części wsi, 200 m na północny zachód od folwarku, przy drodze polnej.
Grodzisko stożkowate, zdeformowane, ma kształt zbliżony do czworoboku o zaokrąglonych narożach. Od strony południowej, wschodniej i zachodniej obiekt okala fosa napełniona wodą. Od strony północnej fosa łączy się ze stawem powstałym w okresie powojennym. Warstwa kulturowa sięga do głębokości około 1,5 m, w której odkryto fragmenty cegieł i kamienie. Wymiary stożka około 19 m x 19 m, wysokość około 2-3 m, szerokość fosy około 6-10 m. Prawdopodobnie pierwotnie obiekt otoczony był wałami, które nie zachowały się. Aktualnie majdan i zewnętrzna krawędź fosy porośnięte są krzewami i drzewami. Teren grodziska stanowi ostoję dla ptaków, a okazjonalnie wykorzystywane jest jako obiekt do rekreacji.
Badania archeologiczne określiły chronologię obiektu na okres późnego średniowiecza (XIV-XVI wiek).
Grodzisko było badane powierzchniowo w okresie międzywojennym m.in. w 1933 r., w 1960 r. i w 1972 r. Odkryto kilkadziesiąt fragmentów naczyń cienkościennych obtaczanych i toczonych na kole garncarskim. W 1999 r. badania AZP przeprowadził K. Bykowski. Stan zachowania grodziska dobry. W 1989 roku wykonano plan warstwicowy grodziska.
Grodzisko w Roszkowicach zlokalizowane w obszarze szerokiego pasa Przesieki Śląskiej, po wschodniej stronie Nysy Kłodzkiej, mogło pełnić funkcję strażniczą. Grodzisko położone jest na gruntach prywatnych. Obiekt widoczny jest z drogi gminnej prowadzącej z Niemodlina do Rogów przez Piotrową, około 150 m na północny wschód od niej. Kępa drzew czytelnie rysuje się w panoramie pól po północnej stronie wsi..
Dokładnie w miejscu, gdzie obecnie jest grodzisko początek swój bierze potok Dzięcielec, który daje początek kilkunastu stawom, a uchodzi do Ścinawy Niemodlińskiej. Jest on lewostronnym dopływem rzeki Ścinawy.
Na terenie wsi, w kierunku zachodnim, mieści się stary "poniemiecki" cmentarz ewangelicki. Obecnie bardzo zaniedbany, nagrobki są poniszczone i zdewastowane.

</doc>
<doc id="413579" url="https://pl.wikipedia.org/wiki?curid=413579" title="Hydrometeory">
Hydrometeory

Hydrometeory – opady, zbiór cząsteczek wody w stanie ciekłym lub w formie lodu, które opadają na powierzchnię ziemi, unoszą się w powietrzu, są wywiewane przez wiatr lub osadzają się na powierzchni ziemi, bądź w atmosferze. Hydrometeory to najbardziej obszerna grupa zjawisk meteorologicznych.
Bardziej rozległa, ale mniej używana definicja, to wszystkie zjawiska atmosferyczne związane z obecnością wody w postaci ciekłej lub stałej w atmosferze. W takiej definicji do hydrometeorów można zaliczyć nie tylko cząstki, ale też i zjawiska z nimi związane:

</doc>
<doc id="413580" url="https://pl.wikipedia.org/wiki?curid=413580" title="Roszkowo (powiat rawicki)">
Roszkowo (powiat rawicki)

Roszkowo – wieś w Polsce położona w województwie wielkopolskim, w powiecie rawickim, w gminie Miejska Górka. Miejscowość posiada OSP (Ochotnicza Straż Pożarna).
Wieś Roskowo położona była w 1581 roku w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość wzmiankowana jako Roszkowo należała do wsi większych w ówczesnym pruskim powiecie Kröben (krobskim) w rejencji poznańskiej. Roszkowo należało do okręgu sarnowskiego tego powiatu i stanowiło część majątku Miejska Górka, którego właścicielem był wówczas (1846) książę Sułkowski. Według spisu urzędowego z 1837 roku Roszkowo liczyło 107 mieszkańców, którzy zamieszkiwali trzy dymy (domostwa).
W latach 1975–1998 miejscowość należała administracyjnie do województwa leszczyńskiego.

</doc>
<doc id="413581" url="https://pl.wikipedia.org/wiki?curid=413581" title="Roszkowo (powiat wągrowiecki)">
Roszkowo (powiat wągrowiecki)

Roszkowo – wieś w Polsce położona w województwie wielkopolskim, w powiecie wągrowieckim, w gminie Skoki.
Historia.
W 1618 wieś należała do Mikołaja Latańskiego, a około 1773 do Mikołaja Radolińskiego. Następnym posiadaczem miejscowości był Wincenty Swiniarski, a po nim miejscowość odziedziczył Ignacy Swiniarski. Majątek miał wówczas jedenaście domów, 359 mieszkańców i 1542 hektarów. Po Swinarskim dobra przejął Konstanty Dziembowski (powstaniec styczniowy i poseł na Sejm Pruski). W 1884 we wsi działały: gorzelnia, cegielnia i wytwórnia serów. Hodowano tu też bydło holenderskie. W 1910 właścicielem był Czesław Dziembowski. W 1921 we wsi była torfiarnia, gorzelnia, cegielnia i suszarnia. Działała kolej folwarczna. Po Czesławie Dziembowskim gospodarzył we wsi do II wojny światowej jego syn, Stefan, który zamieszkiwał w Rakojadach. Po wojnie na bazie majątku utworzono Państwowe Gospodarstwo Rolne. Zarząd gospodarstwa wzniósł we wsi blok na 12 rodzin i trzy domy dwurodzinne. W latach 1975–1998 miejscowość należała administracyjnie do województwa poznańskiego. W grudniu 1999 ziemię po PGR wydzierżawiła osoba prywatna, Zenon Mazur.
Wieś należy do parafii w Lechlinie.
Zabytki i osobliwości.
Pałac zbudowany w 1844 i rozbudowany po 1860 o część piętrową z tarasem (projektantem rozbudowy był Stanisław Hebanowski). Przy dworze urządzono park krajobrazowy (połowa XIX wieku, powierzchnia 5 hektarów) rozplanowany na stokach doliny niewielkiego jeziora. Do zespołu dworskiego prowadzi stara aleja kasztanowców.

</doc>
<doc id="413582" url="https://pl.wikipedia.org/wiki?curid=413582" title="Rościn (powiat choszczeński)">
Rościn (powiat choszczeński)

Rościn (niem. "Röstenberg") – osada w Polsce położona w województwie zachodniopomorskim, w powiecie choszczeńskim, w gminie Drawno. W latach 1975–1998 miejscowość administracyjnie należała do województwa gorzowskiego. W roku 2007 osada liczyła 14 mieszkańców. Osada wchodzi w skład sołectwa Święciechów. 
Geografia.
Osada leży ok. 4 km na wschód od Święciechowa, nad rzeką Drawą.

</doc>
<doc id="413583" url="https://pl.wikipedia.org/wiki?curid=413583" title="Rościn (powiat myśliborski)">
Rościn (powiat myśliborski)

Rościn () – wieś w Polsce, położona w województwie zachodniopomorskim, w powiecie myśliborskim, w gminie Myślibórz.
W latach 1975–1998 wieś należała administracyjnie do województwa gorzowskiego.
Wieś typu widlica, o nieregularnej zabudowie.
Położenie.
Wieś położona jest 6 km na południowy zachód od Myśliborza, północno-wschodni kraniec przylega do Jeziora Rościńskiego. Wokół znajdują się tereny pagórkowate (80-100 m n.p.m.).
Zgodnie z podziałem fizycznogeograficznym Polski według Kondrackiego teren na którym położony jest Rościn należy do prowincji Nizina Środkowoeuropejska, podprowincji Pojezierza Południowobałtyckiego, makroregionu Pojezierze Południowopomorskie oraz w końcowej klasyfikacji do mezoregionu Pojezierze Myśliborskie.
Organizacje i instytucje.
Sołectwo Rościn – w skład sołectwa wchodzą: Dąbrowa, Kostno, Rościn, Rościnko.
Okolice.
Głaz narzutowy "Klickstein" – pomnik przyrody; znajduje się na zachód od wsi, przy drodze polnej do Chłopowa (przez Chłopówko), w niewielkim lasku na wzgórzu, otoczony skupiskiem mniejszych głazów. Obwód 7,7 m, wysokość 2,5 m, szerokość 1,2 m. Głaz jest pozostałością po megalitycznym cmentarzysku ludności kultury pucharów lejkowatych (około 3400–2500 lat p.n.e.). Jeszcze w latach 70. XIX w. znajdowało się tutaj około 10–11 prostokątnych nasypów z obstawami kamiennymi. Pierwotnie składał się on z dwóch części. W wyniku poruszania górną częścią, powstawało stuknięcie brzmiące "klik", stąd nazwa "Klickstein" (niem. "stein" – kamień). Wcześniej zwany był również "Diabelskim Kamieniem". Prawdopodobnie w 1945 r. żołnierze radzieccy próbowali go wykorzystać do budowy pomnika, ale udało im się zerwać tylko górny kamień. Według innej wersji górna część głazu została użyta jako obelisk z tablicą informacyjną o 15 południku na wschód od Greenwich, który znajduje się przy drodze krajowej nr 3 w miejscowości Trzcinna.
Legenda o głazie:
"(...) Pewnego razu Diabeł założył się z Bogiem, że w ciągu jednej godziny wybuduje wieżę wyższą niż jakikolwiek kościół jak daleko okiem sięgnąć. Bóg zaśmiał się tylko z pychy Diabła, ale ten nie robiąc sobie nic z tego, zabrał się do pracy. W mgnieniu oka sprowadził ze Skandynawii ogromną ilość kamieni, które rzucał w okolicach Rościna. Następnie zaczął je układać, ale ponieważ popełnił błąd w układaniu, zajęło to dużo czasu. W momencie, gdy miał ułożyć ostatni kamień, czas minął. Wściekły Diabeł wywrócił wieżę, której odłamki rozsypały się od Rościna aż do Karska. Gdy został ostatni kamień, Diabeł kopnął go z całej siły. Od tego kopnięcia na kamieniu został ślad diabelskiego kopyta, który jeszcze dziś można zobaczyć..."

</doc>
<doc id="413584" url="https://pl.wikipedia.org/wiki?curid=413584" title="Rozalin (powiat pruszkowski)">
Rozalin (powiat pruszkowski)

Rozalin – wieś w Polsce położona w województwie mazowieckim, w powiecie pruszkowskim, w gminie Nadarzyn.
W latach 1975–1998 miejscowość należała administracyjnie do województwa warszawskiego.

</doc>
<doc id="413585" url="https://pl.wikipedia.org/wiki?curid=413585" title="Rozalin (powiat słupecki)">
Rozalin (powiat słupecki)

Rozalin – wieś w Polsce położona w województwie wielkopolskim, w powiecie słupeckim, w gminie Słupca.
W latach 1975–1998 miejscowość należała administracyjnie do województwa konińskiego.
Zobacz też: Rozalin, Rozalinowo 

</doc>
<doc id="413586" url="https://pl.wikipedia.org/wiki?curid=413586" title="Rozalin (powiat wołomiński)">
Rozalin (powiat wołomiński)

Rozalin – wieś w Polsce położona w województwie mazowieckim, w powiecie wołomińskim, w gminie Strachówka.
W latach 1975–1998 miejscowość należała administracyjnie do województwa siedleckiego.

</doc>
<doc id="413587" url="https://pl.wikipedia.org/wiki?curid=413587" title="Rozdziele (powiat bocheński)">
Rozdziele (powiat bocheński)

Rozdziele – wieś w Polsce, położona w województwie małopolskim, w powiecie bocheńskim, w gminie Żegocina.
W latach 1975–1998 miejscowość należała administracyjnie do województwa tarnowskiego.
Położenie.
Wieś położona jest w Beskidzie Wyspowym na przełęczy Rozdziele oraz w dolinach spływających spod niej w przeciwne strony potoków Rozdzielec i Trzciański Potok. Północne zbocza tych dolin tworzą Łopusze Zachodnie (661 m), Łopusze Środkowe (596 m), Łopusze Wschodnie (612 m) i Kobyła (603 m), zbocza południowe Kamionna (801 m) i mniejsze wzniesienia: Cuba (596 m) i Jastrząbka (545 m). Przez miejscowość Rozdziele przebiega droga wojewódzka nr 965 z Limanowej do Bochni.
Wieś znajduje się w dziale wodnym rozdzielającym zlewnię Raby od zlewni Dunajca. Właśnie od tego pochodzi nazwa wsi. Spływający spod przełęczy Widoma na wschód potok Rozdzielec jest w zlewni Dunajca, natomiast potoki po zachodniej stronie przełęczy są źródłami Potoku Saneckiego w zlewni Raby.
Sąsiaduje z miejscowościami: Kamionka Mała, Kamionna, Bytomsko, Bełdno, Rajbrot, Laskowa, Pasierbiec, Żegocina.
Toponimika nazwy.
Nazwa wsi Rozdziele pochodzi zapewne od działu wód, który właśnie tutaj dzieli zlewnię Raby od zlewni Dunajca. Niektórzy jednak twierdzą, że wywodzi się od obniżenia pomiędzy Kamionną a Łopuszem, które tworzy Przełęcz Rozdziele, jednak pierwsza hipoteza związana z działem wód jest bardziej prawdopodobna. Najstarszy zapis nazwy „Rozdziele” pochodzi z 1262 roku. Dokument klasztoru w Libichowej z 1266 wieku nazywa wieś „Rozdele”. W 1415 na kartach kroniki parafialnej wioska wspominana jest jako „Rozdzielin”. Prawdopodobnie w XVII wieku dwóch braci pokłóciło się, i starszy został w macierzystym dworze w miejscu dzisiejszej szkoły, zaś drugi przeprowadził się z matką do dworu wybudowanego w innej części wsi (nieopodal dzisiejszej kaplicy „pod lipami”). Wieś została podzielona wtedy na dwie części: górną i dolną. Wnet jednak musiała się złączyć, bo na pieczęci z 1804 roku widnieje napis „Gromada Rozdziela Górnego i Dolnego”, jednak dwory pozostały dwa, aż do rozparcelowania w 1848 roku.
Historia.
Opis wsi z 1889 roku.
Opis wsi Rozdziele z 1889 roku zawarty w książce „Słownik Geograficzny Królestwa Polskiego i innych krajów słowiańskich”.
„Rozdziele – Dolne i Górne, dwie wsi w pow. bocheńskim, tworzą wspólny korpus tabularny. Parafia i urz. poczt. w Rzegocinie (o 3.7 do 5,6 klm.). Leżą w okolicy podgórskiej i lesistej, przy gościńcu z Bochni do Limanowy. R. Dolne wznies. 379 mt., ma 36 dm. i 287 mk. R. Górne zajmuje szczyt wzgórza (415 do 535 mt.); liczy 110 dm. i 823 mk. Prócz tego na rozparcelowanym obecnie obszarze więk. posiadłości jest 4 dm. i 21 mk. Pod względem wyznania jest ogółem 1098 rz.kat. i 33 izrael. Nazwę tę spotykamy w dypl. Bolesława Wstydliwego z d. 9 maja 1262 (Kod. dypl. kat. krak., wyd. Piekosiński, I, 86), w którym książę nadał las Rozdziele, położony w okolicy Bochni, Dzierżykrajowi z Niegowici i jego bratu Wrzonowi, kanon. krak. W r. 1581 (Pawińśki, Małop., 55) dzieliło się R. Dolne na dwie części: Otfinowskiego, mającą 23/4 łanu kmiec. i Zofii Kowalewskiej z 3/4 łanu kmiec.; Górne zaś, należące do par. w Tęgoborzy (tamże, 137), również na dwie części: Andrzeja Tęgoborskiego z półłankiem kmiecym i spadkobierców Jerzego Jordana z 3 półłankami i zagrodą z rolą. (Mac.)”
Początki wsi.
Najdawniejsza wzmianka o Rozdzielu pochodzi z dokumentu wydanego w 1262 przez Bolesława Wstydliwego, w którym władca nadaje Dzierżykrajowi z Niegowici las położony w pobliżu miasta Bochni „[…]aż do Rozdziela, do granic góry Jeziernik”. Fakt ten nie świadczy o tym, że już wtedy istniała tu osada, gdyż w tamtych czasach nadawanie nazw wyprzedzało zakładanie osad. Rozdziele jest wymieniane w 1266 roku, w dokumentach klasztoru Augustianów z Trzciany Libichowej, z których wynika, że obszar należący do klasztoru obejmował teren od potoku Sieradzki do Rozdziela („usque po Rozdele luctam sylvam”). W księgach ziemskich krakowskich pod rokiem 1415 odnotowano, że Katarzyna – wdowa po Zawiszy z Łąkty sprzedała wsie: Rozdziele i Bytomsko – Piotroszowi ze Smolic, co świadczy o tym, że wieś musiała istnieć kilkadziesiąt lat wcześniej. W dokumentach parafii żegocińskiej z 1415 roku Rozdziele wspomniane jako „Rozdzielin”. W spisie wsi Rozdziele wymienione jest dopiero w 1490 roku.
Lata późniejsze.
W 1504 roku Rozdziele należało do dóbr Strzeleckich i Jana z Otwinowa, a w 1513 tylko do tegoż Otwinowskiego. W 1581 były tu już dwa samodzielne folwarki, co świadczy o szybkim rozwoju osady. Dzieliło się już wtedy na dwie części: Józefa Otwinowskiego (2 i 3 łanu kmiecego) i Zofii Kowalewskiej (2/3 łanu). W XVI w. Rozdziele należało do powiatu szczyrzyckiego i graniczyło z powiatem sądeckim. Rozdziele należało do parafii w Żegocinie. W 1629 roku wieś zakupił ród Lubomirskich. Wizytacja kościelna z 1748 podaje, że żegociński organista otrzymywał z Rozdziela świadczenia w owsie. W wyniku I rozbioru Polski Rozdziele znalazło się w zaborze austriackim. Panowała tu duża bieda wynikająca z przestarzałych metod gospodarowania na roli i kiepskiej jakości gruntów oraz przeludnienia i ucisku pańszczyźnianego. Dopiero zniesienie pańszczyzny w 1848 spowodowało wykarczowanie sporej części lasów dworskich i powstanie kilkudziesięciu nowych gospodarstw. Bieda zmusiła na przeł. XIX i XX w. wielu mieszkańców wsi do emigracji za chlebem. Dwór w dolnej części wsi w 1827 roku był w posiadaniu Michała Marszałkiewicza, a 1867 roku dziedziczył ten dworek Maxymilian Garlicki, zaś w 1902 Samuel Rosenblum. Dwór rozparcelowano w 1904 roku. W 1827 roku Michał Lewicki był dziedzicem dóbr dworu w górnej części wsi, w 1846 Jan Kanty Zabawski a ostatnim dziedzicem przed rozparcelowaniem – Roman Zabawski. We wsi istniała karczma „Murowaniec”, gdzie w 1900 roku zatrzymała się fala pogromu żydów na sądecczyźnie. W 1957 zarejestrowano miejscową jednostkę OSP, a 26 maja 2002 oddano do użytku remizę. W 1958 roku, staraniem ks. Michała Krawczyka, wzniesiono w Rozdzielu pierwszą kaplicę wokół przydrożnej figury uważanej przez okoliczną ludność za łaskami słynącą. Nadano jej wezwanie Niepokalanego Serca NMP. Wówczas w miesiącach letnich księża z Żegociny odprawiali w niej msze św. W 1986 roku, staraniem ks. Antoniego Poręby, przeniesiono do wsi drewniany, XV–wieczny kościół pw. św. Jakuba Apostoła. Pod szczytem Łopusza Wschodniego, przy tak zwanej „starej drodze kościelnej” z Rozdziela do Żegociny, znaleźć można krzyż upamiętniający katastrofę lotniczą z 29 maja 2002. W wypadku zginęły wtedy 4 osoby – Polka i troje Niemców.
Zabytki.
Obiekty wpisane do rejestru zabytków nieruchomych województwa małopolskiego:
Wyposażenie:
Inne zabytki.
Kaplica wzniesiona w 1958 z inicjatywy ks. Michała Krawczyka; zaprojektowana przez arch. Longina Kokocińskiego z Poznania; poświęcona 22 maja 1962 roku przez ks. Mikołaja Piechurę. Pierwotnie kryta gontem, obecnie blachą. Salowa, zamknięta trójbocznie; w ołtarzu figura Matki Bożej Rozdzielskiej z 1846 roku, która doznaje tu szczególnej czci. Otoczona jest lipami, dlatego często słyszy się nazwę Kaplica „pod lipami”.
Zbójnik Madej.
Z Rozdzielem łączy się legenda o zbóju imieniem Madej, który mieszkał tutaj i napadał kupców podążających z Węgier.
Szkolnictwo.
We wsi Rozdziele szkoła istniała już w 1890 roku. Wcześniej dzieci nauczano po domach. W 1912 roku istniała już szkoła dwuklasowa z trzema pomieszczeniami do nauki dla dzieci oraz kuchnią dla nauczyciela. Obowiązki szkolne wypełniało wtedy 70 uczniów. Przy szkole znajdował się ogródek warzywny. Budynek tej szkoły znajdował się w miejscu dzisiejszego Szkolnego Schroniska Młodzieżowego. Już w latach 50. XX w. zaczęto myśleć o budowie nowej szkoły. Stara szkoła była ciasna, a poza tym jej stan techniczny był coraz gorszy. W latach 70. XX w. rozpoczęto i zakończono budowę szkoły w miejscu dawnego dworu, przy drodze z Limanowej do Bochni. Szkole podstawowej nadano imię Władysława Orkana. W 2003 roku przy szkole powołano gimnazjum, któremu w 2012 roku nadano sztandar i imię Karoliny Kózkówny. Przy szkole działa oddział przedszkolny.
Kultura.
We wsi działa Ochotnicza Straż Pożarna, założona w 1957 roku oraz Koło Gospodyń Wiejskich. Prócz tego we wsi znajduje się świetlica wiejska, mająca siedzibę w Wiejskim Domu Ludowym.
Turystyka.
Rozdziele jest typową miejscowością turystyczną i wypoczynkową. Położona pomiędzy zalesionymi szczytami gór Beskidu Wyspowego wieś, jest dobrą bazą wypadową z pobliskich miast: Krakowa czy Bochni. Znajdują się tu dwa schroniska: PTSM i "Bacówka nad Wilczym Rynkiem". Istnieje również kilka gospodarstw agroturystycznych, jedno z nich, pod szczytem Łopusza Zachodniego. Przez wieś przebiega niebieski szlak turystyczny z Bochni przez Nowy Wiśnicz, rezerwat przyrody Kamień Grzyb, Lipnicę Murowaną, Paprotną z rezerwatem przyrody Kamienie Brodzińskiego, Rajbrot, Łopusze, przełęcz Widomą i górę Kamionną (obok rezerwatu przyrody Kamionna) do Tymbarku. Ciekawym punktem turystycznym jest punkt widokowy na przełęczy Widoma, z którego w pogodne dni widać nawet Tatry.

</doc>
<doc id="413588" url="https://pl.wikipedia.org/wiki?curid=413588" title="Rozdziele (powiat gorlicki)">
Rozdziele (powiat gorlicki)

Rozdziele (łemkow. Розділя) – wieś w Polsce położona w województwie małopolskim, w powiecie gorlickim, w gminie Lipinki.
W latach 1975–1998 miejscowość należała administracyjnie do województwa krośnieńskiego. Integralne części miejscowości: Niżny Koniec, Wyżny Koniec .
Jedna z wersji pochodzenia nazwy wsi mówi, że Rozdziele powstało z południowej części Lipinek, zasiedlonej przez Wołochów. Ponieważ mieszkańcy różnych wyznań nie żyli ze sobą w zgodzie, "rozdzielono" wieś na dwie połowy.
Zabytki.
Obiekty wpisane do rejestru zabytków nieruchomych województwa małopolskiego:

</doc>
<doc id="413589" url="https://pl.wikipedia.org/wiki?curid=413589" title="Rozgarty (powiat grudziądzki)">
Rozgarty (powiat grudziądzki)

Rozgarty – wieś w Polsce położona w województwie kujawsko-pomorskim, w powiecie grudziądzkim, w gminie Grudziądz.
Podział administracyjny.
W latach 1975–1998 miejscowość należała administracyjnie do województwa toruńskiego.
Historia.
W 1868 roku w Rozgartach znajdowały się 34 budynki, 10 domów mieszkalnych, zamieszkanych przez 90 osób, głównie ewangelików. W 1887 roku liczba domów mieszkalnych wynosiła 13, zamieszkiwały je 132 osoby. Na terenie wsi znajdowała się szkoła ewangelicka prowadzona przez jednego nauczyciela. W roku 2000 wieś liczyła 103 mieszkańców, a 8 lat później (2011 r.) według Narodowego Spisu Powszechnego było ich 96. Jest 29. co do wielkości miejscowości gminy Grudziądz.

</doc>
<doc id="413590" url="https://pl.wikipedia.org/wiki?curid=413590" title="Rozgarty (powiat toruński)">
Rozgarty (powiat toruński)

Rozgarty – wieś w Polsce położona w województwie kujawsko-pomorskim, w powiecie toruńskim, w gminie Zławieś Wielka. Nazwa Rosgarth (z niem. "Pastwisko dla Rumaków") po raz pierwszy pojawiła się w dokumencie lokacyjnym krzyżaków dla Górska w 1346 r. W następnych wiekach była przekształcana: Rossgartten (1601), Rossgarten (1868), Roßgarten (1910). Utarte w obiegu społecznym spolszczenie nazwy niemieckiej Rosengarten = "Różane Ogrody" nie znajduje odzwierciedlenia w archiwaliach. W latach 1975–1998 miejscowość należała administracyjnie do województwa toruńskiego. Jest trzecią co do wielkości miejscowością gminy Zławieś Wielka.
Demografia.
W 1773 r. wieś zamieszkiwało 53 Niemców. W 1885 r. odnotowano 175 mieszkańców, a w 1928 r. 166. Według Narodowego Spisu Powszechnego (III 2011 r.) liczyła 1122 mieszkańców. 

</doc>
<doc id="413591" url="https://pl.wikipedia.org/wiki?curid=413591" title="Rozogi (powiat mrągowski)">
Rozogi (powiat mrągowski)

Rozogi (do 1945 r. niem. "Rosoggen") – wieś w Polsce położona w województwie warmińsko-mazurskim, w powiecie mrągowskim, w gminie Sorkwity. W latach 1975–1998 miejscowość należała administracyjnie do województwa olsztyńskiego.
Wieś położona 7 km na południe od Sorkwit. Zabudowa wsi skupiona wokół stawu. Nazwa wsi najprawdopodobniej wywodzi się od Rozóg w powiecie szczycieńskim (dawniej nazywane Rozogami Polskimi).
Historia.
Dawna wieś szlachecka, powstała w wyniku podziału dóbr kozłowieckich, nadanych w 1388 r. rycerzowi Filipowi Wildenawowi na prawie chełmińskim. Wieś wzmiankowana w 1552 r., kiedy to toczył się spór pomiędzy właścicielami dóbr: Engel Stach von Golzheim zaskarżył Mikołaja Wildenawa i Baltazara Berkana. Szkoła została założona przed 1740 r., była pod patronatem szlacheckim. W 1785 r. we wsi były 22 domy. W 1818 r. do tutejszej szkoły uczęszczało 27 dzieci. Nauczycielem w tym czasie był Michał Mąkowski (Monkowius) i nauczał w języku polskim. W 1838 roku, wspólnie z dworem i gajówką, były tu 34 domy z 280 mieszkańcami.
W latach 1842–1945 wieś należała do pruskiej rodziny . W roku 1842 nabyli ją Rudolf Alexander Rogalla von Bieberstein i jego żona Nanny (z domu ). Krótko po roku 1877 Walter Alexander Rogalla von Bieberstein i jego żona Olga (z domu Schilke) wybudowali tutaj neoklasycystyczny dwór. Dwór ten, jak również zabudowania ówczesnego folwarku, zachowały się do chwili obecnej.
W 1904 r. do wsi należało prawie 30 włók. W 1935 r. w dwuklasowej szkole nauczało dwóch nauczycieli i uczyło się 57 uczniów. W 1939 r. Rozogi należały do parafii w Rybnie i miały 308 mieszkańców.

</doc>
<doc id="413592" url="https://pl.wikipedia.org/wiki?curid=413592" title="Rozogi (powiat szczycieński)">
Rozogi (powiat szczycieński)

Rozogi (dawnej "Friedricho­wen, Friedrichshof") – wieś w Polsce położona w województwie warmińsko-mazurskim, w powiecie szczycieńskim, w gminie Rozogi. W latach 1975–1998 miejscowość należała administracyjnie do województwa ostrołęckiego.
Dawniej wieś nazywano Rozogami Polskimi, dla odróżnienia od Rozóg w powiecie mrągowskim.
Historia.
Pierwsza wzmianka o osadzie pochodzi z połowy XVI wieku. W opisie granicy Prus Ksią­żęcych z 23 lutego 1553 roku Lucas Davidt umiejscowił strażnicę myśliwską "Rossocken" na niewielkim wzniesieniu, na prawym brzegu rzeki Rozogi. Powstanie wsi Rozogi związane było z intensywną kolonizacją południowo-wschodniej części starostwa szczycieńskiego, nazwaną szkatułową. Jacob Bieber otrzymał 23 lutego 1645 r., od elektora Fryderyka Wil­helma przywilej na 60 włók chełmińskich dąbrowy (1 włóka = 16,8 ha) i innych lasów przy strażnicy myśliwskiej "Rossocken", w tym 6 włók sołeckich dziedzicznych dla siebie wraz z niższym sądownictwem dla założenia wsi "Friedrichowen" (Rozóg). Pierwszych osadników wraz z sołtysem J.Bieberem było 38.
Przywilej na prowadzenie karczmy w Rozogach 16 marca 1679 r. otrzymał pisarz leśny "Georg Helwing", posiadał on prawo warzenia, pędzenia i sprzedaży piwa i gorzałki. Rozogi 22 maja 1685 r. otrzymały prawo organizacji czterech jarmarków w roku i jednego tygodniowego targu zwykłego w czwartek.
Drewniany kościół zbudowano w 1665 r., pierwszym pastorem został Martin Grabowius wprowadzony na po­sadę dopiero w 1670 r. Po pożarze w 1700 r., w którym kościół doszczętnie spłonął wraz z chatą pastora, księgami kościelnymi, nowy już z pruskiego muru i z wieżą, wraz z plebanią pastora zaczęto odbudowywać jeszcze w tym samym 1700 r. Prace budowlane zakończono w 1705 r., lecz ozdabianie i wyposażanie wnętrza kościoła trwało do końca XVIII wieku. Na wieży kościelnej w 1719 r. zamontowano zegar słoneczny. Pastor "Andreas Fischer" wybudował w 1734 r. drewniany szpital z budulca otrzymanego nieodpłatnie od rządu pruskiego.
Pożar kościoła w Rozogach 25 czerwca 1867 r. udało się ugasić, jednak znisz­czeniu uległa wieża i konstrukcja ścian obiektu. W następstwie postanowiono wybudować nowy kościół, 12 września 1882 r. położono kamień węgielny pod nowy kościół, po 3 latach zakończono jego budowę, poświęcenia 15 grudnia 1885 r. dokonał generalny superintendent D.Carus i superin­tendent dr Bercio.
W 1786 r. utworzono w Rozogach filię urzędu celnego w Jańsborku (Piszu). Reskrypt Fryderyka Wilhelma II króla pruskiego z 22 października 1789 roku podniósł Rozogi (Friedricho­wen) do rangi miasteczka (Marktflecken) i jednocześnie zmienił nazwę na Friedrichshof. Odtąd Rozogi posiadały prawo do organizacji 6 jarmarków rocznie i jednego tygodniowego targu zwykłe­go w poniedziałek. Nadanie praw miasteczka spowodowało samorodne przekształcanie się Rozóg z osady wiejskiej o jednej ulicy w osiedle typu miejskiego z jedną główną ulicą rozszerzającą w cen­trum miejscowości w plac targowy. Od połowy XVIII wieku Rozogi należały do Urzędu Domenal­nego w Chochole, siedzibę urzędu domenalnego do Rozóg w 1853 roku przeniósł Friedrich Adam Heinrich Wischhusen. Rozogi liczyły wówczas 1588 mieszkańców.
Szkoła powstała wraz z obsadą posady pastora, pierwszym znanym rektorem był Knobbe wymieniony w 1720 r. w kronice parafialnej. W 1834 r. utworzono w Rozogach preparandę nauczycielską. Później Królewskie Prowincjonalne Kolegium Szkolne 16 października 1866 r. utworzyło w Rozogach pomocnicze seminarium nauczycielskie. Seminarium do Szczytna zostało przeniesione 1 października 1884 r., a preparanda do Morąga.
Aptekę w Rozogach założono w 1838 r., pierwszym znanym lekarzem był dr Glaser, rozpoczął swoją praktykę 3 września 1857 r. Placówka pocztowa powstała w styczniu 1849 r. w budynku Pilskiego przy kościele. Rozogi w 1887 r. liczyły 2171 mieszkańców, w tym czasie mogli już korzystać z telegrafu.
W latach 20. XX wieku wybudowano przy rynku urząd gminy, zaś sam rynek odwodniono (skanalizowano) i wybrukowano, wieś została zelektryfikowana. Po I wojnie światowej do 1945 r. następował gospodarczy rozwój wsi. Do zakładów przemysłowych można zaliczyć tartak Ernsta Fechnera produkującego 12000-15000 m drewna, Johanna Krügera (2800 m), cegielnie Josepha Olschinskiego i Otto Konopatzkiego oraz mleczarnie Rudolfa Helmkego. E.Fechner zaczynał w Olsztynie, później przeniósł się do Rozóg i zatrudniał ponad 100 pracowników. Ogółem warsztatów rzemieślniczych było 50, a sklepów 13. Wilhelm Pawelzik w 1910 r. założył wyszynk. W sierpniu 1914 r. budynek ten został spalony, po wojnie odbubowano go i funkcjonował, jako restauracja i hotel do 1945 r. Pierwszą instytucją finansową był założony w 1900 r. Reiffeisenkasse, na początku funkcjonujący, jako bank pożyczkowy dla gospodarstw rolnych, w 1930 r. otwarto Kreissparkasse Ortelsburg, i filię Kreditbank Ortelsburg. Rozogi w 1938 r. liczyły 1802 mieszkańców, z tego 649 zajmowało się rolnictwem, 437 rzemiosłem, a 192 handlem i usługami.
Po 1945.
Armia Czerwona wkroczyła do Rozóg 24 stycznia 1945 r. Rozogi ulegly częściowemu zniszczeniu (spaleniu) po wkroczeniu Rosjan. Pierwsi osadnicy przybyli już w kwietniu i maju 1945 roku, byli mieszkańcami Puszczy Zielonej – Kurpiami. Planowe osiedlanie rozpoczęło się 30 kwietnia 1945 r. W latach 1945-1949 w gminie Rozogi z czterech powiatów osiedliło się: z ostrołęckiego 156 rodzin, makowskiego 24 rodziny, kolneńskiego 22 rodziny i przasnyskiego 14 rodzin. Stanowiło to 92,7% wszystkich przybyłych do gminy rodzin. W latach 1945 – 1949 przybyło łącznie 221 rodzin. Polski komisariat milicji w Rozogach został utworzony w połowie maja 1945 r. w domu "Breyera". Dwaj milicjanci rejestrowali nazwiska Niemców i ich wyznanie. Polski Zarząd Gminy został zorganizowany 19 czerwca 1945 r., wójtem został "Piotr Szydłowski". Szkołę zorganizowano i oddano do użytku 1 września 1945 r., pierwszą nauczycielką została p. "Rajewska". Budynek przedwojennej szkoły wyremontowano w 1952 r. Posterunek Milicji Obywatelskiej w nowym budynku zorganizowano 20 września 1945 r. We wrześniu 1947 r. powstały: Gminna Spółdzielnia „Samopomoc Chłopska” i Ochotnicza Straż Pożarna. W 1946 r. ludność mazurska liczyła w gminie Rozogi 1430 osób, a wszystkich mieszkańców było wówczas 3230.
W wyniku zmiany struktury organizacji administracji państwa w dniu 15 września 1954 r. powołano Gromadzkie Rady Narodowe, funkcjonujące do 31 grudnia 1972 r. Pierwszym przewodniczącym Prezydium GRN został 21 grudnia 1954 r. "Stanisław Pszczółkowski", pełniący tę funkcję do 27 lutego 1957 r., wówczas został wybrany "Jan Śliwiński", który pełnił ją do 31 grudnia 1972 r. Gmina Rozogi została zelektryfikowana w 1960 r., w 1962 r. zlikwidowano kolej wąskotorową Pupy – Rozogi – Myszyniec. W grudniu 1968 r. zgłoszono gromadę Rozogi do konkursu 6 gromad i powołano Gromadzki Komitet Konkursowy z przewodniczącym "J.Śliwińskim". Wyniki konkursu podsumowano 15 lipca 1969 r. i gromada Rozogi zajęła I miejsce, otrzymała nagrodę 400000 zł, które zostały przeznaczone na budowę Wiejskiego Domu Kultury w Rozogach.
W wyniku kolejnych zmian administracyjnych z dniem 31 grudnia 1972 r. zlikwidowano gromady, a w ich miejsce powołano z dniem 1 stycznia 1973 r. gminy. Naczelnikiem Gminy w Rozogach został "Marian Bączek", który kazał podać rozbiórce wiele gospodarstw pozostawionych przez Mazurów. Następna reforma administracyjna z dniem 1 czerwca 1975 r. zlikwidowała powiaty i wprowadziła dwustopniowy podział administracyjny państwa, w jej wyniku gmina Rozogi weszła w skład nowo utworzonego województwa ostrołęckiego. W Rozogach w 1977 r. utworzono Zasadniczą Szkołę Rolniczą i Średnie Studium Zawodowe. Naczelnik Gminy "M. Bączek" został po wprowadzeniu stanu wojennego 13 grudnia 1981 r. zawieszony, następcą jego został "Henryk Samborski". Od 11 kwietnia 1982 r. do marca 1983 r. naczelnikiem Gminy był pochodzący ze Szczytna "Jerzy Banat". "Lucja Litwińczyk" dwukrotnie pełniła obowiązki Naczelnika Gminy, pierwszy raz od 29 marca 1983 r. do 14 września 1983 r. oraz od 9 listopada 1989 r. do 20 czerwca 1990 r. "Stefan Piskorski" funkcję naczelnika pełnił od 15 września 1983 r. do 15 kwietnia 1985 r., następnie stanowisko to, od 23 kwietnia 1985 r. do 8 listopada 1989 r. zajmował "Stanisław Drężek".
Przewodniczącymi Rady Gminy w Rozogach byli: Tadeusz Dąbrowski (19.12.1973 – 30.12.1974), Ryszard Kozon (31.12.1974 – 8.3.1977); Sławomir Gos (9.3.1977 – 24.9.1978); Jerzy Marcinkowski (25.9.1978 – 1980); Tadeusz Dąbrowski (1980 – 1984); Jan Gontarz (28.6.1984 – 1988); Antoni Kaczmarczyk (30.6.1988 – 1990).
Po pierwszych wolnych wyborach samorządowych 6 czerwca 1990 r. przewodniczącym Rady Gminy w Rozogach został wybrany Zbigniew Popławski, a 21 czerwca 1990 r. wójtem Józef Zapert.
W latach 80. XX wieku rozpoczęto budowę wodociągów, w latach 90. kontynuowano budowę wodociągów w poszczególnych wioskach gminy oraz wybudowano oczyszczalnię ścieków i kanalizację w Rozogach i Wilamowie. Uroczyście obchodzono 350 lecie lokacji Rozóg, organizując w dniach 5-6 maja 1995 r. festyn i konferencję naukową poświęconą dziejom Rozóg i pogranicza mazursko–kurpiowskiego.
Liceum Ogólnokształcące w Rozogach utworzono 15 sierpnia 1996 r., Zasadniczą Szkołę Zawodową w Rozogach 1 września 1997 r. Ostatnia reforma administracyjna państwa w 1998 r. wprowadziła trójstopniowy podział administracyjny państwa i gmina Rozogi wróciła do powiatu szczycieńskiego i województwa warmińsko-mazurskiego. Przy Szkole Podstawowej w Rozogach w 2000 r. oddano do użytku największą w powiecie szczycieńskim pełnowymiarową salę sportową, z tej okazji 1 września odbyła się Wojewódzka Inauguracja Roku Szkolnego 2000/2001. W 2002 r. przeprowadzono wybory bezpośrednie wójtów, które w gminie Rozogi wygrał "Józef Zapert", przewodniczącym Rady Gminy została "Teresa Samsel". W 2006 r. przy rzece Rozodze otwarto park z amfiteatrem. Miejscowość 31.12.2007 r. liczyła 1468 mieszkańców. 
W wyborach samorządowych 16 listopada 2014 r., wójtem gminy został wybrany Zbigniew Kudrzycki otrzymując 1559 głosów (60,66%), a dotychczasowy włodarz Józef Zapert 634 gł. (24.67%). Pozostali kandydaci: Mieczysław Dzierlatka 197 gł. (7.67%) i Helena Dąbkowska 180 gł. (7,00%).
Konsystorz zlikwidował ewangelicką parafię w Rozogach z dniem 1 stycznia 1976 r. i następnie po negocjacjach kościół w Rozogach został 28 maja 1977 r. sprzedany za kwotę kwotę 2 mln złotych parafii katolickiej w Klonie. Biskup warmiński J.Drzazga 22 lipca 1978 r. uroczyście poświęcił kościół pod wezwaniem św. Marii Magdaleny. Parafię katolicką w Rozogach erygował biskup warmiński Józef Glemp 29 czerwca 1982 r.
Linia kolejowa.
Przed I wojną światową wybudowano kolej wąskotorową z Pup do Rozóg, a później w czasie wojny przedłużono ją do Myszyńca i dalej do Ostrołęki. Wykorzystywana była ona na po­czątku do przewozu materiałów wojennych, ale w lipcu 1920 r. Niemiecko-Wschodnia Kolej Wą­skotorowa AG w Królewcu wprowadziła ruch pasażerski.
Ludzie związani z miejscowością.
Zobacz też: Rozogi

</doc>
<doc id="413593" url="https://pl.wikipedia.org/wiki?curid=413593" title="Roztoka (powiat limanowski)">
Roztoka (powiat limanowski)

Roztoka – wieś w Polsce, położona w województwie małopolskim, w powiecie limanowskim, w gminie Łukowica.
W latach 1975–1998 wieś należała administracyjnie do województwa nowosądeckiego.
Wieś położona jest na terenie Beskidu Wyspowego; otaczają ją wzniesienia Okowaniec, Łyżka i Pępówka. Przez wieś przepływa potok Słomka. Zabudowania wsi położone są ok. 520–830 m n.p.m. Liczba mieszkańców Roztoki wynosi 864, jej powierzchnia 4,1 km2. Znajduje się tu szkoła podstawowa im. Marii Konopnickiej i budynek OSP. Niedaleko przełęczy Ostra-Cichoń postawiona jest stacja meteo IMGW (na wysokości 810 m n.p.m).

</doc>
<doc id="413594" url="https://pl.wikipedia.org/wiki?curid=413594" title="Roztoka-Brzeziny">
Roztoka-Brzeziny

Roztoka-Brzeziny (do 2010 "Roztoka") – wieś w Polsce położona w województwie małopolskim, w powiecie nowosądeckim, w gminie Gródek nad Dunajcem.
W latach 1975–1998 miejscowość należała administracyjnie do województwa nowosądeckiego.
Położenie.
Wieś Roztoka-Brzeziny leży na Pogórzu Rożnowskim, w dolinie Dunajca, przy drodze powiatowej Bartkowa-Posadowa – Tropie. Pod względem kościelnym należy do parafii Tropie, część wsi obsługuje parafia Rożnów.
Roztoka-Brzeziny od zachodu opiera się o rzekę Dunajec, od północnego zachodu graniczy ze wsią Tropie, od północy i wschodu ze wsią Dzierżaniny, a od południa ze wsią Rożnów.
Pod względem topograficznym wieś należy do górzystych. Jej najniższy poziom to poziom rzeki Dunajec, około 250 m n.p.m. Najwyższym punktem jest szczyt leśnego wzgórza Majdan (512 m n.p.m.). Wody Roztoki spływają do potoku Kąty i dalej do Dunajca.
Historia.
Najdawniejsze dzieje tej okolicy były pod przemożnym wpływem gospodarczym i administracyjnym panów na Tropsztynie. Wiązały się też z dziejami parafii Tropie.
Nazwę miejscowości, w formie Rostok, po raz pierwszy wymienia dokument z roku 1409. W tym czasie wieś należy do rodziny Rożenów z Rożnowa, Kąśnej i Jastrzębiej.
W 1428 wspominane są razem: Roztoka i Brzeziny, jako własność sprzedana Zawiszy Czarnemu, właścicielowi także Rożnowa od 1426 r.
W 1662 roku Brzeziny, Sarys oraz część Roztoki przechodzą do nowo utworzonej parafii Rożnów; podstawowa część Roztoki pozostaje do dziś przy parafii Tropie.
We wsi znajduje się kaplica rzymskokatolicka (należąca do parafii Tropie) poświęcona Apostołom Słowian i patronom Europy, świętym Cyrylowi i Metodemu. Istnieje poważne przypuszczenie historyków, że apostołowie Słowian, św. Cyryl i Metody, wywierali swój misyjny wpływ na ludność doliny Dunajca. Śladem tego oddziaływania jest może wczesne tu chrześcijaństwo i święty Andrzej Świerad, rodak z Tropia. Budowę tej kaplicy rozpoczęto w roku 1985. Kamień węgielny pod budowę tej świątyni poświęcił papież Jan Paweł II podczas wizyty w Tarnowie 10 czerwca 1987 r.

</doc>
<doc id="413595" url="https://pl.wikipedia.org/wiki?curid=413595" title="Roztoka (powiat tarnowski)">
Roztoka (powiat tarnowski)

Roztoka (daw. "Rostoka") – wieś w Polsce położona w województwie małopolskim, w powiecie tarnowskim, w gminie Zakliczyn.
W latach 1975–1998 miejscowość należała administracyjnie do województwa tarnowskiego.
Zobacz też: Roztoka, Roztoka Ryterska, Roztoka Wielka

</doc>
<doc id="413596" url="https://pl.wikipedia.org/wiki?curid=413596" title="Różana (powiat średzki)">
Różana (powiat średzki)

Różana – wieś w Polsce położona w województwie dolnośląskim, w powiecie średzkim, w gminie Udanin.
Podział administracyjny.
W latach 1975–1998 miejscowość należała administracyjnie do województwa legnickiego.
Historia.
Pierwsze wzmianki o Różanie pochodzą ze źródeł kościelnych (1305 rok - "Cunczledirhosin"). Biskup Wrocławia von Bongarel w roku 1360 wspomina proboszcza tej wsi. W późniejszych wiekach często zmieniali się właściciele wsi. Na przykład: w 1512 roku właścicielem był Schindel a w 1600 roku ponownie Von Mohl z Drogomiłowic (Dromsdorf). w 1680 roku wieś nabył Dichter Hans Hassman von Abschatz auf Zobel, a po jego śmierci odziedziczył wieś jego syn – Wolf Aassman Freicher von Abschatz.
Kościół, którego ruiny znajdują się we wsi został zniszczony w czasie wojny trzydziestoletniej (1618-1648) – nie remontowany popadł w ruinę. Wierni przeszli do paafi Udanin (Gabersdorf) – tam mieściło się probostwo.
W 1845 roku osiedlił się w Różanie major D.Von Koschembach. Wieś liczyła wówczas 72 domy mieszkalne, 1 zamek, 1 folwark, 1 wiatrak, 1 kierat, 1 browar i gorzelnię oraz miała 474 mieszkańców. Od tego czasu Różana stała się siedzibą rodową.
Sam folwark założyli Koschembachrowie już w 1732 roku. W 1922 roku rodzina założyła fundację, swego imienia i utrzymywała m.in. dom starców prowadzony przez siostry zakonne w Różanie pod nr 17 (numeracja na dzień 15.10.1940 roku)
Do 1860 roku funkcjonowała nazwa "Lederhose" (skórzane spodnie). Tłumaczone tę nazwę tym, że w XVI-XVII wieku skórzane spodnie były typowym ubiorem rolników, gospodarzy.
W 1860 roku zmieniono nazwę na "Lederose".
Wieś leży nad rzeką - Leisebach, przy trasie Malczyce-Strzegom, wokół brak było większych przedsiębiorstw. 15.10.1940 roku do wsi należało 572 ha ziemi, wieś liczyła 349 mieszkańców. Największe gospodarstwo rolne to Rittergut - 213,5 ha. Istniała także szkoła, cmentarz z kaplicą dla dwu wyznań. We wsi było przedszkole, dom starców prowadzony przez ewangelicką siostrę zakonną - w 1940 roku - Helene Purz. Ewangelicy chodzili do kościoła w Jenkowie ("Jenkau") a katolicy do Konar ("Kuhnern"), był również do ludowy i ochotnicza straż pożarna.
We wsi stał pomnik poświęcony mieszkańcom poległym w czasie pierwszej wojny światowej - 14 nazwisk, staw hodowlany należący do Rufersa (obecnie Majda), staw przeciwpożarowy (obecnie zasypany) oraz 2 stawy parkowe.
Wysiedlenia (opis).
Wspomnienia jednego z mieszkańców (Ericha Preisnera) dotyczące ostatnich lat przed wysiedleniem:
Demografia.
Od roku 1945 wieś Różana, była zasiedlana głównie osobami zamieszkującymi dotychczas wschodnie tereny Polski - okolice Kielc i Rzeszowa. Obecnie (III 2011 r.) wieś liczy 223 mieszkańców.
Zabytki.
Do wojewódzkiego rejestru zabytków wpisane są:

</doc>
<doc id="413597" url="https://pl.wikipedia.org/wiki?curid=413597" title="Różana (powiat wałbrzyski)">
Różana (powiat wałbrzyski)

Różana (niem. "Rosenau") – wieś w Polsce położona w województwie dolnośląskim, w powiecie wałbrzyskim, w gminie Mieroszów. W latach 1975–1998 miejscowość należała administracyjnie do województwa wałbrzyskiego.
Według Narodowego Spisu Powszechnego (marzec 2011 r.) liczyła 54 mieszkańców. Jest najmniejszą miejscowością gminy Mieroszów.
Wieś Różana jest niewielką ulicówką położoną przy drodze z Mieroszowa do Krzeszowa, przy rozwidleniu tej drogi do Łącznej, wzdłuż potoku Ścinawki. Ma zasadniczy przebieg pn-pd. Wcześniejsze nazwy wsi: Rosenow i Rosenau.
Do wojewódzkiego rejestru zabytków wpisana jest kuźnia z wyposażeniem nr 18, z pierwszej połowy XVIII w.

</doc>
<doc id="413598" url="https://pl.wikipedia.org/wiki?curid=413598" title="Różana (powiat ząbkowicki)">
Różana (powiat ząbkowicki)

Różana (niem. "Rosenbach") – wieś w Polsce położona w województwie dolnośląskim, w powiecie ząbkowickim, w gminie Stoszowice.
Podział administracyjny.
W latach 1975–1998 miejscowość należała administracyjnie do województwa wałbrzyskiego.
Zabytki.
Do wojewódzkiego rejestru zabytków wpisany jest:

</doc>
<doc id="413599" url="https://pl.wikipedia.org/wiki?curid=413599" title="Różnowo (powiat iławski)">
Różnowo (powiat iławski)

Różnowo – wieś w Polsce położona w województwie warmińsko-mazurskim, w powiecie iławskim, w gminie Susz, na Pojezierzu Iławskim, przy trasie drogi wojewódzkiej nr 515.
Do 1954 roku siedziba gminy Różnowo. W latach 1975–1998 miejscowość należała administracyjnie do województwa elbląskiego.
Zobacz też: Różnowo 

</doc>
<doc id="413600" url="https://pl.wikipedia.org/wiki?curid=413600" title="Różnowo (powiat olsztyński)">
Różnowo (powiat olsztyński)

Różnowo (niem. "Rosenau") – wieś w Polsce położona w województwie warmińsko-mazurskim, w powiecie olsztyńskim, w gminie Dywity. W latach 1975–1998 miejscowość należała administracyjnie do województwa olsztyńskiego. Różnowo jest siedzibą sołectwa. Miejscowość znajduje się w historycznym regionie Warmia.
Zdroje – kolonia wsi Różnowo, położona 1,5 km na wschód od wsi (wymieniana w 1987 r.). Nazwa najprawdopodobniej pochodzi od nazwy łąk przy których powstała ta kolonia.
Historia.
Wieś Różnowo powstała w 1354 r. na 60 włókach (ok. 1000 ha) na mocy przywileju lokacyjnego nadanego na prawie chełmińskim Janowi z Łajs. Nazwa pochodzi od "villa que Rosenaw nuncupatur”. (łac. "miejscowość co zowie się Rozenaw").
Liczba ludności.
Pod koniec XIX w. w Różnowie mieszkało 769 mieszkańców. W 1993 r. wieś Różnowo zamieszkiwało 516 mieszkańców, a w 2011 roku 1145. W roku 2013 liczba mieszkańców wsi wzrosła do 1208 osób.
Transport.
Komunikacja miejska.
Do Różnowa można dojechać dwoma autobusami komunikacji miejskiej MPK Olsztyn.
Transport drogowy.
Przez Różnowo nie przechodzi droga krajowa. Najbliższa droga krajowa przebiega 2,5 kilometra od Różnowa – jest to droga krajowa nr 51.
Drogi rowerowe.
W Różnowie jest jeden odcinek drogi rowerowej o długości jednego kilometra.
Oświata i nauka.
W Różnowie jest Niepubliczne Przedszkole "Mali Odkrywcy".
We wsi nie ma szkoły, uczniowie dojeżdżają do szkół w Olsztynie lub do szkół w gminie Dywity:
Turystyka.
Trasy rowerowe.
Przez Różnowo przebiegają dwie trasy rowerowe:
Sport.
Na terenie wsi Różnowo znajduje się boisko do piłki nożnej.
W 2015 r. otwarty został skatepark.
Dostępna jest także siłownia na świeżym powietrzu.

</doc>
<doc id="413601" url="https://pl.wikipedia.org/wiki?curid=413601" title="Różyce (powiat łowicki)">
Różyce (powiat łowicki)

Różyce – wieś w Polsce położona w województwie łódzkim, w powiecie łowickim, w gminie Kocierzew Południowy.
Wieś duchowna położona była w drugiej połowie XVI wieku w powiecie gąbińskim ziemi gostynińskiej województwa rawskiego. Była wsią klucza kompińskiego arcybiskupów gnieźnieńskich. W latach 1975–1998 miejscowość należała administracyjnie do województwa skierniewickiego.

</doc>
<doc id="413602" url="https://pl.wikipedia.org/wiki?curid=413602" title="Różyce (powiat zgierski)">
Różyce (powiat zgierski)

Różyce – wieś w Polsce położona w województwie łódzkim, w powiecie zgierskim, w gminie Parzęczew.
W latach 1975–1998 miejscowość należała administracyjnie do ówczesnego województwa łódzkiego.
Zobacz też: Różyce, Różyce Żmijowe

</doc>
<doc id="413603" url="https://pl.wikipedia.org/wiki?curid=413603" title="Ruda (powiat białostocki)">
Ruda (powiat białostocki)

Ruda – kolonia w Polsce położona w województwie podlaskim, w powiecie białostockim, w gminie Gródek.
W latach 1975–1998 miejscowość należała administracyjnie do województwa białostockiego.

</doc>
<doc id="413604" url="https://pl.wikipedia.org/wiki?curid=413604" title="Ruda (powiat buski)">
Ruda (powiat buski)

Ruda – wieś w Polsce położona w województwie świętokrzyskim, w powiecie buskim, w gminie Gnojno.
W latach 1975–1998 miejscowość należała administracyjnie do województwa kieleckiego.

</doc>
<doc id="413605" url="https://pl.wikipedia.org/wiki?curid=413605" title="Ruda (powiat chełmski)">
Ruda (powiat chełmski)

Ruda – wieś w Polsce położona w województwie lubelskim, w powiecie chełmskim, w gminie Ruda-Huta. Leży nad rzeką Uherką.
W latach 1867–1954 miejscowość należała do gminy Świerże. Według Krajowego Rejestru Urzędowego Podziału Terytorialnego Kraju w skład miejscowości wchodzą Kąt, Cichy Kąt i Podrudzie. Nieuwzględnione w rejestrze nazwy części wsi to Popówka i Wygoda. W latach 1975–1998 miejscowość należała administracyjnie do województwa chełmskiego. Według Narodowego Spisu Powszechnego (III 2011 r.) liczyła 502 mieszkańców i była drugą co do wielkości miejscowością gminy Ruda-Huta.
Historia.
Pierwsze wzmianki o wsi pochodzą z XV w. Jako Ruda Niższa (Ruda Inferior) i Ruda Wyższa (Ruda Superior) wieś wraz z połową wsi Serebryszcze w XV-XVIII w. należała do dóbr królewskich wchodzących w skład starostwa chełmskiego. Według lustracji z l. 1564-1565 w Rudzie Niższej znajdowały się karczma, młyn i folusz (wytwórnia sukna), wieś zamieszkiwało 16 kmieci, czterech zagrodników i młynarz. Rudę Wyższą zamieszkiwało 17 kmieci, młynarz, karczmarz i pop ruski. We wsi znajdowały się młyn, browar, folusz, karczma, cerkiew i stawy rybne. W XVI-XVII w. we wsi znajdował się także niewielki zamek (dwór) obronny o konstrukcji murowano-drewnianej. W XVIII-XX w. z rozległych dóbr Ruda w wyniku podziałów, parcelacji i kolonizacji wyłoniły się nowe jednostki osadnicze, położone na terenie obecnej gminy Ruda Huta: Chromówka, Miłosław, Poczekajka, Ruda-Huta, Kolonia Ruda, Ruda-Opalin, Zarudnia. Ich nazwy i granice ulegały zmianom, co utrudnia ich dokładną identyfikację w przeszłości. 
Według "Tabelli miast, wsi i osad Królestwa Polskiego" z 1827 dobra rządowe Ruda należały do parafii rzymskokatolickiej w Uhrusku, liczyły 40 domów i 201 mieszkańców. W 1836 dobra rządowe Ruda zakupił Henryk Kamieński, działacz polityczny i społeczny. Oczynszował chłopów, wśród których propagował nowoczesne formy produkcji rolnej. Kolejną właścicielką Rudy była siostra Henryka Kamieńskiego, Laura Suffczyńska. Według "Słownika geograficznego Królestwa Polskiego i innych krajów słowiańskich" z 1888 wieś Ruda oraz folwarki Ruda A i Ruda B należały do gminy Świerże, parafii rzymskokatolickiej Uhrusk, parafii prawosławnej Ruda. Wieś Ruda obejmowała 47 osad (gospodarstw) o łącznej powierzchni 1346 mórg. Folwark Ruda A miał powierzchnię 664 morgi, a folwark Ruda B (wydzielony w 1881) 595 mórg.
W XVI w. Ruda była siedzibą parafii prawosławnej, a od pocz. XVII do 1875 – unickiej (greckokatolickiej). W 1875 parafię wraz z całą greckokatolicką eparchią chełmską włączono do struktur kościoła prawosławnego. Drewniana cerkiew pod wezwaniem św. Michała Archanioła, znajdująca się w części wsi do dziś zwanej Popówką, została zniszczona w 1915 r. Jesienią 2013 na terenie cerkwi odkryte zostały elementy wyposażenia – paramenty liturgiczne (monstrancje, korony) oraz moneta z XVII w. W miejscowości znajduje się cmentarz prawosławny ze zbudowaną w 1965 kaplicą św. Michała Archanioła, należącą do parafii w Chełmie. We wschodniej części cmentarza ślady kwater żołnierskich z czasów pierwszej wojny światowej. Przy parafii unickiej, a następnie prawosławnej istniała w XIX w. szkoła powszechna. Na pocz. XX w. zbudowano we wsi nowy budynek szkolny, istniejący do chwili obecnej. Mieści się w nim szkoła podstawowa (oddziały 1-3). Pod koniec XIX w. na terenie wsi zaczęli osiedlać się koloniści niemieccy (Kolonia Ruda). Według spisu powszechnego z 30 września 1921 Rudę Kolonię zamieszkiwały 54 osoby, z których narodowość polską deklarowało 17, rusińską (ukraińską) 37, wyznanie rzym.-kat. 17, prawosławne 37. Ruda wieś liczyła 653 mieszkańców, w tym narodowości polskiej 393, rusińskiej 260, wyznania rzym.-kat. 65, prawosławnego 522, mojżeszowego 66. Kolonia Ruda A liczyła 613 mieszkańców, w tym narodowości polskiej 460, rusińskiej 27, niemieckiej 84, żydowskiej 40, innej 2, wyznania rzym.-kat. 378, prawosławnego 84, ewangelickiego 102, mojżeszowego 49.
W 1926 miejscowość liczyła 707 mieszkańców. W okresie międzywojennym we wsi znajdowały się wiatrak, młyn parowy, karczma i olejarnia. Po drugiej wojnie światowej we wsi przez wiele lat funkcjonowało kółko rolnicze. W miejscowej świetlicy swoją siedzibę ma Gminny Ośrodek Kultury w Rudzie-Hucie oraz Ochotnicza Straż Pożarna w Rudzie należąca do KSRG. Przy Ośrodku Kultury działa kapela ludowa Rudniacy oraz zespół śpiewaczy Jarzębina Czerwona. W 2000 miejscowość liczyła ok. 500 mieszkańców.

</doc>
<doc id="413606" url="https://pl.wikipedia.org/wiki?curid=413606" title="Ruda (powiat garwoliński)">
Ruda (powiat garwoliński)

Ruda – wieś w Polsce położona w województwie mazowieckim, w powiecie garwolińskim, w gminie Trojanów. Leży nad Okrzejką.
W latach 1975–1998 miejscowość należała administracyjnie do województwa siedleckiego.
Wierni Kościoła rzymskokatolickiego należą do parafii św. Bartłomieja Apostoła w Korytnicy.

</doc>
<doc id="413607" url="https://pl.wikipedia.org/wiki?curid=413607" title="Ruda (powiat giżycki)">
Ruda (powiat giżycki)

Ruda (niem. "Ruhden", od 1938 "Eisenwerk") – osada w Polsce, położona w województwie warmińsko-mazurskim, w powiecie giżyckim, w gminie Miłki.
W latach 1975–1998 miejscowość należała administracyjnie do województwa suwalskiego.
Historia.
W roku 1481 przywilej na prowadzenie tu młyna wodnego otrzymał Marcin Pieczarka. Przy młynie około 1504 powstała wieś Ruda lokowana na 60 włókach. Nazwa wsi Ruda pochodzi od rudy przerabianej w uruchomionej tu hamernii. Nie wszystkie włóki w Rudzie zostały obsadzone osadnikami, ponieważ w roku 1539 zagospodarowanych było tu 28 włók, w tym cztery sołtysa i dwie młynarza. W roku 1625 mieszkali tu sami Polacy. Wieś została zniszczona w roku 1657 przez Tatarów posiłkujących polskie wojska. Zniszczona została także hamernia w takim stopniu, że już później jej nie odbudowano.
W roku 1830 w Rudzie było trzydzieści gospodarstw chłopskich. Od 1850 nastąpiło wchłanianie gospodarstw chłopskich przez utworzony tu majątek ziemski. W roku 1880 pozostały tu tylko dwa gospodarstwa chłopskie. Podczas akcji germanizacyjnej nazw miejscowych i fizjograficznych historyczna nazwa niemiecka "Ruhden" została w 1938 r. zastąpiona przez administrację nazistowską sztuczną formą "Eisenwerk".
W roku 1939 majątek ziemski w Rudzie miał powierzchnię 382 ha. W majątku ziemskim była cegielnia i gorzelnia.
W roku 1945 wieś znalazła się na terenie Polski. W Rudzie powstała siedziba klucza nieruchomości ziemskich zarządzanego przez kadrę pochodzącą z przesiedleń z terenów Wileńszczyzny. Zarządca klucza majątków działał w oparciu o pełnomocnictwo ówczesnego starosty łuczańskiego Ławrowskiego., a podlegał pod Powiatowy Urząd Ziemski w Giżycku (utworzony 10 marca 1945). W roku 1945 w Rudzie funkcjonowała gorzelnia, a w oborze odbywała się normalna produkcja mleka. W roku tym w Rudzie znajdował się punkt rozdziału koni pochodzących z UNRRY. Konie z Rudy trafiały do tworzonych gospodarstw państwowych jak i osadników w gospodarstwach chłopskich, przesiedlonych tu z dawnych terenów Polski na wschodzie. Majątek ziemski w Rudzie z chwilą utworzenia Państwowych Nieruchomości Ziemskich podlegał pod Zarząd PNZ w Giżycku, a od 1949 powstał tu PGR.
W latach 1954-1972 Ruda znajdowała się na terenie Gromadzkiej Rady Narodowej w Upałtach, a później na terenie gminy Miłki w sołectwie Staświny. Współcześnie Ruda jest samodzielnym sołectwem.
Bibliografia i źródła.
Zobacz też: Ruda

</doc>
<doc id="413608" url="https://pl.wikipedia.org/wiki?curid=413608" title="Ruda (powiat grajewski)">
Ruda (powiat grajewski)

Ruda – wieś w Polsce położona w województwie podlaskim, w powiecie grajewskim, w gminie Grajewo. Leży na trasie linii kolejowej Ełk-Grajewo-Białystok.
Wieś królewska położona była w drugiej połowie XVI wieku w powiecie wąsoskim ziemi wiskiej województwa mazowieckiego. 
W lipcu i sierpniu 1944 wojsko niemieckie wysiedliło mieszkańców wsi. Wiele osób Niemcy wysłali na roboty przymusowe a wieś spalili. W wyniku pacyfikacji zginęło w obozach lub zostało zamordowanych w czasie akcji wysiedlania 7 osób.
Do 1954 roku miejscowość należała do gminy Ruda. W latach 1975–1998 miejscowość należała administracyjnie do województwa łomżyńskiego.
Przez miejscowość przebiega droga krajowa nr 65.
Wierni kościoła rzymskokatolickiego należą do parafii Matki Bożej Nieustającej Pomocy w Grajewie.

</doc>
<doc id="413609" url="https://pl.wikipedia.org/wiki?curid=413609" title="Ruda (powiat grudziądzki)">
Ruda (powiat grudziądzki)

Ruda – wieś w Polsce położona w województwie kujawsko-pomorskim, w powiecie grudziądzkim, w gminie Grudziądz.
Podział administracyjny.
W latach 1975–1998 miejscowość należała administracyjnie do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 510 mieszkańców. Jest ósmą co do wielkości miejscowością gminy Grudziądz.
Oświata.
W Rudzie znajduje się Zespół Szkół im. Jana Pawła II.
Połączenia komunikacyjne.
Komunikację do wsi zapewniają linie autobusowe Powiatowego Transportu Publicznego.

</doc>
<doc id="413610" url="https://pl.wikipedia.org/wiki?curid=413610" title="Ruda (powiat janowski)">
Ruda (powiat janowski)

Ruda – wieś sołecka w Polsce położona w województwie lubelskim, w powiecie janowskim, w gminie Janów Lubelski.
1 grudnia 1979 część Rudy (24,94 ha) włączono do Janowa Lubelskiego.
Demografia.
W latach 1975–1998 miejscowość należała administracyjnie do województwa tarnobrzeskiego. Według Narodowego Spisu Powszechnego (III 2011 r.) liczyła 459 mieszkańców i była piątą co do wielkości miejscowością gminy Janów Lubelski.
Historia.
Już w 1543 roku w okolicach Białej istniała ruda, gdzie zajmowano się eksploatacją żelaza. W 1626 roku wydobywaniem rudy żelaza parało się sześciu rudników, którzy mieli do dyspozycji 3 koła rudne. W połowie XVII wieku wydobycie podupadło, a z końcem wieku całkowicie zanikło. Rudnicy zajęli się wówczas uprawą roli. Na przestrzeni XVIII w. rozwinęła się wokół dawnej rudy osada leśna o charakterze rolniczym. Na początku XIX wieku powstała przy Rudzie osada sukienników niemieckich (tzw. "Sukiennia"), wchłonięta później przez wieś. Wskutek regulacji gruntów w kluczu janowskim (w latach trzydziestych XIX w.) wieś uległa rozbudowie. Nowi osadnicy otrzymali 7-morgowe działki. W ten sposób powstały tzw. "Zagrody w Rudzie". W połowie XIX wieku mieszkało we wsi 20 gospodarzy. Przed 1877 rokiem powstała cegielnia. Na początku XX wieku wzdłuż szosy do Niska powstała tzw. Nowa Ruda. W 1921 roku wieś liczyła 44 domy i 287 mieszkańców. Podczas II wojny światowej spłonęło 5 zabudowań i 2 młyny. W latach siedemdziesiątych część Rudy włączono do Janowa Lubelskiego.

</doc>
<doc id="413611" url="https://pl.wikipedia.org/wiki?curid=413611" title="Ruda (powiat kozienicki)">
Ruda (powiat kozienicki)

Ruda – wieś w Polsce położona w województwie mazowieckim, w powiecie kozienickim, w gminie Kozienice.
"Ruda Janikowska" była duchowną osadą młyńską, kuźniczą, położona była w drugiej połowie XVI wieku w powiecie radomskim województwa sandomierskiego, własność opata sieciechowskiego, wchodziła w skład klucza janikowskiego. W latach 1975–1998 miejscowość należała administracyjnie do województwa radomskiego.
Wierni kościoła rzymskokatolickiego należą do parafii Najświętszego Serca Jezusowego i św. Leonarda w Brzeźnicy lub do parafii św. Maksymiliana Kolbe w Janikowie.

</doc>
<doc id="413612" url="https://pl.wikipedia.org/wiki?curid=413612" title="Ruda (powiat krotoszyński)">
Ruda (powiat krotoszyński)

Ruda – wieś w Polsce położona w województwie wielkopolskim, w powiecie krotoszyńskim, w gminie Zduny.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Krotoszyn w rejencji poznańskiej. Ruda należała do okręgu kobylińskiego tego powiatu i stanowiła część majątku Baszkowo, którego właścicielem był wówczas Aleksander Mielżyński. Według spisu urzędowego z 1837 roku wieś liczyła 191 mieszkańców, którzy zamieszkiwali 30 dymów (domostw).
W latach 1975–1998 miejscowość należała administracyjnie do województwa kaliskiego.

</doc>
<doc id="413614" url="https://pl.wikipedia.org/wiki?curid=413614" title="Ruda (powiat łaski)">
Ruda (powiat łaski)

Ruda – wieś w Polsce położona w województwie łódzkim, w powiecie łaskim, w gminie Widawa.
W latach 1975–1998 miejscowość należała administracyjnie do województwa sieradzkiego.
Przez wieś prowadzi niebieski turystyczny Szlak „Osady Braci Czeskich” (65 km): Widawa (PKS) – Ruda – Chrząstawa – Faustynów – Walewice – Pożdżenice – Zelów – Zelówek – Bocianicha – Grzeszyn – Gucin – Rokitnica – Talar – Barycz – Ostrów – Łask Kolumna (PKP, PKS).

</doc>
<doc id="413615" url="https://pl.wikipedia.org/wiki?curid=413615" title="Ruda (powiat mielecki)">
Ruda (powiat mielecki)

Ruda – wieś w Polsce położona w województwie podkarpackim, w powiecie mieleckim, w gminie Radomyśl Wielki.
Miejscowość jest siedzibą rzymskokatolickiej parafii Najświętszej Maryi Panny Szkaplerznej należącej do dekanatu Radomyśl Wielki.
W latach 1975–1998 miejscowość należała administracyjnie do województwa tarnowskiego.

</doc>
<doc id="413616" url="https://pl.wikipedia.org/wiki?curid=413616" title="Ruda (powiat miński)">
Ruda (powiat miński)

Ruda – wieś w Polsce położona w województwie mazowieckim, w powiecie mińskim, w gminie Dębe Wielkie.
W czasie Królestwa Polskiego istniała gmina Ruda.
W latach 1975–1998 miejscowość należała administracyjnie do województwa siedleckiego.
W okresie międzywojennym we dworze majątku Ruda mieszkał z rodziną Marian hrabia Starzeński herbu Lis. Zachowały się pozostałości bramy wjazdowej do dworu (sam dwór został rozebrany po II WŚ) i czworaki oraz park ze starodrzewiem i obiekt stawowy Ruda (pobierający wodę z rzeki Mieni). Starzeński zbudował na Mieni cały system melioracyjny regulujący wylewającą stale rzekę – tamę, jazy i stawy rybne – tzw. Stawy Kroczkowe i Łąkowe.
We wsi znajdują się m.in.:
Z dzikich zwierząt łatwo tu spotkać bobry i bociany. Stawy rybne i rzeka Mienia stanowią ostoję dzikiego ptactwa.
Spis powszechny w 2011 ustalił populację wsi na 654 osoby. Według danych przedstawionych przez władze gminne w 2020 było ich 801.

</doc>
<doc id="413617" url="https://pl.wikipedia.org/wiki?curid=413617" title="Ruda (powiat mławski)">
Ruda (powiat mławski)

Ruda – wieś w Polsce położona w województwie mazowieckim, w powiecie mławskim, w gminie Dzierzgowo.
W latach 1975–1998 miejscowość należała administracyjnie do województwa ciechanowskiego.

</doc>
<doc id="413618" url="https://pl.wikipedia.org/wiki?curid=413618" title="Ruda (powiat moniecki)">
Ruda (powiat moniecki)

Ruda – wieś w Polsce położona w województwie podlaskim, w powiecie monieckim, w gminie Krypno.
Wieś królewska (sioło), należąca do wójtostwa krypińskiego starostwa knyszyńskiego w 1602 roku położona była w 1795 roku w ziemi bielskiej województwa podlaskiego. W latach 1975–1998 miejscowość należała administracyjnie do województwa białostockiego.
Wierni kościoła rzymskokatolickiego należą do parafii Narodzenia Najświętszej Maryi Panny w Krypnie.

</doc>
<doc id="413619" url="https://pl.wikipedia.org/wiki?curid=413619" title="Ruda (powiat ostrowski)">
Ruda (powiat ostrowski)

Ruda – wieś w Polsce położona w województwie mazowieckim, w powiecie ostrowskim, w gminie Wąsewo.
W latach 1975–1998 miejscowość należała administracyjnie do województwa ostrołęckiego.
Wierni kościoła rzymskokatolickiego należą do parafii św. Maksymiliana Marii Kolbego w Kozikach.

</doc>
<doc id="413620" url="https://pl.wikipedia.org/wiki?curid=413620" title="Ruda (powiat piaseczyński)">
Ruda (powiat piaseczyński)

Ruda – wieś w Polsce położona w województwie mazowieckim, w powiecie piaseczyńskim, w gminie Tarczyn.
Wieś duchowna położona była w drugiej połowie XVI wieku w powiecie tarczyńskim ziemi warszawskiej województwa mazowieckiego. W latach 1975–1998 miejscowość należała administracyjnie do województwa warszawskiego.
We wsi znajduje się stacja kolejowa Tarczyn Wąskotorowy na linii Kolei Grójeckiej, która od 1914 do 1991 roku obsługiwała rozkładowy ruch pasażerski, zaś od 2002 roku obsługuje ruch turystyczny.

</doc>
<doc id="413621" url="https://pl.wikipedia.org/wiki?curid=413621" title="Ruda (powiat pilski)">
Ruda (powiat pilski)

Ruda – wieś w Polsce położona w województwie wielkopolskim, w powiecie pilskim, w gminie Wyrzysk.
W latach 1975–1998 miejscowość należała administracyjnie do województwa pilskiego.
Zobacz też: Ruda

</doc>
<doc id="413622" url="https://pl.wikipedia.org/wiki?curid=413622" title="Ruda (powiat piski)">
Ruda (powiat piski)

Ruda (niem. "Ruhden") – wieś w Polsce położona w województwie warmińsko-mazurskim, w powiecie piskim, w gminie Biała Piska, 18 km od Piszu, 12 km od Białej Piskiej, nad jeziorem Roś, tuż przy poligonie Orzysz. W latach 1975–1998 miejscowość należała administracyjnie do województwa suwalskiego.
Przepływa przez nią rzeczka Konopka oraz kanał Święcek.
Wieś powstała w ramach kolonizacji Wielkiej Puszczy. Wcześniej był to obszar Galindii. Wieś ziemiańska, dobra służebne w posiadaniu drobnego rycerstwa (tak zwani wolni, ziemianie w języku staropolskim). W XV i XVI w. wieś wymieniana w dokumentach pod nazwami: "Kisiny, Kischein, Kischen, Eyssenwerk, Eyssenwerck, Eissenplesser, Ruda". Nazwa osady powstała od działającej tu huty żelaza (Ruda w języku polskim, Eyssenwerck w języku niemieckim).
Osada powstała przed wojną trzynastoletnią (1454-1466). W 1447 rozpoczął działanie młyn. Osada służebna lokowana przez komtura "Zygfryda Flacha von Schwartzburga" w 1471 r., na dwóch łanach z młynem na prawie chełmińskim. Przywilej otrzymał "Andrzej Młynarz" (bez obowiązku służby zbrojnej). W 1519 wymieniana jako osada młyńska bez zobowiązania do służby zbrojnej. W roku 1539 wymieniany jest młyn. W osadzie funkcjonowała także huta żelaza, wymieniana w dokumentach z roku 1539.
W ostatniej dekadzie powstaje tu coraz więcej domków letniskowych, głównie ludzi z Warszawy i okolic.
Kanał Świącek rozdziela teren wsi z terenem poligonu Orzysz.
Miejscowość sąsiednia to Orłowo, a z drugiej strony (7 km) Drygały.
Zobacz też: Ruda 

</doc>
<doc id="413623" url="https://pl.wikipedia.org/wiki?curid=413623" title="Ruda (gmina Gidle)">
Ruda (gmina Gidle)

Ruda – wieś w Polsce położona w województwie łódzkim, w powiecie radomszczańskim, w gminie Gidle.
W latach 1975–1998 miejscowość należała administracyjnie do województwa częstochowskiego.
Na południe od wsi znajduje się cmentarz ofiar epidemii cholery z 1852 r. W 2015 r. na cmentarzu ustawiono pomnik upamiętniający pochowane tam osoby oraz odnowiono kapliczkę z 1852 r.
Zobacz też: Ruda

</doc>
<doc id="413624" url="https://pl.wikipedia.org/wiki?curid=413624" title="Ruda (powiat ropczycko-sędziszowski)">
Ruda (powiat ropczycko-sędziszowski)

Ruda – wieś w Polsce położona w województwie podkarpackim, w powiecie ropczycko-sędziszowskim, w gminie Sędziszów Małopolski.
Podział.
W latach 1975–1998 miejscowość należała administracyjnie do województwa rzeszowskiego.
Historia.
Nie jest znana dokładna data powstania wsi. Po rozbiorach Polski znalazła się ona w zaborze austriackim i w XIX wieku leżała w Galicji. Wymieniona została pod koniec XIX wieku w Słowniku geograficznym Królestwa Polskiego jako Ruda "Górska".
Miejscowość liczyła wówczas 62 domy z 324 mieszkańcami z czego w liczbie tej odnotowano 324 rzymskich-katolików oraz 4 izraelitów. Wieś dzieliła się na dwie części dworską oraz włościańską. Część dworska należała do hrabiego Artura Potockiego i składała się z 5 morg roli, 72 morg łąk, 2 morg pastwisk oraz 371 morg lasu. Obszar włościański liczył 519 morg roli, 154 morgi łąk, 102 morgi pastwisk i 22 morgi lasu. W okolicy miejscowości dominowały wtedy lasy sosnowe.
W 1885 roku urodził się tutaj polski historyk, encyklopedysta, działacz ruchu ludowego, polityk oraz wychowawca Stanisław Kot.

</doc>
<doc id="413625" url="https://pl.wikipedia.org/wiki?curid=413625" title="Ruda (powiat siedlecki)">
Ruda (powiat siedlecki)

Ruda – wieś w Polsce położona w województwie mazowieckim, w powiecie siedleckim, w gminie Korczew nad rzeką Toczną.
Historia.
Wieś duchowna, po raz pierwszy wzmiankowana w dokumentach z 1458 r., gdy należała do kościoła w Drohiczynie. Podczas rozgraniczania Rudy i Ruskowa dokonanego w 1502 r. przywołani świadkowie zeznali, że Ruda została nadana kościołowi p.w. św. Trójcy w Drohiczynie przez wielkiego księcia litewskiego Witolda.
Po utworzeniu województwa podlaskiego położona w ziemi drohickiej.
Wraz z przekazaniem parafii tymczasowo w 1657 r., zaś w 1659 r. wraz z beneficjum, w drugiej połowie XVII wieku własność zakonu jezuitów.
Po kasacie zakonu, dobra pojezuickie zostały przekazane w przez sejm rozbiorowy na rzecz Komisji Edukacji Narodowej. Ten sam sejm pojezuickie dobra drohickie przekazuje zakonowi pijarów, przy czym konstytucja sejmowa wśród przekazywanych nieruchomości nie wymienia wsi Ruda.
Słownik geograficzny Królestwa Polskiego, w tomie IV wydanym w 1883 r. wymienia Rudę Instytutową należącą do dóbr korczewskich, zaś tom IX wydany w 1889 r. wieś i folwark Ruda Instytutowa albo Pojezuicka zamieszkiwane przez 158 mieszkańców w 19 domach (154 mieszkańców w 25 domach w 1866 r.).
W latach 1975–1998 miejscowość należała administracyjnie do województwa siedleckiego.

</doc>
<doc id="413626" url="https://pl.wikipedia.org/wiki?curid=413626" title="Ruda (powiat sieradzki)">
Ruda (powiat sieradzki)

Ruda – wieś w Polsce położona w województwie łódzkim, w powiecie sieradzkim, w gminie Sieradz.
Historia.
Miejscowość w opisie rudeckiego kościoła "Rudensis ecclesiae" notuje Gall Anonim w swojej Kronice polskiej spisanej w latach 1112–1116..
W latach 1975–1998 miejscowość należała administracyjnie do województwa sieradzkiego.
Zobacz też: Ruda

</doc>
<doc id="413627" url="https://pl.wikipedia.org/wiki?curid=413627" title="Ruda (powiat starachowicki)">
Ruda (powiat starachowicki)

Ruda – wieś w Polsce, położona w województwie świętokrzyskim, w powiecie starachowickim, w gminie Brody.
W latach 1975–1998 miejscowość należała administracyjnie do województwa kieleckiego.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Krynkach.
Położenie.
Miejscowość znajduje się po północnej stronie Jeziora Brodzkiego na rzece Kamienna. Pod względem geograficznym jest to obszar Przedgórza Iłżeckiego.
Przez wieś przechodzi czerwony Szlak Milenijny ze Skarżyska-Kamiennej do Kałkowa.
Charakterystyka.
Dawna osada górnicza. Obecnie wieś i sołectwo z rozbudowaną siecią sklepów, zakłady i warsztaty usługowe, drogi dojazdowe.
We wsi i sołectwie działają: Stowarzyszenie sportowe Czarni, Ruda, Gimnazjum Publiczne im. St. Staszica, OSP
Historia.
Ruda alias Ruda Stara, wieś nad rzeką Kamienną, w powiecie iłżeckim, gminie Wierzbnik, parafii Krynki, odległa od Iłży 18 wiorst.
W roku 1882 posiadała 36 domów 252 mieszkańców, 466 mórg ziemi włościańskiej.
W 1827 r. było tu 20 domów 141 mieszkańców.

</doc>
<doc id="413628" url="https://pl.wikipedia.org/wiki?curid=413628" title="Ruda (powiat staszowski)">
Ruda (powiat staszowski)

Ruda – wieś w Polsce położona w województwie świętokrzyskim, w powiecie staszowskim, w gminie Rytwiany.
Wieś położona w powiecie sandomierskim województwa sandomierskiego wchodziła w 1662 roku w skład majętności rytwiańskiej Łukasza Opalińskiego. W latach 1975–1998 miejscowość należała administracyjnie do województwa tarnobrzeskiego.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Rudy zawarty w tabeli 1.

</doc>
<doc id="413629" url="https://pl.wikipedia.org/wiki?curid=413629" title="Ruda (powiat turecki)">
Ruda (powiat turecki)

Ruda – wieś w Polsce położona w województwie wielkopolskim, w powiecie tureckim, w gminie Tuliszków.
W latach 1975–1998 miejscowość należała administracyjnie do województwa konińskiego.
Miejscowość znajduje się na terenie Puszczy Genowefskiej.

</doc>
<doc id="413630" url="https://pl.wikipedia.org/wiki?curid=413630" title="Ruda (powiat wołomiński)">
Ruda (powiat wołomiński)

Ruda – wieś w Polsce, położona w województwie mazowieckim, w powiecie wołomińskim, w gminie Radzymin.
W latach 1975–1998 miejscowość należała administracyjnie do województwa warszawskiego.
Opis.
Wieś znajduje się na północny wschód od Radzymina nad rzeką Rządzą przy drodze z Radzymina do Starych Załubic i Kuligowa. We wsi znajduje się remiza OSP oraz dwa spożywcze markety samoobsługowe. W lesie przylegającym do wsi znajduje się duża liczba działek rekreacyjnych, a drogi dojazdowe do nich mają swoje nazwy i oznakowane są jak ulice.
Nazwa wsi pochodzi najprawdopodobniej od występujących w okolicy rud darniowych, odnaleziono tu ślady wytopu żelaza związane z kulturą przeworską.
Historia.
13 września 1939 żołnierze Wehrmachtu rozstrzelali 5 Polaków. 

</doc>
<doc id="413631" url="https://pl.wikipedia.org/wiki?curid=413631" title="Ruda (gmina Kazanów)">
Ruda (gmina Kazanów)

Ruda dawniej też Ruda Koziorowa – wieś w Polsce położona w województwie mazowieckim, w powiecie zwoleńskim, w gminie Kazanów.
W latach 1975–1998 miejscowość należała administracyjnie do województwa radomskiego.
Wierni Kościoła rzymskokatolickiego należą do parafii Zwiastowania Najświętszej Maryi Panny w Odechowie lub do parafii św. Stanisława w Kowalkowie.

</doc>
<doc id="413632" url="https://pl.wikipedia.org/wiki?curid=413632" title="Ruda (powiat żuromiński)">
Ruda (powiat żuromiński)

Ruda – wieś w Polsce, położona w województwie mazowieckim w powiecie żuromińskim gminie Lubowidz.
Leży między Zieluniem, a Lubowidzem.
Prywatna wieś szlachecka położona była w drugiej połowie XVI wieku w powiecie sierpeckim województwa płockiego. W latach 1975-1998 miejscowość należała administracyjnie do województwa ciechanowskiego.
Przez wieś przepływa Wkra.
W Rudzie urodził się kapitan pożarnictwa Klemens Jerka - członek ZWZ-AK, komendant powiatowych struktur Strażackiego Ruchu Oporu „Skała” w Sandomierzu.

</doc>
<doc id="413633" url="https://pl.wikipedia.org/wiki?curid=413633" title="Rudawka (powiat sejneński)">
Rudawka (powiat sejneński)

Rudawka – wieś w Polsce położona w województwie podlaskim, w powiecie sejneńskim, w gminie Krasnopol. Leży nad rzeką Marychą.
W latach 1975–1998 miejscowość należała administracyjnie do województwa suwalskiego.

</doc>
<doc id="413634" url="https://pl.wikipedia.org/wiki?curid=413634" title="Rudawka (powiat sokólski)">
Rudawka (powiat sokólski)

Rudawka – wieś w Polsce położona w województwie podlaskim, w powiecie sokólskim, w gminie Janów.
W latach 1975–1998 miejscowość należała administracyjnie do województwa białostockiego.
Wierni kościoła rzymskokatolickiego należą do parafii św. Jerzego w Janowie.

</doc>
<doc id="413635" url="https://pl.wikipedia.org/wiki?curid=413635" title="Rudka (powiat czarnkowsko-trzcianecki)">
Rudka (powiat czarnkowsko-trzcianecki)

Rudka – wieś w Polsce położona w województwie wielkopolskim, w powiecie czarnkowsko-trzcianeckim, w gminie Trzcianka.
W latach 1975–1998 miejscowość należała administracyjnie do województwa pilskiego.
Zobacz też: Rudka 

</doc>
<doc id="413636" url="https://pl.wikipedia.org/wiki?curid=413636" title="Rudka (powiat krasnostawski)">
Rudka (powiat krasnostawski)

Rudka – wieś w Polsce położona w województwie lubelskim, w powiecie krasnostawskim, w gminie Siennica Różana.
Do 1925 roku istniała gmina Rudka.
W latach 1975–1998 miejscowość należała administracyjnie do województwa chełmskiego.
Wieś stanowi sołectwo gminy Siennica Różana. Według Narodowego Spisu Powszechnego (III 2011 r.) wieś liczyła 171 mieszkańców.
Historia.
Według Słownika geograficznego Królestwa Polskiego z roku 1888. Rudka stanowiła osadę karczmarską i wieś włościańską w powiecie krasnostawskim, gminie Rudka, parafii łacińskiej w Krasnymstawie, obrzędu wschodniego w Krupe. Ówczesna gmina Rudka należała do sądu gminnego okręgu IV w Krasnymstawie, urząd gminy ma wówczas siedzibę we wsi Siennica Różana. Gmina liczyła 4427 mieszkańców (w tym: 2824 Polaków i 1603 Rusinów). W skład gminy wchodziły: Bzite, Brykowiec, Elżbiecin, Kassyan, Kozieniec, Kostusin, Krupe, Krupiec, Maciejów, Oleśnica, Ostrów, Rudka, Siennica Nadolna, Siennica Różana, Siennica Królewska, Toruń, Wierzchowina, Vincentów, Wola Siennicka, Zagroda, Złośnica, Żdżanne.

</doc>
<doc id="413637" url="https://pl.wikipedia.org/wiki?curid=413637" title="Rudka (powiat łosicki)">
Rudka (powiat łosicki)

Rudka – wieś w Polsce położona w województwie mazowieckim, w powiecie łosickim, w gminie Stara Kornica. 
Wierni Kościoła rzymskokatolickiego należą do parafii Niepokalanego Poczęcia NMP w Starej Kornicy.
Miejscowość leży przy drodze wojewódzkiej nr 698 (Siedlce – Terespol) w odległości 13 km na wschód od Łosic i 6 km na zachód od Starej Kornicy.
W roku 1969 została założona w Rudce jednostka Ochotniczej Straży Pożarnej, od 2000 roku włączona do Krajowego Systemu Ratowniczo – Gaśniczego. W 2010 roku OSP Rudka została Mistrzem Województwa Mazowieckiego w Zawodach Wojewódzkich OSP w Kozienicach. Od roku 2013 działa także żeńska drużyna strażacka.
W latach 1975–1998 miejscowość należała administracyjnie do województwa bialskopodlaskiego.

</doc>
<doc id="413638" url="https://pl.wikipedia.org/wiki?curid=413638" title="Rudka (powiat miński)">
Rudka (powiat miński)

Rudka – wieś w Polsce położona w województwie mazowieckim, w powiecie mińskim, w gminie Mrozy.
Wieś szlachecka Ruda położona była w drugiej połowie XVI wieku w powiecie garwolińskim ziemi czerskiej województwa mazowieckiego.
Na terenie miejscowości znajduje się szpital mieszczący się w zabytkowym budynku – wpisanym do Rejestru Zabytków 30 grudnia 1983 roku.
Budynek ten powstał z inicjatywy Warszawskiego Towarzystwa Higienicznego, które w 1902 roku uznało okoliczny klimat za doskonały do leczenia chorób płuc i podjęło decyzję o budowie sanatorium. Na czele Komitetu Budowy Sanatorium stanął dr Teodor Dunin. Plany budowy opracował Stanisław Lilpop. Pomoc w finansowaniu inwestycji ofiarował książę Stanisław Lubomirski, który jako właściciel okolicznych ziem podarował 10 ha ziemi w Rudce, oraz Emil Gerlach, który pomógł w zgromadzeniu potrzebnych 80 000 rubli. Otwarcie nastąpiło 29 listopada 1908 roku. 
Kuracjuszy od stacji w Mrozach dowoził tramwaj konny, poruszający się po torach kolejki konnej wybudowanej w celu dostarczania materiałów budowlanych w trakcie budowy sanatorium. Tramwaj ten kursował do lat 60. XX wieku. 10 sierpnia 2012 oficjalne została otwarta trasa tramwaju konnego łącząca Mrozy z Rudką umożliwiająca turystyczne przejazdy poprzez rezerwat Rudka Sanatoryjna.
W latach 1975–1998 miejscowość należała administracyjnie do województwa siedleckiego.

</doc>
<doc id="413639" url="https://pl.wikipedia.org/wiki?curid=413639" title="Rudka (powiat sokólski)">
Rudka (powiat sokólski)

Rudka – wieś w Polsce, położona w województwie podlaskim, w powiecie sokólskim, w gminie Korycin.
W latach 1975–1998 wieś należała administracyjnie do województwa białostockiego.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. 
Wierni kościoła rzymskokatolickiego należą do parafii Znalezienia i Podwyższenia Krzyża Świętego w Korycinie.

</doc>
<doc id="413640" url="https://pl.wikipedia.org/wiki?curid=413640" title="Rudka (powiat szamotulski)">
Rudka (powiat szamotulski)

Rudka – wieś w Polsce położona w województwie wielkopolskim, w powiecie szamotulskim, w gminie Pniewy.
W latach 1975–1998 miejscowość należała administracyjnie do województwa poznańskiego.

</doc>
<doc id="413641" url="https://pl.wikipedia.org/wiki?curid=413641" title="Rudka (powiat tomaszowski)">
Rudka (powiat tomaszowski)

Rudka – kolonia w Polsce położona w województwie lubelskim, w powiecie tomaszowskim, w gminie Tyszowce.
W latach 1975–1998 miejscowość należała administracyjnie do województwa zamojskiego.
Wieś stanowi sołectwo gminy Tyszowce.

</doc>
<doc id="413642" url="https://pl.wikipedia.org/wiki?curid=413642" title="Rudki (powiat gnieźnieński)">
Rudki (powiat gnieźnieński)

Rudki – wieś w Polsce położona w województwie wielkopolskim, w powiecie gnieźnieńskim, w gminie Trzemeszno.
W latach 1975–1998 miejscowość należała administracyjnie do województwa bydgoskiego.

</doc>
<doc id="413643" url="https://pl.wikipedia.org/wiki?curid=413643" title="Rudki (powiat grójecki)">
Rudki (powiat grójecki)

Rudki – wieś w Polsce położona w województwie mazowieckim, w powiecie grójeckim, w gminie Nowe Miasto nad Pilicą.
Wieś szlachecka położona była w drugiej połowie XVI wieku w powiecie bielskim ziemi rawskiej województwa rawskiego. W latach 1975–1998 miejscowość należała administracyjnie do województwa radomskiego.

</doc>
<doc id="413644" url="https://pl.wikipedia.org/wiki?curid=413644" title="Rudki (powiat kielecki)">
Rudki (powiat kielecki)

Rudki – osada "(o charakterze osiedla miejskiego)" w Polsce, w województwie świętokrzyskim, w powiecie kieleckim, w gminie Nowa Słupia.
Po wschodniej stronie wsi przepływa rzeka Pokrzywianka. Przez miejscowość przebiega droga wojewódzka nr 756. W miejscowości znajduje się kościół pod wezwaniem Matki Boskiej Częstochowskiej. W Rudkach funkcjonuje szkoła podstawowa oraz przedszkole. Dominuje tu miejska zabudowa kamienicowa i blokowa.
W latach 1954–1972 siedziba gromady Rudki. W latach 1975-1998 miejscowość należała administracyjnie do województwa kieleckiego.
Historia górnictwa.
W latach 1922-1923 po badaniach prof. Samsonowicza odkryto w Rudkach złoża pirytu. Odbudowano starą kopalnię. Przed wybuchem II wojny światowej kopalnię upaństwowiono i nazwano Państwowa Kopalnia Rudy „Staszic” w Rudkach. Kopalnię intensywnie eksploatowali hitlerowcy. Po drugiej wojnie światowej rozpoczęto rozbudowę kopalni wraz z osiedlem robotniczym.
W 1952 roku odkryto tu mineralizację uranową. Wydobycie kontrolowały Zakłady Przemysłowe „R-1". Ruda uranu była kupowana przez Zakłady R-1 i przewożona do Kowar, gdzie następowała dalsza jej przeróbka. Była to jedna z nielicznych kopalni uranu w Polsce funkcjonująca do 1972 r..
W sumie z kopalni „Staszic” w latach 1956-1967 wydobyto ok. 5 000 ton rudy uranu.

</doc>
<doc id="413645" url="https://pl.wikipedia.org/wiki?curid=413645" title="Rudki (powiat staszowski)">
Rudki (powiat staszowski)

Rudki – wieś w Polsce położona w województwie świętokrzyskim, w powiecie staszowskim, w gminie Szydłów.
W latach 1975–1998 miejscowość należała administracyjnie do województwa kieleckiego.
Współczesne części wsi.
Poniżej w tabeli 1 integralne części wsi Rudki (0274980) z aktualnie przypisanym im numerem SIMC (zgodnym z Systemem Identyfikatorów i Nazw Miejscowości) z katalogu TERYT (Krajowego Rejestru Urzędowego Podziału Terytorialnego Kraju).
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Rudek zawarty w tabeli 2.

</doc>
<doc id="413646" url="https://pl.wikipedia.org/wiki?curid=413646" title="Rudki (powiat szamotulski)">
Rudki (powiat szamotulski)

Rudki – wieś sołecka Polsce położona w województwie wielkopolskim, w powiecie szamotulskim, w gminie Ostroróg w odległości ok. 3 km od miasta Ostroróg.
Wieś szlachecka położona była w 1580 roku w powiecie poznańskim województwa poznańskiego. W latach 1975–1998 miejscowość należała administracyjnie do województwa poznańskiego. Powierzchnia wsi 1071 hektarów, w tym tereny zabudowane – 13; liczba mieszkańców – 244 (2009). Zabudowa ma charakter zwarty – domy przy drodze ze Szczepankowa oraz 4 bloki przy drodze wiejskiej.
Historia.
Pierwsza wzmianka o miejscowości pochodzi z 1391 roku. Historyczne nazwy wsi to Rutki (1398), Rudky (1400), Ruthky (1426), Ruthki (1495) oraz Kuthky! (1509). Właścicielem Rudek do 1409 był Stanisław Rudzki, brat Andrzeja z Piaskowa. Nazwisko Rudzkiego wielokrotnie przewija się w aktach, gdyż toczył liczne procesy (m.in. Szczepanem Skórą z Orla Małego, z Żydem Baruchem z Poznania czy Gerwardem Wróblewskim z Wróblewa). Po nim właścicielem Rudek był jego syn Jan (od 1448), a potem jego synowie Stanisław (do 1469), Jakub (do 1461) i Mikołaj (do 1506), a potem ich potomkowie (Jan, Łukasz, Jan, Agnieszka, Jan, Dorota, Helena, Katarzyna, Katarzyna, Elżbieta, Mikołaj, Stanisław, Fryderyk, Jan, Jan, Stanisław, Jadwiga) prawie do końca XVI wieku. Do około połowy XV wieku wieś należała do parafii Piaskowo. Następnie do parafii Ostroróg. W 1587 roku wieś należała do Andrzeja i Marcina Młodawskich, a w 1595 do Łukasza Bobrownickiego i Marcina Młodawskiego. W 1597 roku w Rudkach były dwa dwory Melchiora Gorzyńskiego oraz Łukasza Bobrownickiego (jeden dwór (curia) był wymieniany już w 1522 roku, w 1555 roku pojawia się informacja o przeznaczeniu przez Mikołaja Rudzkiego placu pod budowę drugiego dworu). W 1611 roku Melchior Gorzeński sprzedał swoją cześć Rudek swojemu bratu – Łukaszowi, który z kolei sprzedał ją w 1624 roku Janowi Mieszkowskiemu cześnikowi poznańskiemu. Natomiast część należąca do Bobrownickich została sprzedana w 1623 roku Stanisławowi Wierzchaczewskiemu. Wierzchaczewscy sprzedali swoją część Rudek w 1644 roku Zygmuntowi Żelendzkiemu. Od połowy XVIII wieku właścicielami Rudek byli Mańkowscy, potem wieś należała do Cieleckich (koniec XVIII wieku), Mielżyńskich, Węgierskich (między innymi Emiliana Węgierskiego, zm. w Rudkach w 1841 roku i jego żony Teodory z. d. Cieleckiej zm. w Szamotułach w 1870) i następnie od połowy XIX wieku (prawdopodobnie od 1855 roku) znowu do Mańkowskich (aż do wybuchu II wojny). Od 1930 roku w Rudkach mieszkał XX-wieczny polski malarz – Piotr Potworowski, który w 1929 roku ożenił się z Magdaleną Mańkowską z Rudek. W tym czasie dwór w Rudkach, podobnie jak w pobliskim Oporowie przeżywał kulturalny rozkwit (na marginesie oporowscy goście często gościli w Rudkach i odwrotnie). W Rudkach w latach 30. XX wieku częstymi gośćmi Potowrowskiego byli między innymi Wacław Taranczewski, Tytus Czyżewski, Jan Cybis i jego żona Hanna Rudzka-Cybisowa oraz Janusz Strzalecki, szwagier Potworowskiego (ożenił się z siostrą Magdaleny – Jadwigą). Potworowski wspólnie z małżonką mieszkał w Rudkach do 1935 (w tym roku podział dóbr Mańkowskich, Potworowscy przenieśli się do Grębanin). W 1926 roku majątek ziemski Rudki liczył 1016 hektarów.
Pod koniec XIX wieku ok. 60 procent populacji stanowiła ludność niemiecka. W czasie II wojny wieś nosiła nazwę Lichtenberg.
W Rudkach znaleziono liczne przedmioty z brązu – kolczyk, kilka spiral cylindrycznych, kilka celtów i kilka skrętów z drutu.
Zabytki.
Zespół dworski: oficyna (nr rej.: 1604/A z 12.09.1974); park (nr rej.: 2606/A z 25.09.1996); brama wjazdowa (nr rej.: 234/B z 1972). We wsi zachowała się oficyna wchodząca niegdyś w skład zespołu dworskiego zaprojektowanego dla pułkownika Macieja Cieleckiego przez wybitnego polskiego architekta Hilarego Szpilowskiego (ok. 1800). Zespół dworski w typie Rogalina, Pawłowic czy Śmiełowa składał się z piętrowego klasycystycznego dworu połączonego palladiańskimi ćwierćkolistymi galeriami z oficynami.Od frontu pałac zdobił portyk z czterema kolumnami. Pałac został zniszczony w czasie II wojny (rozebrany na cegłę), zachowała się jedna oficyna oraz charakterystyczna brama wjazdowa. Zachował się również park dworski z licznymi drzewami o wymiarach pomnikowych. Siedmioosiowa oficyna murowana, parterowa, zbudowana na planie prostokąta, dach kryty dachówką. Brama wjazdowa o wysokości około 5 metrów z doryckimi kolumnami oraz attykami i rzeźbami lwów w zwieńczeniu.Park o powierzchni prawie 7 ha założono w pierwszej połowie XIX wieku, następnie przekształcony. W parku wiele drzew o wymiarach pomnikowych – jesiony, lipy, platany, graby, klony o obwodach od ok. 250 do ok. 300 cm. Na terenie zespołu dworskiego również XIX – wieczny parterowy magazyn ze strychem. Obecnie pozostałości zespołu dworskiego stanowią własność prywatną.
W pobliżu parku przy drodze polnej do Jastrowa topola czarna o obwodzie ponad 450 cm.
Na skraju lasu pierścieniowate wczesnośredniowieczne (sprzed XI wieku) grodzisko dolinne (średnica ponad 100 metrów). Wał o wysokości 3 metrów, fosa o szer, od 10 o 15 metrów.
Czasy współczesne.
W 1996 roku dokonano poświęcenia nowej kapliczki (figura ze starej została wmurowana w tylną ścianę). W 2015 roku wybudowano świetlicę wiejską.

</doc>
<doc id="413647" url="https://pl.wikipedia.org/wiki?curid=413647" title="Rudki (powiat wrzesiński)">
Rudki (powiat wrzesiński)

Rudki – wieś w Polsce położona w województwie wielkopolskim, w powiecie wrzesińskim, w gminie Miłosław.
W latach 1975–1998 miejscowość należała administracyjnie do województwa poznańskiego.
Przez Rudki przebiega czerwony szlak rowerowy, łączący Żerków przez Dębno, Czeszewo i Mikuszewo z Miłosławiem.
Zobacz też: Rudki 

</doc>
<doc id="413648" url="https://pl.wikipedia.org/wiki?curid=413648" title="Rudki (powiat zwoleński)">
Rudki (powiat zwoleński)

Rudki – wieś w Polsce położona nad Plewką w województwie mazowieckim, w powiecie zwoleńskim, w gminie Przyłęk.
W latach 1975–1998 miejscowość należała administracyjnie do województwa radomskiego.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. 
Wierni kościoła rzymskokatolickiego należą do parafii Matki Bożej Częstochowskiej w Przyłęku lub do parafii św. Stanisława Biskupa i św. Małgorzaty w Janowcuj.

</doc>
<doc id="413649" url="https://pl.wikipedia.org/wiki?curid=413649" title="Rudna (powiat pilski)">
Rudna (powiat pilski)

Rudna – wieś w Polsce, położona w województwie wielkopolskim, w powiecie pilskim, w gminie Wysoka. Siedziba sołectwa, do którego przynależy także Nowa Rudna.
W latach 1975–1998 wieś należała administracyjnie do województwa pilskiego.

</doc>
<doc id="413650" url="https://pl.wikipedia.org/wiki?curid=413650" title="Rudna (powiat złotowski)">
Rudna (powiat złotowski)

Rudna – wieś krajeńska w Polsce położona w województwie wielkopolskim, w powiecie złotowskim, w gminie Złotów.
Wieś szlachecka, własność wojewody płockiego Piotra Potulickiego, około 1580 roku leżała w powiecie nakielskim województwa kaliskiego. W latach 1975–1998 miejscowość należała administracyjnie do województwa pilskiego.
Zobacz też: Rudna, Rudna Mała, Rudna Wielka

</doc>
<doc id="413651" url="https://pl.wikipedia.org/wiki?curid=413651" title="Rudniki (powiat białostocki)">
Rudniki (powiat białostocki)

Rudniki – wieś w Polsce położona w województwie podlaskim, w powiecie białostockim, w gminie Zawady.
Wierni kościoła rzymskokatolickiego należą do parafii św. Antoniego Padewskiego w Nowych Chlebiotkach.
Historia.
W latach 1921–1939 wieś leżała w województwie białostockim, w powiecie łomżyńskim, w gminie Chlebiotki.
Według Powszechnego Spisu Ludności z 1921 roku wieś zamieszkiwały 122 osoby w 17 budynkach mieszkalnych. Miejscowość należała do parafii rzymskokatolickiej w Chlebiotkach Nowych. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Zawady.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
Do 1954 roku miejscowość należała do gminy Chlebiotki. W latach 1975–1998 miejscowość administracyjnie należała do województwa łomżyńskiego.

</doc>
<doc id="413652" url="https://pl.wikipedia.org/wiki?curid=413652" title="Rudniki (powiat człuchowski)">
Rudniki (powiat człuchowski)

Rudniki (kaszb. "Rëdniki") – wieś w Polsce położona w województwie pomorskim, w powiecie człuchowskim, w gminie Przechlewo. 
Wieś położona nad rzeką Rudą. Stanowi sołectwo gminy Przechlewo, w którego skład wchodzą również miejscowości Suszka, Trzęsacz i Wiśnica,
W latach 1975–1998 miejscowość należała administracyjnie do województwa słupskiego.

</doc>
<doc id="413653" url="https://pl.wikipedia.org/wiki?curid=413653" title="Rudniki (powiat kielecki)">
Rudniki (powiat kielecki)

Rudniki – wieś w Polsce położona w województwie świętokrzyskim, w powiecie kieleckim, w gminie Łopuszno.
W latach 1975–1998 miejscowość należała administracyjnie do województwa kieleckiego.
Wierni Kościoła rzymskokatolickiego należą do parafii Wniebowzięcia Najświętszej Maryi Panny i św. Tekli w Mninie.

</doc>
<doc id="413654" url="https://pl.wikipedia.org/wiki?curid=413654" title="Rudniki (powiat kwidzyński)">
Rudniki (powiat kwidzyński)

Rudniki (niem. "Rudnerweide") – wieś w Polsce położona w województwie pomorskim, w powiecie kwidzyńskim, w gminie Ryjewo przy drodze wojewódzkiej nr 605.
W latach 1975–1998 miejscowość należała administracyjnie do województwa elbląskiego.
Zabytki.
Według rejestru zabytków NID na listę zabytków wpisane są:

</doc>
<doc id="413655" url="https://pl.wikipedia.org/wiki?curid=413655" title="Rudniki (powiat łęczycki)">
Rudniki (powiat łęczycki)

Rudniki – wieś w Polsce położona w województwie łódzkim, w powiecie łęczyckim, w gminie Witonia.
W latach 1975–1998 miejscowość należała administracyjnie do województwa płockiego.

</doc>
<doc id="413656" url="https://pl.wikipedia.org/wiki?curid=413656" title="Rudniki (powiat opatowski)">
Rudniki (powiat opatowski)

Rudniki – wieś w Polsce, położona w województwie świętokrzyskim, w powiecie opatowskim, w gminie Baćkowice.
Przez wieś przechodzi czerwony szlak turystyczny z Gołoszyc do Piotrowic.
Historia.
Według Jana Długosza w XV wieku wieś była własnością Prokopa herbu Nieczuja i Skrobotowa herbu Strzegomia. Były tu łany kmiece, karczma i zagrodnicy oddający dziesięcinę biskupstwu krakowskiemu. Folwark rycerski oddawał dziesięcinę plebanowi w Modliborzycach. Według rejestru poborowego z 1578 Będziński miał tu 4 osadników, 2 łany, 6 zagrodników z rolą, 4 komorników i 2 biednych
W 1827 były tu 22 domy i 158 mieszkańców. Według Słownika geograficznego Królestwa Polskiego w 1886 Rudniki miały 34 domy i 327 mieszkańców. Folwark w Rudnikach miał powierzchnię 549 mórg, z czego grunty orne i ogrody zajmowały 369 mórg, łąki – 41, lasy – 121, pastwiska – 2 morgi, a nieużytki – 14. Na folwarku było 19 budynków drewnianych.
W latach 1975–1998 miejscowość należała administracyjnie do województwa tarnobrzeskiego.

</doc>
<doc id="413657" url="https://pl.wikipedia.org/wiki?curid=413657" title="Rudniki (powiat poddębicki)">
Rudniki (powiat poddębicki)

Rudniki – wieś w Polsce położona w województwie łódzkim, w powiecie poddębickim, w gminie Pęczniew.
Nazwa wsi pochodzi od wydobywanych w tej miejscowości rud żelaza.
W latach 1975–1998 miejscowość należała administracyjnie do województwa sieradzkiego.
Części wsi.
 
Historia.
Rudniki:
1) 1415 r. : Rudnyki - W akcie podziału majątkowego kompleksu porszewickiego między trzech braci Świętopełka, Klemensa i Stefana wym. są R., które wraz z dwoma innymi wsiami przypadły w udziale Stefanowi.
2) XVI w. Ł. I, 353, 395-396: Rudnyky, Rudnyki - villa, par. Pęczniew, dek. i arch. uniejowski. 3) 1511-1518 P. 188: Rudnyki - wł. szl., par. jw., pow. szadkowski, woj. sieradzkie. 1552-1553 P. 231: Rudnyky-jw. 4) XIX w. SG IX, 935: Rudniki - wś i folw., par. jw., gm. Lubola, powiat turecki.
Słownik Geograficzny: 
Rudniki, wieś i folwark, powiat turecki, gmina Lubola, parafia Pięczniew, odległość od Turka 34 km. ; wieś ma 55 domów, 440 mieszkańców; dwie osady 4 domym, 12 mieszkańców; folwark 5 domów, 39 mieszkańców. W 1827 r. było 35 domów, 420 mieszkańców. Dobra Rudniki składały się w 1876 r. z folwarków; Karolew i Wielkopole, powierzchnia mórg 2923:
Folwark Rudniki grunty orne i ogrody mórg - 721, łąk mórg - 298, pastwisk mórg - 554, wody mórg - 5, lasu mórg - 532, nieużytki mrórg - 119; budynki murowane - 8, z drzewa 14; płodozmian 8-polowy; las nieurządzony .
Folwark Karolew grunty orne i ogrody mórg - 240, pastwiska mórg - 23, nieużytki mórg - 15; budynki murowane 4; płodozmian 8-polowy.
Folwark Wielopole grunty orne i ogrody mórg 226, łąk mórg 27, pastwiska mórg 56, lasu mórg 63, nieużytki mórg 49; budynki murowane 2, z drzewa 3; płodozmian 7-polowy; młyn wodny.
W skład dóbr poprzednio wchodziły: wieś Rudniki os. 98, z gruntami mórg 369; wieś Ossowiec os. 28, z gruntami mórg 335; wieś Przywidz os. 23, z gruntami mórg 284; wieś Jasieniec os. 8, z gruntami mórg 41.
Na początku XVI w. były tu części szlacheckie, dające dziesięcinę do Pięczniewa (Pęczniew) i łany kmiece dające kollegiacie uniejowskiej (wartości do 6 grzyw.). Pleban dostawał od kmieci po groszu kolędy a od ogrodziarzy i karczmarzy po pół grosza (Łaski, L. B., I, 353, 396). W 1553 r. w części Pięcznowskiej było 9 osad., część Małkowskiej 1 osad., obydwie części miały 41 łan. (Pawiński, Wielkp., II, 231).
Spis 1925:
Rudniki, wieś i folwark, powiat turecki, gmina Lubola. Budynki z przeznaczeniem mieszkalne wieś 72, folwark 7. Ludność ogółem: wieś 381, folwark 150. Mężczyzn wieś 202, folwark 84, kobiet wieś 179, folwark 66. Ludność wyznania rzymskokatolickiego wieś 381, folwark 150. Podało narodowość: polską wieś 381, folwark 150. Wieś spisano łącznie z osadą młyńską Rudniki-Młynek.
Linki zewnętrzne.
http://sieradzkiewsie.blogspot.com/search?q=Rudniki

</doc>
<doc id="413658" url="https://pl.wikipedia.org/wiki?curid=413658" title="Rudniki (powiat sokołowski)">
Rudniki (powiat sokołowski)

Rudniki – wieś w Polsce położona w województwie mazowieckim, w powiecie sokołowskim, w gminie Repki.
Wieś duchowna położona była w 1795 roku w ziemi drohickiej województwa podlaskiego. W latach 1975–1998 miejscowość należała administracyjnie do województwa siedleckiego.

</doc>
<doc id="413659" url="https://pl.wikipedia.org/wiki?curid=413659" title="Rudniki (powiat staszowski)">
Rudniki (powiat staszowski)

Rudniki – wieś w Polsce położona w województwie świętokrzyskim, w powiecie staszowskim, w gminie Połaniec.
W latach 1975–1998 miejscowość należała administracyjnie do województwa tarnobrzeskiego.
W latach 1867–1954 w granicach administracyjnych gminy Tursko (natenczas dzieliła się na: wioskę i folwark); a w granicach obecnej gminy Połaniec dopiero od 1 stycznia 1973 roku po reaktywacji gmin w miejsce gromad.
Wieś zlokalizowana jest przy drodze wojewódzkiej nr 764.
Historia.
Wieś wymieniana w Słowniku geograficznym Królestwa Polskiego i innych krajów słowiańskich pod koniec XIX wieku.
Rudniki w 1867 roku wchodził w skład gminy Tursko, z urzędem gminy w Strużkach. Sądem okręgowym dla gminy był IV Sąd Okręgowy w Staszowie (tam też była stacya pocztowa). Gmina miała 8 781 mórg rozległości ogółem (w tym 5 083 mórg włościańskich) i 4 613 mieszkańców (w tym 1,4 proc. pochodzenia żydowskiego, tj. 63 żydów). W skład gminy wchodziły jeszcze: Antoszówka, Dąbrowa, Luszyca, Matyaszów, Nakol, Niekrasów, Niekurza, Okrągła, Ossala, Pióry, Szwagrów, Strużki, Sworoń, Trzcianka, Tursko Małe, Tursko Wielkie, Tursko Wola, Zaduska Kępa i Zawada.
W 1895 roku ówczesna parafia Połaniec należała do ówczesnego dekanatu sandomierskiego i liczyła wówczas 5 514 dusz.
Demografia.
Współczesna struktura demograficzna wioski Rudniki na podstawie danych z lat 1995-2009 według roczników GUS, z prezentacją danych z 2002 roku:
Rysunek 1.1 Piramida populacji – struktura płci i wieku wioski
Dawne części wsi – obiekty fizjograficzne.
W latach 70. ubiegłego wieku przyporządkowano i opracowano spis lokalnych części integralnych dla Rudnik zawarty w tabeli 1.

</doc>
<doc id="413660" url="https://pl.wikipedia.org/wiki?curid=413660" title="Rudniki (powiat suwalski)">
Rudniki (powiat suwalski)

Rudniki – wieś w Polsce położona w województwie podlaskim, w powiecie suwalskim, w gminie Raczki.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość należała administracyjnie do województwa suwalskiego.

</doc>
<doc id="413661" url="https://pl.wikipedia.org/wiki?curid=413661" title="Rudniki (powiat wołomiński)">
Rudniki (powiat wołomiński)

Rudniki – wieś w Polsce położona w województwie mazowieckim, w powiecie wołomińskim, w gminie Tłuszcz.
W latach 1975–1998 miejscowość należała administracyjnie do województwa ostrołęckiego.
Przez miejscowość przepływa rzeka Cienka, dopływ Rządzy.

</doc>
<doc id="413662" url="https://pl.wikipedia.org/wiki?curid=413662" title="Rudniki (powiat zawierciański)">
Rudniki (powiat zawierciański)

Rudniki – wieś w Polsce położona w województwie śląskim, w powiecie zawierciańskim, w gminie Włodowice.
W latach 1975–1998 miejscowość należała administracyjnie do województwa częstochowskiego.
Nazwa.
Nazwę miejscowości w zlatynizowanej staropolskiej formie "Rudnyky" wymienia w latach (1470-1480) Jan Długosz w księdze "Liber beneficiorum dioecesis Cracoviensis".
Geografia.
Rudniki położone są na południowej krawędzi Wzgórz Rudnickich należących do Wyżyny Częstochowskiej, których wierzchołek sięga 404 m n.p.m. Nazwa wsi mówi o pierwotnych zajęciach ludzi - wydobycie rudy żelaznej, ponieważ wieś leży w Częstochowskim Obszarze Rudonośnym. Nad wsią góruje charakterystyczna hałda pokopalniana, będąca pozostałością dawnej kopalni rudy żelaza "Rudniki" czynnej w latach 1950-1970.
Przez Rudniki i południowe tereny przynależne do Rudnik przebiega żółty szlak Skarżycki i niebieski rowerowy szlak z Zawiercia do Skarżyc.
Edukacja.
Na terenie wsi działa Szkoła Podstawowa, w okresie komunizmu nosiła imię Marcelego Nowotki. Szkoła mieści się przy ulicy Szkolnej 9.
Parafia Świętej Barbary.
Rudniki są siedzibą parafii pod wezwaniem Świętej Barbary. Parafia została powołana 22 września 1981 roku. Obejmuje swym zasięgiem miejscowości: Rudniki (bez osady Młyńskiej) i Skałkę (za zgodą władzy diecezjalnej niektórzy mieszkańcy Skałki mogą korzystać z posługi duszpasterskiej we Włodowicach). Parafię erygował tu biskup Stefan Bareła 22 września 1981 roku. Organizatorem życia parafialnego i budowniczym pawilonu katechetyczno–mieszkalnego był ks. Zdzisław Kowalczyk. Budowę kościoła rozpoczął w czerwcu 1988 r. i doprowadził do końca następny proboszcz – ks. Bogdan Kijak. Pierwszą mszę świętą odprawiono 28 listopada 1991 roku. Uroczystego poświęcenia świątyni dokonał arcybiskup Stanisław Nowak 27 czerwca 2000 roku. 
Dworek Taszyckich.
Murowany budynek prawdopodobnie z końca XVIII wieku lub na początku wieku XIX zwany "Wysoką Pilecką".
W 1818 Michał Taszycki, generał woj. krakowskiego, prezes sądu wojskowego za czasów Księstwa Warszawskiego i prezes izby wojskowej lelowsko-siewierskiej umieścił w nim szkołę z pomieszczeniem dla profesora. Szkoła ta istniała do 1940 r., a po wybudowaniu po II wojnie światowej nowego budynku szkoły nieco poniżej pałacu przejęła ona chlubne tradycje nauki.
Obecny budynek dworku jest w fatalnym stanie i jego wnętrza nie są udostępnione do zwiedzania. Można jednak obecnie bez problemów wejść na teren d. POM-u i obejrzeć z zewnątrz posiadłość. Dworek ma klasyczny czterokolumnowy portyk. Główny murowany budynek posiada dwa skrzydła i jest parterowy. Prawdopodobnie później dobudowane zostały na planie prostokąta po obydwu stronach piętrowe budynki.
Budynek otoczony jest fragmentami mocno zniszczonego dawnego ogrodu dworskiego założonego w stylu angielskim. Wśród zadrzewień parku można dostrzec jeszcze kilka starych modrzewi polskich.

</doc>
<doc id="413663" url="https://pl.wikipedia.org/wiki?curid=413663" title="Rudnik (gmina Rudnik)">
Rudnik (gmina Rudnik)

Rudnik – wieś w Polsce, położona w województwie lubelskim, w powiecie krasnostawskim, w gminie Rudnik. 
Sołectwo, siedziba gminy Rudnik. Według Narodowego Spisu Powszechnego (III 2011 r.) wieś liczyła 565 mieszkańców.
W latach 1975–1998 wieś należała administracyjnie do województwa zamojskiego.
Jest to wieś typowo rolnicza. Głównie uprawia się tu zboża, buraki cukrowe oraz len. W latach wcześniejszych podstawową uprawą był chmiel – z czego słynął cały region krasnostawski. Na jej terenie nie ma żadnych zakładów przemysłowych. Istnieje tu kościół parafialny – dość młody (wzniesiony w latach 80. XX wieku). Wcześniej Rudnik należał do parafii w Płonce. Działają tu dwie szkoły: Szkoła Podstawowa oraz Gimnazjum Publiczne. We wrześniu 2007 została oddana do użytku nowoczesna hala sportowa – wzniesiona z funduszy gminnych. Gmina posiada sieć wodociągową.
Historia.
Wieś wzmiankowana w XV w. w 1492 roku. Dzieliła się na kilka różnej wielkości części. Największa z nich stanowiła własność królewską i wchodziła do dóbr ziemskich starostwa krasnostawskiego. Rejestr poborowy z 1578 r. w części szlacheckiej wykazywał aż 10 działów o ogólnej powierzchni 8, 25 łana (138, 6 ha) gruntów. Natomiast lustracja 1564-1565 r. w części królewskiej, zwanej Rudniczek, wykazywała 4 kmieci na półłankach, 2 rzemieślników (szewc i tkacz). Ogółem ta część dawała zaledwie 4 zł 24 gr. rocznego dochodu.
W 1827 r. Rudnik Niższy liczył 75 domów i 414 mieszkańców zaś według spisu z r. 1921 (wówczas w pow. krasnostawskim) – 144 domy oraz 722 mieszkańców, w tym 6 Żydów i 3 prawosławnych. W okresie międzywojennym wieś była siedzibą gminy o obszarze 9 378 ha liczącą 9 180 mieszkańców.

</doc>
<doc id="413664" url="https://pl.wikipedia.org/wiki?curid=413664" title="Rudnik (powiat lubelski)">
Rudnik (powiat lubelski)

Rudnik – wieś w Polsce położona w województwie lubelskim, w powiecie lubelskim, w gminie Wólka.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość należała administracyjnie do ówczesnego województwa lubelskiego.
1 stycznia 1989 część wsi (12,95 ha) włączono do Lublina.
Wieś stanowi sołectwo gminy Wólka. Według Narodowego Spisu Powszechnego z roku 2011 wieś liczyła 430 mieszkańców.
Historia.
Rudnik pierwszy raz w dziejach wzmiankowano w roku 1409. Wieś w XV wieku należała do bardzo wielu właścicieli. W połowie XVI wieku dziedzicem miejscowości był stolnik lubelski Mikołaj Samborzecki. W 1626 Rudnik widniał jako własność Dominika Chryzostoma Zasławskiego.
Wspomina tę wieś Jan Długosz w "Liber beneficiorum" (t.II, strona 537). W 1531 r. wieś Jakubowice (Murowane) i Rudnik, wsie w parafii Lublin, płaciły z 5 łanów 2 floreny (Pawiński, Kodeks Małopolski s. 347).
Według "Słownika geograficznego Królestwa Polskiego" z roku 1888 – Rudnik stanowił wieś i folwark w powiecie lubelskim, gminie Wólka, parafii Kalinowszczyzna, odległy 3 wiorsty od Lublina. W 1884 roku folwark Rudnik, który w 1869 r. oddzielony został od dóbr Jakubowice Murowane, posiadał rozległość 563 mórg.

</doc>
<doc id="413665" url="https://pl.wikipedia.org/wiki?curid=413665" title="Rudnik (powiat łosicki)">
Rudnik (powiat łosicki)

Rudnik – wieś w Polsce położona w województwie mazowieckim, w powiecie łosickim, w gminie Łosice.
Wierni Kościoła rzymskokatolickiego należą do parafii Trójcy Świętej w Łosicach.
W latach 1975–1998 miejscowość należała administracyjnie do województwa bialskopodlaskiego.

</doc>
<doc id="413666" url="https://pl.wikipedia.org/wiki?curid=413666" title="Rudnik (powiat miński)">
Rudnik (powiat miński)

Rudnik – wieś w Polsce położona w województwie mazowieckim, w powiecie mińskim, w gminie Cegłów.
Rudnik sąsiaduje bezpośrednio z miejscowością Cegłów. Wieś zwarta, leżąca wzdłuż drogi powiatowej prowadzącej do Mrozów.Powierzchnia wsi obejmuje też lasy otaczające wieś od Cegłowa, na granicy z Pełczanką do granicy z sąsiednią Gminą Mrozy. Powierzchnia Sołectwa 570,78ha.
Wieś duchowna położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość należała administracyjnie do województwa siedleckiego.

</doc>
<doc id="413667" url="https://pl.wikipedia.org/wiki?curid=413667" title="Rudnik (powiat otwocki)">
Rudnik (powiat otwocki)

Rudnik – wieś w Polsce położona w województwie mazowieckim, w powiecie otwockim, w gminie Osieck.
Wierni Kościoła rzymskokatolickiego należą do parafii św. Bartłomieja Apostoła w Osiecku.
Od roku 1961 funkcjonuje w miejscowości jednostka OSP.
Wieś królewska położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość należała administracyjnie do województwa siedleckiego.

</doc>
<doc id="413668" url="https://pl.wikipedia.org/wiki?curid=413668" title="Rudnik (powiat raciborski)">
Rudnik (powiat raciborski)

Rudnik (niem. "Rudnick") – wieś w Polsce położona w województwie śląskim, w powiecie raciborskim, w gminie Rudnik. Rudnik jest położony w południowej części gminy, najbliżej Raciborza. Ma powierzchnię 9,3 km² oraz ponad dziewięciuset mieszkańców.
Nazwa.
Nazwa wsi pochodzi prawdopodobnie od istniejących w średniowieczu kopalń rudy bądź od rudego koloru ziem uprawnych. 
W okresie hitlerowskiego reżimu w latach 1936-1945 miejscowość nosiła nazwę "Herrenkirch".
Historia.
Wieś jest jedną z najstarszych w powiecie raciborskim, a pierwszy raz została wzmiankowana w 1295 roku w związku z budową drewnianego kościoła. Na jego miejscu powstały co najmniej dwa kolejne kościoły drewniane, a w 1892 roku powstał neogotycki kościół murowany św. Katarzyny. W XIX wieku po kasacji kościoła szpitalnego Bożogrobców w Raciborzu przeniesiono do tutejszego kościoła część jego wyposażenia, szczególnie złotnictwo. 
Po II wojnie światowej w miejscowym pałacu znajdował się PGR. W latach 1975–1998 miejscowość należała administracyjnie do województwa katowickiego.
Demografia.
W 2016 roku w Rudniku ludność w wieku przedprodukcyjnym na 100 mieszkańców wynosiła 17,24, co uplasowało wieś powyżej średniej w gminie (16,95). Natomiast ludność w wieku produkcyjnym wynosiła 66,43 (średnia w gminie – 66,90), a w wieku poprodukcyjnym – 16,33 (średnia w gminie – 16,25). Stosunek mieszkańców w wieku poprodukcyjnym do mieszkańców w wieku produkcyjnym wynosił 25% (średnia w gminie – 24%). Mediana wieku mieszkańców wynosi 48 lat (średnia w gminie - 47,11).
Religia.
Rudnik posiada kościół parafialny pw. św. Katarzyny. 
Zabytki.
We wsi znajduje się dziewięć stanowisk archeologicznych niewpisanych do wojewódzkiego rejestru zabytków. W stanowiskach tych znaleziono ślad osadniczy z pradziejów, epoki kamienia, neolitu, kultury łużyckiej, czasów rzymskich i średniowiecza.

</doc>
<doc id="413669" url="https://pl.wikipedia.org/wiki?curid=413669" title="Rudnik (Kąkolewnica)">
Rudnik (Kąkolewnica)

Rudnik – część wsi Kąkolewnica we wschodniej Polsce położona w województwie lubelskim, w powiecie radzyńskim, w gminie Kąkolewnica. 
Do końca 2010 odrębna wieś. 
W latach 1975–1998 Rudnik należał administracyjnie do województwa bialskopodlaskiego.

</doc>
<doc id="413670" url="https://pl.wikipedia.org/wiki?curid=413670" title="Rudno (powiat chełmski)">
Rudno (powiat chełmski)

Rudno – wieś w Polsce położona w województwie lubelskim, w powiecie chełmskim, w gminie Żmudź.
Leży przy drodze wojewódzkiej nr 844.
W latach 1975–1998 miejscowość należała administracyjnie do województwa chełmskiego. Według Narodowego Spisu Powszechnego (III 2011 r.) wieś liczyła 98 mieszkańców.
Historia.
W wieku XIX Rudno stanowiło attynencję do dóbr Klesztów, około 1870 istniała we wsi gorzelnia.

</doc>
<doc id="413671" url="https://pl.wikipedia.org/wiki?curid=413671" title="Rudno (powiat lubartowski)">
Rudno (powiat lubartowski)

Rudno – wieś w Polsce położona w województwie lubelskim, w powiecie lubartowskim, w gminie Michów.
Wieś szlachecka położona była w drugiej połowie XVI wieku w powiecie lubelskim województwa lubelskiego. Do 1954 roku istniała gmina Rudno.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Michów. Według Narodowego Spisu Powszechnego z roku 2011 wieś liczyła 518 mieszkańców.
Historia.
Nazwa wsi związana jest podobnie jak nazwa rzeki Rudy nad którą Rudno leży z wydobyciem i przeróbką rudy żelaza, czyli rudnictwem. Nazwa wsi pojawia się w źródłach pisanych w roku 1334 jednak pierwsze pisane informacje o rudnicy w Rudnie – „Rudno Maior officina mineraria”, pochodzą z roku 1531.
Najdawniejsze ślady ludzkiej obecności na terenie Rudna związane są z okresem neolitu – znaleziono na terenie wsi dwa neolityczne toporki kamienne. Najdawniejsze odkryte ślady osadnicze na terenie Rudna związane są z istnieniem w pobliżu obecnej wsi osady kultury trzcinieckiej. Cmentarzysko związane z tą osadą odkryto w bezpośrednim pobliżu zabudowań Rudna od strony wschodniej.
Początki istnienia wsi nie są znane. Co prawda istnieją podstawy by poszukiwać ich w czasach poprzedzających akcję osadniczą dla rycerstwa jaką rozpoczął na tych terenach Kazimierz Wielki, a nawet czasy Władysława Łokietka, niestety brak źródeł pisanych, jak również opisanych znalezisk archeologicznych powoduje że są to wyłącznie hipotezy.
Zgodnie z relacją ks. Gostkowskiego w roku 1320 królewską wieś Rudno nadał Władysław Łokietek kasztelanowi krakowskiemu Warszowi Rawicie. W 1334 roku w dokumentach erekcyjnych parafii w Drążgowie pojawia się najstarszy zachowany do dziś zapis nazwy wsi Rudno. Według historyków, w tym czasie Rudno jest wsią należąca do drobnej szlachty.
Przed rokiem 1417 powstaje parafia Rudno – w tym roku w dokumentach zanotowany jest proboszcz rudzieński. Serwis internetowy Archidiecezji Lubelskiej podaje jako datę erekcji parafii Rudno rok 1425. Wanda Śliwina – przedwojenna regionalistka wspomina o istnieniu w latach 20. XX w. rudzieńskich ksiąg parafialnych sięgających roku 1425. W roku 1419 notowane są dwie wsie o nazwie Rudno – prawdopodobnie chodzi o późniejsze Rudzienko. W roku 1462 Rudno dzierżawił Grot z Ostrowa.
W regestrze podymnego Województwa Lubelskiego z roku 1565 zapisano Parafię Rudno z miejscowościami Rudno Magna (Rudno) – 4 łany ziemi, Rudno Parva (Rudzienko), Wągielycze, Nowa Rudziecz, Wielkie, Szeboklieski, Wolia Skrowa, Wolia Gawłowa i Gołąbye. Przy Rudnie zapisano 4 łany ziemi.

</doc>
<doc id="413672" url="https://pl.wikipedia.org/wiki?curid=413672" title="Rudno (powiat miński)">
Rudno (powiat miński)

Rudno – wieś w Polsce położona w województwie mazowieckim, w powiecie mińskim, w gminie Dobre.
W latach 1975–1998 miejscowość należała administracyjnie do województwa siedleckiego.

</doc>
<doc id="413673" url="https://pl.wikipedia.org/wiki?curid=413673" title="Rudno (powiat otwocki)">
Rudno (powiat otwocki)

Rudno – wieś w Polsce położona w województwie mazowieckim, w powiecie otwockim, w gminie Kołbiel.
Wieś szlachecka położona była w drugiej połowie XVI wieku w powiecie garwolińskim ziemi czerskiej województwa mazowieckiego, własność Stanisława Mińskiego. W czasach Królestwa Polskiego było siedzibą gminy Rudno. W latach 1975–1998 miejscowość należała administracyjnie do województwa siedleckiego.

</doc>
<doc id="413674" url="https://pl.wikipedia.org/wiki?curid=413674" title="Rudno (powiat przysuski)">
Rudno (powiat przysuski)

Rudno – wieś w Polsce położona w województwie mazowieckim, w powiecie przysuskim, w gminie Borkowice.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość należała administracyjnie do województwa radomskiego.
Wierni Kościoła rzymskokatolickiego należą do parafii Świętego Krzyża w Borkowicach.

</doc>
<doc id="413675" url="https://pl.wikipedia.org/wiki?curid=413675" title="Rudowo (powiat mławski)">
Rudowo (powiat mławski)

Rudowo – wieś w Polsce położona w województwie mazowieckim, w powiecie mławskim, w gminie Strzegowo.
W latach 1975–1998 miejscowość należała administracyjnie do województwa ciechanowskiego.

</doc>
<doc id="413676" url="https://pl.wikipedia.org/wiki?curid=413676" title="Rudowo (powiat płocki)">
Rudowo (powiat płocki)

Rudowo – wieś w Polsce położona w województwie mazowieckim, w powiecie płockim, w gminie Bielsk. Leży nad Sierpienicą.
W latach 1975–1998 miejscowość należała administracyjnie do województwa płockiego. 1 stycznia 2003 będąca dotychczasową częścią wsi Stara Wieś została zlikwidowana jako osobna miejscowość.

</doc>
<doc id="413677" url="https://pl.wikipedia.org/wiki?curid=413677" title="Rudzienko (powiat miński)">
Rudzienko (powiat miński)

Rudzienko – wieś w Polsce położona w województwie mazowieckim, w powiecie mińskim, w gminie Dobre. 
Remiza strażacka, sklep, przedwojenny dworek rodziny Jaźwińskich herbu Grzymała. Obok dworku - pozostałości dawnych stawów rybnych i grobli.
Prywatna wieś szlachecka położona była w drugiej połowie XVI wieku w ziemi liwskiej województwa mazowieckiego. Do 1954 roku istniała gmina Rudzienko. W latach 1975–1998 miejscowość należała administracyjnie do województwa siedleckiego. 15 lutego 2002 częścią wsi Rudzienko stała się ówczesna kolonia Leonów.

</doc>
<doc id="413678" url="https://pl.wikipedia.org/wiki?curid=413678" title="Rudzienko (powiat otwocki)">
Rudzienko (powiat otwocki)

Rudzienko – wieś w Polsce położona w województwie mazowieckim, w powiecie otwockim, w gminie Kołbiel. Przechodzi przez nią droga krajowa nr 50.
W Rudzienku znajdują się: kościół parafialny, remiza Ochotniczej Straży Pożarnej i szkoła podstawowa.
Około 2 km na zachód przepływa rzeka Świder. Na tym odcinku jest chroniona, jako rezerwat przyrody Świder
Historia.
Po raz pierwszy miejscowość jest wymieniana w księdze sądowej z Czerska z 1408 roku. Wspomina się tam o rycerzu Stanisławie Golibku z "Małego Rudna". Wieś była wtedy kolonią Rudna, a obie należały do rodu Rudzińskich herbu Prus III.
Wieś szlachecka położona była w drugiej połowie XVI wieku w powiecie garwolińskim ziemi czerskiej województwa mazowieckiego.
Wieś wielokrotnie zmieniała właścicieli aż do roku 1944, kiedy folwark znacjonalizowano, a ziemię rozparcelowano między chłopów.
W latach 1975–1998 miejscowość należała administracyjnie do województwa siedleckiego. W okresie II Rzeczypospolitej wchodziła w skład gminy Glinianka. Gmina ta już nie istnieje.
Historia nazwy.
Po raz pierwszy miejscowość pojawiła się pod nazwą "Małe Rudno" w roku 1408 i była zapisana jako "Male Ruthno".
Od 1576 roku mowa już w dokumentach o "Rudna minor", w odróżnieniu od "Rudna magna" lub "Rudna maiori", jaką określano pobliskie Rudno.
Od roku 1791 Rudzienko jest już znane pod nazwą współczesną.
Historia Ochotniczej Straży Pożarnej.
Historia Straży Pożarnej w Rudzienku rozpoczyna się w 1909 roku. Sprzedano wtedy władzom carskim grunty należące do wspólnoty wiejskiej. Środki ze sprzedaży zdeponowano w banku w Petersburgu, z zastrzeżeniem że mogą zostać przeznaczone jedynie na cel wspólny i za zgodą wszystkich mieszkańców. Inicjatywę taką podjęto już rok później, ale bez sukcesu.
Dopiero w 1911 udało się owe środki wykorzystać na zakup sprzętu gaśniczego, oraz postawienie budynku.
Inicjatywa, aby zorganizować Ochotniczą Straż Pożarną, narodziła się w 1917 roku po dwóch pożarach w Kołbieli, które wybuchły w tym samym tygodniu i pozostawiły po sobie jedynie 10% zabudowy. Niestety niemieckie władze okupacyjne nie wyraziły na to zgody.
OSP w Rudzienku została założona dopiero w 1918 roku, po odzyskaniu niepodległości.
W latach II wojny światowej OSP w Rudzienku została rozwiązana i odrodziła się dopiero po okupacji.
W 1987 roku strażacy przenieśli swoją siedzibę do nowego budynku. Poza funkcjami niezbędnymi do pełnienia statutowych zadań, służy ona pozyskiwaniu środków na działalność jednostki. Mieści się tu sklep. Okazjonalnie organizowane są dyskoteki oraz wesela.
Historia szkoły podstawowej.
Pierwsza szkoła w Rudzienku powstała w 1921 roku. Jej siedziba znajdowała się we dworze. Działała tak przez trzy kolejne lata szkolne, do 1924 roku.
Od 1928 roku, gdy szkoła wznowiła działalność, aż do wybuchu II wojny światowej szkoła mieściła się w domu jednego z gospodarzy.
Szkoła działała również w latach okupacji, począwszy od 1940 roku.
W 1944 roku, po zakończeniu działań wojennych w rejonie, szkołę przeniesiono do dworu.
W 1989 roku szkoła przeniosła swą siedzibę do nowego budynku obok dworu.
W 2010 roku szkole został nadany patron. Nosi teraz imię Kawalerów Orderu Uśmiechu.
Parafia Miłosierdzia Bożego.
Kościół w Rudzienku został poświęcony 27 czerwca 1992 roku. Wieś należała wówczas do parafii Świętej Trójcy w Kołbieli. Parafię Miłosierdzia Bożego założono w 1999 roku. Należy do Dekanatu mińskiego-św. Antoniego.
Zabytki i ważne budynki.
Dwór.
Dwór w Rudzienku powstał między rokiem 1825 a 1840. Zbudowano go dla Marianny z Chrzanowskich Młyńskiej. Jest to drewniany dworek klasycystyczny.
Po II wojnie światowej, w 1946 roku, dwór został znacjonalizowany, a majątek rozparcelowany. Od 1944 roku mieściła się w nim szkoła, która dopiero w 1989 przeniesiona została do zbudowanego tuż obok nowego budynku. W celu "poprawienia warunków lokalowych" zmieniono ciągi komunikacyjne w budynku, dewastując jego pierwotny charakter
Dwór został rozebrany w 2000 roku i przeniesiony do skansenu w Suchej. Tam powtórnie go złożono i odrestaurowano.
Lamus.
Lamus powstał w tym samym okresie co dwór. Był w całości murowany, parterowy. Miał wysokie piwnice. Obecnie pozostały same mury, na których zaczynają rosnąć drzewa.
Park dworski.
Park dworski w Rudzienku powstał wraz z dworem. Został założony w stylu klasycystycznym. Otaczają go stawy. Obecnie park jest zaniedbany i zarośnięty. Rosną w nim pomniki przyrody.
Kapliczki i krzyże.
We wsi znajduje się wiele kapliczek oraz krzyży. Znajdują się one przy każdej drodze wylotowej ze wsi. Obecnie tylko najnowsze zabudowania znajdują się "poza" ich obrębem.
Te pierwsze znajdują się również na posesjach i zawsze są wyeksponowane tak, by je było widać z drogi. Najczęściej przedstawiają Matkę Boską. W miejscowej gwarze nazywane są "figurkami" bądź "figurami".
Kapliczka przydrożna z figurą Św. Jana Nepomucena.
Kapliczka jest datowana na 1 poł. XIX wieku. Jest murowana, kryta dachem, a wewnątrz znajduje się rzeźba Św. Jana Nepomucena z tego samego okresu.

</doc>
<doc id="413679" url="https://pl.wikipedia.org/wiki?curid=413679" title="Rumoka (powiat ciechanowski)">
Rumoka (powiat ciechanowski)

Rumoka – wieś w Polsce położona w województwie mazowieckim, w powiecie ciechanowskim, w gminie Glinojeck.
W latach 1975–1998 miejscowość należała administracyjnie do województwa ciechanowskiego.
Obok miejscowości przepływa rzeczka Stawnica, dopływ Łydyni.

</doc>
<doc id="413680" url="https://pl.wikipedia.org/wiki?curid=413680" title="Rumoka (powiat mławski)">
Rumoka (powiat mławski)

Rumoka – wieś w Polsce położona w województwie mazowieckim, w powiecie mławskim, w gminie Lipowiec Kościelny.
W latach 1975–1998 miejscowość należała administracyjnie do województwa ciechanowskiego.
Według różnych wzmianek Rumoka istnieje już od 1420 roku. W 2010 roku rozebrany został zabytkowy dworek z II połowy XIX wieku, który był siedzibą właściciela jednego z największych międzywojennych (1930) majątków ziemskich na północnym Mazowszu - 1076 ha.
Rumoka posiada bogate walory przyrodnicze. W obrębie wsi znajduje się rezerwat przyrody "Olszyny Rumockie", przez który przepływa rzeka Mławka oraz stawy hodowlane, na które składa się 13 sztucznych zbiorników wodnych o łącznej powierzchni ok. 100 ha. przy których przepływa rzeka Kozak.

</doc>
<doc id="413681" url="https://pl.wikipedia.org/wiki?curid=413681" title="Rumunki (powiat gostyniński)">
Rumunki (powiat gostyniński)

Rumunki – wieś w Polsce położona w województwie mazowieckim, w powiecie gostynińskim, w gminie Gostynin.
W latach 1975–1998 miejscowość należała administracyjnie do województwa płockiego.

</doc>
<doc id="413682" url="https://pl.wikipedia.org/wiki?curid=413682" title="Rumunki (powiat płocki)">
Rumunki (powiat płocki)

Rumunki – wieś w Polsce położona w województwie mazowieckim, w powiecie płockim, w gminie Gąbin.
W latach 1975–1998 miejscowość należała administracyjnie do województwa płockiego.

</doc>
<doc id="413683" url="https://pl.wikipedia.org/wiki?curid=413683" title="Runowo (powiat czarnkowsko-trzcianecki)">
Runowo (powiat czarnkowsko-trzcianecki)

Runowo – wieś w Polsce położona w województwie wielkopolskim, w powiecie czarnkowsko-trzcianeckim, w gminie Trzcianka.
Infrastruktura.
We wsi znajduje się sklep, świetlica wiejska, kościółek pw. św. Józefa, przedszkole. Jest 79 budynków mieszkalnych, jeden sklep, świetlica, przedszkole i kaplica zbudowana w 1991 r. dzięki ks. Witoldowi Jaskulskiemu. 
Gospodarzy tu 15 rolników, którzy posiadają ponad 20 hektarów ziemi. W Runowie znajduje się też zakład rolny i gospodarstwo agroturystyczne.
Położenie.
Wieś usytuowana jest na skrzyżowaniu lokalnych dróg z Siedliska do Gajewa i Nowej Wsi. W odległości około 3 kilometrów od centrum znajduje się stacja kolejowa Siedlisko. Runowo jest malowniczo położone na niewielkich wzniesieniach w sąsiedztwie otaczających od południa i wschodu lasów.
W pobliżu wsi źródło ma struga Rudnica uchodząca do Noteci.
W latach 1975–1998 miejscowość należała administracyjnie do województwa pilskiego.
Historia wsi.
Wieś nie ma zwartej zabudowy choć do 1945 roku liczyła 300 domów, jednak po kontrataku niemieckiego oddziału miejscowość została przez żołnierzy radzieckich ostrzelana z broni przeciw pancernej i w dużej części zniszczona. Dwadzieścia lat po wojnie w Runowie jeszcze raz miały miejsce dramatyczne zdarzenia. W latach sześćdziesiątych dochodziło tam do częstych pożarów, będących efektem podpaleń. Podpalacza nie schwytano i tajemnica do dzisiaj nie została wyjaśniona. W latach 2004-2006 miały miejsce kolejne podpalenia, w których spłonęły 3 budynki gospodarcze.
Runowo za czasów przynależności do Niemiec.
Niemiecka nazwa wsi to Runau. We wsi były trzy folwarki, zajazd, dwie restauracje, stacje benzynowe i szkoła. Był też drewniany kościół i dzwonnica, które zniszczone po wojnie zostały rozebrane.
Ze starszych obiektów pozostała część zabudowań folwarcznych i poniemiecki cmentarz. We wsi są również dwa stare drzewa - dwustuletni dąb i stuletni kasztan.

</doc>
<doc id="413684" url="https://pl.wikipedia.org/wiki?curid=413684" title="Runowo (powiat poznański)">
Runowo (powiat poznański)

Runowo – wieś w Polsce, położona w województwie wielkopolskim, w powiecie poznańskim, w gminie Kórnik.
W latach 1975–1998 miejscowość należała administracyjnie do województwa poznańskiego.
Wieś szlachecka Runowa położona była w 1580 roku w powiecie poznańskim województwa poznańskiego. 

</doc>
<doc id="413685" url="https://pl.wikipedia.org/wiki?curid=413685" title="Runowo (powiat wągrowiecki)">
Runowo (powiat wągrowiecki)

Runowo – wieś w Polsce położona w województwie wielkopolskim, w powiecie wągrowieckim, w gminie Wągrowiec. 
W Runowie istnieje Ochotnicza Straż Pożarna.
W latach 1975–1998 miejscowość należała administracyjnie do województwa pilskiego.

</doc>
<doc id="413686" url="https://pl.wikipedia.org/wiki?curid=413686" title="Rupin (powiat makowski)">
Rupin (powiat makowski)

Rupin – wieś w Polsce położona w województwie mazowieckim, w powiecie makowskim, w gminie Młynarze.
Wieś szlachecka "Rupino" położona była w drugiej połowie XVI wieku w powiecie różańskim ziemi różańskiej. W latach 1975–1998 miejscowość należała administracyjnie do województwa ostrołęckiego.
Wierni kościoła rzymskokatolickiego należą do parafii św. Stanisława w Sieluniu.

</doc>
<doc id="413687" url="https://pl.wikipedia.org/wiki?curid=413687" title="Rupin (powiat ostrołęcki)">
Rupin (powiat ostrołęcki)

Rupin – wieś w Polsce położona w województwie mazowieckim, w powiecie ostrołęckim, w gminie Baranowo.
W latach 1975–1998 miejscowość należała administracyjnie do województwa ostrołęckiego.
Wierni kościoła rzymskokatolickiego należą do parafii Świętego Bartłomieja Apostoła w Baranowie.

</doc>
<doc id="413689" url="https://pl.wikipedia.org/wiki?curid=413689" title="Rusinowo (powiat inowrocławski)">
Rusinowo (powiat inowrocławski)

Rusinowo – wieś w Polsce, położona w województwie kujawsko-pomorskim, w powiecie inowrocławskim, w gminie Kruszwica.
Podział administracyjny.
W czasie, gdy Polska była pod zaborami, Rusinowo wcielone było w obszar administracyjny zaboru pruskiego. W latach 1975–1998 miejscowość należała administracyjnie do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 117 mieszkańców. Jest 36. co do wielkości miejscowością gminy Kruszwica.
Oświata i OSP.
Na terenie wsi znajduje się szkoła podstawowa (8 klas) oraz jednostka Ochotniczej Straży Pożarnej (OSP) w Rusinowie.
Położenie.
Jest to wieś typowo rolnicza (19 indywidualnych gospodarstw rolnych). Wieś położona jest nad jeziorem Gopło.
Dawne cmentarze.
Na terenie wsi znajduje się przedwojenny cmentarz. 

</doc>
<doc id="413690" url="https://pl.wikipedia.org/wiki?curid=413690" title="Rusinowo (powiat rypiński)">
Rusinowo (powiat rypiński)

Rusinowo – wieś w Polsce położona w województwie kujawsko-pomorskim, w powiecie rypińskim, w gminie Rypin.
Podział administracyjny.
W latach 1975–1998 miejscowość należała administracyjnie do województwa włocławskiego.
Obiekty zabytkowe.
We wsi znajduje się spichlerz folwarczny zbudowany w 1. połowie XIX wieku, murowany z cegły, ze szczytami konstrukcji szkieletowej.
Demografia.
Według Narodowego Spisu Powszechnego (III 2011 r.) liczyła 588 mieszkańców. Jest największą miejscowością gminy Rypin.
Gospodarka.
Na terenie tej wsi funkcjonują przedsiębiorstwa "Emix", "Zalmet" oraz stacja paliw.

</doc>
<doc id="413691" url="https://pl.wikipedia.org/wiki?curid=413691" title="Rusinowo (powiat sławieński)">
Rusinowo (powiat sławieński)

Rusinowo (niem. "Rützenhagen") – wieś w Polsce położona w województwie zachodniopomorskim, w powiecie sławieńskim, w gminie Postomino.
Według autora monografii Rusinowa, Karla Rosenowa, wieś została założona na prawie niemieckim około 1300 przez Rutza, który sprowadzał osadników z Dolnej Saksonii i Nadrenii. Odnotowane formy nazwy wsi: "Rusenhagen" (1444), "Ruczenhagen" (1496), "Rutzenhagen" (1545), "Rützenhagen" (1730) rzeczywiście sugerują, że założycielem był przedstawiciel rodu von Rutze (Russe, Rusche, Reutz, Ritze i podobnie) pochodzący ze wsi Rutze/Russee (obecnie Russee – dzielnica Kilonii) w Holsztynie.
Rusinowo zostało założone na ciągu wzgórz morenowych tworzących równoległe do brzegu morskiego pasmo z kulminacją Ficht Berg (Góra Świerk) wznoszącą się na 32 m n.p.m., po uprzednim wykarczowaniu porastających je lasów dębowo-bukowych. Wskazuje na to drugi człon nazwy wsi: "hagen" – oznaczający ogrodzenie, żywopłot ale też osiek. Była to więc typowa wieś karczunkowa (Hagendorf) powstała na tzw. surowym korzeniu, określana też w literaturze jako hagenowa lub osiekowa. Lokatorami hagenów byli początkowo, a i później, na ogół Niemcy. O tym, że Rusinowo założyli osadnicy niemieccy, świadczyć mogą również nazwy terenowe – spośród ponad 80 nazw terenowych leżących w granicach wsi tylko dwie: "Jamen" ("Jahm") oraz "die Glawenitz" ("Krautglawnitz", "Tote Glawnitz"), obecnie Główniczka, mają pochodzenie słowiańskie.
We wsi kamienny, prosty kościół. Przy drodze na Darłowo grobowiec megalityczny utworzony z kilku potężnych głazów, dokonywano w nim pochówków ponad 3 tys. lat temu.
W latach 1975–1998 miejscowość należała administracyjnie do województwa słupskiego.

</doc>
<doc id="413692" url="https://pl.wikipedia.org/wiki?curid=413692" title="Rusinowo (gmina Tuczno)">
Rusinowo (gmina Tuczno)

Rusinowo – wieś w Polsce położona w województwie zachodniopomorskim, w powiecie wałeckim, w gminie Tuczno.
Na terenie wsi zbudowano maszt przekaźnikowy RTV (RTCN Rusinowo) o wysokości 320 metrów, który jest najwyższą konstrukcją województwa.
W latach 1975–1998 miejscowość należała administracyjnie do województwa pilskiego.

</doc>
<doc id="413693" url="https://pl.wikipedia.org/wiki?curid=413693" title="Ruska Wieś (powiat ełcki)">
Ruska Wieś (powiat ełcki)

Ruska Wieś – osada w Polsce, położona w województwie warmińsko-mazurskim, w powiecie ełckim, w gminie Ełk.
W latach 1975–1998 osada należała administracyjnie do województwa suwalskiego.
Historia.
Prawdopodobnie najstarsza miejscowość w gminie Ełk. Założona w 1376 r. przez Rusinów. Lokację otrzymała w roku 1404.
Do dziś można tam zwiedzić pozostałości majątku ziemskiego. W 1920 liczył sobie 600 ha, na terenie tym znajdował się tartak, stajnie i gorzelnia należące do rodziny Juedtz (prawdopodobnie nikt nie ocalał po wojnie).
Najciekawszym zabytkiem jest neoklasycystyczny dwór z 1884, wiadomo że na przełomie XIX/XX wieku został powiększony i rozbudowywany do roku 1935, do dziś dobrze zachowany. Posiada od frontu ganek oraz boczne, parterowe skrzydła.
W latach powojennych majątek został upaństwowiony i powstało Państwowe Gospodarstwo Rolne – "Gospodarstwo Ruska Wieś" wchodzące w skład "Państwowego Ośrodka Hodowli Zarodowej Ełk", od 1993 "Ośrodka Hodowli Zarodowej Skarbu Państwa Ełk".
Po upadku przedsiębiorstwa na początku lat 90. do dzisiaj jest własnością AWRSP (Agencji własności Rolnej Skarbu Państwa).

</doc>
<doc id="413694" url="https://pl.wikipedia.org/wiki?curid=413694" title="Ruska Wieś (powiat mrągowski)">
Ruska Wieś (powiat mrągowski)

Ruska Wieś (niem. "Reuschendorf") – wieś w Polsce położona w województwie warmińsko-mazurskim, w powiecie mrągowskim, w gminie Mrągowo. W latach 1975–1998 miejscowość należała administracyjnie do województwa olsztyńskiego.
Wieś mazurska z pensjonatami i gospodarstwami agroturystycznymi.
Historia.
Pierwsza wzmianka o wsi pochodzi z 1376 roku kiedy to wielki mistrz Winryk von Kniprode, nadał Klausowi Schonawowi osiem włók jako dobra służebne, przy moście w "Rusku" (Ruszken). Nazwa Ruszken została zapożyczona od nazwy pobliskiego jeziora „Ruske” (w tej pisowni w 1422 r., zapewne od staropruskiego lub litewskiego „ruskis” – jezioro).
20 lat później, obok tych dóbr służebnych została założona wieś. Ulrich von Jungingen komtur bałgijski (za zgodą wielkiego mistrza Konrada von Jungingena) w latach 1396-1404 przekazał sołtysowi Jacobowi Medebaumowi 60 włók, w których było sześć włók wolnych dla sołtysa i zobowiązał do założenia wsi czynszowej na prawie chełmińskim o nazwie "Meybaum" (lub "Meybowen"). Nadanie było na obszarze graniczącym z sąsiednimi wsiami: Szestnem, Rydwanami i Lembrukiem, osadnikom przyznano 8 lat wolnizny. Nazwa wsi "Meybaum" nie utrzymała się długo, w rejestrze czynszowym z roku 1459 widnieje już pod nazwą "Reuschendorf" (względnie "Rauschendorf") czyli Ruska Wieś, używaną co najmniej od 1437 r.
Wieś rozłożona została w dolinie po obu brzegach strumyka płynącego z Jeziora Ruskowiejskiego (Ruskayn) do Salentu. Żaden przekaz historyczny nie wspomina by kiedykolwiek wieś zamieszkiwali Rusini, nazwa wsi prawdopodobnie pochodzi od pruskiego słowa "rusys" oznaczającego dół, dolinę. Lub nazwa wzięła się pobliskiego jeziora „Ruske” („ruskis” – jezioro), a więc pochodzi z języka staropruskiego. Być może przed lokacja wsi istniała tu pruska osada Ruskaym, mająca wspólną nazwę w pobliskim jeziora (końcówka -kaym oznacza dwór, siedlisko).
W 1448 r. komtur Bałgi Eberhard von Wesentau zatwierdził umowę, wedle której Michał Torcke von Osterreich nabył 4 łany wraz z urzędem sołeckim w Ruskiej Wsi od dotychczasowego sołtysa Wawrzyńca Perskego, syna Jana. W dniu 11 listopada 1482 r. prokurator szestneński Otto von Drauschwitz wydał przywilej dla bartników z Ruskiej Wsi, przyznając im prawo pruskie z obowiązkiem dostarczania 3 rączek miodu rocznie oraz sprzedaży nadwyżek zamkowi w Szestnie (po 2,5 grzywny za beczkę). Wosk był do dyspozycji bartników. Bartnicy mieli prawo połowu ryb i polowań na terenie puszczy dla własnych potrzeb. Według Kętrzyńskiego w 1536 r. we wsi znaczną przewagę liczebną miała ludności polska, natomiast w 1693 r. wieś zamieszkana była już wyłącznie przez ludność polską.
Przed 1740 r. założono szkołę jednoklasową. W 1785 r. we wsi było 35 domów, w 1815 - 43 domy z 295 mieszkańcami. W 1818 r. w tutejszej szkole uczył po polsku Andrzej Liszewski, a uczęszczało do niej 40 dzieci. W 1838 r. W Ruskiej Wsi odnotowano 47 domów i 307 mieszkańców, w 1849 r. we wsi mieszkało 340 osób. W 1870 r. liczba mieszkańców zmniejszyła się do 316.
W latach 1870-1871 jeńcy francuscy budowali drogę bitą z Mrągowa do Kętrzyna, w rejonie Ruskiej Wsi drogę tę wyprostowano, przez co oddaliła się od wsi nieco na zachód. Do wsi wybudowano odcinek drogi dojazdowej. O udziale Francuzów w budowie drogi informowała tablica pamiątkowa, umieszczona na tzw. „Grobli Francuskiej” między Szestnem a Ruską Wsią.
Około 1850 r. w obrębie wsi po separacji gruntów powstało wybudowanie Ruska Wieś Mała ("Klein Reuschendorf"), później traktowane jako osobna osada, oraz wybudowanie zwane Nowa Ruska Wieś (w okresie międzywojennym właścicielem gospodarstwa był Jatzkowski, który prowadził księgi rodowe swego stada krów). Poza wymienionymi wybudowaniami w obrębie Ruskiej Wsi istniał niewielki folwark, który w 1907 r. należał do Liny Levevre. Folwark obejmował 153 ha i specjalizował się w hodowli bydła i koni.
W 1928 r. w Ruskiej Wsi zamieszkało 367 osób (z uwzględnieniem wybudowania - kolonii). W 1935 r. do dwuklasowej uczęszczało 70 dzieci, zatrudnionych było dwóch nauczycieli. W 1939 roku we wsi było 376 mieszkańców. Były tu 82 gospodarstwa domowe, w tym 24 gospodarstwa rolne, z których trzy miały wielkość w granicach 10-20 ha, 7 w granicach 20-100 ha i 4 ponad 100 ha. W okresie drugiej wojny światowej podjęto prace przy budowie drogi lokalnej w kierunku Gronowa.
Po 1945 r. wszyscy mieszkańcy wsi pozostali na miejscu. Według stanu na dzień 1 stycznia 1973 do osada Nowa Ruska Wieś ("Neu Reuschendorf"), powstała jako wybudowanie (kolonia) po separacji gruntów około 1850.
W marcu 2012 r. drugi z rzędu mieszkańcy Ruskiej Wsi zwyciężyli w Gminnych Zimowych Halowych Igrzysk Wsi, organizowanych przez gminę Mrągowo. W sierpniu 2012 r. gradobicie na terenie całej gminy Mrągowo uszkodziło łącznie ponad 70 budynków. Najbardziej ucierpiały wsie Ruska Wieś i Wyszembork, Szestno i Kiersztanowo.

</doc>
<doc id="413695" url="https://pl.wikipedia.org/wiki?curid=413695" title="Ruska Wieś (powiat węgorzewski)">
Ruska Wieś (powiat węgorzewski)

Ruska Wieś (niem.: "Reussen", "Antoniewo" (1947)) – wieś w Polsce położona w województwie warmińsko-mazurskim, w powiecie węgorzewskim, w gminie Węgorzewo.
Wieś założona na początku XV wieku, w 1420 przeniesiona na prawo niemieckie. Od XVII wieku do 1945 wieś prywatna, często zmieniała właścicieli.
W latach 1975–1998 miejscowość należała administracyjnie do województwa suwalskiego.
Zachowany dwór i pozostałości parku.
Zobacz też: Ruska Wieś

</doc>
<doc id="413696" url="https://pl.wikipedia.org/wiki?curid=413696" title="Rusko (powiat świdnicki)">
Rusko (powiat świdnicki)

Rusko (niem. "Rauske") – wieś w Polsce położona w województwie dolnośląskim, w powiecie świdnickim, w gminie Strzegom.
Podział administracyjny.
W latach 1975–1998 miejscowość należała administracyjnie do województwa wałbrzyskiego.
Nazwa.
W 1193 roku nazywana "Ruschi", potem zwana też "Rawske". Miejscowość została wymieniona w zlatynizowanej formie "Ruzke" w łacińskim dokumencie wydanym w 1201 roku. Kolejna wzmianka o miejscowości znajduje się w łacińskim dokumencie z 1250 roku wydanym przez papieża Innocentego IV w Lyonie gdzie wieś zanotowana została w zlatynizowanej, staropolskiej formie "„Ruske”". W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Rusk".
Historia.
W odkrywkowej kopalni kaolinitu odkryto cztery zespoły mikrolityczne, których wytwórcą był Homo erectus. Narzędzia te były odłupkami z retuszami zębatymi. Datowane są na ok. 500 tys. lat temu, są więc, tak jak podobne narzędzia z Trzebnicy, najstarszymi odkrytymi w Polsce. Istniał tu najstarszy na Dolnym Śląsku wiatrak z 1580 r. Istniejący kościół wzmiankowano w 1239 roku. Zrekatolicyzowany po wojnie trzydziestoletniej w 1653 roku. Od 1756 roku istniała we wsi ewangelicka szkoła powszechna z dwoma nauczycielami. W 1895 roku wieś miała 53 domy mieszkalne i liczyła 587 mieszkańców. W 1933 roku wieś miała 71 domów mieszkalnych i liczyła 701 mieszkańców, w tym 511 ewangelików oraz 189 katolików. W latach 50. i 60. XX wieku we wsi zlokalizowany był obóz pracy przymusowej, w którym przetrzymywani byli więźniowie (m.in. polityczni) wykorzystywani do pracy przy wydobyciu gliny niezbędnej do produkcji materiałów ogniotrwałych w pobliskich zakładach ceramicznych w Jaroszowie; glinę lepszej jakości, białą, dostarczano stąd do Fabryki Porcelany "Krzysztof" w Wałbrzychu. W latach 60. XX wieku na terenie wsi odnaleziono ślady osadnictwa ludzkiego sprzed ok. 440-370 tys. lat.
Zabytki.
Do wojewódzkiego rejestru zabytków wpisany jest:

</doc>
<doc id="413697" url="https://pl.wikipedia.org/wiki?curid=413697" title="Ruszkowo (powiat ciechanowski)">
Ruszkowo (powiat ciechanowski)

Ruszkowo – wieś w Polsce, położona w województwie mazowieckim, w powiecie ciechanowskim, w gminie Gołymin-Ośrodek.
W latach 1975–1998 wieś należała administracyjnie do województwa ciechanowskiego.

</doc>
<doc id="413698" url="https://pl.wikipedia.org/wiki?curid=413698" title="Ruszkowo (powiat lipnowski)">
Ruszkowo (powiat lipnowski)

Ruszkowo – wieś w Polsce położona w województwie kujawsko-pomorskim, w powiecie lipnowskim, w gminie Dobrzyń nad Wisłą.
Podział administracyjny.
W latach 1975–1998 miejscowość należała administracyjnie do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 70 mieszkańców. Jest najmniejszą miejscowością gminy Dobrzyń nad Wisłą.

</doc>
<doc id="413699" url="https://pl.wikipedia.org/wiki?curid=413699" title="Ruszkowo (powiat nowodworski)">
Ruszkowo (powiat nowodworski)

Ruszkowo – wieś w Polsce położona w województwie mazowieckim, w powiecie nowodworskim, w gminie Nasielsk.
W latach 1975–1998 miejscowość należała administracyjnie do województwa ciechanowskiego.

</doc>
<doc id="413700" url="https://pl.wikipedia.org/wiki?curid=413700" title="Ruszkowo (powiat rypiński)">
Ruszkowo (powiat rypiński)

Ruszkowo – wieś w Polsce położona w województwie kujawsko-pomorskim, w powiecie rypińskim, w gminie Wąpielsk. Znajdowały się tutaj dwie wąskotorowe stacje kolejowe: Ruszkowo I i Ruszkowo II. Przebiegała przez nie linia wąskotorowa Dobre – Brodnica.
Według Narodowego Spisu Powszechnego (III 2011 r.) liczyła 431 mieszkańców. Jest czwartą co do wielkości miejscowością gminy Wąpielsk.
Historia.
W XVIII wieku wieś należała do Jana Pląskowskiego. Około 1789 roku wieś odziedziczył jego syn Józef. W tym czasie pobierał on od tutejszych chłopów 290 złotych czynszu. Siano tu wtedy 63 korców żyta i 9 korców pszenicy. Na początku XIX wieku wieś przeszła w ręce jego syna Ignacego Piotra i córki Tekli. W 1814 roku Ignacy Piotr spłacił swoją siostrę, stając się jedynym właścicielem Ruszkowa. Wówczas wyceniono ją na 200 tysięcy złotych. W 1852 roku sprzedał Ruszkowo Władysławowi Gniazdowskiemu.
W latach 1975–1998 miejscowość należała administracyjnie do województwa toruńskiego.

</doc>
<doc id="413701" url="https://pl.wikipedia.org/wiki?curid=413701" title="Ruszowice (powiat głogowski)">
Ruszowice (powiat głogowski)

Ruszowice (niem. "Rauschwitz") – wieś w Polsce położona w województwie dolnośląskim, w powiecie głogowskim, w gminie Głogów. Siedziba sołectwa.
Położenie.
Ruszowice sąsiadują bezpośrednio z południową częścią Głogowa (dzielnice: Kopernik, Hutnik, Piastów, Górkowo).
Podział administracyjny.
W latach 1975–1998 miejscowość należała administracyjnie do województwa legnickiego.
15 marca 1984 część wsi (37 ha) włączono do Głogowa.
Działalność gospodarcza.
Ruszowice rozwijają się pod względem zabudowy i powstawania nowych miejsc pracy. We wsi znajduje się wiele zakładów drobnej wytwórczości i handlu, liczne punkty działalności gospodarczej (m.in. sklepy ogólnobudowlane, warsztaty lakiernicze, zakłady mechaniki pojazdowej, stolarnie, zakłady transportu drogowego, hurtownie itp.). Na terenie miejscowości położone są również sieciowe sklepy wielkopowierzchniowe: Leroy Merlin, Carrefour, Castorama i Media Markt.
Infrastruktura komunalna.
Ruszowice to miejscowość zwodociągowana i skanalizowana. We wsi działa także Ochotnicza Straż Pożarna.
Sport.
We wsi gra i trenuje piłkarski Ludowy Zespół Sportowy Mieszko Ruszowice.
Nazwa.
W 1295 w kronice łacińskiej "Liber fundationis episcopatus Vratislaviensis" (pol."Księdze uposażeń biskupstwa wrocławskiego") miejscowość wymieniona jest w zlatynizowanej formie "Rustowicz". Notowana również 1290 r. (Raschowitz), 1307 r. (Ruschewich), 1311 r. (Ruschowicz), 1318 r. (Rusewicz).
Historia.
W 1290 r. Henryk II Głogowski przekazał wieś na własność Głogowa. W 1307 r. książę nadał dla klasztoru klarysek ogród drzewny pod Ruszowicami (obecny Paulinów). Podczas pobytu w Głogowie króla Ferdynanda V w roku 1617, w Ruszowicach zakwaterowanych było 300 królewskich rajtarów.
W czasie walk o Głogów Ruszowice często służyły za kwaterę dowództwa. Tak było m.in. podczas wojny 30-letniej, gdzie kwaterę miał książę Wallenstein. Arcyksiążę Leopold Wilhelm, przybyły 4 sierpnia 1642 r. pod Głogów z silną armią cesarską, aby wydrzeć Szwedom twierdzę, urządził kwaterę w Ruszowicach. W 1631 w Ruszowicach w wyniku zarazy zmarły niemal wszystkie rodziny. Pozostało tylko 7 małżeństw. W 1741 r. podczas walk o Śląsk dowództwo wojsk pruskich miało swoją kwaterę główną w Ruszowicach. W kwaterze w Ruszowicach podczas oblężenia Głogowa przebywał także król Prus Fryderyk II.
W 1881 r. założono w Ruszowicach nowy cmentarz. Szkoła ewangelicka została wybudowana w 1882 r., a cztery lata później powstał dom szkolny. Dn. 7 czerwca 1905 r. na wysokości Jerzmanowej nastąpiło oberwanie chmury, które spowodowało w Jaczowie i Ruszowicach duże spustoszenia. Aby podobnym katastrofom zapobiec w przyszłości, uregulowano w następnych latach rzeczkę płynącą przez Ruszowice.
Zabytki.
Do wojewódzkiego rejestru zabytków wpisany jest obiekt:

</doc>
<doc id="413702" url="https://pl.wikipedia.org/wiki?curid=413702" title="Ruszowice (powiat kłodzki)">
Ruszowice (powiat kłodzki)

Ruszowice (niem. "Rauschwitz") – wieś w Polsce położona w województwie dolnośląskim, w powiecie kłodzkim, w gminie Kłodzko.
Powierzchnia.
Powierzchnia wsi wynosi w granicach administracyjnych 373 ha, z czego 348 ha użytkowanych jest na potrzeby rolnictwa, a 3 ha zajmują lasy.
Geografia.
Niewielka wieś położona w Kotlinie Kłodzkiej u południowo-wschodniego krańca Wzgórz Ścinawskich. Graniczy na zachodzie z Kamieńcem i Suszyną, na północy z Gorzuchowem, na wschodzie z Piszkowicami i Korytowem, a na południu z Roszycami.
Ruszowice są położone przy lokalnej szosie z Bierkowic do Chocieszowa, z którą łączy się szosa z Kłodzka przez Korytów.
Leży na wysokości 345-360 m n.p.m., na płaskim terenie, który jest nieznacznie sfałdowany dolinami potoków, w bezleśnej okolicy na bardzo dobrych glebach, wykształconych na osadach plejstoceńskich. Obszar ten w okresie zlodowacenia pokryte były przez lodowiec.
Zajęcia mieszkańców.
Ruszowice są wsią wyłącznie rolniczą. Według danych w 1978 r. było tu 29 gospodarstw indywidualnych, a wyłącznie z pracy w rolnictwie utrzymywało się ok. 47% ludności wsi czynnej zawodowo. 11 lat później liczba gospodarstw wzrosła do 33, a z pracy w rolnictwie utrzymywało się 55% ludności. Po okresie transformacji gospodarczej z lat 90. XX w. wzrosła rola rolnictwa, spowodowana likwidacją wielu zakładów przemysłowych i wzrostem bezrobocia. Mimo to część mieszkańców pracuje poza wsią, głównie w Kłodzku.
Historia.
Początki wsi.
Ruszowice są jedna ze starszych wsi w okolicy Kłodzka. Przypuszcza się, że powstały jeszcze w okresie przedlokacyjnym. Pierwotnie miała ona kształt ulicówki (rzadko spotykana na tym terenie). Z czasem jednak przekształciła się w wielodrożnicę. W dokumentach pojawiła się dopiero w 1347 r. jako "Rauschwicz". Wchodziła wówczas w obręb posiadłości obejmującej okoliczne wsie. Jako jej właścicieli wymieniano: Otto von Glubosa i Sigfrida von Knoblauchsdorfa, ale zapis dotyczył bezpośrednio knechtów: Francze i Raczlawa z Ruszowic. W późniejszym okresie dzieje wsi związane były z dobrami, których centrum stanowiły sąsiednie Piszkowice. W 1 poł. XV w. posiadał je Hannus von Tschetterwang, który w 1420 r. wraz ze swoją rodziną przekazał część swojej posiadłości kanonikom regularnym z Kłodzka.
W posiadaniu Haugwitzów.
W 1495 r. Hannus von Haugwitz otrzymał od księcia ziębickiego i hrabiego kłodzkiego – Henryka I Starszego z Podiebradów nadanie obejmujące dobra w okolicy Kłodzka, wśród których znalazły się Ruszowice. Trzy lata później jako ich właściciel w dokumentach występował już Heinrich von Haugwitz. W posiadaniu rodu Haugwitzów wieś znajdowała się aż do jego wygaśnięcia w 1819 r. Ruszowice rozwijały się powoli, nigdy nie stając się dużą wsią, mimo korzystnych warunków naturalnych, co wynikało z położenia w gęsto zaludnionej okolicy oraz małego areału gruntów, które mogłyby pomieścić większą liczbę chłopskich gospodarstw. w końcu XV w. lub na początku XVI w. powstało tu wolne sędziostwo. Wieś należała do parafii św. Jana Chrzciciela w Piszkowicach. W 1549 r. sędziostwo posiadał niejaki Valten.
Czasy wojen (XVI-XVIII w.).
Pomimo bliskiego położenia w stosunku do Kłodzka wieś leżała praktycznie na uboczu, co pozwoliło jej uniknąć zniszczeń wojennych jakie przetoczyły się przez Hrabstwo Kłodzkie. Nawet wojna trzydziestoletnia ominęła ją. W 1631 r. we wsi należącej nadal do parafii w Piszkowicach mieszkało 15 gospodarzy, którzy płacili podatki kościelne, a w 1653 r. ich liczba wzrosła do 22, a zatem wieś rozwijała się.
W państwie pruskim.
W XVIII w. wieś nadal należała do Haugwitzów. W 1765 r. ich majątek szacowano na 7 tys. talarów. Ruszowice zamieszkiwało 12 kmieci, 16 zagrodników i 4 chałupników, wśród nich 3 rzemieślników. W 1782 r. liczyły już 54 budynki, w tym folwark, a mieszkało 14 kmieci i 39 zagrodników (dane razem z chałupnikami), wśród nich było 8 rzemieślników. Była to wieś wyłącznie rolnicza, ponieważ rzemiosło pozostawało słabo rozwinięte.
Podobna sytuacja utrzymywała się w XIX stuleciu. Po wymarciu Haugwitzów wieś stała się własnością barona von Falkenhausena, a po jego śmierci wdowy po nim. Po reformie administracyjnej Prus znalazły się w prowincji śląskiej od 1815 r. oraz w zreorganizowanym w 1816 r. powiecie kłodzkim. W 1825 r. i 1840 r. wieś liczyła 58 budynków, istniał też nadal folwark. W 1870 r. majątek ziemski należący nadal do von Falkenhausenów obejmował tylko 152 morgi. 28 lutego 1874 r. powołano w Prusach urzędy stanu cywilnego. Gmina Ruszowice znalazła się w granicach urzędu stanu cywilnego w Piszkowicach. Położone na równinie Ruszowice nie cieszyły się zbytnim powodzeniem wśród turystów: nie posiadały atrakcji, a główne drogi je omijały.
W granicach Polski.
Po 1945 r. wieś znalazła się w granicach Polski. Ruszowice pozostały wsią rolniczą. rolnictwo rozwinęło się o czym świadczy rozbudowa i remont wielu budynków. Przez cały czas posiadały ustabilizowana sytuacje ludnościową i nie przechodziły procesu wyludniania się. W latach 1975–1998 miejscowość należała administracyjnie do województwa wałbrzyskiego.
Zabytki.
Ruszowice zachowały niezbyt czytelny pierwotny układ przestrzenny, zachowało się kilkanaście budynków mieszkalnych i sporo budynków gospodarczych, w większości z XIX w.:

</doc>
<doc id="413703" url="https://pl.wikipedia.org/wiki?curid=413703" title="Ruś (powiat olsztyński)">
Ruś (powiat olsztyński)

Ruś (niem. "Reussen") – wieś w Polsce, położona w województwie warmińsko-mazurskim, w powiecie olsztyńskim, w gminie Stawiguda, w parafii Bartąg, w sołectwie Ruś.
W latach 1975–1998 miejscowość należała administracyjnie do województwa olsztyńskiego. Wieś znajduje się w historycznym regionie Warmia. Ruś położona jest 7 km na południe od Olsztyna nad rzeką Łyną.
Historycy niemieccy wskazują, że nazwy Ruś czy Ruszajny (Reuschahagen) pochodzą od Rusińskich osadników z Rusi Białej. Inni wiążą nazwę z więcierzem do połowu ryb "Fischreuse". Jeszcze inni wskazują na Pruskie słowo "rusite" czyli ciec, a więc określenia dotyczącego wody, w tym przypadku rzeki Łyny Rusele, Russe.
Historia wsi.
Ruś została założona przez kapitułę warmińską w 1374 roku na prawie chełmińskim. Wieś lokowano w południowej części pola (lauksu) "Bertingen" (teren historycznej parafii bartąskiej), na obszarze ziemi Bertingen, pruskim okręgu osadniczym, który należał wcześniej do Galindii. W roku 1334 w "Bertingen", prawdopodobnie w Bartążku, zbudowano pierwszą w tym rejonie krzyżacką strażnicę (drewniany "zameczek") i rozpoczęto osadnictwo. Ziemia Bertingen znalazła się na terytorium Warmii i weszła w skład komornictwa olsztyńskiego.
Komornictwo olsztyńskie, tak jak fromborskie i melzackie, należało do kapituły warmińskiej, podczas gdy pozostała część Warmii należała do biskupów warmińskich. Po przejęciu ziem nad górną Łyną, kapituła warmińska rozpoczęła kolonizację komornictwa olsztyńskiego. Najwcześniej w tym rejonie powstały Bartążek (1335), Bartąg (1345), Jaroty (1342), Dorotowo (1348 nad jeziorem Wupling), Tomaszkowo (1363) a także trzy majątki rycerskie: Gągławki (1348), Kielary (1361) i Maudy (dzisiejsze Majdy). W 1348 roku zapadła decyzja o budowie miasta Olsztyna, które lokowano w 1353 roku. Olsztyński zamek chronił okoliczne wsie przed najazdami litewskimi.
O ile pozostałe wsie w ziemi Bartingen miały charakter rolniczy, Ruś założono z myślą o zagospodarowaniu leśnego odcinka Łyny i należącej do kapituły warmińskiej części Wielkiej Puszczy ("Grosse Wildnis"). 
Wieś ulokowana nad rzeką. Poza rolnikami mieszkali tu dawniej także bartnicy, rybacy, młynarze. W przeszłości istniały tu młyny zbożowe, tartaki, olejarnie oraz huty żelaza i miedzi. W końcu XVI wieku Ruś stanowiła wieś bartników.
W 1530 były tu tylko 3 gospodarstwa pruskie. W 1817 w Rusi mieszkały 94 osoby, w 1846 już 230, a w 1871 – 562, w 1895 – 690 i w 1925 – 768, w 1939 – 870. W 1861 z 407 mieszkańców aż 360 posługiwało się na co dzień językiem polskim. 391 było katolikami, 12 to ewangelicy a 4 – Żydzi.
Młyny.
W 1444 pracował w Rusi młyn zbożowy, który wraz z dwoma włókami kupił od kapituły Jan z Prosse. W 1523 młyn ponownie był we władaniu kapituły. W 1685 jednym z właścicieli młyna był Jakub Sobieski. Następnie młyny zbożowe znajdowały się w posiadaniu Wawrzyńca Beuta, Mateusza Biendary i Jana Pedrikowskiego. Młyn Sójka (w górę rzeki Łyny od Rusi, obecnie na terenie rezerwatu Las Warmiński) po raz pierwszy został odnotowany w dokumentach w XV w. W 1596 Kapituła Warmińska sprzedała młyn Tomaszowi Ciborzykowi. W czasie wojen szwedzkich (1626–1630) młyn został zniszczony, podobnie było w roku 1656. Na Warmii nie było przymusu mlewa. Nakaz ten został wprowadzony dopiero w 1778 przez rejencję w Królewcu. Od tej pory do młyna w Rusi przypisani zostali rolnicy z dziewięciu wsi: Bartąga, Bartążka, Dorotowa, Gągławek, Jarot, Kielar, Linowa, Szczęsnego i Zazdrości.
Huta żelaza.
W 1529 hutę żelaza wydzierżawiono olsztyńskiemu mieszczaninowi Marcinowi Schmitowi. Od 1594 hutę żelaza (Eisenwerk) dzierżawił kowal Marcin Schimmelpfenig.
Tartak.
Funkcjonował także tartak napędzany energią wody. W 1661 tartak wraz z 3 włókami został sprzedany młynarzowi Andrzejowi Hermanowi z Zielonego Młyna (Grünmühle koło Gryźlin, wieś ta nie istnieje obecnie). W 1695 właścicielem tartaku był niejaki Poposa.
Chłopi z Rusi uprawiali trójpolówkę, co na piaszczystych gruntach nie dawało dużych plonów. Zobowiązani byli do odrabiania szarwarku – czyli różnych prac publicznych na rzecz Kapituły Warmińskiej. Często na przednówku brakowało pożywienia. W wiekach późniejszych warunki życia też nie były łatwe. Nawet w XIX w. tylko część rolników posiadało dwa konie. Większość dorabiała pracą w hucie szkła w pobliskim Jełguniu, pracą w lesie, przy regulacji rzeki Łyny (rzeka była spławna od Jeziora Łańskiego) – swobodnie mogły nią płynąć tratwy o szerokości 4 m, każda z ich związana z 200 pniu o objętości 600 m³. W Rusi – gdzie znajdowały się młyny – wykopano w tym celu drugie koryto rzeczne. Część drewna spławnego składowano w Jeziorze Kielarskim. W 1846 r. zbudowano drewniany most na Łynie. Po likwidacji huty szkła w Jełguniu (koniec XIX w.) ludność miejscowa zajęła się wyrębem lasu i flisactwem. Drewno płynęło luzem i w tratwach do Olsztyna, miast ulokowanych nad Łyną, a nawet do Królewca.
Wojny i zarazy.
Ruś położona jest na starym trakcie prowadzącym z Olsztyna do Nidzicy, a dalej do Warszawy. Z tego powodu wieś często była plądrowana i niszczona w czasie wojen. W czasie wojny polsko-krzyżackiej w 1414 została spustoszona. Ponownie zniszczono ją w czasie wojny w latach 1519–1521. Szwedzi spalili wieś w 1656 oraz powtórnie w czasie wojny północnej. Rekwizycje przeprowadziły wojska napoleońskie.
Podczas pierwszej wojny światowej kilkunastu mieszkańców opuściło wieś i ukrywało się w okolicy. Po kilkunastu dniach wrócili do domu. Rosjanie na ogół zachowywali się poprawnie. Niedaleko pod Olsztynkiem toczyły się zacięte walki (armia rosyjska poniosła klęskę), nazwane później przez Niemców bitwą pod Tannenbergiem.
W Rusi po I wojnie światowej postawiono pomnik poległym mieszkańcom - Rusi, Gągławek oraz Kielar. Zlokalizowany na skwerze przy drodze z Rusi w kierunku Gągławek (przy wjeździe do Rusi), po prawej stronie, przy ogrodzeniu. Zbudowany w formie kopca z kamieni polnych, zwieńczony głazem narzutowym z inskrypcją: "Unsern • im • Weltkriege • Gefallenen • 1914/18". Poniżej głazu była tablica z nazwiskami poległych podczas I wojny światowej. Upamiętniono w ten sposób mieszkańców wsi: Ruś ("Reußen"), Kielary ("Kellaren") oraz Gągławki ("Ganglau"). Stan zachowania zły. Pomnik został rozbity. Pozostała tylko miejsce, w którym był pomnik oraz tablica z listą poległych, która znajduje się w izbie pamięci w Szkole Podstawowej w Rusi.
W nieznanych okolicznościach kilku Warmiaków zesłano do pracy na wschodzie (m.in. Franciszka Dziewulskiego – zginął 24 marca 1945, mimo że dobrze posługiwał się językiem rosyjskim). Jesienią 1944 zaczęli przybywać do Rusi uciekinierzy z Gołdapi, Olecka i Ełku. Gdy front się zbliżył, władze hitlerowskie nie wydawały zezwoleń na opuszczenie wsi. Ewakuację zarządzono, gdy w okolicy słychać było już odgłosy armatnich wystrzałów. Ewakuacja odbywała się w mrozie, na zatłoczonych drogach, ostrzeliwanych przez radzieckie samoloty. Mieszkańcy Rusi uciekali furmankami na północ w kierunku Zalewu Wiślanego. Po wkroczeniu Rosjan, pozostałe we wsi kobiety, dzieci i starców spotkały grabieże, gwałty i rozstrzeliwania. Jedną z pierwszych ofiar był bartąski proboszcz – Otto Langkau (1871–1945). Postrzelony 22.01.1945 roku, pochowany kilka dni później w kościele. Do dziś w tym miejscu znajduje się tablica upamiętniająca to miejsce. Nazwiska ofiar umieszczono na pamiątkowej tablicy w kościele w Bartągu.
Podczas epidemii dżumy w latach 1708–1711 zginęło wielu mieszkańców wsi (w sumie na Warmii zaraza pochłonęła ponad 12 tysięcy ofiar).
Szkoła.
Około 1838 roku zbudowano we wsi szkołę. Pierwszy budynek był drewniany, składał się z izby lekcyjnej i mieszkania nauczyciela. Z czasem szkołę powiększono o drugą izbę lekcyjną. O rozwój szkolnictwa w tym rejonie usilnie zabiegał proboszcz z Bartąga – ks. Tomasz Gremm (1746–1810). W szkole nauczano po polsku. Zgodnie z zarządzeniem rejencji w Królewcu 8 godzin tygodniowo nauczano języka niemieckiego, później ilość tych lekcji zwiększono do 12 godzin tygodniowo. W 1867 postawiono murowany budynek szkoły. W 1890 ostatecznie zaprzestano nauczania po polsku w szkole w Rusi. W 1874 nauczycielem w Rusi był niejaki Gracki, a zajęcia z robótek ręcznych dla dziewcząt prowadziła jego siostra Matylda. Na początku XX w. wynajęto trzecie pomieszczenie na potrzeby szkoły, od rodziny Kirsteinów w Kielarach. W latach 1906–1907 dobudowano piętro, następnie zmieniono wejście do budynku, a boisko szkolne zostało ogrodzone. W tym czasie nauczycielem był Thiel. Po 1920 kierownictwo w szkole objął Otto Stoll, który dobudował werandę i założył ogródek szkolny. Pod koniec lat dwudziestych XX w. szkoła w Rusi była już czteroklasowa. Była to w powiecie olsztyńskim jedyna szkoła wiejska o takim profilu (w Gietrzwałdzie, Bartągu, Stawigudzie, Gutkowie, Lamkowie były szkoły trzyklasowe). Do szkoły w Rusi chodziły także dzieci z Kielar i Muchowowa (potem włączone administracyjnie do Rusi). Przed 1945 w szkole było 220 dzieci. Kadrę nauczycielską stanowili: Otto Stoll, Alojzy Raabe, Józef Krause, Klara Wiechert.
Obecnie w szkole uczy się 293 uczniów w klasach I-VI. Zatrudnionych jest 25 nauczycieli na pełnych etatach, 6 pracowników obsługi. W swoim gronie mamy nauczycieli dyplomowanych 11, mianowanych 8, kontraktowych 5, stażysta 1. Wszyscy nauczyciele pracują zgodnie z kwalifikacjami. Prawie wszyscy mają uprawnienia do nauczania kilku przedmiotów.
W 1930 otwarto przedszkole pod auspicjami Vaterländischer Frauenverein, do którego uczęszczało 65 dzieci.
Przed wojną w Rusi istniały aż cztery drużyny piłkarskie (m.in. Wacker czyli Naprzód).
W 1892 założono w Rusi polską bibliotekę. Kolektorem (łącznikiem) Towarzystwa Czytelni Ludowych z biblioteką w Rusi był kowal Jan Hypel (jego synowie pisali się Hoppel). Przed samym plebiscytem w 1920 biblioteka mieściła się u Jatzkowskich. W latach 1933–1939 bibliotekę prowadziła Marta Jatzkowska (ur. 18 października 1912).
Polscy Warmiacy z Rusi posługiwali się swoim językiem na co dzień, w czasie pielgrzymki (zwanej łosiera) do Bartąga na kiermasz (czyli odpust Opatrzności Bożej), do Klewek na św. Rocha i do Gietrzwałdu 8 września na Dzień Narodzenia Najświętszej Panny Marii. Wcześniej (przed objawieniami w Gietrzwałdzie w 1877) mieszkańcy Rusi pielgrzymowali do Łąk Bratiańskich pod Nowym Miastem
Kapliczka Rusi.
Dawniej, trzy razy dziennie Maria Krause dzwoniąc przy kapliczce w Rusi przypominała o modlitwie. W maju przy kapliczce odmawia się litanię do Matki Bożej. Dzwon również służył dawniej, jak i dziś choć już rzadziej do powiadamiania o śmierci jednego z mieszkańców.
Część mieszkańców Rusi należała do Bractwa Wstrzemięźliwości, założonego w 1856 w Olsztynie przez ks. Walentego Tolsdorfa (pochodził z niedalekiego Linowa). W 1858 aż 70% dorosłych parafian należało do tego bractwa (większość z nich zobowiązała się na całe życie nie spożywać mocnych napojów alkoholowych: gorzałki, araku, rumu, spirytusu). Mieszkańcy Rusi należeli także do Bractwa Opatrzności Bożej, założonego w 1781 przez ks. Gremma.
Obecny wygląd wsi.
Zachowała się częściowo drewniana zabudowa wsi z przełomu XIX i XX wieku, gdzie chałupy są rozrzucone po pagórkach, w najwyższym miejscu sięgających 152 m n.p.m. (rzeka 110 m n.p.m.)
Wieś położona jest nad Łyną, na skraju Lasów Ramuckich gdzie zaczyna się rezerwat leśny Las Warmiński. Okolica przypomina krajobraz podgórski z przewyższeniami do 40 metrów, dlatego czasem można się spotkać z nazwą "Szwajcaria Północy". W pobliżu jezioro Kielarskie. We wsi znane gospodarstwo rybackie. Przy moście znajduje się zapora i mała elektrownia wodna. Nad rzeką, przed wsią, na skraju lasu jest plaża – miejsce na ognisko, rozbicie namiotów, boisko do siatkówki, parking. Tu Łyna kończy swój przełom rozpoczynający się od jeziora Ustrych. Przełom ten ma charakter podgórski i jest znany w środowisku kajakarzy.
W Rusi znajduje się sklep rybny i sklep spożywczo-przemysłowy. We wsi znajduje się odrestaurowana kapliczka z XIX wieku, którą poświęcił w 2004 roku biskup Jacek Jezierski, a także pomnik z I wojny światowej. Ruś posiada nowy budynek Szkoły Podstawowej (z nowoczesną salą gimnastyczną), do której uczęszczają uczniowie z okolicznych miejscowości (Bartąg, Bartążek, Gągławki), a także z osiedla Zacisze w Olsztynie. O Rusi została napisana książka "Ruś nad Łyną"
Od stycznia 2007 roku w Rusi istnieje wyciąg narciarski. Składa się z 3 wyciągów orczykowych oraz 4 tras zjazdowych, każda po około 280 metrów. Znajduje się tam także wypożyczalnia sprzętu narciarskiego, bar oraz szkółka narciarska. Dodatkowo, z myślą o narciarzach z Olsztyna MPK otworzyła nowy przystanek: Ruś-Wyciąg narciarski.
Od stycznia 2007 w Rusi istnieje oddział Poczty Polskiej, który mieści się w budynku sklepu spożywczego.

</doc>
<doc id="413704" url="https://pl.wikipedia.org/wiki?curid=413704" title="Ruś (powiat ostródzki)">
Ruś (powiat ostródzki)

Ruś (niem. "Reussen") – wieś w Polsce położona w województwie warmińsko-mazurskim, w powiecie ostródzkim, w gminie Morąg.
W latach 1975–1998 miejscowość należała administracyjnie do województwa olsztyńskiego.
Wieś wzmiankowana w dokumentach z roku 1344, jako wieś czynszowa na 19 włókach. Pierwotna nazwa "Rusche Gotswald" najprawdopodobniej wywodzi się od osiadłych tu Rusinów. W roku 1782 we wsi odnotowano 20 domów (dymów), natomiast w 1858 w 49 gospodarstwach domowych było 307 mieszkańców. W latach 1937-1939 było 545 mieszkańców. W roku 1973 wieś należała do powiatu morąskiego, gmina Morąg, poczta Żabi Róg.

</doc>
<doc id="413705" url="https://pl.wikipedia.org/wiki?curid=413705" title="Rutka (powiat hajnowski)">
Rutka (powiat hajnowski)

Rutka – wieś w Polsce położona w województwie podlaskim, w powiecie hajnowskim, w gminie Dubicze Cerkiewne.
W latach 1975–1998 miejscowość należała administracyjnie do województwa białostockiego.
Wieś w 2011 roku zamieszkiwało 45 osób.
Prawosławni mieszkańcy wsi należą do parafii Opieki Matki Bożej w Dubiczach Cerkiewnych, a
wierni kościoła rzymskokatolickiego do parafii św. Zygmunta w Kleszczelach.
Historia.
Wieś wzmiankowana w 1568 roku, kiedy to król Zygmunt August, przekazując miasto Kleszczele z przedmieściami w dzierżawę podkomorzemu drohickiemu Stanisławowi Chądzyńskiemu, dołączył do dzierżawy 6 wsi starostwa bielskiego: Żarywiec (Dubicze Cerkiewne), Obychodnik (Grabowiec), Czochy (Czechy Orlańskie), Jelonkę, Suchą Wolę (Suchowolce) i Rudę (Rutka). Te przyłączone wsie tworzyły "wołoszcz kleszczelską".
Ruda miała tylko 5 włók ziemi. Początkowo mieszkał tam jeden gospodarz (Paweł Rudnik), który między innymi wytapiał żelazo z rudy błotnej. Czynsz był stosunkowo wysoki i wynosił 106 groszy z włóki (inne wsie włości płaciły od 66 do 97 groszy za włókę).

</doc>
<doc id="413706" url="https://pl.wikipedia.org/wiki?curid=413706" title="Rutka (powiat suwalski)">
Rutka (powiat suwalski)

Rutka – wieś w Polsce położona w województwie podlaskim, w powiecie suwalskim, w gminie Jeleniewo.
W latach 1975–1998 miejscowość należała administracyjnie do województwa suwalskiego.

</doc>
<doc id="413707" url="https://pl.wikipedia.org/wiki?curid=413707" title="Rybaki (powiat hajnowski)">
Rybaki (powiat hajnowski)

Rybaki – wieś w Polsce położona w województwie podlaskim, w powiecie hajnowskim, w gminie Narew.
W latach 1975–1998 miejscowość należała administracyjnie do województwa białostockiego.
We wsi znajduje się kaplica prawosławna pod wezwaniem św. Jana Złotoustego, podlegająca parafii Podwyższenia Krzyża Pańskiego w Narwi. Natomiast wierni kościoła rzymskokatolickiego należą do parafii Wniebowzięcia Najświętszej Maryi Panny i św. Stanisława Biskupa i Męczennika w Narwi.
Wieś w 2011 roku zamieszkiwało 40 osób.

</doc>
<doc id="413708" url="https://pl.wikipedia.org/wiki?curid=413708" title="Rybaki (powiat łomżyński)">
Rybaki (powiat łomżyński)

Rybaki – wieś w Polsce położona w województwie podlaskim, w powiecie łomżyńskim, w gminie Miastkowo.
Wierni kościoła rzymskokatolickiego należą do parafii Matki Bożej Różańcowej w Miastkowie.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Miastkowo.
Według Powszechnego Spisu Ludności z 1921 roku wieś zamieszkiwało 139 osób, 138 było wyznania rzymskokatolickiego, 1 prawosławnego. Jednocześnie 138 mieszkańców zadeklarowało polską przynależność narodową, 1 rosyjską. Było tu 23 budynki mieszkalne. Miejscowość należała do parafii rzymskokatolickiej w Miastkowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Miastkowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="413709" url="https://pl.wikipedia.org/wiki?curid=413709" title="Rybaki (powiat moniecki)">
Rybaki (powiat moniecki)

Rybaki – wieś w Polsce położona w województwie podlaskim, w powiecie monieckim, w gminie Mońki.
W latach 1975–1998 miejscowość należała administracyjnie do województwa białostockiego.
Wierni kościoła rzymskokatolickiego należą do parafii Matki Boskiej Anielskiej w Downarach.
Historia.
Według spisu ludności z 30 września 1921 Rybaki zamieszkiwało ogółem 137 osób z czego mężczyzn – 65, kobiet – 72. Budynków mieszkalnych było 22, a folwarku 39 osób (mężczyzn 18, kobiet 21).
We wsi znajduje się zabytkowy sklep i stary prl-owski bar "Drywutnia". Na kolonii znajduje się autoszrot.

</doc>
<doc id="413710" url="https://pl.wikipedia.org/wiki?curid=413710" title="Rybaki (powiat opolski)">
Rybaki (powiat opolski)

Rybaki – wieś w Polsce położona w województwie lubelskim, w powiecie opolskim, w gminie Wilków.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Wilków.

</doc>
<doc id="413711" url="https://pl.wikipedia.org/wiki?curid=413711" title="Rybaki (powiat rycki)">
Rybaki (powiat rycki)

Rybaki – wieś w Polsce położona w województwie lubelskim, w powiecie ryckim, w gminie Kłoczew.
W latach 1975–1998 miejscowość należała administracyjnie do województwa siedleckiego.
Wieś stanowi sołectwo Rybaki-Kąty gminy Kłoczew.
Wierni Kościoła rzymskokatolickiego należą do parafii Matki Bożej Nieustającej Pomocy w Woli Zadybskiej.
Historia.
Rybaki w wieku XIX stanowiły folwark nad rzeką Swarzyną w powiecie garwolińskim, gminie Kłoczew, parafii Żelechów. Folwark ten, oddzielony został od dóbr Wola Zadybska, w roku 1889 posiadał 5 domów i 7 mieszkańców. Osada znana także w początkach XIX wieku, w spisie ludności Królestwa Polskiego (Tabela miast, wsi, osad Królestwa Polskiego) z 1827 roku wyszczególniono tu 1 dom i 5 mieszkańców.

</doc>
<doc id="413712" url="https://pl.wikipedia.org/wiki?curid=413712" title="Rybie (powiat gostyniński)">
Rybie (powiat gostyniński)

Rybie – wieś w Polsce położona w województwie mazowieckim, w powiecie gostynińskim, w gminie Pacyna.
Prywatna wieś szlachecka położona była w drugiej połowie XVI wieku w powiecie gąbińskim ziemi gostynińskiej województwa rawskiego. W latach 1975–1998 miejscowość należała administracyjnie do województwa płockiego.
13 lipca 2009 roku wieś zamieszkiwało 200 mieszkańców.

</doc>
<doc id="413713" url="https://pl.wikipedia.org/wiki?curid=413713" title="Rybie (powiat pruszkowski)">
Rybie (powiat pruszkowski)

Rybie – wieś w Polsce położona w województwie mazowieckim, w powiecie pruszkowskim, w gminie Raszyn.
Wieś szlachecka położona była w 1580 roku w powiecie warszawskim ziemi warszawskiej województwa mazowieckiego. W latach 1975–1998 miejscowość należała administracyjnie do województwa warszawskiego.
Miejscowość jest siedzibą rzymskokatolickiej parafii św. Bartłomieja Apostoła należącej do dekanatu raszyńskiego.

</doc>
<doc id="413714" url="https://pl.wikipedia.org/wiki?curid=413714" title="Rybnica (powiat wrocławski)">
Rybnica (powiat wrocławski)

Rybnica (niem. "Reibnitz") – wieś w Polsce położona w województwie dolnośląskim, w powiecie wrocławskim, w gminie Kąty Wrocławskie.
W latach 1975–1998 miejscowość należała administracyjnie do województwa wrocławskiego.
Nazwa.
Miejscowość po raz pierwszy zanotowana łacińskim dokumencie z 1288 roku jako "Ribiz". Nazwa ta notowana później w 1360 jako "Rybicz", a także w zgermanizowanych wersjach "Reimnitz" w latach 1630 oraz 1736 oraz "Reimbnitz".
Od polskiej nazwy oznaczającej "rybę" - "On zum polnische und altslawische Appelativum Ryba = Fisch" wywodził znaczenie miejscowości niemiecki językoznawca Paul Hefftner w swojej pracy o nazwach miejscowości ziemi wrocławskiej pt. "Ursprung und Bedeutung der Ortsnamen im Stadt und Landkreise Breslau".
Zabytki.
Do wojewódzkiego rejestru zabytków wpisany jest:
Ponadto we wsi są dwie zabytkowe kapliczki przydrożne. Jedna z nich, wnękowa z I poł. XIX w., znajduje się przed miejscowością od strony Pietrzykowic..
Przypisy.
 

</doc>
<doc id="413715" url="https://pl.wikipedia.org/wiki?curid=413715" title="Rybnik (powiat łęczycki)">
Rybnik (powiat łęczycki)

Rybnik – wieś w Polsce położona w województwie łódzkim, w powiecie łęczyckim, w gminie Grabów.
W latach 1975–1998 miejscowość należała administracyjnie do województwa konińskiego.
Zobacz też: Rybnik, Rybniki 

</doc>
<doc id="413716" url="https://pl.wikipedia.org/wiki?curid=413716" title="Rybnik (powiat sieradzki)">
Rybnik (powiat sieradzki)

Rybnik – wieś w Polsce położona w województwie łódzkim, w powiecie sieradzkim, w gminie Brzeźnio.
W latach 1975–1998 miejscowość należała administracyjnie do województwa sieradzkiego.

</doc>
<doc id="413717" url="https://pl.wikipedia.org/wiki?curid=413717" title="Rybno Wielkie">
Rybno Wielkie

Rybno Wielkie – wieś w Polsce położona w województwie wielkopolskim, w powiecie gnieźnieńskim, w gminie Kiszkowo na trasie zawieszonej linii kolejowej Gniezno-Kłecko-Skoki.
W latach 1975–1998 miejscowość należała administracyjnie do województwa poznańskiego. We wsi znajduje się kaplica grobowa rodziny Lange po 1880 roku oraz dwór z 1 połowy XIX wieku. W miejscowości spędził dzieciństwo Dawid Jung, który opisał Rybno w "Poemacie o mówieniu prawdy". Fragment utworu został nagrodzony w 2009 roku przez Mariana Pankowskiego we wrocławskim Ossolineum. 
Historia.
W 1446 roku współwłaścicielem miejscowości był Srzeszek de Rybno. Jego brat, Jan Korzbok de Rybno cztery lata później za 800 grzywien wykupił od Elżbiety, żony Jarosława Szyrpowskiego części Witkowa, Kiszkowa i Rybna. W 1466 roku Strzeszek swoją część Rybna sprzedał Mikołajowi Charbowskiemu, podsędkowi kaliskiemu. Trzy lata później Jan Rybyensky na połowie miasta Kiszkowo i wsi Rybno zapłacił 200 grzywien posagu żonie swej, Jadwidze. W 1472 roku Mikołaj Rybyensky de Rybno, podsędek kaliski, na 1/2 wsi Rybno zapłacił 100 grz. posagu żonie Urszuli. Mikołaj z Rybna, podsędek kaliski zmodernizował w miejscowości folwark. Jan i Mikołaj, dziedzice Rybna i połowy Kiszkowa w 1489 roku zapłacili 20 zł kanonikom kolegiaty św. Mikołaja w Poznaniu. W 1509 roku proboszcz kruszwicki, ks. Jan Rybieński kwitował odbiór 100 grzywien z Rybna odziedziczonych po zmarłem matce, Apolonii. W 1512 roku Mikołaj Rybieński alias Korczbok zapłacił karę, bo nie stanął z pozwu Adama de Rybno, nepota. Od 1517 roku zarządcą, z tytułu dziedziczenia części Rybna przez nieletniego Jana, syna Wojciecha Chrzanowskiego został ks. Jan Charbowski, doktor dekretów, kanonik poznański. Rok później połowę Rybna nabył Bogusz Pierzchliński. W 1519 roku Andrzej Pierzchliński na połowie Rybna płaci posag Jadwidze.
W 1520 roku współdziedzicami Rybna byli Mikołaj Rynarzewski, aktor oraz bracia jego Jan i Stanisław. Około 1523 roku szlachta Rybna składała dziesięcinę snopową probostwu kiszkowskiemu. W 1529 roku Charbowscy za 50 grzywien odsprzedali swoją część Rybna Andrzejowi Pierzchlińskiemu. Również w 1531 roku Anna Charbowska, żona Jana Golamba, obywatela Poznania w towarzystwie doktora medycyny, Mikołaja Dambnickiego, także obywatela Poznania sprzedała Andrzejowi Pierzchlińskiemu swoje prawa do Rybna. W 1532 roku Jan Kruchowski dał zobowiązanie Januszowi Latalskiemu, kasztelanowi gnieźnieńskiemu i staroście inowrocławskiego sprzedać odziedziczone części Rybna po Janie Rybieńskim. Od 1537 roku do dziedzicznych dóbr rybieńskich przystępuje zamożny ród Niemojewskich. W 1568 roku dodatkową część Rybna nabył sędzia bydgoski Jakub Niemojewski od Mikołaja Rybińskiego. W części Rybna Koszutskich, zwanej Rybno Małe przed 1579 rokiem istniał dwór, o który toczył się spór i nastąpiła ugoda między Maciejem a Wojciechem Koszutskimi. W 1626 roku część Rybna nabył Krzysztof z Budzisławia Wysocki, kasztelan brzeski i starosta gnieźnieński za 12000 zł od Andrzeja Niemojewskiego. Od 1632 roku część Rybna Koszutskich nabył Andrzej Gędecki, syn Jakuba. W 1660 roku Rybno przez rok było zastawem za 5000 zł u Krzysztofa Czarneckiego. W 1704 Marcella z Dembian, wdowa po Wojciechu Chrąstowskim, kasztelanie nakielskim podpisała kontakt rocznej dzierżawy Rybna. Od 1728 roku współwłaścicielem miejscowości był Maciej Gorecki. W 1777 roku sędzia ziemski gnieźnieński, dziedzic miasta Kiszkowa i wsi Rybno podpisał ugodę graniczną z Janem Zaydlicem i Zygmuntem Dziembowskim. W 1782 roku odbyło się w Rybnie wesele starosty Aleksandra Moszczyńskiego z Marianną Radzimińską, dziedziczką większej części miejscowości. Świadkował podczaszy Ignacy Moszczyński. W 1793 roku swój dwór w Rybnie mieli także Poklękowscy. W 1800 roku zmarł w Rybnie 37 letni łowczy dworski, Franciszek Poklękowski. W tym czasie ekonomem był Józef Ozdowski. W 1803 roku przebywający w Rybnie biskup cambizopolitański, ks. Franciszek Olędzki zmarł w wieku 73 lat. 
Na początku XIX wieku zaczęli osiedlać się w Rybnie Niemcy, w tym zamożny ród Krügerów, który wybudował na wzgórzu, w kierunku Rybieńca, neorenesansowy dwór wraz z folwarkiem (murowany dom służby, wozownie, spichlerze zbożowe, stajnie i drewniana stodoła). Podupadający zespół dworski w 1986 roku od PRG Rybno odkupił Jacek Jung i wyremontował. Po sprzedaży majątku przez Jungów w 1996 roku dwór Krügerów został przebudowany przez nowych właścicieli i ostatecznie stracił neorenesansowy charakter. Niemcy posiadali w Rybnie cmentarz ewangelicki, po którym obecnie pozostała parcela, starodrzew i resztki nagrobków. W 1874 roku część Rybna nabył od Sawickich za 108000 talarów Henryk Zabłocki. Pozostała część należała do drukarza Langego, budowniczego rodowej kaplicy w Rybnie, który w 1881 roku odsprzedał swój majątek hrabiemu Potworowskiemu z Zielęcina za 660000 marek. W 1896 roku 478 hektarów w Rybnie sprzedał z kolei Henryk Zabłocki Mateckim z Gniezna. Dawny dziedzic Rybna, Zabłocki zmarł w 1905 roku w Poznaniu.
Jak podaje „Słownik geograficzny Królestwa Polskiego i innych krajów słowiańskich”, tom X, Rybno Wielkie dawniej znane było jako "Radzimińskie, Radzimskie, Rybinko" posiadało w XIX wieku 281 mieszkańców (260 katolików i 21 protestantów). We wsi znajdowała się parowa gorzelnia. Obecnie atrakcjami turystycznymi miejscowości są zachowany dwór, kaplica rodu Lange, kamienny most kolejowy oraz jeziora.
Zobacz też.
Inne miejscowości o nazwie Rybno: Rybno

</doc>
<doc id="413718" url="https://pl.wikipedia.org/wiki?curid=413718" title="Rybno (powiat kolski)">
Rybno (powiat kolski)

Rybno – wieś w Polsce, położona w województwie wielkopolskim, w powiecie kolskim, w gminie Przedecz.
W latach 1975–1998 wieś należała administracyjnie do województwa konińskiego.
Wieś królewska położona w II połowie XVI wieku w powiecie przedeckim województwa brzeskokujawskiego, należała do starostwa przedeckiego. 

</doc>
<doc id="413719" url="https://pl.wikipedia.org/wiki?curid=413719" title="Rybno (powiat mrągowski)">
Rybno (powiat mrągowski)

Rybno (do 1945 r. niem. "Ribben") – wieś w Polsce położona w województwie warmińsko-mazurskim, w powiecie mrągowskim, w gminie Sorkwity. Do 1954 roku siedziba gminy Rybno. W latach 1975–1998 miejscowość należała administracyjnie do województwa olsztyńskiego.
Wieś w kształcie owalnicy. W Rybnie istnieją dwa kościoły (rzymskokatolicki i ewangelicki) oraz pałacyk. Znajduje się też tutaj Zespół Szkół Zawodowych, w którego skład wchodzi Zasadnicza Szkoła Zawodowa, Technikum Agrobiznesu oraz Zaoczne Technikum Handlowe. W miejscowości nie ma jednak szkoły podstawowej ani gimnazjum. Dzieci uczęszczają do szkoły podstawowej w Kozłowie, a do gimnazjum w Sorkwitach. Poza tym jest też stacja autobusowa i Ochotnicza Straż Pożarna.
Historia.
Przy zachodnim brzegu Jeziora Piłakno, znajdującego się 3 km od wsi, zlokalizowane jest stanowisko archeologiczne z pozostałościami po osiedlu nawodnym z wczesnej epoki żelaza (400-120 r. p.n.e. – kultura kurhanów zachodniobałtyjskich). Drewniana zabudowa mieszkalna o powierzchni użytkowej 70 na 100 m usytuowana była na kilkuwarstwowym ruszcie z belek. Około 500 metrów na południowy wschód od osiedla nawodnego znajduje się cmentarzysko kurhanowe z tego samego okresu. Kurhany z kręgiem kamiennym i prostokątna komora grobową, pochówki ciałopalne w popielnicach.
Wieś wymieniana w dokumentach już w 1391 r., kiedy to w przywileju nadanym przez rycerza "Filipa Wildenawa" dla "Lubana" w Maradkach wspomina się i Rybno. Kolejna wzmianka o Rybnie pochodzi z 1526 r., kiedy to starosta z Szestna, Jerzy Mangmeistre, sprzedał 36 włók w Rybnie za 240 grzywien "Stefanowi Kłocie, Lenartowi Zarebie, Maciejowi Bogutowi" i "Marcinowi Gotolewskiemu". Pozostałą część ziemi w Rybnie książę Albrech nadał w 1528 r. "Englowi Stachowi von Golzheimowi".
Kościół i parafia istniały już w XV w. Patronat nad kościołem sprawowali właściciele miejscowych dóbr ziemskich a później królowie Prus. Po pierwszym kościele pozostała jedynie kamienna chrzcielnica. Kościół, znajdujący się w ruinie, rozebrano w 1841 r. Nowy kościół ewangelicki wybudowano w 1855 r. Szkoła parafialna istniała już w XVI w., w 1737 r. przeszła pod nadzór państwowy.
W 1785 r. we wsi było 27 domów, w 1838 – 31 domów i 286 mieszkańców. W 1840 r. w tutejszej parafii było 1587 Polaków i 242 Niemców. W latach 1901-1903 na 2770 parafian Polaków było 2170. W 1904 r. do dworu należało 68 włók, łącznie z folwarkiem Karczewiec i Tyszkowo. W tym czasie we wsi była również gorzelnia. W 1912 wśród parafian było zaledwie 400 osób polskiego pochodzenia (Mazurów). Po pierwszej wojnie światowej dwór przejęło państwo. 10 włok przeznaczono na rozparcelowanie, pozostałe 58 włók (w tym jezioro Stromek o pow. 153 ha) należało do domeny państwowej. Kościół katolicki wybudowano w 1928 r. W 1935 r. w tutejszej szkole pracował jeden nauczyciel a uczyło się 99 dzieci. W 1939 r. we wsi mieszkało 520 osób.
Po II wojnie światowej powstał PGR. W 1973 r. do sołectwa Rybno należały: Karczewiec PGR, osada Piłak (leśniczówka), Rybno (wieś i PGR), Tyszkowo PGR.

</doc>
<doc id="413720" url="https://pl.wikipedia.org/wiki?curid=413720" title="Rybno (powiat sochaczewski)">
Rybno (powiat sochaczewski)

Rybno – wieś w Polsce położona w województwie mazowieckim, w powiecie sochaczewskim, w gminie Rybno. 
W miejscowości znajduje się kościół parafialny oraz klasztor Sióstr Służebnic Miłosierdzia Bożego.
W latach 1975–1998 miejscowość należała administracyjnie do województwa skierniewickiego.
Sołectwo 31 grudnia 2013 roku liczyło 586 mieszkańców}.
Od 1672 roku właścicielami Rybna byli Zabłoccy. Jednym z nich był Cyprian Zabłocki, znany z powiedzenia "wyjść jak Zabłocki na mydle". Aby uniknął cła na granicy pruskiej na Wiśle, ziemianin umieścił mydło w skrzyniach ciągniętych za statkiem po dnie rzeki. Niestety skrzynie okazały się nieszczelne i mydło rozpuściło się po kontakcie z rzeczną wodą zanim ładunek dotarł do Gdańska.

</doc>
<doc id="413721" url="https://pl.wikipedia.org/wiki?curid=413721" title="Rybno (powiat wyszkowski)">
Rybno (powiat wyszkowski)

Rybno – wieś w Polsce położona w województwie mazowieckim, w powiecie wyszkowskim, w gminie Wyszków.
W latach 1975–1998 miejscowość należała administracyjnie do województwa ostrołęckiego.
Wierni kościoła rzymskokatolickiego należą do parafii św. Wojciecha w Wyszkowie.

</doc>
<doc id="413722" url="https://pl.wikipedia.org/wiki?curid=413722" title="Rydzewo (powiat ciechanowski)">
Rydzewo (powiat ciechanowski)

Rydzewo – wieś w Polsce, położona w województwie mazowieckim, w powiecie ciechanowskim, w gminie Ciechanów.
9 marca i 5 maja 1863 miały tu miejsce potyczki Powstania Styczniowego.
W latach 1975–1998 wieś należała administracyjnie do województwa ciechanowskiego.
Obok wsi przepływa niewielka rzeka Rosica, dopływ Wkry.
We wsi znajduje się dwór z pierwszej połowy XIX wieku oraz park dworski.

</doc>
<doc id="413723" url="https://pl.wikipedia.org/wiki?curid=413723" title="Rydzewo (powiat giżycki)">
Rydzewo (powiat giżycki)

Rydzewo (niem. "Rydzewen", od 1927 "Rotwalde") – wieś w Polsce położona w województwie warmińsko-mazurskim, w powiecie giżyckim, w gminie Miłki. W latach 1975–1998 miejscowość należała administracyjnie do województwa suwalskiego.
Mazurska wieś turystyczna na szlaku Giżycko-Mikołajki z bazą noclegową i gastronomiczną. Dzięki lokalizacji nad jeziorem Bocznym (odnoga jeziora Niegocin) w Rydzewie funkcjonuje przystań jachtowa.
Historia.
Terytoria na których znajduje się wieś znajdowały się w średniowieczu na terenie zasiedlonym przez plemię Galindów, którzy w pobliżu zbudowali grodzisko w Staświnach. Wieś założona w 1526 przez Pawła i Stanisława Rydzewskich, lokowana w 1552 r., ponownie lokowana w 1571 r. Według spisu sporządzonego w 1625 mieszkali tutaj wyłącznie ludność polska. W Rydzewie ok. 1695 urodził się ks. Michał Pilchowski, polski duszpasterz i wydawca pism religijnych w Królewcu. W 1710 epidemia dżumy zabiła 479 osób. W 1875 na 3136 parafian było 2836 Polaków, w 1897 95% dzieci rozpoczynających naukę znało tylko język polski. Miejscowość była zniszczona w czasie pierwszej wojny światowej, później odbudowana. Mimo usilnej germanizacji władze zalecały, aby miejscowym proboszczem był mężczyzna władający "językiem mazurskim".

</doc>
<doc id="413724" url="https://pl.wikipedia.org/wiki?curid=413724" title="Rydzewo (powiat grajewski)">
Rydzewo (powiat grajewski)

Rydzewo – wieś w Polsce położona w województwie podlaskim, w powiecie grajewskim, w gminie Rajgród. 
W Rydzewie jest szkoła podstawowa, ochotnicza straż pożarna oraz kościół Św. Wojciecha Biskupa i Męczennika.
W okresie międzywojennym stacjonowała tu placówka Straży Celnej „Rydzewo”.
W 1929 wieś należała do gminy Bełda, pow. Szczuczyn. W Rydzewie majątek ziemski posiadał Stanisław Boguszewski (228 mórg). Był jeden sklep kolonialny.
W latach 1975–1998 miejscowość należała administracyjnie do województwa łomżyńskiego.

</doc>
<doc id="413725" url="https://pl.wikipedia.org/wiki?curid=413725" title="Rydzewo (powiat łomżyński)">
Rydzewo (powiat łomżyński)

Rydzewo – wieś w Polsce położona w województwie podlaskim, w powiecie łomżyńskim, w gminie Miastkowo.
Wierni kościoła rzymskokatolickiego należą do parafii Matki Bożej Różańcowej w Miastkowie.
Historia.
Wieś szlachecka położona była w drugiej połowie XVI wieku w powiecie ostrołęckim ziemi łomżyńskiej. W latach 1921 – 1939 wieś i folwark leżał w województwie białostockim, w powiecie łomżyńskim, w gminie Miastkowo.
Według Powszechnego Spisu Ludności z 1921 roku zamieszkiwało
Miejscowość podlegała pod Sąd Grodzki i Okręgowy w Łomży; właściwy urząd pocztowy mieścił się w m. Miastkowo.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="413726" url="https://pl.wikipedia.org/wiki?curid=413726" title="Rydzewo (powiat sierpecki)">
Rydzewo (powiat sierpecki)

Rydzewo – wieś w Polsce położona w województwie mazowieckim, w powiecie sierpeckim, w gminie Sierpc.
W latach 1975–1998 miejscowość należała administracyjnie do województwa płockiego.

</doc>
<doc id="413727" url="https://pl.wikipedia.org/wiki?curid=413727" title="Rydzówka (powiat braniewski)">
Rydzówka (powiat braniewski)

Rydzówka – osada w Polsce położona w województwie warmińsko-mazurskim, w powiecie braniewskim, w gminie Braniewo.
W latach 1975–1998 miejscowość należała administracyjnie do województwa elbląskiego. Osada znajduje się w historycznym regionie Warmia.
Inne miejscowości o nazwie Rydzówka: Rydzówka

</doc>
<doc id="413728" url="https://pl.wikipedia.org/wiki?curid=413728" title="Rydzówka (powiat elbląski)">
Rydzówka (powiat elbląski)

Rydzówka "(niem. Kalthof)" – osada w Polsce położona w województwie warmińsko-mazurskim, w powiecie elbląskim, w gminie Pasłęk.
W latach 1975–1998 miejscowość należała administracyjnie do województwa elbląskiego.
Historia.
Majątek ziemski w Rydzówce powstał jeszcze w czasach krzyżackich. Majątek ten w XIX i pierwszej połowie XX wieku należał do rodziny Leinweber. Majątek miał obszar prawie 400 ha i oddawany był w dzierżawę.
Po II wojnie światowej w Rydzówce powstał PGR.
Rydzówka jest główną wsią sołectwa w skład którego wchodzą miejscowości: Rydzówka, Tolpity, Czarna Góra i Kąty.

</doc>
<doc id="413729" url="https://pl.wikipedia.org/wiki?curid=413729" title="Rynia (powiat legionowski)">
Rynia (powiat legionowski)

Rynia – wieś w Polsce położona w województwie mazowieckim, w powiecie legionowskim, w gminie Nieporęt.
W latach 1975–1998 miejscowość należała administracyjnie do województwa warszawskiego.
Według stanu na dzień 29 października 2008 roku sołectwo posiadało 204 ha powierzchni i 271 mieszkańców.
Położenie.
Rynia leży nad Jeziorem Zegrzyńskim. Wieś znajduje się w odległości 34 km od Warszawy. Przed zalaniem wodą Zalewu wieś znajdowała się na lekkim wzniesieniu nad korytem rzeki. 
Historia.
Urodził się tu Leon Pruszanowski (ur. 28 kwietnia 1896, zm. między 16 a 19 kwietnia 1940 w Katyniu) – major dyplomowany kawalerii Wojska Polskiego, kawaler Krzyża Walecznych, ofiara zbrodni katyńskiej.
W 1964 ukończono budowę Zalewu Zegrzyńskiego, dzięki czemu oddalona o ok. 1 km od nurtu Narwi wieś zyskała walory letniska i nastąpił jej rozwój. Powstały tu duże ośrodki wypoczynkowe, m.in. wojskowe.
W Ryni znajduje się pas przeszło 3 km plaży. W kilku punktach można wypożyczyć sprzęt wodny: łodzie silnikowe, łodzie wiosłowe, motorówki, skutery wodne, żaglówki, katamarany, kajaki bądź też rowery wodne. Znajduje się tu szkoła windsurfingu, jak również szkoląca przyszłych żeglarzy.
Kaplica.
W 1999 r. W Ryni powstała kaplica filialna pw. Matki Bożej Nieustającej Pomocy należąca do parafii bł. Karoliny Kózkówny w Białobrzegach.
Komunikacja.
Od 2007 roku powstała dogodna komunikacja z Warszawą. Przewoźnikiem jest Zarząd Transportu Miejskiego w Warszawie. Do Ryni dojeżdża linia o numerze 705. Szacowany czas podróży wynosi ok. 45 min. Wcześniej dojazd zapewniał tylko PKS – m.in. z dworca Warszawa Stadion w Warszawie.

</doc>
<doc id="413730" url="https://pl.wikipedia.org/wiki?curid=413730" title="Rynia (powiat miński)">
Rynia (powiat miński)

Rynia – wieś w Polsce położona w województwie mazowieckim, w powiecie mińskim, w gminie Dobre.
Wieś królewska położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość należała administracyjnie do województwa siedleckiego.

</doc>
<doc id="413731" url="https://pl.wikipedia.org/wiki?curid=413731" title="Ryn (wieś w powiecie ostródzkim)">
Ryn (wieś w powiecie ostródzkim)

Ryn – wieś w Polsce położona w województwie warmińsko-mazurskim, w powiecie ostródzkim, w gminie Ostróda. Wchodzi w skład sołectwa Pietrzwałd. W latach 1975–1998 miejscowość należała administracyjnie do województwa olsztyńskiego.
Wieś powstała w XIV w., gdy Konrad During otrzymał 200 włók na których powstały wsie: Glądy, Durąg, Pancerzyn i Ryn.

</doc>
<doc id="413732" url="https://pl.wikipedia.org/wiki?curid=413732" title="Rysie (powiat miński)">
Rysie (powiat miński)

Rysie – wieś w Polsce położona w województwie mazowieckim, w powiecie mińskim, w gminie Dębe Wielkie.
Wieś królewska położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość należała administracyjnie do województwa siedleckiego.
Spis powszechny w 2011 ustalił populację wsi na 121 osób. Według danych przedstawionych przez władze gminne w 2020 było ich 131.

</doc>
<doc id="413733" url="https://pl.wikipedia.org/wiki?curid=413733" title="Rysie (powiat wołomiński)">
Rysie (powiat wołomiński)

Rysie – wieś w Polsce położona w województwie mazowieckim, w powiecie wołomińskim, w gminie Tłuszcz.
W latach 1975–1998 miejscowość należała administracyjnie do województwa ostrołęckiego.

</doc>
<doc id="413734" url="https://pl.wikipedia.org/wiki?curid=413734" title="Rysiny (powiat kolski)">
Rysiny (powiat kolski)

Rysiny – wieś w Polsce położona w województwie wielkopolskim, w powiecie kolskim, w gminie Kłodawa. Miejscowość znajduje się przy drodze wojewódzkiej nr 263.
W latach 1975–1998 miejscowość należała administracyjnie do województwa konińskiego.
Nazwa miejscowości Rysiny (w przeszłości też Rysino) może mieć znaczenie dzierżawcze (od przezwiska "Ryś" z przyrostkem "-iny") lub topograficzne - wieś znana z tego, że pobliskie lasy zamieszkiwały rysie

</doc>
<doc id="413735" url="https://pl.wikipedia.org/wiki?curid=413735" title="Rysiny (powiat koniński)">
Rysiny (powiat koniński)

Rysiny – wieś w Polsce położona w województwie wielkopolskim, w powiecie konińskim, w gminie Kramsk. Tworzą samodzielne sołectwo Rysiny.
W latach 1975–1998 miejscowość należała administracyjnie do województwa konińskiego.
Pod miejscowością znajdują się pokłady węgla brunatnego. Obecnie miejscowość prawie w całości została wysiedlona ze względu na uruchomienie odkrywki Drzewce (KWB Konin). Jest najmniejszą miejscowością sołecką w gminie.
Zobacz też: Rysiny, Rysiny-Kolonia 

</doc>
<doc id="413736" url="https://pl.wikipedia.org/wiki?curid=413736" title="Rząśnik (powiat ostrowski)">
Rząśnik (powiat ostrowski)

Rząśnik (Rząśnik Lubotyński) – wieś w Polsce położona w województwie mazowieckim, w powiecie ostrowskim, w gminie Stary Lubotyń.
Wierni kościoła rzymskokatolickiego należą do parafii Nawiedzenia Najświętszej Maryi Panny w Starym Lubotyniu.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Lubotyń.
Według Powszechnego Spisu Ludności z 1921 roku wieś zamieszkiwały 384 osoby w 68 budynkach mieszkalnych. Miejscowość należała do parafii rzymskokatolickiej w m. Lubotyń. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Ostrów Mazowiecka.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="413737" url="https://pl.wikipedia.org/wiki?curid=413737" title="Rząśnik (powiat wyszkowski)">
Rząśnik (powiat wyszkowski)

Rząśnik – wieś w Polsce położona w województwie mazowieckim, w powiecie wyszkowskim, w gminie Rząśnik.
Wieś jest siedzibą Urzędu Gminy Rząśnik. Miejscowość liczy ok. 1700 mieszkańców, a większość osób zamieszkuje dwie główne ulice: Wyszkowską i Jesionową.
Prywatna wieś duchowna położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość należała administracyjnie do województwa ostrołęckiego. Miejscowość jest siedzibą gminy Rząśnik.
W miejscowości znajduje się kościół, który jest siedzibą parafii NMP Matki Kościoła. W strukturze kościoła rzymskokatolickiego parafia należy do metropolii białostockiej, diecezji łomżyńskiej, dekanatu Wyszków.
Historia.
Wieś powstała prawdopodobnie w 1498 roku. W 1999 świętowała swoje pięćsetlecie.
W latach 1946–1951 w Rząśniku i jego okolicach w ramach podziemia niepodległościowego działał oddział Jana Kmiołka „Wira”, składający się z mieszkańców Rząśnika i okolicznych miejscowości. Grupa wchodziła w skład Narodowego Zjednoczenia Wojskowego. Spośród wielu akcji, odnotowywanych w „Księdze zbioru i streszczeń” (kronice, która była dowodem w sądzie), do najgłośniejszych należało rozbicie powiatowego więzienia UBP w Pułtusku (30.10.1946 r.) i wyrwanie się z obławy MO i UB 15 sierpnia 1948 roku na bagnach Pulwy.
Jan Kmiołek został stracony razem z żołnierzem ze swojego oddziału, Stanisławem Kowalczykiem ps. „Baśka”, „Odwet” z Gródka (pow. pułtuski). Miejsce ich pochówku jest nieznane.
W miejscowości od 1935 działało Państwowe Gospodarstwo Łąkowe Rząśnik, administrujące folwarkiem Rząśnik oraz częścią bagien Pulwy.
Oświata.
Na terenie wsi działa Zespół Szkół Publicznych imienia ks. Jana Twardowskiego, którego dyrektorem jest Katarzyna Abramczyk. Do Zespołu należą Szkoła Podstawowa i Gimnazjum, a także oddział przedszkolny. Siedzibą szkoły jest nowy budynek oddany do użytku w 2002 roku. Do placówki uczęszcza obecnie ponad 500 uczniów.
Sport.
W 2006 roku został założony „Wiejski Klub Sportowy Rząśnik”, którego prezesem został Krzysztof Archacki. Drużyna w sezonie 2008/2009 zajęła 2 miejsce w IV grupie warszawskiej B-klasy i awansowała do klasy A. Trenerem drużyny jest Jan Majewski. W maju 2009 roku w klubie otwarto sekcje trampkarzy starszych, której szkoleniowcami są Marek Kucharczyk i Łukasz Abramczyk. W miejscowości znajduje się hala sportowa otwarta w 2006 roku. Gościem specjalnym uroczystości otwarcia był były bokser Jerzy Kulej. Odbywają się na niej zawody nie tylko sportowe, ale również imprezy kulturalne.
W sezonie 2018/19 drużyna grała w klasa A 2018/2019 w grupie Warszawa I.

</doc>
<doc id="413738" url="https://pl.wikipedia.org/wiki?curid=413738" title="Rzeczków (powiat rawski)">
Rzeczków (powiat rawski)

Rzeczków – wieś w Polsce położona w województwie łódzkim, w powiecie rawskim, w gminie Biała Rawska.
Wieś wymieniana w 1417 r. jako Rzeczkowo.
Wieś duchowna położona była w drugiej połowie XVI wieku w powiecie bielskim ziemi rawskiej województwa rawskiego. W latach 1975–1998 miejscowość należała administracyjnie do województwa skierniewickiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="413739" url="https://pl.wikipedia.org/wiki?curid=413739" title="Rzeczków (powiat skierniewicki)">
Rzeczków (powiat skierniewicki)

Rzeczków – wieś w Polsce położona w województwie łódzkim, w powiecie skierniewickim, w gminie Skierniewice.
Historia.
W latach 1975–1998 miejscowość należała administracyjnie do województwa skierniewickiego.

</doc>
<doc id="413740" url="https://pl.wikipedia.org/wiki?curid=413740" title="Rzeczków (powiat tomaszowski)">
Rzeczków (powiat tomaszowski)

Rzeczków – wieś w Polsce położona w województwie łódzkim, w powiecie tomaszowskim, w gminie Będków.
Rzeczków od zawsze był osadą rolniczą. Mieszkańcy trudnili się uprawą roli i hodowlą z racji rozległych łąk nad Wolbórką. Podczas II wojny światowej Rzeczków należał do tzw. Generalnego Gubernatorstwa. Po wojnie do powiatu Brzeziny. W latach 60. znaleziono tu miecz wczesnośredniowieczny, który jest cennym zabytkiem muzeum w Tomaszowie Mazowieckim. W latach 1975–1998 miejscowość należała administracyjnie do województwa piotrkowskiego. Obecnie Rzeczków jest drugą pod względem wielkości wsią w gminie Będków.
We wsi istnieje od 1917 roku Ochotnicza Straż Pożarna. W 2001 roku wybudowano garaż na samochód gaśniczy, do którego zakupiono wóz bojowy STAR 244 „Szczepan”. W straży działają dwie młodzieżowe drużyny pożarnicze – męska i żeńska – które odnoszą sukcesy w lokalnych zawodach. W Rzeczkowie przy OSP prężnie działa Koło Gospodyń Wiejskich (KGW).
Zobacz też: Rzeczków

</doc>
<doc id="413741" url="https://pl.wikipedia.org/wiki?curid=413741" title="Rzeczyca-Kolonia (powiat kraśnicki)">
Rzeczyca-Kolonia (powiat kraśnicki)

Rzeczyca-Kolonia – kolonia w Polsce położona w województwie lubelskim, w powiecie kraśnickim, w gminie Szastarka.
W latach 1975–1998 miejscowość należała administracyjnie do województwa tarnobrzeskiego. Według Narodowego Spisu Powszechnego (III 2011 r.) wieś liczyła 197 mieszkańców. 
W Rzeczycy-Kolonii znajduje się przystanek osobowy na linii Kraśnik – Stalowa Wola. Miejscowość stanowi sołectwo gminy Szastarka.

</doc>
<doc id="413742" url="https://pl.wikipedia.org/wiki?curid=413742" title="Rzeczyca-Kolonia (powiat puławski)">
Rzeczyca-Kolonia (powiat puławski)

Rzeczyca-Kolonia – wieś w Polsce położona w województwie lubelskim, w powiecie puławskim, w gminie Kazimierz Dolny.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Kazimierz Dolny.

</doc>
<doc id="413743" url="https://pl.wikipedia.org/wiki?curid=413743" title="Rzeczyca (powiat bialski)">
Rzeczyca (powiat bialski)

Rzeczyca – wieś w Polsce położona w województwie lubelskim, w powiecie bialskim, w gminie Międzyrzec Podlaski.
Liczba mieszkańców wynosiła ok. 881 osób (według stanu na 31.12.2013). Do jednego z najważniejszych obiektów miejscowości należy Szkoła Podstawowa im. Kornela Makuszyńskiego. Obecnie uczy się w niej ok. 150 dzieci z Rzeczycy, Wygnanki i Berezy.
W latach 1931–1972 znajdowała się w granicach Międzyrzeca Podlaskiego.
W latach 1975–1998 miejscowość należała administracyjnie do województwa bialskopodlaskiego.
Wieś położona w powiecie mielnickim województwa podlaskiego, wchodziła w 1662 roku w skład majętności międzyrzeckiej Łukasza Opalińskiego.
Zabytki.
Wierni Kościoła rzymskokatolickiego należą do parafii św. Mikołaja w Międzyrzecu Podlaskim.
Linki zewnętrzne.
 

</doc>
<doc id="413744" url="https://pl.wikipedia.org/wiki?curid=413744" title="Rzeczyca (powiat krośnieński)">
Rzeczyca (powiat krośnieński)

Rzeczyca () – wieś sołecka w Polsce położona w województwie lubuskim, w powiecie krośnieńskim, w gminie Maszewo.
Wieś ulicowo-placowa. Pierwsza wzmianka o wsi noszącej nazwę Recziza pochodzi z 1308 roku. Informacja taka została odnotowana w przeglądzie miejscowości biskupstwa poznańskiego. Jednak autor opracowania zabytków regionu krośnieńskiego Erich Blunck wyraził wątpliwość co do identyfikacji tej miejscowości z opisywaną tu Rzeczycą. Dopiero informacja z XVIII wieku mówi o właścicielu dóbr szlacheckich rodzinie von Oppen, a po 1828 roku o innych mieszczańskich właścicielach m.in. o nazwisku Petsch. 
W latach 1975–1998 miejscowość należała administracyjnie do województwa zielonogórskiego.
Miejscowość położona jest przy drodze lokalnej Drzeniów – Gądków Wielki.

</doc>
<doc id="413745" url="https://pl.wikipedia.org/wiki?curid=413745" title="Rzeczyca (powiat poddębicki)">
Rzeczyca (powiat poddębicki)

Rzeczyca – wieś w Polsce, położona w województwie łódzkim, w powiecie poddębickim, w gminie Zadzim.
W skład sołectwa wchodzi także wieś Szczawno Rzeczyckie.
W latach 1975–1998 miejscowość należała administracyjnie do województwa sieradzkiego.

</doc>
<doc id="413746" url="https://pl.wikipedia.org/wiki?curid=413746" title="Rzeczyca (powiat polkowicki)">
Rzeczyca (powiat polkowicki)

Rzeczyca – wieś w Polsce położona w województwie dolnośląskim, w powiecie polkowickim, w gminie Grębocice.
Podział administracyjny.
W latach 1975–1998 miejscowość należała administracyjnie do województwa legnickiego.
Zabytki.
Do wojewódzkiego rejestru zabytków wpisane są:
Kościół parafialny pw. św. Jadwigi.
Ceglany, jednonawowy kościół gotycki wzniesiony około 1500 roku, do 1654 był świątynią ewangelicka. W 1654 roku został odbudowany po pożarze. W 1773 i 2003 przeprowadzono kolejne remonty. We wschodniej części kościoła znajduje się kaplica rodziny von Niebelschütz. W świątyni znajdują się płyty nagrobne Oswalda von Falkenhana i dwójki dzieci z tej samej rodziny.

</doc>
<doc id="413747" url="https://pl.wikipedia.org/wiki?curid=413747" title="Rzeczyca (powiat puławski)">
Rzeczyca (powiat puławski)

Rzeczyca – wieś w Polsce położona w województwie lubelskim, w powiecie puławskim, w gminie Kazimierz Dolny, licząca 460 mieszkańców.
Wieś królewska w starostwie kazimierskim województwa lubelskiego w 1786 roku. W latach 1975–1998 miejscowość należała administracyjnie do województwa lubelskiego.
Malownicza miejscowość położona w Kazimierskim Parku Krajobrazowym wzdłuż Potoku Witoszyńskiego.
We wsi znajduje się kilka drewnianych domów z pocz. XX w.
Historia.
Stara osada klasztorno- królewska leżąca przy ważnym szlaku handlowym, z Torunia do Włodzimierza, wiodącym od przeprawy na Wiśle w okolicy dzisiejszego Kazimierza Dolnego przez Wąwolnicę do Lublina.Początkowe nazwy wsi : 1254 – Recziczea, 1286 – Recitea, 1474 – Rzeczice, 1488 – Rzeczicza.Wieś wielokrotnie niszczona była napadami Tatarów, Litwinów i Rusinów.
W dokumentach Jana Długosza (Liber Beneficiorum) wspomniane są wsie: Jaworzec, Krampa, Rzeczyca, Skowieszyn, Wietrzna Góra i Woyszyn, które należały do o.o. Benedyktynów z Łysej Góry. Około 1170 Kazimierz II Sprawiedliwy podarował te wsie siostrom norbertankom z podkrakowskiego Zwierzyńca. W podzięce Siostry zmieniły wówczas nazwę Wietrznej Góry na Kazimierz.
Od czasu założenia miasta oraz wybudowania zamku obronnego, losy Rzeczycy były ściśle powiązane z historią Kazimierza Dolnego.
Od XV wieku dziesięcina ze wsi przeznaczana była dla potrzeb zakonu franciszkanów reformatów z Kazimierza.

</doc>
<doc id="413748" url="https://pl.wikipedia.org/wiki?curid=413748" title="Rzeczyca (powiat średzki)">
Rzeczyca (powiat średzki)

Rzeczyca – wieś w Polsce położona w województwie dolnośląskim, w powiecie średzkim, w gminie Środa Śląska.
Podział administracyjny.
W latach 1975–1998 miejscowość należała administracyjnie do województwa wrocławskiego.

</doc>
<doc id="413749" url="https://pl.wikipedia.org/wiki?curid=413749" title="Rzeczyca (powiat świebodziński)">
Rzeczyca (powiat świebodziński)

Rzeczyca – wieś w Polsce, położona w województwie lubuskim, w powiecie świebodzińskim, w gminie Świebodzin, w pobliżu drogi krajowej nr 92. Wieś jest siedzibą sołectwa "Rzeczyca" w którego skład wchodzą również miejscowości Leniwka i Wityń.
W latach 1945-54 siedziba gminy Rzeczyca. W latach 1975–1998 miejscowość należała administracyjnie do województwa zielonogórskiego.
Na południowy zachód od Rzeczycy znajduje się jezioro Lubinieckie.
Zabytki.
Do wojewódzkiego rejestru zabytków wpisany jest:

</doc>
<doc id="413750" url="https://pl.wikipedia.org/wiki?curid=413750" title="Rzędków (powiat łęczycki)">
Rzędków (powiat łęczycki)

Rzędków – kolonia w Polsce położona w województwie łódzkim, w powiecie łęczyckim, w gminie Daszyna.
W latach 1975–1998 miejscowość należała administracyjnie do województwa płockiego.
Wierni Kościoła rzymskokatolickiego należą do parafii św. Jana Chrzciciela w Mazewie, a wierni Kościoła Starokatolickiego Mariawitów do parafii św. Mateusza Apostoła i Ewangelisty i św. Rocha Wyznawcy w Nowej Sobótce.
Zobacz też: Rzędków 

</doc>
<doc id="413751" url="https://pl.wikipedia.org/wiki?curid=413751" title="Rzędków (powiat skierniewicki)">
Rzędków (powiat skierniewicki)

Rzędków – wieś w Polsce położona w województwie łódzkim, w powiecie skierniewickim, w gminie Nowy Kawęczyn.
Historia.
Wieś szlachecka położona była w drugiej połowie XVI wieku w powiecie rawskim ziemi rawskiej województwa rawskiego. W latach 1975–1998 miejscowość należała administracyjnie do województwa skierniewickiego.

</doc>
<doc id="413752" url="https://pl.wikipedia.org/wiki?curid=413752" title="Rzędowice (powiat miechowski)">
Rzędowice (powiat miechowski)

Rzędowice – wieś w Polsce położona w województwie małopolskim, w powiecie miechowskim, w gminie Książ Wielki.
W latach 1975–1998 miejscowość należała administracyjnie do województwa kieleckiego. Integralne części miejscowości: Duża Strona, Mała Strona, Poręba, Zagórze.

</doc>
<doc id="413753" url="https://pl.wikipedia.org/wiki?curid=413753" title="Rzędowice (powiat proszowicki)">
Rzędowice (powiat proszowicki)

Rzędowice – wieś w Polsce położona w województwie małopolskim, w powiecie proszowickim, w gminie Koniusza.
W latach 1975–1998 miejscowość należała administracyjnie do województwa krakowskiego. W Rzędowicach znajduje się Szkoła Podstawowa im. Bartosza Głowackiego, urodzonego prawdopodobnie w tej wsi ok. 1758 r. uczestnika insurekcji kościuszkowskiej.

</doc>
<doc id="413754" url="https://pl.wikipedia.org/wiki?curid=413754" title="Rzymiec (powiat rawski)">
Rzymiec (powiat rawski)

Rzymiec – wieś w Polsce położona w województwie łódzkim, w powiecie rawskim, w gminie Sadkowice.
Wieś szlachecka położona była w drugiej połowie XVI wieku w powiecie bielskim ziemi rawskiej województwa rawskiego. W latach 1975–1998 miejscowość należała administracyjnie do województwa skierniewickiego.

</doc>
<doc id="413755" url="https://pl.wikipedia.org/wiki?curid=413755" title="Rzymiec (powiat skierniewicki)">
Rzymiec (powiat skierniewicki)

Rzymiec – wieś w Polsce położona w województwie łódzkim, w powiecie skierniewickim, w gminie Skierniewice.
Historia.
W latach 1975–1998 miejscowość należała administracyjnie do województwa skierniewickiego.

</doc>
<doc id="413756" url="https://pl.wikipedia.org/wiki?curid=413756" title="Rzyszczewo (powiat białogardzki)">
Rzyszczewo (powiat białogardzki)

Rzyszczewo (niem. "Ristow") – wieś sołecka w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 wieś należała do województwa koszalińskiego. W roku 2007 wieś liczyła 87 mieszkańców.
Osada wchodząca w skład sołectwa:
Geografia.
Wieś leży ok. 12 km na południe od Białogardu, ok. 1 km na zachód od drogi wojewódzkiej nr 163. Zabudowa wsi skupiona jest wzdłuż drogi lipowej. Teren wokół wsi jest pagórkowaty, dość dobrze zalesiony, przez wieś przepływa rzeka Parsęta.
Historia.
W XIV wieku wieś była lennem rodziny von Wolde, w latach następnych miejscowość dość często przechodziła z rąk do rąk, była własnością takich rodzin jak np.: Bonin, von Versen, von Kleist (Kleszcze). W roku 1864 wieś liczyła 154 osoby, w roku 1939 mieszkało 167 osób.
Zabytki i ciekawe miejsca.
We wsi znajdują dwa nieczynne ewangelickie cmentarze o pow. 0,18 ha każdy:
Turystyka.
W okolicy znajdują się dwa jeziora:
Przyroda.
Po obu stronach śródpolnej drogi Rzyszczewo – Czarnowęsy spotkać można aleję o długości 2100 m – lipa drobnolistna, buk zwyczajny, grab zwyczajny i klon zwyczajny o obw. 199–331 cm.
Komunikacja.
W miejscowości sąsiedniej -Wygoda oddalonej o 0,5 km znajduje się przystanek komunikacji autobusowej. W samej wsi jedynie przystanek szkolny.

</doc>
<doc id="413757" url="https://pl.wikipedia.org/wiki?curid=413757" title="Rzyszczewo (wieś w powiecie sławieńskim)">
Rzyszczewo (wieś w powiecie sławieńskim)

Rzyszczewo (niem. "Ristow", "Ryszczewo") – wieś w Polsce położona w województwie zachodniopomorskim, w powiecie sławieńskim, w gminie Sławno przy drodze krajowej 6.
W latach 1975–1998 miejscowość należała administracyjnie do województwa słupskiego.

</doc>
<doc id="413758" url="https://pl.wikipedia.org/wiki?curid=413758" title="Rajsko (powiat oświęcimski)">
Rajsko (powiat oświęcimski)

Rajsko – wieś w Polsce położona w województwie małopolskim, w powiecie oświęcimskim, w gminie Oświęcim.
Historia.
Miejscowość po raz pierwszy wzmiankowana została w 1272 jako "Raysko" w dokumencie księcia Władysława opolskiego, w którym nadał on wieś Hermanowi Surnagelowi aby ten osadził ją na prawie niemieckim.
Wieś politycznie znajdowała się początkowo w granicach piastowskiego (polskiego) księstwa opolsko-raciborskiego. W 1290 w wyniku trwającego od śmierci księcia Władysława opolskiego w 1281/1282 rozdrobnienia feudalnego tegoż księstwa powstało nowe księstwo cieszyńskie-oświęcimskie, z którego w 1315 wyodrębniło się księstwo oświęcimskie. Od 1327 księstwo oświęcimskie stanowiło lenno Królestwa Czech, a w 1457 zostało wykupione przez króla polskiego Kazimierza Jagiellończyka. W towarzyszącym temu dokumencie sprzedaży księstwa Koronie Polskiej wystawionym przez Jana IV oświęcimskiego 21 lutego 1457 miejscowość wymieniona została jako "Raysko".
Nazwę miejscowości w zlatynizowanej staropolskiej formie "Raysko" wymienia w latach 1470–1480 Jan Długosz w księdze "Liber beneficiorum dioecesis Cracoviensis" a jako właściciela podaje Michała Skidzińskiego.
Rzeczpospolita Obojga Narodów.
W 1564 roku wraz z całym księstwem oświęcimskim i zatorskim miejscowość leżała w granicach Korony Królestwa Polskiego, znajdowała się w województwie krakowskim w powiecie śląskim. Po unii lubelskiej w 1569 księstwo Oświęcimia i Zatora stało się częścią Rzeczypospolitej Obojga Narodów w granicach, której pozostawało do I rozbioru Polski w 1772. W XVII w. w dworze w Rajsku ujęto zbójnika Wojciecha Klimczoka.
Zabór austriacki.
Po rozbiorach Polski miejscowość znalazła się w zaborze austriackim i leżała w granicach Austrii, wchodząc w skład Królestwa Galicji i Lodomerii. W 1784 roku właścicielem Rajska oraz Klucznikowic był szlachcic Dembiński z rodu Dembińskich herbu Rawicz. Pod koniec zaboru, na przełomie XIX i XX w., Rajsko należało do Wincentego Zwillinga.
II wojna światowa.
4 września 1939 roku odbył się bój pod Rajskiem. Oddziały majora Piotra Ryby walczyły z niemieckim wojskiem. W czasie niemieckiej okupacji wieś została wcielona do III Rzeszy oraz całkowicie wysiedlona ze względu na rozbudowę niemieckiego obozu koncentracyjnego Auschwitz-Birkenau.
W styczniu 1945 r. przez miejscowość przeszły tzw. marsze śmierci z obozów Auschwitz-Birkenau w Oświęcimiu na stację kolejową w Wodzisławiu Śląskim.
Okres powojenny.
W latach 1975–1998 miejscowość należała administracyjnie do województwa bielskiego.

</doc>
<doc id="413759" url="https://pl.wikipedia.org/wiki?curid=413759" title="Rędziny (powiat częstochowski)">
Rędziny (powiat częstochowski)

Rędziny – wieś w Polsce, położona w województwie śląskim, w powiecie częstochowskim. Siedziba gminy Rędziny. Według danych z 31 grudnia 2020 roku miejscowość zamieszkiwało 4 691 osób.
Pod względem fizycznogeograficznym Rędziny położone są na Wyżynie Wieluńskiej. Miejscowość wchodzi w skład aglomeracji częstochowskiej. Pomimo tego, że nigdy nie była miastem, jest dość silnie zurbanizowana. Oprócz niskiej zabudowy znajduje się tam także osiedle bloków mieszkaniowych, zamieszkane przez ok. 2 tys. osób (Rędziny-Osiedle).
Historia.
Pierwsza wzmianka o miejscowości pochodzi z 1220 roku, z dokumentu biskupa krakowskiego Iwo Odrowąża, w którym miejscowość wymieniona jest jako "Randzyny". Według rejestru podatkowego powiatu krakowskiego, w 1490 roku wieś Rędziny należała do zamku olsztyńskiego. Od 1624 roku w Rędzinach działała filia parafii w Mstowie, ze stale rezydującym duszpasterzem. W roku 1864 została otwarta Gminna Szkoła w Rędzinach. W 1866 roku erygowano samodzielną parafię.
W 1867 roku gmina Rędziny (istniejąca już wcześniej) została włączona do powiatu częstochowskiego należącego do guberni piotrkowskiej. W latach 1954–1972 miejscowość była siedzibą gromady Rędziny, od roku 1973 ponownie jest siedzibą gminy. W latach 1975–1998 miejscowość należała administracyjnie do województwa częstochowskiego.
Komunikacja.
Przez miejscowość przebiega droga krajowa 91 (ulica Wolności). Transport publiczny jest obsługiwany przez Gminny Zakład Komunikacyjny w Rędzinach.
Religia.
W miejscowości funkcjonuje rzymskokatolicka parafia św. Otylii. Parafia została utworzona w 1866 roku.
Sport.
GKS Unia Rędziny.
W Rędzinach działa klub piłkarski "Gminny Klub Sportowy Unia Rędziny". Klub funkcjonuje od 1997 roku. Obecnie rozgrywa swoje mecze w częstochowskiej klasie okręgowej. Klub posiada barwy czerwono-czarne.
Unia rozgrywa swoje mecze w Rudnikach, na stadionie przy ulicy Dworcowej 18A (w obrębie kamieniołomu Lipówka). Początkowo klub rozgrywał swoje mecze w Rędzinach, w miejscu, gdzie obecnie stoi Gminna Hala Sportowa. Później drużyna grała na boiskach klubów KS Stradom i Warta Mstów, a w Rudnikach grały tylko grupy młodzieżowe. Od 29 maja 2013 na boisku w Rudnikach grają również seniorzy.
Integralne części wsi.
Rejestr TERYT wyróżnia pięć integralnych części wsi. Cztery z nich (wszystkie oprócz Ołowianki) są jednocześnie sołectwami.

</doc>
<doc id="413760" url="https://pl.wikipedia.org/wiki?curid=413760" title="Rogowo (powiat elbląski)">
Rogowo (powiat elbląski)

Rogowo (dawniej: "Rogau") – wieś w Polsce położona w województwie warmińsko-mazurskim, w powiecie elbląskim, w gminie Pasłęk. 
W latach 1975–1998 miejscowość należała administracyjnie do województwa elbląskiego.
Historia Rogowa.
Wieś jest położona w górzystej okolicy, na południowych zboczach Wzniesień Elbląskich, utworzona niegdyś granicą d. powiatu elbląskiego. Rogowo rozciągnięte jest przez głębokie jary, zalesione wzniesienia, gdzie m.in. na północny wschód od Rogowa znajduje się Rogowska Góra ("Korinten-Berg") o wysokości 128,2 m n.p.m., na południowy wschód Krzyżowa Góra ("Kreuz Berg") o wysokości 110,2 m n.p.m. i Wąwóz Aniołowski ("Rapendorfer Grund"), natomiast na południowy zachód Wąwóz Weklicki ("Wöklitzer Grund").
Do 1945 wieś nazywała się Rogau. Prawdopodobnie została założona na tzw. surowym korzeniu, jako niemiecka wieś czynszowa.

</doc>
<doc id="413761" url="https://pl.wikipedia.org/wiki?curid=413761" title="Rogówko (powiat rypiński)">
Rogówko (powiat rypiński)

Rogówko – wieś w Polsce położona w województwie kujawsko-pomorskim, w powiecie rypińskim, w gminie Rogowo.
Podział administracyjny.
W latach 1975–1998 miejscowość należała administracyjnie do województwa włocławskiego.
Demografia.
Według Narodowego Spisu Powszechnego (III 2011 r.) liczyła 93 mieszkańców. Jest 21. co do wielkości miejscowością gminy Rogowo.

</doc>
<doc id="413762" url="https://pl.wikipedia.org/wiki?curid=413762" title="Romanówka (powiat chełmski)">
Romanówka (powiat chełmski)

Romanówka – wieś w Polsce położona w województwie lubelskim, w powiecie chełmskim, w gminie Siedliszcze.
W latach 1975–1998 miejscowość należała administracyjnie do województwa chełmskiego. Według Narodowego Spisu Powszechnego (III 2011 r.) liczyła 186 mieszkańców i była dwunastą co do wielkości miejscowością gminy Siedliszcze.
Historia.
W okresie międzywojennym działało Towarzystwo Romanowskie, które skupiało około 17 rolników, gospodarujących na 170 morgach ziemi, sama zaś wieś datowana jest na rok 1921.

</doc>
<doc id="413763" url="https://pl.wikipedia.org/wiki?curid=413763" title="Roszkowice (powiat brzeski)">
Roszkowice (powiat brzeski)

Roszkowice – wieś w Polsce położona w województwie opolskim, w powiecie brzeskim, w gminie Lubsza.
W latach 1975–1998 miejscowość należała administracyjnie do województwa opolskiego.

</doc>
<doc id="413764" url="https://pl.wikipedia.org/wiki?curid=413764" title="Rozalin (powiat koniński)">
Rozalin (powiat koniński)

Rozalin – wieś w Polsce położona w województwie wielkopolskim, w powiecie konińskim, w gminie Rychwał.
W latach 1975–1998 miejscowość należała administracyjnie do województwa konińskiego. 
Zobacz też: Rozalin, Rozalinowo 

</doc>
<doc id="413765" url="https://pl.wikipedia.org/wiki?curid=413765" title="Rudawka (powiat augustowski)">
Rudawka (powiat augustowski)

Rudawka (lit. "Rudauka") – wieś w Polsce, położona w województwie podlaskim, w powiecie augustowskim, w gminie Płaska.
Wieś jest siedzibą sołectwa "Rudawka", w skład którego wchodzą również miejscowości: Kudrynki, Lubinowo, Osienniki, Kielmin i Lipiny.
W okresie II Rzeczypospolitej, do 1936 wieś należała do gminy Kurjanka.
Według Powszechnego Spisu Ludności z 1921 roku wieś zamieszkiwana była przez 195 osób, wśród których 181 było wyznania rzymskokatolickiego, 1 prawosławnego a 13 mojżeszowego. Jednocześnie wszyscy mieszkańcy zadeklarowali polską przynależność narodową. We wsi było 35 budynków mieszkalnych.
W latach 1975–1998 miejscowość należała administracyjnie do województwa suwalskiego.
We wsi znajduje się drewniana kaplica św. Anny i cmentarz rosyjsko-niemiecki z czasów I wojny światowej. W pobliżu jest położona śluza Kurzyniec, jedna z 18 wybudowanych na Kanale Augustowskim. Na kanale umiejscowione jest Przejście graniczne Rudawka-Lesnaja.
Zabytki.
Wykaz zabytków nieruchomych wpisanych do rejestru zabytków Narodowego Instytutu Dziedzictwa:

</doc>
<doc id="413766" url="https://pl.wikipedia.org/wiki?curid=413766" title="Rudno (powiat parczewski)">
Rudno (powiat parczewski)

Rudno – wieś w Polsce położona w województwie lubelskim, w powiecie parczewskim, w gminie Milanów.
Leży przy drodze wojewódzkiej nr 813.
Wieś ekonomii brzeskiej w drugiej połowie XVII wieku. W latach 1975–1998 miejscowość należała administracyjnie do województwa bialskopodlaskiego.
Historia.
Najstarsze ślady obecności człowieka na terenie dzisiejszego Rudna pochodzą z okresu kultury amfor kulistych. W 1550 roku król Zygmunt August zezwolił na wybudowanie w Rudnie cerkwi pw. Przemienienia Pańskiego. W tym mniej więcej czasie Rudno liczyło ponad 450 mieszkańców, było siedzibą wójtostwa i należało do dóbr królewskich w starostwie wohyńskim. Znajdowało się na obszarze sporów terytorialnych pomiędzy Koroną a Litwą. W latach 1874-1875 Rudno zamieszkiwało około 800 osób. Objęła je wówczas fala prześladowań władz carskich w związku z kasacją Unii brzeskiej. Miejscowi grekokatolicy w zdecydowanej większości nie chcieli przejść na prawosławie co spotkało się z konfiskatami majątków, karami bicia, więzienia i zsyłki na Syberię. 30 maja 1940 roku miała miejsce w Rudnie zbrodnia niemiecka. Grupa esesmanów aresztowała 49 mężczyzn i rozstrzelała ich w pobliskim lesie. Spalili następnie wiele budynków mieszkalnych i gospodarczych. Zginął m.in. ksiądz proboszcz Roman Ryczkowski.
W latach 1814–1816 w Rudnie wybudowano kościół katolicki, który w latach 1874–1915 zamieniono na cerkiew. Od 1919 roku służy on przywróconej parafii rzymskokatolickiej Przemienienia Pańskiego i św. Andrzeja Boboli. W 1966 roku wpisano go rejestru zabytków. W roku 1993 wpisano do rejestru zabytków także datowany na lata 1872-74 cmentarz zwany epidemicznym.

</doc>
<doc id="413767" url="https://pl.wikipedia.org/wiki?curid=413767" title="Rusinowo (powiat świdwiński)">
Rusinowo (powiat świdwiński)

Rusinowo (niem. "Rützenhagen") – wieś w Polsce, położona w województwie zachodniopomorskim, w powiecie świdwińskim, w gminie Świdwin.
Powierzchnia sołectwa 16,6 km², 483 mieszkańców.
W Rusinowie znajdują się ślady grodziska z IX–XI w. 26 czerwca 1726 r. pożar strawił połowę wsi. Latem 1760 przebywały tu wojska rosyjskie. Uwłaszczenie objęło 12 gospodarzy, którzy musieli płacić roczną rentę po 50 talarów i częściowo w zbożu (do 1851). Mieściła się tu siedziba parafii ewangelickiej. W 1852 r. zbudowano kościół. Od 1879 r. istniała agentura pocztowa. Pod koniec XIX w. działała cegielnia i szkółka dwuklasowa, zainstalowano urządzenia telegraficzne. W 1901 r. wybudowano szosę do Świdwina. U progu I wojny światowej w miejscowej szkole pracowało dwóch nauczycieli. W wyborach w marcu 1939 r. na Hitlera padło 371 głosów. 3 marca 1945 r. wieś wyzwoliły jednostki radzieckie 3. Armii Uderzeniowej. W 1963 r. wybudowano szkołę. W 1964 r. ukończono budowę drogi do Osowa. W 1968 r. powstała międzykółkowa baza maszynowa.
Obecnie Rusinowo jest siedzibą sołectwa obejmującego miejscowości: Rusinowo, Bedlno, Blizno, Karpno, Kawczyno, Kłośniki, Kowanowo, Przybyradz, Śliwno. Niektórzy mieszkańcy Rusinowa są członkami zespołu folklorystycznego ,Dąbrowiacy”. W odległości 5 km od wsi znajduje się rybne jezioro Klępnicko.

</doc>
<doc id="413768" url="https://pl.wikipedia.org/wiki?curid=413768" title="Rusko (powiat średzki)">
Rusko (powiat średzki)

Rusko (niem. "Rauße") – wieś (dawne miasto) w Polsce położona w województwie dolnośląskim, w powiecie średzkim, w gminie Malczyce.
Przez miejscowość przebiega droga krajowa DK94.
Podział administracyjny.
W latach 1975–1998 miejscowość należała administracyjnie do województwa wrocławskiego.
Nazwa.
Historyczne nazwy miejscowości:
Nazwa pochodzi od staropolskiego "rus", co oznacza rudy.

</doc>
<doc id="413769" url="https://pl.wikipedia.org/wiki?curid=413769" title="Rybnica (powiat karkonoski)">
Rybnica (powiat karkonoski)

Rybnica (niem. "Reibnitz") – wieś w Polsce położona w województwie dolnośląskim, w powiecie karkonoskim, w gminie Stara Kamienica.
Podział administracyjny.
W latach 1975–1998 miejscowość należała administracyjnie do województwa jeleniogórskiego.
Historia.
Wymieniana w 1305 jako osada klasztorna. W 1865 roku w Rybnicy otwarto stację kolejową o tej nazwie, otwierając połączenie do Lubania w ramach Śląskiej Kolei Górskiej, a następnie do Jeleniej Góry.
Zabytki.
Do wojewódzkiego rejestru zabytków wpisane są obiekty:
inne zabytki:

</doc>
<doc id="413770" url="https://pl.wikipedia.org/wiki?curid=413770" title="Rydzewo (powiat ełcki)">
Rydzewo (powiat ełcki)

Rydzewo (niem. "Rydzewen", 1938–1945 "Schwarzberge") – wieś w Polsce położona w województwie warmińsko-mazurskim, w powiecie ełckim, w gminie Ełk.
W latach 1975–1998 miejscowość należała administracyjnie do województwa suwalskiego.
Zobacz też: Rydzewo, Rydzewo Szlacheckie, Rydzewo-Gozdy, Rydzewo-Pieniążek, Rydzewo-Świątki 

</doc>
<doc id="413771" url="https://pl.wikipedia.org/wiki?curid=413771" title="Raszewy (powiat krotoszyński)">
Raszewy (powiat krotoszyński)

Raszewy – wieś w Polsce położona w województwie wielkopolskim, w powiecie krotoszyńskim, w gminie Kobylin.
W okresie Wielkiego Księstwa Poznańskiego (1815-1848) miejscowość wzmiankowana jako Raszewy należała do wsi mniejszych w ówczesnym pruskim powiecie Kröben (krobskim) w rejencji poznańskiej. Raszewy należały do okręgu jutroszyńskiego tego powiatu i stanowiły część majątku Dłonie (dziś Dłoń), którego właścicielem był wówczas (1846) Erazm Stablewski. Według spisu urzędowego z 1837 roku Raszewy liczyły 96 mieszkańców, którzy zamieszkiwali 12 dymów (domostw). W skład majątku Dłonie wchodziły także: Czeluścin, folwark Czeluścin oraz Kołaczkowice.
W latach 1975–1998 miejscowość należała administracyjnie do województwa leszczyńskiego.
Zobacz też: Raszewy

</doc>
<doc id="413772" url="https://pl.wikipedia.org/wiki?curid=413772" title="Ruda (powiat skierniewicki)">
Ruda (powiat skierniewicki)

Ruda – wieś w Polsce położona w województwie łódzkim, w powiecie skierniewickim, w gminie Skierniewice.
W latach 1975–1998 miejscowość należała administracyjnie do województwa skierniewickiego.

</doc>
<doc id="413782" url="https://pl.wikipedia.org/wiki?curid=413782" title="Harry Potter i Insygnia Śmierci (powieść)">
Harry Potter i Insygnia Śmierci (powieść)

Harry Potter i Insygnia Śmierci (ang. "Harry Potter and the Deathly Hallows") – siódmy tom przygód Harry’ego Pottera autorstwa J.K. Rowling. Data premiery w Wielkiej Brytanii, USA oraz innych krajach anglojęzycznych to 21 lipca 2007. Autorka powtarza w wywiadach, że po zakończeniu tego tomu ciężko będzie jej rozstać się ze światem, który stworzyła, jednak seria od początku liczyć miała siedem tomów.
Fabuła.
Przed swoją śmiercią z ręki Severusa Snape’a, Albus Dumbledore zdołał przekazać Harry’emu, "Wybrańcowi" lub "Chłopcu Który Przeżył", całą swoją wiedzę o przeszłości Lorda Voldemorta – Toma Marvolo Riddle.
Harry zerwał z Ginny i nie wrócił już do Hogwartu, który został opanowany przez dyrektora Snape’a i siejące terror rodzeństwo śmierciożerców o nazwisku Carrow. Alecto Carrow została nową profesor mugoloznawstwa, która oczerniała ludzi niemagicznych. Jej brat Amycus – profesorem do obrony przed czarną magią, który właściwie nauczał wiedzy, przed którą – w teorii – mieli się bronić uczniowie.
Ministerstwo Magii zostało opanowane przez śmierciożerców, a wraz z tym czarodziejskie media stały się wrogie zwolennikom Pottera. Harry i jego dwoje przyjaciół Ron i Hermiona podjęli się śmiertelnie niebezpiecznego zadania. Mieli odnaleźć i zniszczyć horkruksy Toma Marvolo Riddle, by pozbawić go nieśmiertelności.
Polska wersja.
23 lipca 2007 wydawnictwo Media Rodzina przekazało mediom swoją decyzję, iż polska wersja ukaże się w nocy z 25 na 26 stycznia 2008. Tak też się stało. 24 lipca 2007 tłumacz ogłosił polski tytuł: "Harry Potter i Śmiertelne Relikwie". W październiku 2007 okazało się jednak, że nie jest to ostateczny tytuł. 22 listopada 2007 Robert Gamble z Media Rodzina zmienił tytuł na "Harry Potter i Insygnia Śmierci".
Premiera.
16 lipca 2007 zdjęcia wszystkich stron powieści zostały anonimowo umieszczone w Internecie. Niektóre strony były rozmazane, jednak zakończenie książki zdradzające najważniejsze aspekty fabuły było w pełni czytelne. Autentyczność zdjęć nie została prędko potwierdzona, jednak uważana była za wysoko prawdopodobną. Recenzje książki w "The Baltimore Sun" i "The New York Times" potwierdzają przeciek dużej części fabuły, którego autentyczność została następnie potwierdzona przez NYT.
Sklep wysyłkowy DeepDiscount.com omyłkowo wysłał kilka egzemplarzy książki do czytelników na tydzień przed premierą. Dystrybutor sklepu, "Levy Home Entertainment", został pozwany do sądu przez wydawnictwo Scholastic za „poważne błędy w dystrybucji”. Wydawnictwo podało do wiadomości, że mimo wyraźnie podanej daty premiery dostarczono około 1200 książek.
Na ochronę siódmej części książki wydano ponad 10 milionów funtów. Zainwestowano między innymi w uzbrojonych ochroniarzy z psami, satelitarny system namierzania, cyfrowe zabezpieczenia dla palet z książkami i wiele umów prawnych. Autorka książki, J.K. Rowling wyraziła swój smutek związany z umieszczaniem fragmentów fabuły we wstępnych recenzjach w gazetach, podkreślając fakt, że zmniejsza się przez to przyjemność z samodzielnego odkrywania fabuły.
Polska premiera odbyła się o północy z 25 na 26 stycznia 2008.
W Polsce sprzedaż książki rozpoczęła się już na kilka dni przed oficjalną datą premiery podaną przez wydawnictwo Media Rodzina. Faktyczna premiera odbyła się w supermarketach sprzedających żywność lub sprzęt RTV.
Tytuł.
J.K. Rowling wiedząc, że zrozumienie tytułu jest niemożliwe bez przeczytania książki, nadała jej drugi tytuł, który ma zostać przetłumaczony na języki obce: "Harry Potter and the Relics of Death". Po polsku oznacza on "Harry Potter i Relikwie" lub "Relikty Śmierci". Ponieważ słowo "relikwie" jest wspólnym znaczeniem słów "hallows" i "relics", tytuł siódmego tomu miał ostatecznie brzmieć "Harry Potter i Śmiertelne Relikwie". Tłumacz nie wykluczył jednak, że tytuł tłumaczenia może ulec zmianie przed wydaniem książki w Polsce.
Jeszcze przed premierą 7. tomu polski tłumacz proponował 3 robocze tytuły: "Harry Potter i Śmiertelne Regalia", "...Śmiertelne Relikwie" lub "...Zabójcze Relikwie".
Pod koniec października wydawnictwo Media Rodzina zorganizowało sondę internetową, aby czytelnicy wybrali jeden z trzech tytułów proponowanych przez tłumacza cyklu Andrzeja Polkowskiego: "Harry Potter i Relikwie Śmierci", "...Insygnia Śmierci" i "...Talizmany Śmierci". 22 listopada 2007 ogłoszono ostateczny tytuł powieści, który brzmi "Harry Potter i Insygnia Śmierci".
Znaczenie tytułu.
Przed premierą powieści pojawiało się wiele spekulacji, dotyczących tytułu. Najpopularniejsza była teza, że Insygnia Śmierci to horkruksy. Po premierze okazało się, że wcale nie chodzi o horkruksy.
Deathly Hallows to trzy przedmioty, występujące w legendzie "Opowieść o Trzech Braciach" ze zbioru "Baśnie barda Beedle’a". Zostały podarowane przez Śmierć Trzem Braciom.
Są to: Czarna Różdżka (ang. "Elder Wand", różdżka o niezwykłych właściwościach, będąca w posiadaniu Dumbledore’a), Peleryna-Niewidka (ang. "Invisibility Cloak", w posiadaniu Harry’ego, który odziedziczył ją po swoim ojcu) oraz Kamień Wskrzeszenia (ang. "Resurrection Stone", kamień umożliwiający wskrzeszenie zmarłych, którzy jednak należą już do innego świata, ukryty najpierw w pierścieniu Marvola, a następnie w złotym zniczu, który Dumbledore zapisał Harry’emu w swoim testamencie).
Tłumaczenia.
Przekładu powieści dokonał, podobnie jak w przypadku poprzednich części, Andrzej Polkowski.
W internecie były rozpowszechniane także nielegalne tłumaczenia, w tym dokonane przez grupę osób występujących pod pseudonimem Armia Świstaka. Motywacją do działania Armii Świstaka było rozczarowanie jakością pierwszego amatorskiego tłumaczenia przygód o Harrym Potterze dokonanego przez tzw. Grupę Spike’a, rozgłos, które ten pierwszy przekład zdobył oraz długi czas oczekiwania na oficjalne polskojęzyczne wydanie. Tłumaczenie publikowano stopniowo. Pierwszy rozdział został opublikowany na stronie internetowej Armii Świstaka 24 lipca 2007 (zaledwie 3 dni po oficjalnej dacie wydania angielskiego oryginału), a epilog 20 sierpnia 2007 (oficjalne tłumaczenie opublikowano w nocy z 25 na 26 stycznia 2008). Tekst zamieszczono w pliku .doc i opatrzono tytułem "Harry Potter i Dary Śmierci". Wydawnictwo MediaRodzina w porozumieniu z agentem J.K. Rowling zatrudniło kancelarię prawną do walki z pirackimi tłumaczeniami. Miesiąc po opublikowaniu tłumaczenia Armii Świstaka jej strona internetowa została zamknięta. Jakość tłumaczenia Armii Świstaka w ocenie Magdaleny Małek, która opublikowała artykuł nt. tego przekładu, zawiera błędy gramatyczne, literówki, niespójność z poprzednimi tomami powieści oraz usterki tłumaczeniowe, jednak oficjalny przekład Andrzeja Polkowskiego również nie jest wolny od podobnych błędów i jest daleki od ideału.

</doc>
<doc id="413794" url="https://pl.wikipedia.org/wiki?curid=413794" title="Rybno">
Rybno



</doc>
<doc id="413799" url="https://pl.wikipedia.org/wiki?curid=413799" title="Prefektura Hyōgo">
Prefektura Hyōgo

 – prefektura położona w regionie Kinki (Kansai), na wyspie Honsiu ("Honshū"), w Japonii, ze stolicą w mieście Kōbe.
Historia.
Prefektura jest usytuowana na terenach byłych prowincji: Harima, Tajima, Awaji oraz części Tamba i Settsu.
Badania archeologiczne wykazały istnienie osad ludzkich na terenie zachodniej części dzisiejszego Kobe już w okresie Jōmon (lata 12 000 p.n.e. do 300 p.n.e)
Przez pięć miesięcy w 1180 roku mieściła się tu siedziba cesarza Antoku (1178–1185) o nazwie Fukuhara-kyō. W 1184 r. na terenie tym i w pobliżu chramu Ikuta miała miejsce bitwa pod Ichi-no-Tani, jedna z bitew wojny Gempei (1180–1185) pomiędzy klanami Taira i Minamoto.
W 1336 roku, w trakcie wojen okresu Nanboku-chō (1336–1392), w ówczesnej prowincji Settsu (ob. dzielnica Hyōgo w Kobe) miała miejsce bitwa nad rzeką Minato. Było to decydujące starcie w trakcie rebelii Takaujiego Ashikagi (1305–1358) przeciwko cesarzowi Go-Daigo (1288–1339).
Pod koniec okresu Edo (1603–1868), Kobe zostało otwarte jako port traktatowy dla mocarstw zachodnich i stało się ważnym, międzynarodowym centrum handlowym oraz bramą do westernizacji Japonii. Podczas II wojny światowej Kobe zostało zbombardowane przez lotnictwo amerykańskie i doznało znacznych szkód.
Geografia.
Hyōgo ma dostęp do dwóch mórz: na północy do Morza Japońskiego, a na południu do Morza Wewnętrznego ("Seto-naikai"). Północna część (z wyjątkiem miasta Toyo'oka) jest słabo zaludniona. Większość ludności żyje na południowym wybrzeżu, które jest częścią obszaru metropolitalnego Osaka-Kioto-Kobe.
Hyōgo graniczy z prefekturami: Osaka, Kioto, Tottori i Okayama.
Klimat.
Ze względu na duży obszar, klimat prefektury można podzielić na trzy różne strefy geograficzne: 
Regiony.
Prefektura dzieli się geograficznie i historycznie na regiony (od północy w kierunku na południe): Tajima, Harima, Tamba, Hanshin, Kōbe, Awaji.
Tajima.
Region Tajima, otwarty na Morze Japońskie, jest pełen gór i wodospadów. Jest tam Geopark San’in Kaigan i góra Hyō-no-sen (1509,6 m), najwyższa w Hyōgo. Niezwykle obfite opady śniegu stwarzają dogodne warunki dla narciarzy w kilku ośrodkach narciarskich, a gorące źródła (onsen) z łaźniami na świeżym powietrzu – do wypoczynku. Słynne miejscowości to Kinosaki Onsen i Yumura Onsen. Ponadto, Tajima słynie z krabów śnieżnych ("matsuba-gani", "zuwai-gani", "Chionoecetes opilio") łowionych zimą w Morzu Japońskim oraz super wołowiny znanej pod markami Tajima Beef i Kobe Beef.
Harima.
Największy pod względem powierzchni region Harima jest pełen historycznych miejsc, jak: Zamek Himeji (inaczej Zamek Białej Czapli, wpisany na listę światowego dziedzictwa UNESCO), ruiny Zamku Akō, miasto zamkowe ("jōka-machi") Tatsuno, miasto pocztowe ("shukuba") Hirafuku. 
W mieście Himeji na szczycie góry Shosha (371 m n.p.m.) znajduje się świątynia buddyjskiej sekty Tendai o nazwie Shosha-zan Engyō-ji. Można tu poznać wegetariańską kuchnię mnichów i praktykować zazen, siedzącą medytację zen. Konstrukcja budynku jest podobna do świątyni Kiyomizu-dera w Kioto i harmonizuje z otaczającą ją naturą. Miejsce to jest wykorzystywane jako plan zdjęciowy do programów TV i filmów. Jednym z nich jest amerykański film „Ostatni samuraj” z 2003 roku.
W odległości 10 km od Zamku Himeji znajduje się muzeum zabawek Nippon Omocha Hakubutsukan (Japan Toy Museum) prezentujące rzadkie zabawki (ponad 90 tys.) z Japonii i całego świata.
W okresie Edo (1603–1868) częścią Harimy był han (lenno feudalne) Akō. Wiąże się z nim znana z 1703 roku historia zemsty czterdziestu siedmiu rōninów na wysokiej rangi urzędniku Yoshinace Kirze za ich pana, Naganoriego Asano.
Tamba.
Region Tamba jest położony w centralnej części prefektury i ma charakter wiejski. Znane jego produkty to: czarna fasola sojowa ("kuro-mame", "Glycine max"), kasztan japoński ("kuri", "Castanea crenata"), grzyby "matsutake" ("Tricholoma matsutake").
W południowo-zachodnim regionie Konda obecnego miasta Tamba-Sasayama znajduje się „wioska garncarstwa” Tachikui Sue-no-Sato (Tachikui Pottery Village), jeden z najstarszych w Japonii ośrodków wytwarzania naczyń ceramicznych, "tamba-yaki" ("tamba-tachikui-yaki"). Jest tam muzeum, gdzie można zapoznać się z historią i techniką ich wytwarzania. Uważa się, że najstarszy piec został otwarty pod koniec okresu Heian (794–1185). Garnki, dzbanki, moździerze i miski do zagniatania ciasta były robione przez układanie gliny w kształcie sznurka (bez użycia koła garncarskiego) i wypiekane bez glazury w piecach wznoszących (uformowanych przez wykopanie otworów w zboczu wzgórza). W połowie okresu Edo (1603–1868) na obszarze tym zaczęto wytwarzać bardzo różnorodne produkty, w tym naczynia do herbaty, jak: pojemniki, dzbanki i miseczki, a także małe butelki do sake. Od okresu Meiji (1868–1912) centrum wyrobów "tamba" zostało przeniesione do pobliskiego regionu Tachikui.
Kobe, Hanshin.
Kobe jest jednym z najważniejszych miast portowych Japonii, a region przemysłowy Hanshin jest kluczowym producentem wyrobów przemysłów: hutniczego, chemicznego, petrochemicznego, elektronicznego, stoczniowego i spożywczego.
Kobe jest największym producentem sake w Japonii. W wytwórniach znajdują się także: muzea, sale wystawowe, sklepy i restauracje, gdzie można degustować ten trunek, kupić stosowne przyprawy i marynaty.
Kobe Beef to ściśle zastrzeżona marka wysokiej jakości wołowiny „kobe”, która jest jednym z rodzajów wagyū. Jest ona podawana zazwyczaj jako: steki, shabu-shabu, sukiyaki i teppan-yaki.
Awaji.
Według mitologii zapisanej w kronikach Kojiki i Nihon-shoki z VIII wieku, wyspa Awaji jest uważana za miejsce narodzin Japonii – kuniumi ("kuni-umi"). Jest tam wiele miejsc z tym związanych, jak najstarszy chram Izanagi-jingū, gdzie rzekomo spędził resztę życia bóg Izanagi (mąż Izanami) po zakończeniu swoich boskich obowiązków.
Na terenie chramu rośnie 900-letnie drzewo kamforowe ("Cinnamomum camphora") o wysokości 30 m zwane "Meoto-no-ōkusu". Zostało odnotowane w okresie Edo jako "Renri-no-kusunoki" (splecione drzewo kamforowe). Pierwotnie były to dwa oddzielne drzewa, ale połączyły się w jedno, zyskując nazwę „męża i żony” ("meoto"). Według wierzeń, duchy pary Izanami i Izanagi rezydują w świętym drzewie, a w małym chramie Iwakusu usytuowanym tuż obok niego jest czczony pierworodny bóg tej pary o imieniu Hiruko, przynoszący szczęście w małżeństwie, bezpiecznym i błogosławionym porodzie oraz romantycznych związkach.
Od początku XVII do połowy XX wieku na wyspie Awaji istniały liczne trupy teatrów lalkowych ningyō-jōruri. Występowały nie tylko na wyspie, ale podróżowały także po kraju. W przeszłości były one sponsorowane przez feudalnego władcę (daimyō) i lokalnych wpływowych ludzi. Po restauracji Meiji (1868) ten rodzaj sztuki stopniowo tracił widzów z powodu pojawienia się nowych form rozrywki, a po II wojnie światowej groził jej wręcz zanik. W 1964 roku miejscowa ludność rozumiejąca wartość tej wyjątkowej tradycji doprowadziła do utworzenia w mieście Minami-Awaji nowej trupy, Teatru Lalek Awaji ("Awaji Ningyō-za", Awaji Puppet Theatre Company). Jej działalność jest wysoko ceniona nie tylko w Japonii, ale także poza nią.
Wyspa Awaji jest połączona z Kobe Wielkim Mostem Akashi Kaikyō ("Akashi Kaikyō Ō-hashi"). Jest to most wiszący o długości 1991 m, rozpięty ponad cieśniną Akashi, oddany do użytku w 1995 roku.
Kultura.
Rewia Takarazuka.
Miasto Takarazuka słynie ze swojego teatru rewiowego (debiut w 1914 r.) o nazwie Takarazuka Revue ("Takarazuka Kageki-dan"), w którym występują wyłącznie niezamężne kobiety. Musicalowe przedstawienia w stylu broadwayowskim mają bardzo bogatą oprawę. Artystki rewii składają się z pięciu trup: „Flower”, „Moon”, „Snow”, „Star”, „Cosmos” oraz „Senka”, czyli „Superior Members”, które nie należą do żadnej trupy. W razie potrzeby występują w różnych produkcjach, szkolą także młode artystki. Każdy spektakl jest prowadzony przez jedną z tych grup. Każda z nich ma wiodącą parę aktorek: „top star” jako najlepsze "otoko-yaku" (rola męska) i "musume-yaku" (rola kobieca). Wokół topowej pary rozwijają się wątki wielu spektakli.
Parki narodowe.
Znaczną część prefektury obejmuje Park Narodowy Seto Naikai ("Seto Naikai Kokuritsu Kōen") utworzony w 1934 roku. Obejmuje on ochroną różne fragmenty akwenów i wysp Morza Wewnętrznego znajdującego się pomiędzy wyspami Honsiu (Honshū) i Sikoku (Shikoku).
Park Narodowy San’in Kaigan ("San’in Kaigan Kokuritsu Kōen") został utworzony w 1963 roku. Obejmuje ochroną wąski pas wybrzeża ("kaigan") Morza Japońskiego od prefektury Tottori poprzez prefekturę Hyōgo do prefektury Kioto. Występują tam liczne zatoczki, formacje skalne, wysepki i jaskinie. Obszar ten został ogłoszony jako Japanese Geopark w 2008 roku, a UNESCO Global Geopark – w 2010.
Quasi-Park Narodowy Hyōnosen-Ushiroyama-Nagisan ("Hyōnosen-Ushiroyama-Nagisan Kokutei Kōen") został utworzony w 1969 i obejmuje tereny usytuowane nie tylko w prefekturze Hyōgo, ale także w prefekturach: Tottori i Okayama. Na terenie parku znajduje się częściowo łańcuch górski Chūgoku.

</doc>
<doc id="413805" url="https://pl.wikipedia.org/wiki?curid=413805" title="Ferdynand Weigel">
Ferdynand Weigel

Ferdynand Weigel (ur. 31 grudnia 1826 we Lwowie, zm. 28 czerwca 1901 tamże) – polski adwokat i polityk, luteranin, członek honorowy Towarzystwa Gimnastycznego „Sokół” w Krakowie.
W 1851 ukończył studia prawnicze na Uniwersytecie Lwowskim, od 1853 zamieszkał w Krakowie, prowadząc kancelarię adwokacką. W 1854 został sekretarzem UJ, aktywnie walcząc o jego repolonizację. Od 1866 zasiadał w Radzie Miejskiej Krakowa, trzykrotnie kandydując na stanowisko prezydenta miasta. W latach 1872-1881 był wiceprezydentem, a w 1881 został prezydentem Krakowa. Miastem rządził do 1884. Od 1865 roku Sekretarz krakowskiej Izby Przemysłowo-Handlowej. Zanim został posłem, był współpracownikiem krakowskiego Czasu, gdzie prowadził dział "Gospodarstwo Przemysł". Kraków zawdzięcza mu budowę wodociągów i uruchomienie konnego tramwaju. Od 1869 był posłem do Sejmu Krajowego (zmarł w czasie jego obrad). Ponadto w latach 1870-1881 (5 kadencji) oraz 1891-1901 był posłem do austriackiej Rady Państwa, wybierany początkowo z kurii Izb przemysłowo-handlowych, a potem (od 1873) z kurii miast większych, z miasta Krakowa.
Otrzymał honorowe obywatelstwo Jasła.
Został pochowany 2 lipca 1901 roku jako były prezydent na koszt miasta Krakowa na Cmentarzu Rakowickim.

</doc>
<doc id="413806" url="https://pl.wikipedia.org/wiki?curid=413806" title="Bitwa pod Ochmatowem">
Bitwa pod Ochmatowem



</doc>
<doc id="413808" url="https://pl.wikipedia.org/wiki?curid=413808" title="Epsilon Scorpii">
Epsilon Scorpii

 
Epsilon Scorpii ("Larawag", "ε Sco") – jedna z jaśniejszych gwiazd w gwiazdozbiorze Skorpiona (wielkość gwiazdowa: 2,29). Odległa od Słońca o około 64 lat świetlnych.
Nazwa.
Gwiazda nie ma nazwy własnej w tradycji arabskiej i europejskiej, ale Aborygeni australijscy z ludu Wardaman znają ją pod nazwą Larawag. Patrick Moore przypisał jej nazwę Wei (), jednak ta oryginalnie odnosiła się do chińskiej stacji księżycowej, asteryzmu tworzonego przez dziewięć gwiazd „ogona” Skorpiona. Międzynarodowa Unia Astronomiczna w 2017 roku formalnie zatwierdziła użycie nazwy Larawag dla określenia tej gwiazdy.
Charakterystyka.
Jest to pomarańczowy olbrzym, gwiazda należąca do typu widmowego K1. Jej wielkość absolutna to 0,84m. Właściwości fizyczne gwiazdy nie są dobrze znane, jako że pomiary dają rozbieżne wyniki. Jej temperatura to około 4400 K, a jasność jest 72 razy większa niż jasność Słońca. Promień gwiazdy, znany dzięki pomiarowi jej średnicy kątowej, to 13 , a masa mieści się w zakresie od 1 do 1,5 masy Słońca. Wykazuje pewną zmienność blasku, o około 10%, bez wyznaczonego okresu. Także jej stan ewolucyjny jest niepewny: może zwiększać jasność po zakończeniu syntezy wodoru w hel, ale też zmniejszać ją po zainicjowaniu syntezy helu w węgiel i tlen, bądź zwiększać ponownie po zakończeniu tego etapu. Obraca się powoli wokół osi, są przesłanki za tym, że traci masę poprzez szybki wiatr gwiazdowy. Gwiazda ma duży ruch własny, jej prędkość względem Słońca jest 3–4 razy większa niż u sąsiednich gwiazd cienkiego dysku galaktycznego, co wskazuje, że pochodzi z populacji gwiazd grubego dysku, obszaru przejściowego z galaktycznym halo.

</doc>
<doc id="413812" url="https://pl.wikipedia.org/wiki?curid=413812" title="Puchar Andory w piłce nożnej (2002)">
Puchar Andory w piłce nożnej (2002)

Copa Constitució 2002 (Puchar Andory w piłce nożnej 2002).
Ćwierćfinały.
Awans: Lusitanos, CE Principat, Construccions Modernes oraz Granvalira Encamp.
Półfinały.
Awans: Lusitanos oraz Construccions Modernes.
Finał.
Puchar wywalczyła ekipa Lusitanos.

</doc>
<doc id="413813" url="https://pl.wikipedia.org/wiki?curid=413813" title="Alfa Lupi">
Alfa Lupi

Alfa Lupi ("α Lup") – najjaśniejsza gwiazda w gwiazdozbiorze Wilka, odległa od Słońca o około 464 lata świetlne.
Nazwa.
Gwiazda nie ma powszechnie używanej nazwy własnej. Według R.H. Allena w Mezopotamii była znana jako Kakkab Su-gub Gud-Elim, „gwiazda na lewo od Rogatego Byka”, co odnosiło się do sąsiedniego gwiazdozbioru Centaura. Allen przypisał jej także błędnie nazwę , jednak ta odnosiła się do gwiazd Centaura. Dla Chińczyków Alfa Lupi była dziesiątym z cesarskich strażników ().
Charakterystyka obserwacyjna.
Jest to najjaśniejsza gwiazda konstelacji, jej obserwowana wielkość gwiazdowa to 2,30, a wielkość absolutna jest równa −3,47m. Jest częścią rozległej asocjacji górnego Centaura-Wilka. Leży ona zbyt daleko na niebie południowym, żeby można było ją obserwować z terenów Polski.
Charakterystyka fizyczna.
Jest to gwiazda typu widmowego B1,5, na podstawie widma sklasyfikowana jako błękitny olbrzym. Ma temperaturę około i wypromieniowuje 21 tysięcy razy więcej energii niż Słońce (uwzględniając znaczną emisję w zakresie ultrafioletu). Gwiazda ta jest 10–11 razy masywniejsza od Słońca i ma zaledwie 20 milionów lat. Przy tak dużej masie może wybuchnąć jako supernowa, ale też zakończyć życie spokojniej, jako masywny neonowo-tlenowy biały karzeł.
Jest to gwiazda zmienna typu Beta Cephei o okresie zmienności 6 godzin, 14 minut i 11 sekund, i amplitudzie zmian blasku zaledwie 0,03m; jej jasność waha się o około 3%. Drugi okres pulsacji jest równy 5 h 40 m 59 s.
Gwiazda ma dwie optyczne towarzyszki, składnik B o wielkości 14 oddalony o 24,3″ (pomiar z 2002 roku) i składnik C o wielkości 15,49m odległy o 6,5″ (pomiar z 2000 roku). Nie wiadomo, czy gwiazdy te są związane z olbrzymem.

</doc>
<doc id="413814" url="https://pl.wikipedia.org/wiki?curid=413814" title="Α Lup">
Α Lup



</doc>
<doc id="413817" url="https://pl.wikipedia.org/wiki?curid=413817" title="Skorki">
Skorki

Skorki, cęgosze (Dermaptera) – niewielki rząd owadów z podgromady uskrzydlonych i infragromady nowoskrzydłych. Obejmuje około 2000 opisanych gatunków. Skrzydła pierwszej pary mają przekształcone w skórzaste pokrywy, a drugiej błoniaste, w spoczynku potrójnie złożone pod pierwszymi. Wiele gatunków jest bezskrzydłych lub ma skrzydła zredukowane. Większość gatunków współczesnych ma nieczłonowane, przekształcone w szczypce przysadki odwłokowe. Takson kosmopolityczny, ale najliczniejszy w strefie tropikalnej i ciepłej umiarkowanej. Przedstawiciele preferują miejsca zacienione i wilgotne. Większość jest wszystkożerna, ale zdarzają się wśród nich mięsożercy, roślinożercy, a nawet ektopasożyty i komensale ssaków. Samice opiekują się złożonymi w komorze lęgowej jajami oraz wczesnymi stadiami larwalnymi. Rozwój odbywa się z przeobrażeniem niezupełnym. W zapisie kopalnym znane są od triasu późnego.
Budowa.
Ciało skorków jest wydłużone, w większości przypadków grzbietobrzusznie spłaszczone. Osiągają one od 4 do 84 mm długości, przy czym maksymalna wartość dotyczy wymarłego w XX wieku "Labidura herculeana", natomiast największym gatunkiem żyjącym jest "Titanolabis colossea", osiągający około 55 mm długości. Ubarwienie zwykle jest w odcieniach żółci, brązu lub czerni, najczęściej jednolite, rzadziej z wzorem.
Owalna lub sercowata, wyraźnie odgraniczona od tułowia, prognatyczna głowa ma mniej lub bardziej widoczne szwy. Nitkowate lub paciorkowate czułki zbudowane są z 10–50 członów. Stosunkowo małe oczy złożone z eukonicznymi fasetkami stanowią zwykle jedyny narząd wzroku, gdyż przyoczek u skorków brak. Gatunki pasożytnicze są całkiem ślepe. Aparat gębowy jest typu gryzącego, ortopteroidalnego.
Przedtułów nakrywa od góry tarczowate, zwykle spłaszczone przedplecze. Często środkiem przedplecza biegnie podłużna bruzda, a niekiedy jego powierzchnia zróżnicowana jest na przednią prozonę i tylną metazonę. Budowa skrzydeł obu par jest unikalna wśród owadów. Pierwsza para skrzydeł jest przekształcona w twarde, skórzasto zgrubiałe pokrywy (tegminy). Pokrywy te sięgają najwyżej do połowy długości odwłoka, a często są jeszcze krótsze, zredukowane albo wręcz szczątkowe, w postaci bocznych „klapek”. U form współczesnych pokrywy pozbawione są użyłkowania, ale u niektórych wymarłych jeszcze je miały. Druga para skrzydeł jest błoniasta, o bardzo mocno zredukowanym remigium i silnie rozszerzonym, wachlarzowatym vannusie, zwykle o zgrubiałym przednim brzegu. Kształt skrzydeł tylnych jest półkolisty z promieniście rozchodzącymi się żyłkami. W pozycji spoczynkowej skrzydła tylne złożone są potrójnie: podłużnie (wachlarzowato) i dwa razy poprzecznie; całkowicie ukryte pod pokrywami lub też o wystającym spod nich przednim brzegu. Skrzydła tylnej pary, a czasem też pokrywy mogą być całkowicie zanikłe. Czasem pokrywy odsłaniają fragment śródplecza zwany tarczką. Odnóża poszczególnych par są podobnie zbudowane, bieżne. Gatunki współczesne mają trójczłonowe stopy zakończone parą pazurków, ale pozbawione przylg. Wymarłe Archidermaptera i Eodermaptera miały stopy pięcioczłonowe.
Odwłok jest silnie zesklerotyzowany, zbudowany z 11 segmentów. U samców ma 10 tergitów i 9 sternitów, a u samic 8 tergitów i 7 sternitów. Pleuryty są u obu płci zanikłe. Wiele gatunków ma gruczoły produkujące wydzielinę odstraszającą, uchodzące na wzgórkach po bokach trzeciego i czwartego tergitu. Ostatni tergit jest większy niż pozostałe. Za nim leży pygidium, zwane też płytką odbytową i zakończone metapygidium i płytką końcową. Pygidium bywa ukryte, od góry niewidoczne. Siódmy sternit samicy tworzy płytkę subgenitalną. Większość gatunków ma nieczłonowane, silnie zesklerotyzowane przysadki odwłokowe wykształcone w formie szczypiec (kleszczy). Często wykazują one dymorfizm płciowy: te u samic są krótsze, bardziej proste i nieuzbrojone, a u samców dłuższe, silniej zakrzywione i wyposażone w guzki czy ząbki. Szczypce samców mogą być nawet dłuższe od ciała. Ponadto znany jest polimorfizm przysadek w obrębie jednej płci: występowanie formy krótko- i długoszczypcowej. U gatunków pasożytniczych przysadki odwłokowe są nitkowate, a u niektórych wymarłych były jeszcze wieloczłonowe. Wyrostki rylcowe u skorków nie występują. 
Narząd kopulacyjny samca umieszczony jest między dziewiątym a dziesiątym sternitem. U najbardziej prymitywnych grup (Pygidicranidae i Diplatyidae) narząd ten jest parzysty i ma dwa symetryczne prącia. U Karschiellidae lewe prącie jest silnie zredukowane. U Apachyidae, Anisolabisidae i obcężnicowatych prącia są asymetryczne. U form bardziej zaawansowanych (Eudemaptera) aparat kopulacyjny i prącie są pojedyncze, ale wciąż występuje para przewodów wytryskowych, choć ten na stronie niefunkcjonalnej może mieć postać szczątkową. Każde prącie zaopatrzone jest w zesklerotyzowany wyrostek, zwany virgą, w którym znajduje się końcowy odcinek przewodu wytryskowego i jego ujście (gonopor). Virga może być nawet 2,5 raza dłuższa od całego ciała. Skorki o dwóch penisach w czasie kopulacji wykorzystują tylko jeden z nich. Zachowanie drugiego bywa jednak przydatne, gdyż w czasie stosunku może dojść do odłamania się virgi. Bardzo długie virgi służyć mogą także usunięciu z ciała samicy spermy rywala.
U samic jajniki zbudowane są z owarioli meroistyczno-politroficznej, ale zmodyfikowane tak, że każdy oocyt łączy się z jednym tylko trofocytem. Pokładełko u form współczesnych jest szczątkowe, u wymarłych bywało dobrze rozwinięte.
Biologia i ekologia.
Skorki poruszają się głównie biegając. Większość ma dobrze rozwinięte skrzydła, ale latają rzadko. Przy składaniu skrzydeł wykorzystują szczypce. Dotknięte przywierają do podłoża (tigmotaksja). Mogą się też bronić szczypcami i wydzieliną gruczołów obronnych. Są owadami higrofilnymi i raczej cieniolubnymi. W większości są aktywne nocą. Grzbietobrzusznie spłaszczone ciała przystosowują je do wchodzenia w ciasne miejsca. Przebywają w szczelinach gleby i starego drewna, pod korą, mchem, kamieniami, wśród opadłych liści, w ściółce, odpadkach roślinnych i zwierzęcych, nawozie, na pobrzeżach wód płynących i stojących, także o podłożu piaszczystym. Gatunki synantropijne spotkać można w piwnicach, spiżarniach itp. miejscach. Niektóre są troglofilne i zasiedlają jaskinie. Większość to gatunki wszystkożerne, żerujące na roślinach oraz martwych i żywych, ale mniej szybkich stawonogach, do chwytania których mogą używać szczypiec. Niektóre są jednak wyłącznie drapieżne lub wyłącznie roślinożerne. Występować może również kanibalizm.
Istotnym wyjątkiem od powyższego opisu jest kilkanaście gatunków tropikalnych z rodzin Arixeniidae i Hemimeridae, będących zewnętrznymi pasożytami i komensalami ssaków. Spośród tej pierwszej rodziny "Arixenia" występują w fałdach skóry nietoperza naguska obrożnego ("Cheiromeles torquatus"), żywiąc się ciałem lub wydzielinami gospodarza, a "Xeniaria" żerują na guanie lub zasiedlających je stawonogach. Spośród Hemimeridae przedstawiciele rodzaju "Hemimerus" występują na wielkoszczurach ("Cricetomys"), a "Araeomerus" na chomikoszczurach ("Beamys").
Drapieżniki i pasożyty.
Skorki padają ofiarami licznych zwierząt, w tym: ptaków, owadożernych, nietoperzy, płazów, jaszczurek, pareczników, zajadkowatych, pająków i osowatych. Do porażających skorki parazytoidów należą niektóre muchówki z rodziny rączycowatych. Spośród nich "Triarthria setipennis" wykorzystywana jest od lat do ich biologicznej kontroli, a potencjał do takiego wykorzystania ma również "Ocytata pallipes". Sporadycznie skorki atakują nicienie z gatunku "Mermis nigrescens". Skorki porażane są też przez co najmniej 26 gatunków grzybów z klasy owadorośli.
Rozród i rozwój.
Przedstawicieli rodzin Arixeniidae i Hemimeridae cechuje żyworodność i odżywianie potomstwa przez łożysko. Pozostałe skorki są jajorodne. Podczas kopulacji samiec wykorzystywać może do przytrzymywania samicy szczypce. U Anisolabidinae samce wykorzystują swe nawet 2,5 raza dłuższe od ciała virgi do usunięcia spermy rywala z ciała samicy. Po kopulacji samica przechowuje nasienie partnera w spermatece przez wiele miesięcy i może je wykorzystać do zapłodnienia więcej niż jednego pakietu jaj.
Samica buduje w wilgotnej glebie komorę lęgową, w której składa jaja. W jednym pakiecie może ich być 20–80. Początkowo są perłowe i owalne, ale przed wylęgiem ciemnieją i przybierają kształt bardziej nerkowaty. Samica wykazuje się troską rodzicielską. Nieustannie oblizuje jaja, chroniąc je przez zapleśnieniem, a w razie potrzeby broni je przed drapieżnikami. Larwy klują się po około tygodniu, czasami z asystą samicy. Pozostają w gnieździe do drugiej wylinki, będąc również czyszczonymi przez samicę. Są karmione pokarmem zwracanym przez samicę. Zjadają też swoje wylinki, a w razie śmierci samicy mogą zjeść jej ciało.
Rozwój pozazarodkowy odbywa się z przeobrażeniem niezupełnym. Występuje 4 do 6 stadiów larwalnych, zwanych też nimfami. Mają one mniej lub bardziej proste przysadki odwłokowe i pozbawione są skrzydeł. Cykl rozwojowy trwać może od kilku tygodni do kilku miesięcy. Gatunki środkowoeuropejskie zimują jako larwy bądź osobniki dorosłe.
Rozmieszczenie.
Owady te rozprzestrzenione są na całym świecie z wyjątkiem Antarktydy i północnej Arktyki, aczkolwiek najliczniej reprezentowane są w strefie tropikalnej i ciepłej strefie umiarkowanej. Występują od brzegów mórz po rejony wysokogórskie. W piętrach alpejskim i subalpejskim wysokich gór Palearktyki dominują przedstawiciele Anechurinae, ale duże wysokości osiągają również rodzaje pospolite na nizinach. Rekord wysokości należy do "Guanchia sjoestedti", znalezionej na rzędnych 4880 m n.p.m. w masywie Kilimandżaro. Najwięcej (ponad 100) gatunków skorków wykryto dotychczas w Indiach (239), Chinach (229), Indonezji (204), Brazylii (147), DR Konga (128), na Filipinach (110) i w Tanzanii (107).
W Europie stwierdzono 84 gatunki skorków z 5 rodzin, najwięcej w Hiszpanii (30) i Włoszech (24). Faunę Rosji (z częścią azjatycką włącznie) reprezentują 34 gatunki z 4 rodzin (zobacz: skorki Rosji). W Polsce stwierdzono zaledwie 6 gatunków z 3 rodzin, przy czym możliwe jest znalezienie jeszcze jednego (zobacz: skorki Polski). Na Islandii brak skorków zupełnie, a na Grenlandię zawleczono 1 gatunek (zobacz: skorki Grenlandii).
Systematyka i ewolucja.
Karol Linneusz w 10. wydaniu "Systema Naturae" zaliczył opisane wówczas gatunki skorków w poczet chrząszczy, kojarząc je z kusakowatymi. Nazwę Dermaptera, pochodzącą od greckich słów "derma" („skóra”) i "ptera" („skrzydła”), nawiązującą do skórzastych pokryw, wprowadził w 1773 Charles De Geer. W jego ujęciu jednak Dermaptera obejmowały wszystkie rzędy ortopteroidalne, odpowiadając prostoskrzydłym (Orthoptera) w sensie nadanym przez Guillaume’a-Antoine’a Oliviera w 1789. Zawężenia nazwy Dermaptera do współcześnie rozumianych skorków dokonał w 1814 roku William Kirby.
Skorki są stosunkowo niewielkim rzędem owadów. Dotychczas opisano około 2 tysięcy ich gatunków (1978 według danych z 2009 r.). Tradycyjnie dzielono je na trzy podrzędy współczesne: Arixeniina, Forficulina i Hemimerina oraz wymarły podrząd Archidermaptera. O ile monofiletyzm Arixeniina i Hemimerina był dobrze wsparty, o tyle Forficulina okazały się w analizach filogenetycznych taksonem parafiletycznym względem ich obu. W nowszych, bliższych filogenezie podziałach wyróżnia się dwa podrzędy wymarłe i tylko jeden współczesny, który z kolei dzieli się na dwa infrarzędy, z których to Protodermaptera mogą być parafiletyczne.
Podział do poziomu rodziny z uwzględnieniem rodzajów o niepewnej klasyfikacji przedstawia się według "Dermaptera Species File" następująco:
W zapisie kopalnym skorki znane są od karniku w późnym triasu. Jako ich przypuszczalnych przodków wymienia się Protelytroptera. Z jury i kredy znane są Archidermaptera i Eodermaptera. Neodermaptera pojawiły się prawdopodobnie w jurze późnej, ale ich pewny zapis kopalny znany jest od wczesnej kredy. W zapisie z trzeciorzędu dominują już przedstawiciele rodziny skorkowatych.
Znaczenie gospodarcze.
Pospolite gatunki skorków mogą odgrywać pożyteczną rolę, jako że żerują na wszelkich mniej ruchliwych owadach, a więc także szkodnikach upraw. Skorek pospolity potrafi znacząco zredukować populację mszyc (np. bawełnicy korówki, mszycy jabłoniowej, mszycy śliwowo-chmielowej), tarcznikowatych, pryszczarkowatych, pilarzowych, roztoczy oraz motyli np. z rodzin bielinkowatych, sówkowatych i tantnisiowatych (zjada jaja, larwy jak i poczwarki). Z kolei kleszczanka chętnie żeruje na jajach i larwach muchy domowej.
Te same gatunki są jednak wszystkożerne, w związku z czym bywają notowane jako szkodniki niektórych roślin. Skorek pospolity ogryza kwiaty, wyjadając m.in. ich słupki i pręciki oraz żeruje na owocach roślin uprawnych. Bywa notowany jako szkodnik m.in. brzoskwini zwyczajnej, moreli pospolitej, maliny właściwej i chmielu zwyczajnego. Może też zjadać niedojrzałe ziarna zbóż i notowany był jako szkodnik kukurydzy.

</doc>
<doc id="413819" url="https://pl.wikipedia.org/wiki?curid=413819" title="Superpuchar Andory w piłce nożnej">
Superpuchar Andory w piłce nożnej

Superpuchar Andory w piłce nożnej () – trofeum przyznawane zwycięskiej drużynie meczu rozgrywanego pomiędzy aktualnym Mistrzem Andory oraz zdobywcą Pucharu Andory w danym sezonie (jeżeli ta sama drużyna wywalczyła zarówno mistrzostwo, jak i Puchar kraju - to jej przeciwnikiem zostaje finalista Pucharu).
Historia.
W sezonie 2003 odbył się pierwszy oficjalny mecz o Superpuchar Andory. Pierwszy pojedynek rozegrano 14 września 2003 roku. W tym meczu FC Santa Coloma pokonał po dogrywce 3:2 UE Sant Julià. Do 2019 roku finał rozgrywany na Estadi Comunal d'Aixovall w Sant Julià de Lòria lub Estadi Comunal d'Andorra la Vella w Andorra la Vella, a 20 stycznia 2021 mecz finałowy został rozegrany na Estadi Nacional w Andorra la Vella.
Format.
Mecz o Superpuchar Andory rozgrywany jest przed rozpoczęciem każdego sezonu. W przypadku remisu po upływie regulaminowego czasu gry przeprowadza się dogrywka. Jeżeli i ona nie wyłoni zwycięzcę, to od razu zarządzana jest seria rzutów karnych. 
Zwycięzcy i finaliści.
Uwagi:
Statystyka.
Klasyfikacja według klubów.
W dotychczasowej historii finałów o Superpuchar Andory na podium oficjalnie stawało w sumie 11 drużyn. Liderem klasyfikacji jest FC Santa Coloma, który zdobył trofeum 7 razy.
Stan na 31.05.2022. 
Klasyfikacja według miast.
Stan na 31.05.2022.

</doc>
<doc id="413820" url="https://pl.wikipedia.org/wiki?curid=413820" title="Eta Centauri">
Eta Centauri

Eta Centauri ("η Cen") – gwiazda w gwiazdozbiorze Centaura, odległa od Słońca o około 306 lat świetlnych.
Charakterystyka obserwacyjna.
Jest to jedna z jaśniejszych gwiazd w konstelacji, jej obserwowana wielkość gwiazdowa to 2,33, a wielkość absolutna jest równa −2,53m. Należy do asocjacji OB górnego Centaura-Wilka. Leży ona zbyt daleko na niebie południowym, żeby można było ją obserwować z terenów Polski.
Charakterystyka fizyczna.
Gwiazda należy do typu widmowego B2. Jej temperatura to około , a jasność jest ok. 5750 razy większa niż jasność Słońca. Ma masę około 8,5 razy większą niż masa Słońca. Jest to gwiazda zmienna typu Gamma Cassiopeiae o niewielkich wahaniach jasności, o zmiennych liniach emisyjnych wodoru w widmie, które świadczą o obecności otaczającego ją dysku gazu. Gwiazda ta bardzo szybko wiruje – jeden obrót wokół własnej osi zajmuje jej niecałą dobę. Jej masa jest bliska granicy, oddzielającej gwiazdy kończące życie jako masywne białe karły od gwiazd eksplodujących jako supernowa.

</doc>
<doc id="413834" url="https://pl.wikipedia.org/wiki?curid=413834" title="Vonetta McGee">
Vonetta McGee

Vonetta McGee (ur. 14 stycznia 1945 w San Francisco, zm. 9 lipca 2010 w Berkeley) – amerykańska aktorka.

</doc>
<doc id="413838" url="https://pl.wikipedia.org/wiki?curid=413838" title="Jan Wier">
Jan Wier

Jan Wier (Johann Weyer lub Wierus) (1515 - 1588) – niemiecki, a właściwie niderlandzki lekarz, demonolog, autor dzieła pt. "O zwodniczych sztuczkach demonów" (łac. "De praestigiis daemonum") (1563).
Życiorys.
Urodził się w miejscowości Grave w Holandii (wówczas pod panowaniem Habsburgów). Nauki pobierał w Antwerpii, a następnie w Bonn, u uznawanego za maga i okultystę Agrippy. Następnie podjął studia medyczne w Paryżu i Lyonie. W latach 1545-1550 był odpowiedzialny za stan zdrowia publicznego w Arnhem, gdzie zajmował się m.in. przypadkami opętania. W 1550 roku został osobistym lekarzem księcia Kleve Wilhelma Bogatego. Około 1578 roku zaniechał pracy zawodowej. Do końca życia mieszkał w Kleve. Zmarł w 1588 roku w Tecklenburgu.
Żonaty najpierw z Judytą z domu Wintgens, a po jej śmierci z Henriettą Holst. Miał czterech synów i córkę. Jeden z synów, Henry Weyer (Wierus), był lekarzem, który podczas swej praktyki, podobnie jak ojciec, badał przypadki masowych opętań, w tym sprawę opętania mniszek z konwentu nazaretanek w Kolonii w 1565 roku.
Poglądy.
Jan Wier, podobnie jak Reginald Scot, czy Friedrich Spee, zaliczany jest do najbardziej znanych przeciwników prześladowań czarownic. Swoje tezy wyłożył m.in. w traktacie pt. "De praestigiis daemonum", który wydany został w Bazylei w 1563 r. i zyskał wielki rozgłos. Praca ta wymierzona była bezpośrednio przeciwko opublikowanemu po raz pierwszy w 1487 roku "Młotowi na czarownice".
Wier uważał za niesprawiedliwe, iż wykształconych magów-czarnoksiężników puszcza się wolno, podczas gdy nierozumne, omamione i melancholijne, ale całkowicie nieszkodliwe starsze kobiety pali się na stosach. Był przeciwnikiem procesów czarownic (przed sądami świeckimi), ponieważ według niego były one nieludzkie, okrutne i często prowadziły do śmierci niewinnych osób, ale z drugiej strony nie uwalniał osób wyobrażających sobie jedynie, że paktują z diabłem, od winy herezji. Wier był także przeciwnikiem stosowaniu tortur podczas procesów.
W swoim dziele Wier nie zaprzeczał istnieniu diabła, a jedynie twierdził, że wykorzystuje on chore umysły - zwłaszcza starszych, schorowanych kobiet - dla rozwinięcia swojej działalności. Uznawany przez niektórych za ojca współczesnej psychologii, wysunął przypuszczenie, że podstawową przyczyną zachowania prezentowanego przez domniemane czarownice jest choroba umysłowa.
Wier zajmował się również demonologią. Wierzył w powszechną działalność demonów (diabłów). Oceniał, że ich liczba wynosi 7 409 926.
Książka Wiera wywołała oburzenie. Wielu teologów i intelektualistów epoki (głównie Jean Bodin) sprzeciwiło się prezentowanym przez niego poglądom w sprawie istnienia czarownic i by go zdyskredytować, oskarżyli go o zajmowanie się magią. Nie postawiono go jednak przed sądem.
Dzieła.
Dzieła zebrane Jana Wiera (obejmujące również prace z zakresu medycyny), wydane zostały w 1660 roku w Amsterdamie. 

</doc>
<doc id="413841" url="https://pl.wikipedia.org/wiki?curid=413841" title="Meteorologia w żeglarstwie">
Meteorologia w żeglarstwie

Meteorologia w żeglarstwie – zastosowanie w żeglarstwie metod meteorologii i oceanografii.
Metorologia i oceanografia stosowana wykorzystywane są zarówno w żeglarstwie regatowym jak i w żeglarstwie rekreacyjnym. W żeglarstwie regatowym meteorologia jest wykorzystywana w zależności od skali akwenu, czasu trwania regat i typu jachtów. Informację meteorologiczną i oceanograficzną wykorzystuje się w prognozach dla klas transoceanicznych, prognozach w klasie America Cup w szczególności w regatach o Puchar Ameryki, i prognozach dla klas olimpijskich. W żeglarstwie rekreacyjnym meteorologia jest wykorzystywana m.in. w prognozach silnych wiatrów i ostrzeżeń pogodowych i stanu morza.
Prognozy w regatach transoceanicznych..
Regaty transoceaniczne wykorzystują prognozy pogody, ocenę stanu falowania, ocenę pokrywy lodu. Programy używane w nawigacji morskiej wykorzystują informację o prądach i falowaniu i informację na temat szybkości jachtu przy różnych kursach względem wiatru. Optymizację przeprowadza się obliczając linie stałego czasu (izochrony) i znajdując minimalny czas. Wykorzystywane są do tego programy nawigacyjne - m.in. MaxSea i RayTech. Wykorzystywane są tutaj globalne modele falowania - przykładowo model Wavewatch III oraz satelitarne dane obserwacyjne m.in. ze skaterometrów. Większość danych cyfrowych używanych w jachtowej nawigacji meteorologicznej przesyłanych jest w postaci zbiorów w formacie GRIB.
Inne czynniki meteorologiczne i oceaniczne istotne w regatach transoceanicznych to temperatura powierzchni oceanu a zwłaszcza warstwy ciepłej w oceanie (górne 2-6m) i różnica temperatury pomiędzy oceanem i atmosferą, które wpływają na strumienie ciepła z oceanu i rozwój lokalnej konwekcji w czasie dnia. W obszarach biegunowych istotną rolę odgrywa znajomość położenia lodu dryfującego i lodowców.
Prognozy w klasie Regat o Puchar Ameryki.
Prognozy lokalnych warunków pogodowych odgrywają istotną rolę w Regatach o Puchar Ameryki. Dla przykładu w regatach w Walencji w 2010 roku zespoły dysponowały nie tylko motorówkami pomiarowymi ale także ultralekkimi samolotami, które mierzyły prędkość wiatru w warstwie granicznej. Dodatkowo zespoły rozstawiały własne boje meteorologiczne. Nowe techniki radarowe pozwalają zastosować radarowe (w częstotliwości 3-30MHz) systemy nabrzeżne oceniające prądy powierzchniowe na całym akwenie.
Prognozy w klasach olimpijskich.
W klasach olimpijskich prognozuje się ogólne warunki pogodowe przed zawodami na podstawie m.in. klimatologii akwenu, prognoz statystycznych i prognoz z mezoskalowych modeli numerycznych. Dane historyczne pochodzą z pomiarów naziemnych a w czasie kilku ostatnich olimpiad ustawiane są specjalne boje z instrumentami meteorologicznymi i oceanicznymi w akwenie olimpijskim na kilka lat przed olimpiadą. Inne dane pomiarowe pochodzą z radarowych pomiarów nadbrzeżnych pradów powierzchniowych, charakterystyki pływowej akwenu. Dane satelitarne z SAR i skaterometrów wykorzystywane są do oceny klimatologii prędkości wiatrów. Program prognoz pogody w klasach olimpijskich został zapoczątkowany na olimpiadach w 1996 roku.
Klimatyczne informacje pomagają zrozumieć prawdopodobieństwo wystąpienia bryzy morskiej czy występowania słabych wiatrów. Prognoza meteorologiczna na Olimpiadzie w Atenach zawierała m.in. ocenę występowania lokalnych wiatrów meltemi oraz prognozę początku bryzy morskiej. W czasie zawodów wiele czynników wpływa na zachowanie się wiatru, lokalne ukształtowanie terenu, częstotliwość występowania zmian wiatru i zmiana kierunku wiatru. Poza prognozą pogody zespoły meteorologiczne zbierają lokalne informacje z własnych instrumentów meteorologicznych m.in. anemometrów czy prostych pomiarów prądów pływowych za pomocą dryfujących butelek częściowo (patrz dryfter) napełnionych wodą. Zespoły krajów takich jak Wielka Brytania zatrudniają obecnie meteorologów. Opis dziewięciu systemów nowcastingu na Olimpiadzie w Sydney podany jest w przeglądowym artykule.
W Polsce prognozy pogody w klasach olimpijskich zapoczątkował Piotr J. Flatau wraz z zespołem z ICM, który prognozował pogodę za zawodach przedolimpijskich w Qingdao wykorzystując model mezoskalowy COAMPS. Struktura bryzy morskiej w czasie Olmpiady w 2006 była analizowana w publikacjach. Ważnym elementem prognozy olimpijskiej w Qingdao były prądy pływowe.
Prognoza bryzy morskiej jest istotna w olimpijskim żeglarstwie wyczynowym. Książka brytyjskich meteorologów Davida Houghtona i Fiony Campbell opisuje prognozę bryzy morskiej dla różnych akwenów, na których odbywają się regaty w klasach olimpijskich. Jedna z pierwszych prognoz opracowanych specjalnie dla żeglarstwa olimpijskiego powstała przed olimpiadą w 1996 dla obszaru Savannah nad wybrzeżem Atlantyku.
Linki zewnętrzne.
Programy do nawigacji (optymalizacja drogi):
Prognozy pogody dla żeglarzy:
Stan oceanu:

</doc>
<doc id="413843" url="https://pl.wikipedia.org/wiki?curid=413843" title="Bruschetta">
Bruschetta

Bruschetta [bruskétta] – rodzaj przekąski (wł. "antipasto") typowej dla Włoch. 
Jest to grzanka z pieczywa posmarowanego oliwą i roztartym czosnkiem. Istnieje wiele jej odmian; najczęściej podawana jest z mieszaniną świeżo pokrojonych pomidorów i bazylii, również jako dodatek do niektórych zup.
Pierwotnie bruschetta była prostym pożywieniem rolników – plantatorów oliwek, które mogło powstać w tłoczniach, gdzie robotnicy spędzali wiele godzin przy monotonnej pracy, opiekając na ogniu kawałki chleba polane oliwą i posypane solą. Dotąd nie ustalono jednoznacznie, z którego regionu pochodzi – mogła to być Toskania, Kalabria, Apulia bądź w ogóle środkowe i południowe Włochy. 
2 lutego w Spello (Umbria) corocznie odbywa się święto bruschetty pod nazwą "Sagra della bruschetta". 

</doc>
<doc id="413844" url="https://pl.wikipedia.org/wiki?curid=413844" title="Środek owadobójczy">
Środek owadobójczy



</doc>
<doc id="413847" url="https://pl.wikipedia.org/wiki?curid=413847" title="Starachowice (gmina)">
Starachowice (gmina)

Starachowice (od 1870 "Wierzbnik") – dawna gmina wiejska istniejąca w latach 1867–1870 w guberni radomskiej. Siedzibą władz gminy była wieś Starachowice.
Za Królestwa Polskiego gmina Starachowice należała do powiatu iłżeckiego w guberni radomskiej. gmina została zniesiona w związku z przyłączeniem do niej pozbawionego praw miejskich Wierzbnika i równoczesnym przemianowaniem jednostki na gminę Wierzbnik.

</doc>
<doc id="413848" url="https://pl.wikipedia.org/wiki?curid=413848" title="Środki owadobójcze">
Środki owadobójcze



</doc>
<doc id="413849" url="https://pl.wikipedia.org/wiki?curid=413849" title="Charles Warren">
Charles Warren

Sir Charles Waren (ur. 7 lutego 1840, zm. 21 stycznia 1927) – brytyjski oficer, żołnierz, komisarz londyńskiej policji miejskiej w latach 1886-88 w czasie działalności Kuby Rozpruwacza.
Życiorys.
Kapitan wojskowych oddziałów inżynieryjnych Armii Brytyjskiej. W latach 1867–1871, wraz z Duncanem i Burglesem, prowadził dla Palestine Exploration Fund Inc. wykopaliska w Jerozolimie. Uzyskał zgodę na prace w odległości nie mniejszej niż 15 m od Wzgórza Świątynnego. Żeby dostać się na teren Wzgórza wybudował szyb z podziemnym korytarzem. Borykał się z wieloma problemami: (malaria, nieprzychylność władz, brak drewna, wody, funduszy). 24 października 1867 odkrył system podziemnych korytarzy znany dziś jako Warren`s Shafft System. Dokonał kilku mniejszej wagi odkryć na terenie Miasta Dawida i Góry Oliwnej. Członek Loży Masońskiej. Pośrednio powiązany z zabójstwami tzw. Kuby Rozpruwacza w Londynie.

</doc>
<doc id="413857" url="https://pl.wikipedia.org/wiki?curid=413857" title="Naczelnik Harcerzy Związku Harcerstwa Rzeczypospolitej">
Naczelnik Harcerzy Związku Harcerstwa Rzeczypospolitej

Naczelnik Harcerzy ZHR – instruktor ZHR, w stopniu harcmistrza, który został wybrany przez instruktorów spośród kandydatów na tę funkcję na Zjeździe ZHR. Należy do Rady Naczelnej ZHR oraz Naczelnictwa, kieruje Organizacją Harcerzy i jest przełożonym instruktorów.

</doc>
<doc id="413860" url="https://pl.wikipedia.org/wiki?curid=413860" title="Naczelniczka Harcerek Związku Harcerstwa Rzeczypospolitej">
Naczelniczka Harcerek Związku Harcerstwa Rzeczypospolitej

Naczelniczka Harcerek ZHR – instruktorka ZHR w stopniu harcmistrzyni, która została wybrana przez instruktorki spośród kandydatek na tę funkcję na Zjeździe ZHR. Należy do Rady Naczelnej ZHR oraz Naczelnictwa, kieruje Organizacją Harcerek i jest przełożoną instruktorek.

</doc>
<doc id="413865" url="https://pl.wikipedia.org/wiki?curid=413865" title="Naczelniczka ZHR">
Naczelniczka ZHR



</doc>
<doc id="413868" url="https://pl.wikipedia.org/wiki?curid=413868" title="Szczeliniec Mały">
Szczeliniec Mały

Szczeliniec Mały (niem. "Kleiner Heuscheuer", czes. "Malá Hejšovina") - szczyt w Górach Stołowych, tworzący wraz z przylegającym do niego od wschodu Szczelińcem Wielkim jednolity masyw.
Szczeliniec Mały ma wysokość 895 m n.p.m. i wznosi się na około 200 m ponad środkowe piętro Gór Stołowych. Ma kształt zbliżony do ściętego w połowie wysokości stożka, zwieńczonego okrągłą koroną skalnych ścian, od wschodu przechodzącego w kilkukrotnie dłuższy masyw Szczelińca Wielkiego, od którego oddziela go płytka przełęcz o wysokości ok. 867 m n.p.m.
Wierzchowina Szczelińca Małego należy do najwyższej z trzech powierzchni zrównań Gór Stołowych. Zbudowana jest z płasko ułożonych górnokredowych piaskowców ciosowych opadających we wszystkich kierunkach pionowymi ścianami kilkudziesięciometrowej wysokości. Odmiennie niż sąsiedni Szczeliniec Wielki nie posiada systemu szerokich i głębokich spękań na kształt "skalnego miasta".
U podnóża Szczelińca Małego od strony Pasterki, na przełomie 1790/1791 przed spodziewanym konfliktem pomiędzy Prusami a Austrią zbudowano niewielki fort, Baterię nad Pasterką, opuszczony w 1806 r. 
Szczeliniec Mały nigdy nie był udostępniany masowej turystyce, tak jak Szczeliniec Wielki. Również obecnie jest całkowicie zamknięty dla ruchu turystycznego, a na jego obszarze utworzony jest rezerwat przyrody.

</doc>
<doc id="413878" url="https://pl.wikipedia.org/wiki?curid=413878" title="Rokita (krzew)">
Rokita (krzew)



</doc>
<doc id="413883" url="https://pl.wikipedia.org/wiki?curid=413883" title="Waldemar Borek">
Waldemar Borek

Waldemar Borek (ur. 17 lipca 1955) – polski dziennikarz, dokumentalista (film "Krakowscy Szopkarze" dla arte-tv w Strasburgu, 1999) podróżnik, fotograf (wystawa dokumentalna o wojnie w Kosowie pod tytułem: "Miód i krew". Publikacje: "Madagaskar", Wyd. Multico (wyróżniona nagrodą Arkadego Fiedlera, "Bursztynowy Motyl", 1996). Cykl reportaży z wojny w Kosowie i w Afganistanie dla stacji ZDF w Moguncji, 1999 - 2001. Współzałożyciel MKZ Solidarność w Jeleniej Górze, oraz współorganizator i redaktor tygodnika publicystycznego Odrodzenie. Inicjator i redaktor naczelny telewizyjnego zespołu autorów "Badisches Redaktionsbüro" w Karlsruhe. Publikacje i reportaże między innymi w Gazecie Wyborczej i Głosie Wielkopolskim.

</doc>
<doc id="413884" url="https://pl.wikipedia.org/wiki?curid=413884" title="Grupy dyskusyjne">
Grupy dyskusyjne



</doc>
<doc id="413885" url="https://pl.wikipedia.org/wiki?curid=413885" title="Nina Repetowska">
Nina Repetowska

Nina Repetowska (ur. 1940) – polska aktorka Teatru im. Juliusza Słowackiego w Krakowie, absolwentka Wydziału Lalkarskiego i Wydziału Aktorskiego PWST w Krakowie, aktorka Teatru Rozmaitości, Bagatela, Ludowym, STU i Teatrze im. J. Słowackiego, była prezes krakowskiego oddziału ZASP. Dyrektor artystyczny w Teatrze im. Tadeusza Boya-Żeleńskiego w Krakowie (1993-1998).
W 1968 otrzymała nagrodę publiczności na Ogólnopolskim Festiwalu Teatrów Jednego Aktora we Wrocławiu. Wystąpiła w filmach Włodzimierza Gawrońskiego o Józefie Szwejku, pojawiła się też w jednym z odcinków serialu "Kryminalni".
W 2008 została odznaczona Srebrnym Medalem „Zasłużony Kulturze Gloria Artis”.

</doc>
<doc id="413888" url="https://pl.wikipedia.org/wiki?curid=413888" title="Molannidae">
Molannidae

Molannidae – rodzina owadów wodnych z rzędu Trichoptera (chruściki). W Polsce występują trzy gatunki. Larwy budują charakterystyczne, przenośne domki, lekko spłaszczone, zbudowane z ziaren piasku, czasem z cząstkami detrytusu. Najpospolitszym gatunkiem jest "Molanna angustata", larwy występują pospolicie w jeziorach (głównie eutroficznych i mezotroficznych), rzadziej w dużych rzekach nizinnych (odcinki lenityczne). Dużo rzadszym jest gatunek "Molanna albicans" (gatunek o bardziej północnym rozmieszczeniu) - można traktować go jako relikt polodowcowy. Obecnie w Polsce występuje na kilku stanowiskach na Pojezierzu Pomorskim i Pojezierzu Mazurskim, preferując jeziora lobeliowe i mezotroficzne. Trzeci gatunek - "Molannodes tinctus" zasiedla w stadium larwalnym niewielkie rzeki nizinne, szczególnie śródleśne. Sporadycznie spotykany jest w jeziorach.

</doc>
<doc id="413893" url="https://pl.wikipedia.org/wiki?curid=413893" title="Naczelniczka Harcerek">
Naczelniczka Harcerek



</doc>
<doc id="413894" url="https://pl.wikipedia.org/wiki?curid=413894" title="Roman Orłow">
Roman Orłow

Roman Orłow (ur. 20 października 1922 w Warszawie, zm. 14 października 2017 w Psurzu) – polski malarz, kompozytor.
Życiorys.
Syn profesora śpiewu na Państwowej Wyższej Szkole Muzycznej (PWSM) w Łodzi Grzegorza Orłowa (1893–1964) i pianistki Anny Orłow, z d. Młynarskiej (1898–1989). W 1942 roku rozpoczął studia w pracowni Henryka Stażewskiego. Po powstaniu był więźniem wojennym w Niemczech. W trakcie wojny był żołnierzem Drugiego Korpusu generała Andersa. Po powrocie do Polski w 1946 kontynuował studia na ASP w Łodzi w pracowni Adama Rychtarskiego, w 1953 obronił pracę dyplomową. Uważał się za ucznia Władysława Strzemińskiego, który w tamtych latach wykładał na uczelni swoją Teorię Widzenia. W latach 1950–1955 pracował w Instytucie Wzornictwa Przemysłowego w Warszawie, projektował tkaniny dla przemysłu. Otrzymał nagrodę Wzornictwa Tekstylnego. W latach 1955–1957 był wykładowcą na Wydziale Włókienniczym w PWSSP w Łodzi.
Od 1952 był członkiem Związku Polskich Artystów Plastyków i brał udział w licznych wystawach Okręgu Warszawskiego ZPAP (m.in w Zachęcie), jak również w wystawach ogólnopolskich. Od 1966 brał udział w wystawach zagranicznych organizowanych przez BHZ DESA, m.in. w Szwajcarii, Nowej Zelandii, Republice Federalnej Niemiec, Meksyku, Szwecji i Kanadzie. Współpracował z salonami DESY w całej Polsce.
W 1962 pochłonęła go pasja muzyczna, co spowodowało przerwę w twórczości malarskiej. Skomponował ponad 300 piosenek, śpiewanych przez najlepszych polskich wykonawców, m.in. Marię Koterbską, Irenę Santor, Halinę Kunicką, Annę German, Wojciecha Młynarskiego. Uzyskał wiele nagród na Festiwalach Polskiej Piosenki w Opolu i Sopocie. Jego największe przeboje to „Jesienny Pan”, „Z kim tak ci będzie źle jak ze mną”. Był współautorem musicalu "Tam-Tam" wystawionego w 1967 r. w Operetce Warszawskiej.
W 1980 powrócił do malarstwa, skupiając się na akwarelach. Zmarł 14 października 2017 w Psurzu.

</doc>
<doc id="413896" url="https://pl.wikipedia.org/wiki?curid=413896" title="Anna Łajming">
Anna Łajming

Anna Łajming, z d. Żmuda-Trzebiatowska (ur. 24 lipca 1904 w Przymuszewie w pow. chojnickim, zm. 13 lipca 2003 w Słupsku) – polska pisarka, której utwory (wspomnienia, powieści, sztuki teatralne) poświęcone są jej "małej Ojczyźnie" – Kaszubom z okresu sprzed I i II wojny światowej.
Życiorys.
Urodziła się w starej, zasiedziałej od wieków na Pomorzu, szlacheckiej rodzinie Trzebiatowskich. Zaczęła pisać dopiero w 1958. Jej utwory opisują realia życia wiosek południowych Kaszub pod koniec zaboru pruskiego i w latach 30. XX w. Pisała po polsku wplatając w tekst kaszubskie dialogi. Od 1973 była członkiem Związku Literatów Polskich. W 1974 wyróżniono ją Medalem Stolema. W latach 1929–1939 Anna Łajming mieszkała w Tczewie. Temu okresowi życia pisarka poświęciła wspomnienia "Mój dom". W Tczewie od 2009 znajduje się upamiętniająca pisarkę i jej pobyt w Tczewie. Po wojnie mieszkała w Słupsku. Honorowy obywatel miasta Słupska od 2000 r.. W 2005 r. jej imieniem nazwano jedną ze słupskich ulic. Poślubiła Mikołaja Łajminga, oficera białej armii. Jej synem był plastyk, profesor Włodzimierz Łajming.
Została pochowana na Starym Cmentarzu w Słupsku.

</doc>
<doc id="413898" url="https://pl.wikipedia.org/wiki?curid=413898" title="Hawker Hunter">
Hawker Hunter

Hawker Hunter (ang. "hunter" – „myśliwy”) – brytyjski odrzutowy samolot myśliwski i myśliwsko-bombowy z lat 50. XX wieku, wykorzystywany przez RAF oraz siły powietrzne 19 innych krajów. Łącznie zbudowano 1972 maszyny w macierzystej wytwórni Hawker Siddeley oraz na licencji w Belgii i Holandii.
Historia.
Początki myśliwca Hunter są związane z samolotem pokładowym o prostych skrzydłach Hawker Sea Hawk, niezaakceptowanym przez brytyjskie wojska lotnicze (RAF), a jedynie przez lotnictwo marynarki (FAA). W celu poprawienia jego osiągów i wypełnienia wymagań Ministerstwa Lotnictwa Wielkiej Brytanii oznaczonych numerem E.38/46, główny konstruktor wytwórni Hawker Siddeley, Sydney Camm, zaprojektował prototypowy samolot oznaczony jako P.1052, który był właściwie wersją Sea Hawka ze skrzydłami skośnymi – pod kątem 35 stopni. Osiągi tego oblatanego 19 listopada 1948 samolotu były bardzo dobre i, zdaniem zarządu wytwórni Hawker Siddeley, miał on szansę po wprowadzeniu niezbędnych zmian i ulepszeń stać się myśliwcem, który mógłby być produkowany seryjnie. Korzystając z własnych środków wytwórni, przebudowano drugi egzemplarz prototypowego P.1052 na nowy samolot Hawker P.1081 ze skośnym usterzeniem ogonowym oraz zaprojektowaną na nowo tylną sekcją kadłuba i, w przeciwieństwie do Sea Hawka, nie z rozdwojoną, a pojedynczą dyszą gazów wylotowych silnika odrzutowego. Maszyna ta została oblatana 19 czerwca 1950 roku i okazała się konstrukcją na tyle obiecującą, że wzbudziła zainteresowanie Sił Powietrznych Australii. Rok po oblataniu samolot uległ jednak katastrofie, co uniemożliwiło kontynuowanie prac rozwojowych.
Tymczasem Ministerstwo Lotnictwa wydało kolejną specyfikację F.43/46 na dzienny (tj. zdolny do operowania tylko w ciągu dnia) myśliwiec przechwytujący o napędzie odrzutowym. Sydney Camm w celu sprostania nowym wymaganiom zaprojektował bazującą na pierwszym prototypie P.1052 maszynę napędzaną nowym silnikiem Rolls-Royce’a typu Avon, który – w przeciwieństwie do zastosowanego w Sea Hawku Rolls-Royce Nene – miał sprężarkę osiową, co przyczyniło się do zmniejszenia rozmiarów tego silnika, z jednoczesnym uzyskaniem większego ciągu. Początkowo maszyna miała jeden wlot powietrza w nosie i usterzenie ogonowe w kształcie litery T; później – w celu zwiększenia stabilności konstrukcji – usterzenie zmieniono, a zamiast centralnego wlotu powietrza zastosowano dwa, u nasady skrzydeł, zapewniając tym samym miejsce na uzbrojenie i radar w przedniej części kadłuba.
Pierwszy prototyp oznaczony jako P.1067 został oblatany 20 lipca 1951 roku. Napęd maszyny stanowił silnik Avon 103 o ciągu 28,91 kN taki sam jak zastosowany w bombowcu English Electric Canberra. Druga maszyna prototypowa została wyposażona w mocniejszy silnik turboodrzutowy Avon 107 o ciągu 33,58 kN, seryjną awionikę oraz uzbrojenie i oblatana 5 maja 1952. Trzecia maszyna testowa oblatana 30 listopada 1952 została próbnie wyposażona w inny silnik ze sprężarką osiową produkcji wytwórni Armstrong Siddeley Sapphire 101 o ciągu 35,59 kN.
Wersje myśliwskie.
Ministerstwo Zaopatrzenia (ang. "Ministry of Supply") zamówiło produkcyjną wersję Huntera w marcu 1950, na rok przed jego oblataniem. Pierwsza maszyna serii informacyjnej, tj. serii przeznaczonej do testów poligonowych, a poprzedzającej serię produkcyjną, Hunter F.1 wzbiła się w powietrze 16 marca 1953 roku; napędzana była silnikiem Avon 113 o ciągu 33,80 kN. Łącznie zbudowano 20 samolotów z licznymi rozwiązaniami nie uwzględnionymi w późniejszych maszynach seryjnych. Dwa najważniejsze z nich to specjalne klapy strumieniowe z przedmuchem powietrza doprowadzonego z silnika odrzutowego i kadłub skonstruowany zgodnie z regułą pól. Poza serią informacyjną, zbudowano jeszcze 119 maszyn wersji F.1. Z ogólnej liczby 139 samolotów 113 powstało w fabryce w Kingston, a 26 w Blackpool.
Kolejną wersją był Hunter F.2 (F – "fighter" – myśliwiec, model 2) napędzany silnikiem Armstrong Siddeley Sapphire 101 i oblatany 14 października 1953 roku. Chociaż silnik ten był ekonomiczniejszy od Avona, miał szereg wad; zbudowano w związku z tym tylko 45 maszyn wersji F.2.
Huntery obu wersji F.1 i F.2 zostały wdrożone do produkcji w ramach priorytetowego programu, który zakładał szybkie wprowadzenie ich do służby. Wskutek pośpiechu konstrukcja była w znacznym stopniu niedopracowana; w zamierzeniu braki miały być usuwane już w fazie produkcji. Największą z wad obu maszyn był bardzo mały zapas paliwa; pozwalał on na lot nie dłuższy niż godzinny. Wśród 37 samolotów wersji F.1 i 5 wersji F.2, które uległy wypadkom, właśnie brak paliwa był przyczyną największej liczby tego rodzaju zdarzeń. Jednego tylko dnia 8 lutego 1956 roku rozbiło się sześć z ośmiu samolotów Hunter F.1 odbywających loty – ze względu na złą pogodę samoloty zostały skierowane na inne lotnisko, ale z powodu braku paliwa sześć z nich nie było w stanie dolecieć do celu. Piloci czterech maszyn katapultowali się, a jeden wylądował z niepracującym silnikiem. Szósty pilot również próbował lądować z wyłączonym silnikiem, jednak maszyna uległa rozbiciu. Dwa pozostałe Huntery wylądowały szczęśliwie – podczas kołowania jednemu z nich zabrakło paliwa.
Kolejna maszyna Hunter F.3 została zbudowana tylko w jednym egzemplarzu i posłużyła do pobicia rekordu prędkości: osiągnęła 1171 km/h. Hunter F.3 w odróżnieniu od wcześniejszych maszyn miał ostro zakończony dziób i został pomalowany na czerwono. Za sterami maszyny podczas bicia rekordu siedział Neville Duke.
W celu zwiększenia zapasu paliwa zaprojektowano nowe skrzydło mieszczące w krawędzi natarcia większe zbiorniki paliwa o pojemności 1883 litrów – o 350 więcej niż w poprzednich modelach, oraz dwa umocowane na stałe do płatów dodatkowe zbiorniki o pojemności 454 litrów. Pierwszą maszyną wyposażoną w ten typ skrzydła był 114. seryjny F.1 zbudowany w fabryce w Kingston. Samolot został oblatany 20 października 1954 roku jako nowa wersja – Hunter F.4. Pierwsze dostawy maszyn rozpoczęto w marcu 1955; trafiły one w liczbie 249 egzemplarzy do 20 dywizjonów RAF-u. Pierwsze 157 maszyn tej serii wyposażono w taki sam silnik Avon 113, jak w samolotach Hunter F.1; później, podobnie jak w pozostałych maszynach F.4, wymieniono je na nowocześniejszy RA.15 Avon 115. Ostatnie maszyny z tej serii wyposażono w najnowsze ówcześnie silniki RA.21 Avon Mk.21. Kadłub maszyny został wzmocniony w celu przeciwdziałania naprężeniom i pęknięciom spowodowanym odrzutem działek. Pod dziobową częścią kadłuba montowano dwie małe gondole przeznaczone dla ogniw z wystrzelonych taśm amunicyjnych. Tak małe elementy, w przeciwieństwie do dużo cięższych łusek, dość często uszkadzały usterzenie ogonowe samolotu.
Kolejną wersją Huntera był Hunter F.5 napędzany silnikiem Sapphire 101. Łącznie zbudowano 105 maszyn tego typu dla RAF-u i chociaż charakteryzowały się one lepszymi osiągami, niż poprzednia wersja – F.4, to zrezygnowano ze stosowania tej jednostki napędowej. Prawdopodobnym powodem takiej decyzji było zastosowanie silników Avon w bombowcu Canberra i chęć ujednolicenia używanych w samolotach RAF-u silników, co pozwoliłoby na redukcję kosztów ich utrzymania.
Mimo znacznie lepszych parametrów maszyn w wersjach F.4 i F.5, nadal nie były one wolne od pewnych niedostatków konstrukcji; najsłabszą ich stroną był silnik Rolls-Royce’a. W celu usunięcia wad jednostki napędowej opracowano nową serię silników Avon 200 wyposażonych w 15-stopniową sprężarkę. Avon 200 zapewniał o 30% większy ciąg niż poprzedni silnik, ale był tak samo jak on bardzo wrażliwy na uszkodzenia. Dalsze prace nad ulepszeniem silnika doprowadziły do powstania jednostki napędowej RA.28 Avon 203 wyposażonej w nowe systemy paliwowy i sterowania i dającej ciąg 44,5 kN. Samolot wyposażony w nowy silnik został oblatany 22 stycznia 1954 roku i oznaczony jako Hunter F.6. Znaczne zwiększenie mocy silnika spowodowało powstanie problemów ze stabilnością maszyny, co z kolei pociągnęło za sobą konieczność zastosowania nowego rodzaju skrzydeł. Nowe płaty miały szerszą zewnętrzną część i charakterystyczny "psi ząb". Hunter F.6 został wyposażony także w nowe płytowe usterzenie ogonowe. Wraz ze zmianą skrzydła zmniejszyła się do 1770 litrów pojemność zbiorników paliwa, ale dodanie możliwości przenoszenia czterech zbiorników zewnętrznych spowodowało znaczny wzrost zasięgu maszyny. W 1958 roku jedna z maszyn wersji F.6 przeleciała bez międzylądowania 2556 km z Wielkiej Brytanii do Libii.
Łącznie z siedmioma maszynami prototypowymi zbudowano 384 egzemplarze samolotów Hunter F.6. Pierwsza z maszyn została wprowadzona do służby w RAF-ie w październiku 1956, ostatnia – 9 lipca 1957. Hunter F.6 był wykorzystywany jako myśliwiec przechwytujący bardzo krótko i wkrótce, bo już w 1961, został zastąpiony przez samoloty English Electric Lightning.
Wersje szkolno-treningowe.
Po wprowadzeniu do uzbrojenia pierwszych myśliwców Hunter F.1 wytwórnia Hawker postanowiła zbudować dwumiejscową wersję samolotu przeznaczoną do szkolenia załóg samolotów myśliwskich, które mogłyby zastąpić wysłużone Gloster Meteor i de Havilland Vampire. Opracowano dwie koncepcje maszyny z miejscami obok siebie i w układzie tandem. W 1954 RAF zdecydował się na samolot z miejscami obok siebie i pod taką wersję przygotowano specyfikację "T.157D".
Ustawienie miejsc obok siebie posiadało pewne zalety, takie jak porównywalna widoczność z kabiny zarówno dla obu członków załogi oraz większe możliwości nadzoru ucznia przez instruktora. Znaczącą wadą był inny niż w wersji myśliwskiej kokpit maszyny.
Hunter T.7 (T – "trainer" – szkolny) został oblatany 8 lipca 1955 roku. W porównaniu do wersji myśliwskiej samolot w wersji T.7 posiadał spadochron hamujący w specjalnym pojemniku nad wylotem silnika. Początkowo uzbrojenie miały stanowić dwa działka ADEN, ale ostatecznie zrezygnowano z jednego z nich, pozostawiając tylko to po prawej stronie kadłuba. Napęd samolotu stanowił silnik RA.21 Avon 121 lub późniejszy nieznacznie unowocześniony Avon 122. Skrzydła maszyny były identyczne, jak w wersji myśliwskiej Hunter F.6.
Z 55 zamówionych Hunterów T.7 45 trafiło do RAF-u, a pozostałych 10 do Royal Navy. Ponadto RAF dostał sześć maszyn przebudowanych z myśliwskich Hunterów F.4. Pięć maszyn zmodyfikowano przez dodanie systemu IFIS ("OR946 Integrated Flight Instrumentation System") stosowanego na pokładach samolotów English Electric Lightning i Blackburn Buccaneer. Samoloty te zyskały nowe oznaczenie Hunter T.7A i były wykorzystywane do szkolenia załóg samolotów. Kolejna wersja Huntera oznaczona jako Hunter T.8 została pozbawiona części awioniki, ale wyposażona w hak do lądowania na lotniskowcach. Maszyny te nie były używane na morzu, a jedynie do ćwiczeń lądowania na lądzie. W 1957 opracowano kolejną wersję samolotu napędzaną nowszym i mocniejszym silnikiem Avon serii 200. Większa moc jednostki napędowej pozwoliła na zainstalowanie dwóch działek ADEN, ale tak wyposażona maszyna oznaczona jako Hunter T.66 nigdy nie weszła do służby w brytyjskich siłach zbrojnych. Jedna z maszyn tego typu oznaczona jako Hunter T.12 była testowana z awioniką ówcześnie projektowanego samolotu BAC TSR.2. Po zamknięciu projektu TSR.2 służyła ona w Royal Aircraft Establishment w Farnborough jako samolot testowy, między innymi do prób systemu fly by wire.
Wersje bombowo-szturmowe.
Po wprowadzeniu do służby samolotów Lightning, które zastąpiły Huntery F.6 w roli myśliwców przechwytujących, postanowiono przystosować je do roli samolotów bliskiego wsparcia, zamiast jeszcze starszych maszyn de Havilland Venom. Pierwsza maszyna zbudowana na bazie F.6 ze wzmocnioną konstrukcją skrzydeł i uchwytami do podwieszenia uzbrojenia o większej nośności została oblatana 3 lipca 1959 roku. Oznaczono ją symbolem FGA.9 ("Fighter Ground Attack Mark 9" – "myśliwsko-szturmowy model 9"). Łącznie przebudowano do standardu FGA.9 128 maszyn Hunter F.6.
Podstawową jednostką napędową maszyny był silnik Avon 207 o ciągu 44,7 kN. Pod skrzydłami na wewnętrznych (bliższych kadłuba) zamkach można było podwiesić dwa zbiorniki o pojemności 1044 litrów. Na zewnętrznych punktach można było zainstalować cztery prowadnice na potrójne wyrzutnie niekierowanych pocisków rakietowych kalibru 76,2 mm (łącznie 24 pociski). Jeśli pociski były wyposażone w duże 60-funtowe głowice, to możliwe było przeniesienie po jednej sztuce na każdej prowadnicy (łącznie 8 sztuk). Zamiast zbiorników paliwa można było podwiesić dwie 450-kilogramowe bomby lub zasobniki z napalmem. W latach 60. zaczęto instalować nowe francuskie zasobniki SNEB z pociskami rakietowymi kalibru 68 mm, po 18 sztuk w zasobniku (łącznie 36 sztuk).
W 1962 na wyposażenie Royal Navy trafiło 40 przebudowanych z Hunterów F.4 maszyn szturmowych oznaczonych jako Hunter GA.11 (od "Ground Attack Mark 11" – "szturmowy typ 11"). Maszyny tego typu zostały wyposażone w hak systemu lądowania oraz system TACAN i służyły do treningów z uzbrojeniem. Działka ADEN zostały zlikwidowane, tak jak i celownik radarowy.
Większość maszyn wyposażono w światło dziobowe, a niektóre w umieszczoną w tym samym miejscu kamerę. Samoloty z kamerą oznaczono nieformalnie jako Hunter PR.11 (od "Photo Reconnaissance Mark 11" – "samolot rozpoznania fotograficznego typ 11").
Opis konstrukcji.
Hawker Hunter był całkowicie metalowym samolotem o półskorupowej konstrukcji i klasycznym układzie średniopłata. Wyposażenie kabiny stanowił fotel wyrzucany Martin-Baker Mk.2H lub Mk.3H, a w dwumiejscowych wersjach szkolno-treningowych fotele Mk.4H. Tylna część kadłuba mogła być demontowana dla celów obsługi i utrzymania jednostki napędowej. U nasady skrzydeł znajdowały się dwa trójkątne wloty powietrza do silnika, a jedna dysza wylotowa gazów była na końcu części ogonowej kadłuba. Płaty posiadały skos 35 stopni i ujemny wznios. Powierzchnie klasycznego usterzenia ogonowego również były skośne. Centralnie pod kadłubem zainstalowano hamulec aerodynamiczny. Maszyna posiadała trzypunktowe wciągane w locie podwozie z kołem dziobowym.
Uzbrojenie strzeleckie Huntera stanowiły cztery działka rewolwerowe ADEN kalibru 30 mm zainstalowane w kadłubie. Całe działka można było demontować wraz z całą kasetą w celu szybkiego załadowania amunicji lub do obsługi naziemnej. Po wyjęciu kasety w kadłubie zostawały tylko lufy działek. W dwumiejscowych Hunterach uzbrojenie stanowiło tylko jedno działko ADEN, a w niektórych wersjach eksportowych dwa takie działka. Poza uzbrojeniem w części dziobowej zmieszczono mały i prosty radar Ekco.
Użytkownicy Hunterów.
Samoloty Hawker Hunter różnych wersji były wykorzystywane przez siły zbrojne następujących krajów:
Abu Zabi, Arabia Saudyjska, Belgia, Chile, Dania, Holandia, Irak, Indie (8 eskadr), Jordania, Katar, Kenia, Kuwejt, Liban, Oman, Peru, Rodezja/Zimbabwe (1 eskadra), Singapur, Somalia, Szwajcaria, Szwecja (4 skrzydła i zespół akrobacyjny "Acro Hunters") i Wielka Brytania (40 eskadr RAF-u i 3 eskadry Royal Navy). Ponadto w Belgii i Holandii produkowano Huntery na licencji w wytwórniach Avions Fairey i Fokker.
Wykorzystanie Hunterów w Wielkiej Brytanii.
Poza wykorzystaniem maszyn Hawker Hunter do zadań bojowych i szkoleniowych, na bazie tej maszyny sformowano następujące zespoły akrobacyjne.
Pierwszy sformowany w 1955 roku z pilotów 54 eskadry zespół akrobacyjny składał się z czterech maszyn Hunter. Wszystkie pomalowano na kolor czarny, a grupa przyjęła nazwę Black Knights (pol. Czarni Rycerze). W 1956 skład zespołu rozszerzono do pięciu maszyn Hunter F.6 i zmieniono nazwę na Black Arrows (pol. Czarne Strzały). W rok później na pokazach lotniczych w Farnborough grupa zaprezentowała się w składzie zwiększonym o kolejne cztery maszyny. Ówcześnie zespół prezentował niewidziane od okresu międzywojennego, figury akrobacyjne wykonywane całą grupą takie jak pętle i beczki. Wkrótce zwiększono skład "Black Arrows" do 16 maszyn, które dzieliły się podczas pokazów na dwie grupy, jedna z 7 druga z 9 maszynami, które wykonywały program na zmianę maksymalnie wypełniając akrobacjami czas pokazu.
W 1958 również na pokazach lotniczych w Farnborough zespół w poszerzonym do 22 maszyn składzie, ustanowił do dziś (2007) niepobity rekord, wykonując pętlę i beczkę całą formacją. W 1961 zespół "Black Arrows" został rozwiązany.
Również w 1961 na bazie pilotów z 92. Eskadry RAF-u powstała kolejna formacja akrobacyjna, Blue Diamonds (pol. Niebieskie Diamenty) w składzie 16 Hunterów F.6 i jednego Huntera T.7, które pomalowano na kolor ciemnoniebieski z białymi pasami wzdłuż kadłuba.
Ostatnim zespołem latającym na Hunterach był Blue Herons (pol. Niebieskie Czaple) wyposażony w samoloty Hunter GA.11 pomalowane w kolorach niebieskim (wierzch) i białym (spód). Zespół został rozwiązany w 1980 roku.
Służba w Szwajcarii i Singapurze.
Najdłużej wykorzystującymi Huntery siłami zbrojnymi były lotnictwa Szwajcarii i Singapuru, które posiadały na uzbrojeniu samoloty tego typu nieprzerwanie od 1958 do 1994 wielokrotnie rezygnując z wymiany ich na nowsze typy maszyn.
Zespół akrobacyjny Sił Powietrznych Szwajcarii Patrouille Suisse wykorzystywał samoloty Hawker Hunter Mk.58 jako pokazowe, zastępując je później maszynami F-5E Tiger II. Po zakończeniu używania maszyn przez wojsko większość z nich trafiła w ręce prywatne.
Szwedzkie Siły Powietrzne.
Na początku lat 50. Szwedzkie Siły Powietrzne zgłosiły zapotrzebowanie na myśliwiec zdolny przechwycić bombowce przeciwnika na większych pułapach, niż zdolny był osiągnąć Saab J29 Tunnan. Kontrakt na 120 maszyn podpisano w 1954, a dostawy rozpoczęto już rok później. Maszyny noszące szwedzkie oznaczenie J 34 były uzbrojone w cztery działka kalibru 30 mm i pociski rakietowe AIM-9 Sidewinder. Pod koniec lat 50. pięć Hunterów było wykorzystywane przez zespół akrobacyjny "Acro Hunters". Stopniowo wycofywane, zostały zastąpione przez ponaddźwiękowe Saab J35 Draken. Ostatnia maszyna została wycofana ze służby w 1969.
Wykorzystanie bojowe samolotów Hunter.
Kryzys sueski (1956).
Należące do Wielkiej Brytanii Huntery F.5 działały z baz położonych na Cyprze w ramach "operacji Muszkieter" zapewniając osłonę samolotom koalicji izraelsko-francusko-brytyjskiej bombardującym lotniska egipskie oraz chroniąc własne bazy przed bombowcami wroga.
Wojna sześciodniowa (1967).
Podczas wojny izraelsko-arabskiej samoloty Hawker Hunter były wykorzystywane przez lotnictwo Iraku i Jordanii. Większość jordańskich Hunterów zostało zniszczonych na lotniskach już pierwszego dnia wojny, a 16 innych zestrzelono w walkach powietrznych.
Aden.
W maju 1964 należące do dwóch brytyjskich eskadr samoloty Hunter FGA.9 i FR.10 były wykorzystywane do walk z rebeliantami z plemienia Qutaibi w regionie Radfan w Jemenie. Obie eskadry kontynuowały działania w tym rejonie aż do wycofania wojsk brytyjskich z Aden w listopadzie 1967.
Powstanie w Brunei i konfrontacja z Borneo.
Podczas rewolty w Brunei w 1962 roku RAF rozmieścił Huntery w lokalnych bazach w celu wsparcia własnych sił lądowych. Podczas konfliktu między Malezją wspieraną przez Wielką Brytanię, a Indonezją, który wybuchł w tym samym roku, również wykorzystywano Huntery oraz inne samoloty brytyjskie rozlokowane w bazach na Borneo i Półwyspie Malajskim.
Chile.
Samoloty Hawker Hunter odegrały znaczącą rolę podczas puczu wojskowego w 1973 roku. Zbuntowane przeciwko prezydentowi Salvadorowi Allende siły powietrzne bombardowały pałac prezydencki, jego siedzibę w Santiago oraz nadajniki radiowe proprezydenckich i prorządowych rozgłośni.
Somalia.
Pierwsze samoloty zostały dostarczone z Zjednoczonych Emiratów Arabskich do Somalii gdzieś pomiędzy 1981, a 1983 rokiem w zależności od źródeł. Początkowo zostały użyte w wojnie granicznej z Etiopią. Później reżim Mohammeda Siad Barre wykorzystywał Huntery do zmasowanych bombardowań na opozycje. W czasie toczenia walk z opozycją i klanami w latach 1985-1990 stracono cztery samoloty. Jeden omyłkowo zestrzelony przez somalijską obsługę przeciwlotniczą, jeden rozbił się w wyniku awarii silnika, a dwa kolejne zostały zniszczone w wyniku błędnego manewrowania wykonywanego przez pilotów. Liczba dostarczonych Hunterów jest trudna do oszacowania. Według różnych źródeł dostarczono od 6 do 9 egzemplarzy w wersjach: FGA.76, FGA.76A, FGA.75, FR.76A i T.77. Natomiast prawdopodobne jest, że Somalia mogła dysponować 8 samolotami typu Hawker Hunter (5 FGA.76, 1 FGA.75, 1 FGA.76A i 1 T.77). W 1991 roku Somalijskie Siły Powietrzne dysponowały 4 samolotami tego typu (trzema FGA.76 i jednym T.77), jednak na skutek wojny domowej siły powietrzne zostały rozwiązane, a samoloty zostały porzucone na lotnisku w Bayhabo, gdzie widziano je jeszcze w 1993 roku. Obecnie ich los jest nie pewny, ale być może one wciąż tam stoją 
Rodezja.
Lotnictwo Rodezji (obecnie Zimbabwe) wykorzystywało swoje Huntery FGA.9 przeciwko komunistycznym rebeliantom z ugrupowań ZANU i ZAPU od końca lat 60. do 70.
Zimbabwe.
Lotnictwo Zimbabwe wspierało prezydenta Demokratycznej Republiki Konga Laurenta Kabilę podczas II wojny kongijskiej.
Liban.
Libańskie Siły Powietrzne wykorzystywały Huntery od 1958 roku. Jedna z maszyn została zestrzelona podczas pierwszego dnia wojny sześciodniowej przez samoloty izraelskie. Libańskie Huntery były też incydentalnie wykorzystywane podczas wojny domowej w Libanie, a ostatnie misje bojowe wykonały w czasie od 1 września do 15 września 1983.
Podczas konfliktu w 2007 roku pomiędzy libańskimi siłami zbrojnymi a islamską grupą zbrojną Fatah al-Islam, rozważano przywrócenie pięciu Hunterów do służby, ale tylko pod warunkiem znalezienia brakujących części zamiennych. Najprawdopodobniej brakującymi elementami były części foteli wyrzucanych. Wykorzystano za to stare, liczące ponad 30 lat, bomby lotnicze, kiedyś stanowiące uzbrojenie Hunterów. Bombami tymi atakowano cele Fatah al-Islam zrzucając je ze śmigłowców.
Konflikty indyjsko-pakistańskie.
Druga wojna kaszmirska (1965).
Podczas Drugiej Wojny Kaszmirskiej w 1965 roku, należące do Indii Huntery wykorzystywano do niszczenia celów naziemnych, głównie pojazdów opancerzonych, oraz jako samoloty myśliwskie. Podczas bitwy o Asal Uttar w indyjskim stanie Pendżab Huntery zniszczyły wiele pakistańskich czołgów, głównie typu Patton. W walkach powietrznych łupem Hunterów padło sześć myśliwców North American F-86 Sabre oraz wiele innych maszyn przy stratach własnych wynoszących osiem samolotów.
Proporcje te nie wyglądają imponująco, jednak należy wziąć pod uwagę, że indyjskie Huntery były obciążone bombami i paliwem, ponieważ działały w znacznej odległości od własnych baz. Ponadto znaczącym jest fakt, że Huntery nie posiadały pocisków rakietowych klasy powietrze-powietrze, a jedynie uzbrojenie strzeleckie, w przeciwieństwie do pakistańskich Sabre’ów wyposażonych w pociski AIM-9 Sidewinder. Dodatkowo piloci indyjscy w przeciwieństwie do pakistańskich nie posiadali doświadczenia bojowego.
1971.
Podczas bitwy pod Longewala cztery indyjskie Huntery zniszczyły około 100 pojazdów pakistańskich, w tym czołgów Typ 59 i M4 Sherman. Wykorzystywano je również jako bombowce do ataku na rafinerie w Karaczi, który miał miejsce 4 grudnia 1971 i elektrownię wodną Magla dnia następnego. Tydzień później cztery Huntery z bazy w Jaisalmer przeprowadziły atak rakietowy na fabrykę gazu zlokalizowaną w północnym Sindh. We Wschodnim Pakistanie (obecnie Bangladesz) samoloty Hawker Hunter, wraz z innymi maszynami wykorzystywanymi przez Siły Powietrzne Indii zaatakowały fabrykę broni w Joydebpur poważnie ją uszkadzając.

</doc>
<doc id="413902" url="https://pl.wikipedia.org/wiki?curid=413902" title="Broszczelowate">
Broszczelowate

Broszczelowate ("Philopotamidae") - rodzina owadów wodnych z rzędu chruścików (Trichoptera).
Cechą charakterystyczną larw z tej rodziny jest obecność dużej, skórzastej wargi dolnej, pokrytej licznymi szczecinkami. Jest to przystosowanie od odfiltrowywania zawiesiny organicznej z wody i formowania większych porcji pokarmu. Larwy budują sieci łowne połączone z norkami mieszkalnymi, najczęściej w szczelinach między kamieniami.
W Polsce do tej pory zanotowano występowanie 7 gatunków z trzech rodzajów - wszystkie występują w górach (jedynie broszczel górski wcześniej odnotowywany był na Pojezierzu Pomorskim, można jednak uważać, że obecność tego gatunku to relikt polodowcowy).
Gatunki występujące w Polsce:

</doc>
<doc id="413906" url="https://pl.wikipedia.org/wiki?curid=413906" title="Schlesische Landsmannschaft">
Schlesische Landsmannschaft



</doc>
<doc id="413907" url="https://pl.wikipedia.org/wiki?curid=413907" title="Zamek międzyrzecki">
Zamek międzyrzecki



</doc>
<doc id="413913" url="https://pl.wikipedia.org/wiki?curid=413913" title="Saint-Christophe-de-Valains">
Saint-Christophe-de-Valains

Saint-Christophe-de-Valains (bret. "Sant-Kristol-Gwalen") – miejscowość i gmina we Francji, w regionie Bretania, w departamencie Ille-et-Vilaine.

</doc>
<doc id="413914" url="https://pl.wikipedia.org/wiki?curid=413914" title="Colette">
Colette



</doc>
<doc id="413919" url="https://pl.wikipedia.org/wiki?curid=413919" title="Ruch jednostajny po okręgu">
Ruch jednostajny po okręgu

Ruch jednostajny po okręgu – ruch po torze o kształcie okręgu z prędkością o stałej wartości (module).
W ruchu tym wartość przyspieszenia i prędkości jest stała. Zmienia się natomiast kierunek ich wektorów.
Przyspieszenie w ruchu jednostajnym po okręgu nie zmienia modułu (wartości) prędkości ciała, a jedynie zakrzywia tor jego ruchu (powodując, że tym torem jest okrąg).
W każdym momencie tego ruchu wektor prędkości skierowany jest prostopadle do promienia wodzącego ciało po okręgu, natomiast wektor przyspieszenia dośrodkowego jest równoległy do promienia.
Ruch jednostajny po okręgu może być także definiowany jako ruch po okręgu ze stałą prędkością kątową.
Wzory w ruchu jednostajnym po okręgu.
Zależność położenia, prędkości i przyspieszenia od czasu w ruchu jednostajnym po okręgu wyrażają wzory ("r" jest promieniem okręgu)
gdzie wartość formula_4 zależy od początkowego położenia punktu materialnego.
We współrzędnych biegunowych zależności te są szczególnie proste ("R" oznacza tu promień okręgu, a formula_5 określa początkowe położenie)

</doc>
<doc id="413922" url="https://pl.wikipedia.org/wiki?curid=413922" title="Johann Daniel Titius">
Johann Daniel Titius

Johann Daniel Titius, właśc. "Johann Daniel Tietz" (ur. 2 stycznia 1729 w Chojnicach, zm. 11 grudnia 1796 w Wittenberdze) – niemiecki astronom, fizyk i biolog.
Życiorys.
Urodził w należących do Polski Chojnicach, w ówczesnych Prusach Królewskich (obecnie Pomorze Gdańskie). Był synem kupca i rajcy miejskiego Jakoba Tietza oraz córki luterańskiego pastora Marie Dorothea von Hanow. Po śmierci ojca został oddany pod opiekę wuja – brata matki, gdańskiego profesora Michaela Christiana von Hanow, który solidnie zajął się jego wykształceniem. Po ukończeniu gimnazjum (1748) wstąpił na Uniwersytet w Lipsku, gdzie otrzymał tytuł magistra (1752). Pozostał na uczelni jako wykładowca filozofii. W kwietniu 1756 roku przyjął nominację profesorską na Uniwersytecie w Wittenberdze, gdzie wykładał matematykę, fizykę, biologię, filozofię i teologię. Już dwanaście lat później został mianowany rektorem tamtejszego uniwersytetu. Znany jest głównie jako współtwórca reguły Titiusa-Bodego, dotyczącej średniej odległości planet w Układzie Słonecznym.
Działalność naukowa.
Główna działalność naukowa Titiusa nakierowana była na zagadnienia z zakresu fizyki i biologii. Opublikował szereg prac dotyczących zagadnień fizycznych, w tym zbiór warunków oraz zasad wykonywania eksperymentów. W 1765 roku opublikował obszerny przegląd termometrii, a także osobną monografię poświęconą termometrowi skonstruowanemu poprzez Hannsa Loesera. Ponadto pisał traktaty dotyczące zarówno fizyki teoretycznej jak i doświadczalnej, w których upowszechniał wyniki badań współczesnych mu naukowców.
Prace biologiczne inspirowane były głównie Linneuszem. Jego najbardziej obszerna publikacja "Lehrbegriff der Naturgeschichte Zum ersten Unterrichte" (Lipsk, 1777) jest systematyczną klasyfikacją roślin, zwierząt i minerałów, a także substancji pierwiastkowych - eteru, światła, ognia, powietrza i wody. Wcześniej zaś napisał krótsze teksty dotyczące klasyfikacji zwierząt (1760) i minerałów (1765). W dwóch innych książkach opisał gatunek sikorki (1755) oraz sposób zapobiegania zamulaniu ujść rzek poprzez wykorzystywanie roślinności (1768).
Szereg innych publikacjach poświęcił kwestiom teologii i filozofii. Jednocześnie dokonał tłumaczenia na język niemiecki "Prób" Michela de Montaigne, które do roku 1998 uznawane było za najlepsze tłumaczenie dzieła francuskiego filozofa na język niemiecki. Pisał też prace historyczne. Zgłębiał przede wszystkim historię Prus. Dokonał opisu ich podboju przez Kazimierza IV, inkorporacji Chojnic do Korony Polskiej, czy budową nowego mostu na Łabie.
Redagował sześć czasopism głównie zajmujących się naukami przyrodniczymi. Wśród nich "Allgemeines Magazin", który ograniczył do przekładów dzieł obcych autorów. Napisał czternaście z trzydziestu dwóch artykułów drukowanych w "Gemeinnützige Abhandlungen," piśmie, które zajmowało się głównie historią naturalną Saksonii. Dokładał starań, by jak najszerzej udostępniać osiągnięcia współczesnej mu nauki. W tym celu zainicjował, wydawał i promował tanie przedruki ważnych dzieł filozoficznych.
Wielokrotnie oferowano mu katedry innych uczelni - w tym w Getyndze, Helmstedt, Gdańsku i Kilonii. Titius pozostał jednak wierny Wittenberdze, gdzie aktywnie spędził czterdzieści lat życia.
Jego syn Salomon Constantin (ur. 2 sierpnia 1766 w Wittenberdze, zm. w lutym 1801) ukończył studia w Lipsku i Wittennberdze, następnie kontynuował naukę we Włoszech i Austrii. Od 1792 prowadził wykłady na Uniwersytecie w Wittenberdze, od 1795 był profesorem anatomii i botaniki.

</doc>
<doc id="413923" url="https://pl.wikipedia.org/wiki?curid=413923" title="Daniel Titius">
Daniel Titius



</doc>
<doc id="413926" url="https://pl.wikipedia.org/wiki?curid=413926" title="The Exploited">
The Exploited

The Exploited – szkocki zespół muzyczny uformowany w 1979 w Edynburgu. Wywodzi się z drugiej fali brytyjskiego punk rocka.

</doc>
<doc id="413929" url="https://pl.wikipedia.org/wiki?curid=413929" title="Stephen Roche">
Stephen Roche

Stephen Roche (ur. 28 listopada 1959 w Dublinie) – irlandzki kolarz szosowy. W 1987 r. jako drugi kolarz w historii wygrał Tour de France, Giro d’Italia i Mistrzostwa Świata.
Swoją karierę zawodniczą rozpoczął w 1980 r. i już w następnym roku wygrał wyścig etapowy Paryż-Nicea. W 1985 r. po raz pierwszy wygrał etap w Tour de France i był czwarty w klasyfikacji generalnej.
W 1987 r. po wycofaniu się Bernarda Hinaulta i nieobecności Grega LeMonda spowodowanej jego wypadkiem na polowaniu - wykorzystał chwilę i założył ostatecznie żółtą koszulkę, wygrywając Tour de France. Przedtem wygrał już w tym roku Giro d’Italia. Na mistrzostwach świata skończył swoją nieprawdopodobną serię zwycięstw. Obok Eddy’ego Merckxa jest jedynym kolarzem, któremu udało się wygrać te trzy najważniejsze wyścigi w ciągu roku. Roche zakończył karierę w 1993 r.

</doc>
<doc id="413932" url="https://pl.wikipedia.org/wiki?curid=413932" title="Ruch jednostajny krzywoliniowy">
Ruch jednostajny krzywoliniowy



</doc>
<doc id="413934" url="https://pl.wikipedia.org/wiki?curid=413934" title="Gibereliny">
Gibereliny

Gibereliny (GA1-GAn) – związki będące zarówno właściwymi fitohormonami, jak i produktami ich przemian, zaliczane często do regulatorów wzrostu i rozwoju roślin. Gibereliny należące do fitohormonów regulują wzrost i dojrzewanie roślin. Najbardziej rozpowszechnioną gibereliną jest kwas giberelinowy (GA3).
Biosynteza giberelin.
Jako diterpeny, gibereliny są syntetyzowane w początkowych etapach z acetylo-CoA z powstaniem kwasu mewalonowego, z którego po odłączeniu cząsteczki i oraz przyłączeniu dwóch reszt ortofosforanowych powstaje pirofosforan izopentenylu mogący przechodzić w pirofosforan dimetyloalilu. Z połączenia obu tych związków powstaje pirofosforan geranylu łączący się z pirofosforanem izopentenylu. W wyniku tej reakcji powstaje pirofosforan farnezylu. Po kolejnym przyłączeniu pirofosforanu izopentenylu powstaje pirofosforan geranogeranylu. Następuje zamknięcie pierścienia A i B. Powstaje pirofosforan kopalilu, a w wyniku zamknięcia pierścieni C i D powstaje ent-kauren. Grupa metylowa w pozycji 19 zostaje utleniona do grupy karboksylowej. Pierścień B zostaje przekształcony z sześciowęglowego do pierścienia pięciowęglowego. Efektem przekształcenia jest aldehyd gibereliny GA12. Związek ten jest wspólnym i bezpośrednim prekursorem dla wszystkich giberelin. Zarówno syntaza pirofosforanu kopalilu, jak i syntaza ent-kaurenu zawiera na "N"-końcu sekwencję aminokwasów charakterystyczną dla białek przenoszonych do plastydów, gdzie jak się wydaje zachodzi synteza ent-kaurenu. Potwierdzają to obserwacje syntezy ent-kaurenu u trzech gatunków roślin. Lipofilny prekursor aldehydu gibereliny GA12 jest przekształcany przez enzymy mikrosomalne. Aldehyd gibereliny GA12 jest poddawany przekształceniom w wyniku których powstają poszczególne gibereliny. Można wyróżnić dwie drogi dalszych przekształceń. Jedna z nich, przez odłączenie cząsteczki , prowadzi do powstania giberelin o 19 atomach węgla, druga wiąże się jedynie z podstawianiem nowych grup bez zmian w szkielecie węglowym. Znane są trzy drogi syntezy giberelin o szkielecie 19-węglowym. Pierwsza z nich zaczyna się od przyłączenia grupy OH w pozycji 3β, druga zaczyna się przyłączeniem grupy OH w pozycji 13, trzecia polega na utlenieniu aldehydu gibereliny GA12 do gibereliny GA12. Od każdego powstałego w ten sposób związku w wyniku dalszych przemian może być oderwane cząsteczka . Przemiany giberelin mogą polegać na podstawieniu grupy OH w pozycji 2β, 12α, 12β lub 15β, dehydrogenacji w pozycji 9, 11 lub utworzenie połączenia między dziewiątym a piętnastym węglem. W toku dalszych przemian powstają kolejne gibereliny. Jednym z możliwych etapów jest powstanie γ laktonu. Zmiany, którym podlegają gibereliny są charakterystyczne dla poszczególnych gatunków roślin. W efekcie wielu przemian powstają kolejne gibereliny ulegające następnie przekształcaniu do form nieaktywnych.
W roślinie jest wiele miejsc, w których odbywa się synteza giberelin. Miejsca te zostały poznane przez zastępowanie usuwanych organów hormonem podawanym z zewnątrz. Innym sposobem badania występowania i syntezy giberelin jest wykorzystanie roślin karłowatych z zablokowaną zdolnością biosyntezy giberelin. Do organów produkujących gibereliny należą części wierzchołkowe korzeni, najmłodsze liście, węzły traw, pędy roślin dwuliściennych, części kwiatów (pręciki), rozwijające się nasiona, a w szczególności bielmo i liścienie, skąd gibereliny są transportowane do zawiązku pędu i do owocu. W kiełkujących ziarnach zbóż, pierwszym źródłem giberelin jest tarczka, a następnie oś zarodka.
Działanie giberelin.
Stymulacja trawienia bielma w ziarnach zbóż.
Najlepiej poznanym efektem działania giberelin jest stymulacja produkcji α-amylazy w nasionach zbóż. W wyjaśnieniu przyspieszania kiełkowania zbóż przez gibereliny pomocna była wiedza o tym, że z warstwy aleuronowej wydzielane są enzymy degradujące skrobię tylko w obecności zarodka. Zarodek może być zastąpiony przez podanie kwasu giberelinowego. To właśnie gibereliny wydzielane przez zarodek stymulują trawienie bielma. Dalsze badania wykazały, że giberelina zwiększa poziom mRNA dla α-amylazy przez stymulację transkrypcji. Przypuszcza się, że w stymulacji transkrypcji przez gibereliny uczestniczą białka związane z DNA.
Wpływ na wzrost wydłużeniowy.
Innym znanym efektem działania giberelin jest wpływ na wzrost wydłużeniowy pędu. Mechanizm działania giberelin w tym przypadku polega zapewne na zwiększaniu plastyczności ścian komórkowych. Sądzi się, że gibereliny poprzez hamowanie aktywności peroksydaz zapobiegają reakcjom, które powodują usztywnianie ścian komórkowych. Usztywnianie to następuje w wyniku wbudowania komponentów fenolowych w ścianę komórkową, takich jak np. kwas ferulowy. Kwas giberelinowy stymuluje poziom mRNA enzymu β-1-3-glukanazy, hydrolizującego jeden z głównych polisacharydów ściany komórkowej bielma jęczmienia. Możliwe jest również indukowanie wzrostu przez zmianę poziomu wapnia w tkance. Jony hamują wzrost hipokotyli sałaty a zjawisko to może być odwrócone przez giberelinę.
Udział w wychodzeniu nasion ze stanu spoczynku.
Gibereliny biorą również udział w procesie wychodzenia nasion ze stanu spoczynku. Ustępowanie stanu głębokiego spoczynku podczas stratyfikacji w niskiej temperaturze przebiega w końcowym etapie równocześnie ze zwiększeniem się poziomu giberelin uwalnianych zarówno z form związanych, jak i pochodzących z biosyntezy. Aktywny udział giberelin w tym procesie został potwierdzony przez ich podawanie egzogennie.
Udział w procesie rozmnażania roślin.
W kwiatach gdzie głównym źródłem giberelin są pręciki, hormon ten zapewnia żywotność pyłku, a nawet, po zapłodnieniu żywotność zygoty. Gwałtowny wzrost łagiewki pyłkowej, jak również zapłodnienie jest pod kontrolą giberelin.
Gibereliny wpływają również na płeć kwiatów, szczególnie roślin rozdzielnopłciowych. Wysoki poziom giberelin w tkankach lub dostarczenie ich z zewnątrz sprzyja tworzeniu się kwiatów męskich, czemu towarzyszy zwykle intensywny wzrost wegetatywny. Roślinami u których obserwowano takie działanie giberelin są: morwa, topola, klon oraz ogórek.
U roślin które występują w formie juwenilnej i dojrzałej (często mają one różny kształt liści) mogą się one przekształcać jedna w drugą pod wpływem giberelin zależnie od gatunku rośliny. U "Hedera helix" GA3 może powodować powrót formy dojrzałej do juwenilnej, zaś wiele drzew szpilkowych przechodzi w fazę generatywną po podaniu niepolarnych giberelin takich jak GA4+GA7.
Udział w indukcji kwitnienia.
Gibereliny biorą również udział w indukowaniu kwitnienia roślin. Mogą one zastępować działanie światła lub niskiej temperatury u roślin wymagających dla kwitnienia długiego dnia lub chłodzenia. Podczas indukcji kwitnienia zmienia się w roślinie zarówno ilość endogennych giberelin, jak i ich rodzaj. Retardanty mogą hamować indukcję kwitnienia poprzez obniżenie poziomu giberelin i ograniczenie ich metabolizmu. W warunkach niesprzyjającego fotoperiodu nie dochodzi do biosyntezy giberelin i rośliny dnia długiego nie zakwitają, a rośliny dnia krótkiego pozostają w stanie rozety. W przypadku indukcji kwitnienia u poszczególnych gatunków roślin musi zadziałać określona giberelina, w określonym stężeniu. Rośliny dnia długiego wykazują istotną zależność od giberelin o szkielecie dziewiętnastowęglowym z grupą hydroksylową przy atomie węgla dwunastym, trzynastym i piętnastym. Również czas i miejsce stosowania gibereliny może mieć znaczenie dla indukcji kwitnienia. W przypadku roślin dnia krótkiego, GA1 podana przed indukcją stymuluje kwitnienie, ale zastosowana tuż po indukcji działa hamująco. Szczególną cechą giberelin indukujących kwitnienie roślin, jest ich minimalny efekt na wydłużanie się pędów. Gibereliny bardzo skuteczne w pobudzaniu wzrostu wydłużeniowego muszą być stosowane w bardzo wysokich dawkach, aby wywołać kwitnienie. Wśród wielu giberelin obecnych w roślinie tylko jedna, nazywana „efektorem” jest aktywna w danym procesie. Pozostałe gibereliny to najczęściej nieaktywne ogniwa w łańcuchu biosyntezy lub produkty unieczynnienia efektora. Przykładem efektora stymulacji kwitnienia u jabłoni jest GA4. Równocześnie obecne w jabłoni gibereliny GA3, GA19, GA20, GA53 są wcześniejszymi ogniwami w biosyntezie GA4, a gibereliny GA7 i GA9 są produktami degradacji aktywnej gibereliny GA4.
Formy występowania giberelin.
Znane są trzy chemicznie różne formy występowanie giberelin w roślinach. Są to:
Rola giberelin związanych w kompleksach typu glikozydów lub estrów glikozydowych nie jest do końca wyjaśniona. Wyższa polarność giberelin połączonych z cukrami może umożliwiać magazynowanie tych związków w wakuoli. Jedną z funkcji glikozydów i estrów zawierających gibereliny jest udział tych związków w transporcie giberelin w tkankach przewodzących. Możliwe jest także, iż związane formy gibereliny ułatwiają transport między przedziałami komórki oraz przemieszczanie giberelin przez ścianę komórkową. Zapewne związane z cukrem gibereliny stanowią także formę zapasową. Kompleksy typu glikozydów mogą być rozkładane podczas kiełkowania i mogą być źródłem giberelin jeszcze przed syntezą "de novo" giberelin. Jednak nie wszystkie związki giberelin z cukrami są biologicznie aktywne. Związki biologicznie nieaktywne mogą brać udział w procesach katabolicznych prowadzących do rozkładu giberelin i być jednocześnie pierwszym ogniwem dezaktywacji giberelin. Łatwość powstawania kompleksów giberelina-cukier oraz łatwość jego hydrolizy może umożliwiać regulację puli wolnych giberelin. Przechodzenie form związanych w wolne gibereliny i odwrotnie obserwowano np. u siewek kukurydzy.
Wykazano występowanie giberelin w połączeniu z białkami cytozolu hypokotyla ogórka i grochu. Wyizolowano także z jądra komórkowego siewek fasoli białka o masie 80–100 kDa. Dodanie tych białek do preparatu jądrowego zwiększało około dwukrotnie aktywność transkrypcyjną. Białka łączące się z gibereliną w tych przypadkach mają prawdopodobnie charakter receptora.
Odkrycie giberelin.
Pierwszy raz odkryto gibereliny w Japonii. Wyizolowano je z grzyba "Gibberella fujikuori". Grzyb ten infekował ryż na tamtejszych plantacjach. Siewki tej rośliny zarażone grzybem zaczynały charakteryzować się gwałtownym i nadmiernym wzrostem. Od wyizolowania w latach 1935–1938 (przez Yabuto i Sumiki) z pożywki, na której rósł grzyb "Fusarium moniliforme" syn. "Gibberella fujikuroi", związków biologicznie czynnych w postaci krystalicznej, nazwanych giberelinami, stale otrzymywane są kolejne związki należące do tej grupy. Obecnie znanych jest już ponad 100 związków określanych wspólną nazwą „gibereliny”.

</doc>
<doc id="413942" url="https://pl.wikipedia.org/wiki?curid=413942" title="Shinpachi Nagakura">
Shinpachi Nagakura

 – dowódca drugiej jednostki Shinsengumi, oddziału pełniącego funkcje policyjne w Kioto w schyłkowym okresie siogunatu Tokugawów.
W dzieciństwie Shinpachi nosił imię Eikichi lub Eiji.
Urodził się 11 maja 1839 w "kami-yashiki" (górnej rezydencji) klanu Matsumae w Edo (każdy daimyō utrzymywał w Edo trzy rezydencje: górną, średnią i niską; było to bardzo duże obciążenie finansowe, redukując fundusze mogące potencjalnie być przeznaczone na bunt; nie działało to w przypadku klanów otrzymujących nadwyżki z handlu, jak Chōshū i Satsuma). Ojciec Shinpachiego, Kanji Nagakura, był na służbie klanu Matsumae, z pensją wynoszącą 150 koku (miara ryżu). Był prawdziwym produktem okresu Edo, częścią subkultury samurajów spędzających całe swoje życie w Edo, pozostających jednocześnie wasalami domeny, której nigdy nie widzieli.
Ojciec Shinpachiego używał do zapisu nazwiska znaku "naga" oznaczającego "długi" (長), ale Shinpachi używał do tego znaku "naga" ze słowa "wieczność" (永).
Nagakura rozpoczął naukę kenjutsu w wieku 8 lat, w dojo Shindō Munen-ryū, którego mistrzem był Okada Juusuke Toshisada (rozpoczął naukę nawet wcześniej niż Sōji Okita, który wstąpił do szkoły Tennen Rishin Ryū w wieku 9 lat). Dojo mieściło się w Kanda Sarugaku-cho (nazwa dzielnicy). W wieku 18 lat osiągnął stopień "mokuroku" (6. dan), a w wieku 22 lat otrzymał certyfikat "menkyo kaiden". Mając 19 lat opuścił służbę klanu Matsumae, aby podróżować i doskonalić swoją technikę. Spędził trochę czasu w dojo Shintou Munen Ryu, prowadzonym przez Yurimoto Shūzou.
W dojo Shingyoto Ryū prowadzonym przez Tsubouchi Shume spotkał Shimadę Kai, przyszłego zastępcę dowódcy drugiej jednostki Shinsengumi. Później zaczął bywać w Shieikan, dojo Isami Kondō, w którym ostatecznie studiował przez jakiś czas.
W 1863 (Bunkyu 3) wraz z Kondō i jego uczniami dołączył do Rōshi-tai. Wkrótce po przybyciu do Kioto, wraz z Kondō, Serizawą Kamo i innymi odszedł od Rōshi-tai, uważając cele grupy za zdradzieckie. Założony przez nich oddział, pozostający pod opieką Kyoto Shugoshoku ("Opiekuna Kioto") Matsudairy Higo no Kami (Katamori z Aizu) i dowodzony przez Kondō i Serizawę, po wydarzeniach 18 sierpnia 1863 stał się znany jako "Shinsengumi". Nagakura został dowódcą drugiej jednostki. Po tym, jak wyszła na jaw choroba Okity, czasami dowodził również pierwszą jednostką.
W okresie Meiji Nagakura używał nazwiska po tym, jak został adoptowany przez rodzinę swojej żony. Rodzina Sugimura była związana z domeną Matsumae.
W 1882 udał się na Hokkaido, gdzie został instruktorem kendo w więzieniu. Zrezygnował po kilku latach. Wybudował kilka grobów dla dawnych towarzyszy z Shinsengumi. W późniejszych latach napisał książkę, zawierającą jego wspomnienia z okresu spędzonego z Shinsengumi, która jest głównym źródłem jego sławy. Zmarł w wieku 76 lat, w styczniu 1915.
Pod swoim imieniem i nazwiskiem występuje w mandze i anime "Golden Kamuy", "Hakuōki Shinsengumi Kitan" oraz "Peace Maker Kurogane".

</doc>
<doc id="413946" url="https://pl.wikipedia.org/wiki?curid=413946" title="Škoda Fabia">
Škoda Fabia

Škoda Fabia – samochód osobowy klasy aut miejskich produkowany pod czeską marką Škoda od 1999 roku. Od 2021 roku produkowana jest czwarta generacja pojazdu.
Pierwsza generacja.
Škoda Fabia I została po raz pierwszy oficjalnie zaprezentowana podczas targów motoryzacyjnych we Frankfurcie w 1999 roku.
Samochód został zbudowany na bazie płyty podłogowej VW A04, która wykorzystana została m.in. do zbudowania Volkswagena Polo oraz Seata Córdoba i Ibiza. Zastąpił on przestarzały model Felicia. Początkowo pojazd oferowany był wyłącznie w wersji hatchback do której w 2000 roku dołączyła wersja kombi, a rok później sedan. W 2003 roku wprowadzono na rynek sportową odmianę RS.
W 2004 roku auto przeszło face lifting. Modyfikacjom poddany został m.in. przedni zderzak, atrapa chłodnicy oraz klosze tylnych lamp. Przy okazji wprowadzone zostały nowe wzory alufelg.
W Kenii oraz Ugandzie auto sprzedawane było jako Octavia.
Wersje wyposażeniowe.
Wersje limitowane:
W zależności od wyboru wersji wyposażeniowej pojazdu samochód wyposażony może być m.in. w system ABS/ESP, poduszki powietrzne przednie i boczne, fabryczny szyberdach, elektryczne sterowanie szyb, elektrycznie sterowane i podgrzewane lusterka, przednie światła przeciwmgłowe, półautomatyczną klimatyzację (automatyczne podtrzymanie zadanej temperatury manualne: załączenie kompresora i ustawienie kierunku nawiewu) z funkcją chłodzenia schowków, komputer pokładowy mfa lub pełen fis, radio lub nawigację DX sprzężoną z modułem TMC, zmieniarkę płyt CD, fabryczny zestaw głośnomówiący połączony z radiem lub nawigacją „Cullman”, wspomaganie kierownicy, system ISOFIX, reflektory ksenonowe z auto poziomowaniem, spryskiwacze reflektorów, ogrzewanie postojowe (Webasto lub Eberspacher) z opcjonalnym zdalnym sterowaniem, zdalne sterowanie centralnego zamka zintegrowane ze składanym lub prostym kluczykiem, skórzaną tapicerkę oraz podgrzewane przednie fotele.
Silniki.
Oba silniki 1.4 MPI były jednostkami benzynowymi. Słabsza zaczęła pojawiać się dopiero od 2000 roku, a wersja mocniejsza rok wcześniej. Silnik 1.4 MPI o mocy 68KM był zaprojektowany i wyprodukowany w całości w Czechach. Obie jednostki napędowe różnią się od siebie kilkoma podzespołami i mocą. Najłatwiej rozróżnić je wykorzystując oznaczenia.
Druga generacja.
Škoda Fabia II została po raz pierwszy oficjalnie zaprezentowana podczas targów motoryzacyjnych w Genewie w 2007 roku.
Samochód został zbudowany na bazie płyty podłogowej PQ24, która wykorzystana została do stworzenia m.in. Volkswagena Polo, Seata Ibiza oraz Córdoba. Stylistycznie pojazd nawiązuje do zaprezentowanego w 2006 roku modelu Roomster. Przedseryjna produkcja egzemplarzy testowych rozpoczęła się 21 sierpnia 2006 roku. Produkcję seryjną pojazdu rozpoczęto w grudniu 2006 roku. W 2009 roku zaprezentowana została wersja kombi pojazdu.
W 2010 roku podczas targów motoryzacyjnych w Genewie zaprezentowano wersję po face liftingu. Zmieniony został m.in. przedni zderzak, atrapa chłodnicy, poszerzone zostały przednie reflektory, zmienione zostały wzory felg oraz poszerzona została paleta lakierów. Przy okazji zmieniona została paleta jednostek napędowych. Silnik 1.6 16V zastąpiony został nowoczesnym silnikiem 1.2 TSI, a silniki 1.4 TDI i 1.9 TDI zastąpione zostały silnikami 1.2 TDI i 1.6 TDI.
Škoda Fabia Scout.
Fabia Scout ma podwyższony prześwit o 15 mm oraz plastikowe nakładki na koła. Samochód nie ma napędu 4x4 i niezbyt poradzi sobie w terenie. Auto ma większe felgi (16-calowe). W standardzie otrzymywało się relingi dachowe, które podnosiły samochód o kolejne 35 mm. Samochód był oferowany również jako hatchback. Konkurentem jest Volkswagen CrossPolo. Cena pakietu Scout (do wersji kombi) wynosiła 7000 zł. Fabię Scout z silnikiem 1.2 TSI wyceniono na 60 950 zł.
Trzecia generacja.
Škoda Fabia III została po raz pierwszy oficjalnie zaprezentowana podczas targów motoryzacyjnych w Paryżu w 2014 roku.
Samochód został zbudowany na bazie płyty podłogowej PQ25, która wykorzystana została m.in. do zbudowania Škody Rapid, Audi A1, Seata Ibiza oraz Volkswagena Polo. Przy okazji zaczerpnięte zostały niektóre elementy z płyty MQB. Wygląd nadwozia wzorowany jest na koncepcyjnym modelu VisionC. Produkcja seryjna pojazdu rozpoczęła się 28 sierpnia 2014 roku.
Na początku 2018 roku auto przeszło face lifting. Zmieniony został m.in. pas przedni pojazdu, w którym zastosowane zostały zupełnie nowe reflektory w całości wykonane w technologii LED, a także przemodelowane zostały zderzaki w których wkomponowane zostały światła do jazdy dziennej i atrapa chłodnicy. Przemodelowana została także deska rozdzielcza pojazdu. Do listy wyposażenia dodatkowego dodano m.in. 18-calowe alufelgi, a także system monitorowania martwego pola oraz funkcję wspomagania wyjazdu z miejsca parkingowego. Przy okazji liftingu z oferty silnikowej całkowicie zlikwidowano wersje napędzane silnikiem wysokoprężnym.
Wersje wyposażeniowe.
W standardowej wersji Active auto zostało wyposażone m.in. w system ABS, ESP, MSR, 6 poduszek powietrznych, elektroniczną blokadę mechanizmu różnicowego (XDS), wspomaganie kierownicy, regulowaną w dwóch płaszczyznach kolumnę kierownicy, centralny zamek, elektryczne sterowanie szyb przednich, ogrzewanie oraz elektryczne sterowanie lusterek.
Auto w zależności od wersji wyposażyć można m.in. w klimatyzację, radio z 5" ekranem dotykowym, wejściami SD, USB oraz łącznością z Apple, komputer pokładowy, światła przeciwmgłowe, skórzaną kierownicę wielofunkcyjną, 15-calowe alufelgi, reflektory projektorowe ze światłami do jazdy dziennej wykonanymi w technologii LED, przycisk Start&amp;Stop, czujniki parkowania z tyłu pojazdu oraz układ Front Assist (kontrola odstępu z funkcją awaryjnego hamowania), a także czujnik zmierzchu, podgrzewane fotele przednie i tempomat.
Fabia Combi Classic
Przez jakiś czas będzie jeszcze produkowana wersja combi która będzie sprzedawana do czasu kiedy pojawi się 4 generacja w wersji combi i dodatkowo dodano do nazwy dopisek Classic oraz dostępna jest nowa wersja wyposażenia, która się nazywa Ambition Plus i w tej wersji jest klimatyzacja automatyczna, czujnik zmierzchu i deszczu, pakiet zimowy i tylne szyby boczne oraz szyba pokrywy bagażnika są o wyższym stopniu przyciemnienia. 
Czwarta generacja.
Škoda Fabia IV została po raz pierwszy zaprezentowana 4 maja 2021.
Samochód został zbudowany na bazie płyty podłogowej MQB-A0 i jest o 11 cm dłuższy oraz o 4,8 cm szerszy niż poprzedni model.
Škoda Fabia w sporcie.
Škoda Fabia WRC.
Škoda Fabia WRC została zbudowana na podstawie modelu Fabia RS i przygotowana do startów w sezonie 2005. W tym roku Fabia WRC zastąpiła Octavię WRC w fabrycznym zespole "Škoda Motorsport", za kierownicą zasiadali m.in. Armin Schwarz (Niemcy), Jani Paasonen (Finlandia), Alex Bengue (Francja), Mattias Ekstrom (Szwecja), Jan Kopecký (Czechy), Janne Tuohino (Finlandia), a także Colin McRae (Szkocja). Od roku 2006 Škodą Fabią w rajdach WRC ścigali się wyłącznie zawodnicy reprezentujący prywatne zespoły, między innymi: François Duval (Belgia) i jego piloci Patrick Pivato (Belgia), Jean-François Elst (Belgia) z zespołu First Motosport; Mattias Ekstrom i jego pilot Stefan Bergman (Szwecja); Andreas Aigner (Austria) i Klaus Wicha (Niemcy) z zespołu Red Bull Škoda Team oraz Jan Kopecký i Filip Schovánek (Czechy) z zespołu "Kopecky Motorsport".
Škoda Fabia Brisk RS 01 WRC.
Škoda Fabia Brisk RS 01 WRC – bolid rajdowy zbudowany według reguł FIA do wyścigów w grupie J na bazie Škody Fabii przez spółkę Brisk z Tábora zaprezentowany w maju 2007 roku.
Nadwozie pojazdu zbudowano na bazie części seryjnej Fabii i innych samochodów Grupy Volkswagena, dodatkowo wykorzystano jednak elementy wykonane z lekkich stopów. Karoserii nadano jednak oryginalny kształt coupé. Samochód wyposażono w dwulitrowy, turbodoładowany silnik o mocy 500 KM przy 7800 obr./min, czyli o 200 KM więcej niż dopuszcza regulamin klasy WRC. Napęd przenoszony jest za pomocą suchego sprzęgła i sześciostopniowej skrzyni biegów. Pozwala to osiągnąć maksymalną prędkość rzędu 200 km/h i rozpędzić auto do 100 km/h w 2,7 s.
Wymiary:
Škoda Fabia S2000.
Koncept S2000, zbudowany na bazie Fabii drugiej generacji, został po raz pierwszy zaprezentowany na 77. Geneva Motor Show w marcu 2007 roku. Model ten, nawiązując do ponad stuletniej historii Škody w świecie sportów motorowych, wskazuje kierunek rozwoju rajdowych pojazdów z Mladá Boleslav. Początkowo planowano debiut samochodu już w roku 2007, jednak prace nad rajdówką opóźniały się.
Pojazd został stworzony zgodnie z najnowszymi obowiązującymi standardami FIA dotyczącymi samochodów klasy Super 2000. Samochód wyposażono w czterocylindrowy dwulitrowy silnik benzynowy o mocy ok. 260 KM; sekwencyjną skrzynię biegów o sześciu przełożeniach, i mechaniczne dyferencjały. Długość Fabii S2000 to 3992 mm, a jej rozstaw osi to 2486 mm. W przeciwieństwie do seryjnej Fabii II model S2000, napęd przenoszony jest na obie osie. Koniecznym wymogiem był także montaż klatki bezpieczeństwa oraz innych elementów typowych dla samochodu rajdowego, a wymaganych przez FIA.
Škoda Fabia R5.
Samochód rajdowy kategorii RC 2, klasy R5 (WRC2), który został pokazany na Essen Motor Show w roku 2014 powstały na bazie trzeciej generacji modelu Fabia. W Rajdowych Mistrzostwach Świata zadebiutowała w sezonie 2015 w Rajdzie Portugalii. Skoda Fabia R5 zastąpiła model zbudowany według specyfikacji Super 2000, tym samym zastępując jedną z najbardziej utytułowanych konstrukcji wyczynowych w całej 112-letniej historii marki.

</doc>
<doc id="413947" url="https://pl.wikipedia.org/wiki?curid=413947" title="Leki sieroce">
Leki sieroce

Leki sieroce (z ang. "orphan drug") – leki, których koszt opracowania i wprowadzenia na rynek nie zostałby zwrócony z przewidywanej sprzedaży tego produktu leczniczego. W związku z czym producenci bez odpowiednich zachęt nie podejmowaliby się produkcji takich leków. Za produkty sieroce zostają uznane leki przeznaczone do diagnozowania, zapobiegania lub leczenia stanu chorobowego zagrażającej życiu lub powodującej chroniczny ubytek zdrowia, występującej u nie więcej niż pięciu na 10 tysięcy osób w Unii Europejskiej. Produkcja leków sierocych utrudniona jest przez ograniczoną liczbę pacjentów podczas badań klinicznych. 
Zachęta do produkcji.
W związku z przewidywanym zwrotem niższym od kosztów inwestycji przemysł farmaceutyczny niechętnie podejmowałby się opracowania leku w normalnych warunkach rynkowych. Doświadczenia Stanów Zjednoczonych Ameryki i Japonii wykazują, że najsilniejszą zachętą dla przemysłu, aby inwestował w opracowywanie i wprowadzanie na rynek sierocych produktów leczniczych jest istnienie szansy na uzyskanie wyłączności na rynku na określoną liczbę lat, podczas którego to okresu zainwestowane środki w jakiejś części mogłyby zostać odzyskane. 
W Unii Europejskiej.
Parlament Europejski w celu pobudzenia produkcji w 1999 roku zezwolił na przyznawanie lekom sierocym 10-letniej wyłączności rynkowej ograniczonej do wskazania terapeutycznego. Wyłączność może zostać skrócona do 6 lat, jeśli pod koniec 5 roku okaże się, iż produkt jest zyskowny w takim stopniu, że utrzymywanie wyłączności nie jest uzasadnione. 
W drodze odstępstwa od wyłączności, do sprzedaży może zostać dopuszczony inny produkt dla tego samego wskazania terapeutycznego, jeśli:
W latach 2000–2020 Komisja Europejska uznała 2382 leki za sieroce, z których 190 zostało dopuszczonych do obrotu przed końcem 2020 roku.
Choroby rzadkie.
Leki sieroce używane są do zapobiegania, diagnozowania, leczenia . Do chorób tych zalicza się choroby, których częstość występowania w danej populacji nie przekracza 5 na 10 tysięcy osób. Około 72% z nich ma podłoże genetyczne. Światowa Organizacja Zdrowia szacuje, że istnieje od 5000 do 8000 chorób rzadkich. Około 70% chorób rzadkich występuje wyłącznie u dzieci.

</doc>
<doc id="413953" url="https://pl.wikipedia.org/wiki?curid=413953" title="Saint-Christophe de Valains">
Saint-Christophe de Valains



</doc>
<doc id="413956" url="https://pl.wikipedia.org/wiki?curid=413956" title="Izohelia">
Izohelia

Izohelia – pozytywowa technika tonorozdzielcza opracowana przez Witolda Romera w 1931, polegająca na przetworzeniu obrazu polegającym na utworzeniu w nim w efekcie końcowym kilku dowolnie wybranych odcieni wyraźnie oddzielonych od siebie jasnością, odpowiadającym punktom o tej samej gęstości optycznej w obrazie nieprzetworzonym, nazwanymi izohelami.
Charakterystyka.
W fotografii analogowej efekt izohelii osiąga się poprzez kopiowanie obrazu na błonach o bardzo dużej kontrastowości, przy zastosowaniu różnych czasów naświetlania, uzyskując pojedyncze izohelie jako rozgraniczenia między bielą a czernią na wyciągach negatywowych. Każda (pojedyncza) izohelia odpowiada innej gęstości w obrazie nieprzetworzonym. Kolejnym etapem jest naświetlenie papieru światłoczułego (po kolei) przez poszczególne wyciągi negatywowe, tworzącym izohelię o krotności równej ilości odcieni wyciągów oraz bieli.
Wizualnie – efektem końcowym izohelii jest wyraźna, schodkowa zmiana odcieni w obrazie, w odróżnieniu od ciągłej zmiany odcieni w obrazie nieprzetworzonym. W fotografii zapisanej cyfrowo izohelię uzyskuje się przez prostą schodkową modyfikację krzywej tonalnej.
Twórcą izohelii jest polski inżynier chemik, profesor Katedry Fototechniki Politechniki Wrocławskiej – Witold Romer. W Stanach Zjednoczonych odkryto izohelię jako skrajny przypadek metody masek kombinowanych, opracowanej przez firmę Kodak. Cyfrowy zapis obrazu zrewolucjonizował tonorozdzielczość metody masek kombinowanych i izohelii.

</doc>
<doc id="413959" url="https://pl.wikipedia.org/wiki?curid=413959" title="Konstantyn I Glucksburg">
Konstantyn I Glucksburg



</doc>
<doc id="413960" url="https://pl.wikipedia.org/wiki?curid=413960" title="Aleksander I Glucksburg">
Aleksander I Glucksburg



</doc>
<doc id="413966" url="https://pl.wikipedia.org/wiki?curid=413966" title="Paavo Lipponen">
Paavo Lipponen

Paavo Tapio Lipponen (ur. 23 kwietnia 1941 w Turtola) – fiński polityk, premier w latach 1995–2003 stojący na czele 66. i 67. rządu, były przewodniczący parlamentu i partii socjaldemokratycznej.
Życiorys.
Absolwent liceum w Kuopio z 1959, przez rok studiował filozofię i literaturę na Dartmouth College. W 1971 uzyskał magisterium z polityki międzynarodowej na Uniwersytecie Helsińskim. W latach 60. pracował jako redaktor studenckiej ghazety „Ylioppilaslehti” i niezależny dziennikarz publikujący dla Yleisradio. Fiński dyplomata Alpo Rusi w swojej książce "Vasemmalta ohi" zasugerował, że w 1969 Paavo Lipponen współpracował ze Stasi, enerdowskimi służbami specjalnymi. Sam zainteresowany twierdził, że był obiektem manipulacji ze strony funkcjonariuszy NRD. Wskazał również w swoich pamiętnikach, że dwukrotnie usiłowała go pozyskać radziecka KGB.
Od 1967 do 1979 pełnił różne funkcje w Socjaldemokratycznej Partii Finlandii. Przez następne trzy lata był sekretarzem urzędującego premiera, Mauna Koivisto. W latach 1983–1987 po raz pierwszy zasiadał w Eduskuncie. Do parlamentu powrócił w 1991, mandat poselski sprawował nieprzerwanie do 2007.
W 1993 zastąpił podejrzewanego o defraudacje finansowe Ulfa Sundqvista na stanowisku przewodniczącego socjaldemokratów. Dwa lata później doprowadził to ugrupowanie do zwycięstwa w wyborach parlamentarnych. Od marca do kwietnia 1995 był przewodniczącym parlamentu, następnie stanął jako premier na czele koalicyjnego rządu. W kolejnych wyborach z 1999 kierowane przez niego ugrupowanie pozostało największą siłą polityczną w Eduskuncie. Paavo Lipponen dzięki temu pozostał na czele rządu przez dalsze cztery lata. Po porażce wyborczej z 2003 podpisał umowę koalicyjną ze zwycięską Partią Centrum, objął po raz drugi w swojej karierze stanowisko marszałka Eduskunty.
W 2005 zrezygnował z przewodniczenia Socjaldemokratycznej Partii Finlandii, a dwa lata później z ubiegania się o reelekcję w wyborach krajowych. Po zakończeniu działalności politycznej został zatrudniony jako konsultant przez zależną do rosyjskiego Gazpromu spółkę Nord Stream, będącą inwestorem Gazociągu Północnego. Powierzono mu w zakresie obowiązków reprezentowanie firmy w kontaktach z władzami i instytucjami fińskimi. W 2011 zadeklarował zamiar ubiegania się o nominację na kandydata do wyborów prezydenckich z ramienia Socjaldemokratycznej Partii Finlandii. Uzyskał partyjną nominację, przegrał w pierwszej turze wyborów, otrzymując 6,7% głosów.
Życie prywatne.
Dwukrotnie żonaty, od 1998 z , posłanką do Eduskunty. Ma troje dzieci.

</doc>
<doc id="413975" url="https://pl.wikipedia.org/wiki?curid=413975" title="Gordon B. Hinckley">
Gordon B. Hinckley

Gordon Bitner Hinckley (ur. 23 czerwca 1910 w Salt Lake City, zm. 27 stycznia 2008 tamże) – amerykański duchowny Kościoła Jezusa Chrystusa Świętych w Dniach Ostatnich (mormonów). Piętnasty prezydent i prorok tego Kościoła od marca 1995.
Biografia.
W 1928 ukończył szkołę średnią w Salt Lake City, następnie studiował filologię angielską i dziennikarstwo na University of Utah. W latach 1933–1935 pracował jako misjonarz w Londynie. Po powrocie do Salt Lake City pracował w instytucjach kościelnych, m.in. rozgłośni radiowej i szkolnictwie. W 1961 został powołany w skład Rady Dwunastu Apostołów, będąc wówczas najmłodszym jej członkiem.
Pełnił także szereg innych funkcji w Kościele Jezusa Chrystusa Świętych w Dniach Ostatnich. W lipcu 1981 został powołany na nadzwyczajnego doradcę w Radzie Prezydenta Kościoła; skład rady uzupełniono ze względu na podeszły wiek i zły stan zdrowia zarówno ówczesnego prezydenta, Spencera Kimballa, jak i dwóch doradców, N. Eldona Tannera i Mariona Romneya. Po śmierci Tannera w 1982 Romney przeszedł na stanowisko pierwszego doradcy, a Hinckley pełnoprawnego drugiego doradcy. Z powodu wspomnianych problemów zdrowotnych Kimballa i Romneya, Hinckley występował w tym okresie często jako pełniący obowiązki prezydenta Kościoła.
Po śmierci Kimballa w listopadzie 1985 stanowisko prezydenta Kościoła objął Ezra Taft Benson, który powołał Hinckleya na stanowisko pierwszego doradcy w Radzie Prezydenta Kościoła. Pod koniec życia Bensona Hinckley ponownie wykonywał obowiązki prezydenta; zachował stanowisko pierwszego doradcy po wyborze nowego prezydenta Howarda Huntera w 1994. Jako najstarszemu po prezydencie Kościoła członkowi Rady Dwunastu Apostołów Hinckleyowi przysługiwał jednocześnie tytuł przewodniczącego tego grona, ale ze względu na jego pracę w Radzie Prezydenta Kościoła obowiązki przewodniczącego Rady Dwunastu Apostołów pełnił Boyd Packer.
W marcu 1995 Gordon Hinckley objął funkcję prezydenta Kościoła Jezusa Chrystusa Świętych w Dniach Ostatnich. Znany jest m.in. z działań na rzecz budowy nowych świątyń – w okresie pełnienia przez niego funkcji głowy Kościoła liczba świątyń mormońskich na świecie wzrosła z 27 do 122. Prowadził również działania edukacyjne. W czerwcu 2004 został odznaczony przez George'a W. Busha Prezydenckim Medalem Wolności. Otrzymał szereg doktoratów "honoris causa", m.in. Utah State University, Brigham Young University, Southern Utah University.
W czerwcu 2007 ukończył 97 lat; był najstarszym prezydentem w historii Kościoła Jezusa Chrystusa Świętych Dni Ostatnich. Ogłosił wiele publikacji religijnych, m.in.:
Od kwietnia 1937 był żonaty z Marjorie Pay (ur. 23 listopada 1911, zm. 6 kwietnia 2004), miał pięcioro dzieci.

</doc>
<doc id="413976" url="https://pl.wikipedia.org/wiki?curid=413976" title="Gordon Hinckley">
Gordon Hinckley



</doc>
<doc id="413980" url="https://pl.wikipedia.org/wiki?curid=413980" title="Skoda Fabia">
Skoda Fabia



</doc>
<doc id="413982" url="https://pl.wikipedia.org/wiki?curid=413982" title="Katastrofa słowackiego An-24 na Węgrzech">
Katastrofa słowackiego An-24 na Węgrzech

19 stycznia 2006 roku ok. godz. 19:30 słowacki samolot wojskowy Antonow An-24B rozbił się na zboczu góry Borsó-hegy między miejscowościami Hejce i Telkibánya w północno–wschodnich Węgrzech, 3 km od granicy ze Słowacją i około 20 km od lotniska. Samolot leciał ze stolicy Kosowa Prisztiny do Koszyc. Na pokładzie było łącznie 43 osoby - 28 żołnierzy słowackich, 8 członków załogi i 7 osób zespołu pomocy logistycznej. Żołnierze wracali do domu z misji pokojowej KFOR w Kosowie. W wypadku zginęły 42 osoby, przeżyła jedna. 
Feralnego dnia kapitanem samolotu był Norbert Kumančík, a drugim pilotem był Miroslav Novák. Jako hipotetyczną przyczynę katastrofy podano złamanie zasad bezpieczeństwa lotu poprzez zniżenie się do wysokości kolizjogennej z przeszkodami terenowymi w czasie przelotu nad lasem. Doszło do wybuchu zbiorników paliwa, na skutek gwałtownego tarcia wierzchołków drzew o skrzydła w miejscu, gdzie znajdują się zbiorniki. Samolot w czasie katastrofy wyciął ponad 600 metrów gęstego lasu i spadł w gęsto zalesiony, górzysty i zaśnieżony teren, co poważnie utrudniło akcję ratunkową. 
Śmigłowiec Mi-17 został wysłany z lotniska Sliač w celu zlokalizowania wypadku, lokalizując miejsce wypadku o 20:30 na zboczu wzgórza Borsó. Akcję ratunkową prowadziły służby słowackie i węgierskie – łącznie stu ratowników. Na miejscu wypadku, w trudno dostępnym terenie i na mrozie, ratownicy znaleźli tylko jednego żywego żołnierza - porucznika Martina Farkaša (27), który został przetransportowany do szpitala w Koszycach.
Jest to największa katastrofa lotnicza w historii niepodległej Słowacji. Prezydent Ivan Gašparovič ogłosił żałobę narodową w dniach 23-24 stycznia 2006 roku. Słowacki minister obrony Juraj Liška podał się do dymisji. Szczątki An-24 zostały przewiezione do bazy lotniczej w Preszowie i poddane dokładnemu dochodzeniu, w wyniku którego potwierdzono przypuszczenie, że zawiódł czynnik ludzki. Raport został jednak utajniony. Po ponad dziesięciu latach domagano się nowego dochodzenia w sprawie wypadku z powodu podejrzenia, że ustalenia dochodzenia są nieprawidłowe i że nie uwzględniono wszystkich dowodów. Świadczy o tym również decyzja Sądu Okręgowego w Bratysławie, która nie potwierdziła winy pilota, a siły zbrojne Republiki Słowackiej przyznały, że pilot kpt. Norbert Kumančík odpowiada w 80 procentach. 
W pobliżu miejsca katastrofy odsłonięto pomnik ku czci ofiar, z napisem: 

</doc>
<doc id="413985" url="https://pl.wikipedia.org/wiki?curid=413985" title="Lodofoka grenlandzka">
Lodofoka grenlandzka

Lodofoka grenlandzka, foka grenlandzka, foka siodlasta ("Pagophilus groenlandicus") – gatunek drapieżnego ssaka z rodziny fokowatych (Phocidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1777 roku niemiecki przyrodnik Johann Christian Polycarp Erxleben nadając mu nazwę "Phoca groenlandica". Holotyp pochodził z Grenlandii i Nowej Fundlandii. Jedyny przedstawiciel rodzaju lodofoka ("Pagophilus") który nazwał w 1844 roku angielski zoolog John Edward Gray. 
Chociaż rozpoznano podgatunek "oceanicus" rozmnażający się w Morzu Białym, bardziej powszechne jest odwoływanie się do odrębnych populacji lub stad na podstawie różnic morfologicznych, genetycznych i behawioralnych. Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Lodofoka grenlandzka występuje w obszarach subarktycznych w północnym Oceanie Atlantyckim i Oceanie Arktycznym, od Cieśniny Davisa, Ziemi Baffina i północnej Zatoki Hudsona do Nowej Fundlandii i Zatoki Świętego Wawrzyńca (Kanada) i na wschód do Grenlandii, Islandii, północnej Norwegii, Morza Białego oraz mórz Barentsa i Karskiego (północna Rosja).
Morfologia.
Długość ciała około 160–170 cm; masa ciała około 120–135 kg. Noworodki osiągają długość około 85 cm i ciężar około 4 kg. Samce są nieco większe od samic. Przód głowy czarny, wierzch ciała pokryty jest szarym futrem z żółtawym odcieniem, spód jaśniejszy, bardziej srebrzysty. Na grzbiecie posiada ciemną plamę w kolorze ciemnobrązowym do czarnej. Plama w kształcie liry z końcami skierowanymi ku tylnej części ciała.
Środowisko.
Lodofoka prowadzi wędrowny tryb życia. Za pokarm służą jej skorupiaki planktonowe i ryby. Na wiosnę płynie ku północy na obfite w pokarm żerowiska, a zimą przemieszcza się na południe, na miejsca rozrodu. Wyróżnia się trzy populacje foki grenlandzkiej, każda z nich ma osobne strefy reprodukcji. Jedna rozmnaża się u wschodnich wybrzeży Grenlandii, druga u wschodnich wybrzeży Labradoru i zachodnich wybrzeży Nowej Fundlandii, a trzecia na Morzu Białym.
Rozród odbywa się na krze lub lodzie. Z początku młode są w biało umaszczonym futrze. Po okresie 4 tygodni zmieniają futerko i zaczynają samodzielnie odżywiać się w morzu. Swą dojrzałość osiągają dopiero po ok. 6-8 latach.
Status zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ( „najmniejszej troski”). Foki od wieków stanowiły źródło cennego tłuszczu, mięsa i skór dla mieszkańców rejonów arktycznych. Jednak od 1750 roku lodofoki grenlandzkie zaczęto masowo zabijać w celach komercyjnych. Nowo narodzone foki ginęły z powodu cennego, pięknego, białego futra. W XIX w. zabijano rocznie 600 000 fok, w latach 70. XX w. w ciągu roku ginęło około 3 000 000 osobników. Aby powstrzymać tę rzeź, rząd Kanady wprowadził ograniczenia, pozwalając na upolowanie do 150 000 zwierząt rocznie. Dzięki wysiłkom dużych organizacji międzynarodowych zajmujących się ochroną przyrody i presji opinii publicznej w 1987 roku zamknięto wiele rynków zbytu na futra małych fok. W 1988 roku w Kanadzie wprowadzono zakaz polowania na młode zwierzęta. Dla wielu innych gatunków fok ustalono okresy ochronne.

</doc>
<doc id="413993" url="https://pl.wikipedia.org/wiki?curid=413993" title="Volodymyr Kubijovyč">
Volodymyr Kubijovyč



</doc>
<doc id="413994" url="https://pl.wikipedia.org/wiki?curid=413994" title="Siddhartha">
Siddhartha



</doc>
<doc id="413995" url="https://pl.wikipedia.org/wiki?curid=413995" title="Szeszki (gmina Wieliczki)">
Szeszki (gmina Wieliczki)

Szeszki (dawniej niem. "Seesken") – wieś w Polsce położona w województwie warmińsko-mazurskim, w powiecie oleckim, w gminie Wieliczki. W latach 1975–1998 miejscowość należała administracyjnie do województwa suwalskiego.
Historia.
Szymon von Drahe, wielki komtur i namiestnik pruski, pod nieobecność wielkiego mistrza Zakonu poświadcza w roku 1508, że Roman i Jan Bartudłowie (lub Bartołdowie) kupili od wielkiego mistrza 15 włók na prawie magdeburskim pod Zabielnem za 40 grzywien mniejszej wagi, 12 wołów i 2 kuny. Stąd pochodzi "Grzegorz Damowski" założyciel wsi Szeszki (pod Kowalami Oleckimi) w roku 1561. W końcu XVIII wieku wieś zamieszkiwali wolni chłopi. Pod koniec XVIII w. Szeszki zamieszkane były przez wolnych chłopów. Szkoła we wsi powstała między 1737 a 1740 rokiem. W 1935 roku zatrudniała ona dwu nauczycieli i miała 35 uczniów w klasach od pierwszej do czwartej, a 31 w klasach od piątej do ósmej.
W roku 1939 wieś miała 398 mieszkańców i nosiła nazwę "Draheim" (nazwa zmieniona w 1938 r. w ramach niemieckiej akcji germanizacji). Wcześniejsze jej nazwy to "Seeszken, Seesken". Część wsi stanowiło leśnictwo Chmielnik (niem. "Klassenthal")
Po wojnie (po 1945 r.) przybyli tu osadnicy głównie z powiatu suwalskiego, z miejscowości: Korkliny, Rudniki, Nowinka i in. Wśród tych pionierów byli: Stanisław Józefowicz oraz Stefania Milewska (wraz z rodzinami przybyli tu już 10 lutego 1945 roku). Pierwszy powojenny sołtys to "Antoni Barszczewski" (wybrany na to stanowisko 31 grudnia 1946 roku).
Zobacz też: Szeszki

</doc>
<doc id="413999" url="https://pl.wikipedia.org/wiki?curid=413999" title="Cacti">
Cacti

Cacti – oprogramowanie open source służące do monitorowania pracy urządzeń telekomunikacyjnych oraz komputerowych. Służy również do archiwizacji wyników pomiarów pracy tych urządzeń oraz do przedstawiania wyników tych pomiarów w formie wykresów.
Istnieją wersje Cacti pracujące pod systemami Linux oraz Windows.

</doc>
<doc id="414002" url="https://pl.wikipedia.org/wiki?curid=414002" title="Parasolowiec">
Parasolowiec



</doc>
<doc id="414003" url="https://pl.wikipedia.org/wiki?curid=414003" title="Szotkowice">
Szotkowice

Szotkowice (niem. Schottkowitz) – część miasta Jastrzębie-Zdrój, w granicach sołectwa Moszczenica. 
Szotkowice leżą nad północnym brzegiem rzeki Szotkówki, na południowy zachód od Moszczenicy, na zachodnim krańcu miasta przy granicy z gminą Godów. Pobliską miejscowością jest Skrzyszów. 
Szotkowice były dawniej częścią Skrzyszowa oraz należały do Wodzisławskiego Państwa Stanowego.

</doc>
<doc id="414004" url="https://pl.wikipedia.org/wiki?curid=414004" title="Ingrid (żona Fryderyka IX)">
Ingrid (żona Fryderyka IX)



</doc>
<doc id="414006" url="https://pl.wikipedia.org/wiki?curid=414006" title="Konformista">
Konformista



</doc>
<doc id="414010" url="https://pl.wikipedia.org/wiki?curid=414010" title="Robert Gould Shaw">
Robert Gould Shaw

Robert Gould Shaw (ur. 10 października 1837, zm. 18 lipca 1863) – pułkownik wojsk Unii w czasie wojny secesyjnej. Dowodził jedną z pierwszych czarnoskórych jednostek wojsk amerykańskich, jaką był 54 Ochotniczy Pułk Piechoty Massachusetts.
Urodzony w Bostonie (Massachusetts) w rodzinie prominentnych abolicjonistów był unitarianistą. Przez gubernatora stanu Johna Andrew wyznaczony został do sformowania pierwszego pułku składającego się z Afroamerykanów (w którym jedynymi białymi byli oficerowie). Początkowo niechętny wyznaczonemu zadaniu, zmienił zdanie widząc determinację podległych mu żołnierzy. Na wieść, że jego podkomendni mają otrzymywać niższy żołd od białych żołnierzy, przekonał swój pułk do odmowy przyjmowania żołdu do czasu zniesienia nierówności.
Zginął w czasie ataku na Fort Wagner w wieku 26 lat. Ciało Shawa zostało pogrzebane przez obrońców fortu wraz z poległymi żołnierzami jego pułku, co w opinii konfederatów było hańbiące (patrz: rasizm). Ojciec Roberta Shawa wydał oświadczenie, że czuje się dumy z postawy swojego syna i uważa, że jego syn nie uznałby za ujmę sposobu w jaki potraktowano jego zwłoki.
Robert Shaw znany jest także ze swoich listów, których w czasie trwania wojny secesyjnej napisał ponad 200, zarówno do rodziny jak i swoich przyjaciół. Listy te przechowywane są w Bibliotece Houghton na Uniwersytecie Harvarda.
O poczynaniach Roberta Shawa i jego pułku na wojnie secesyjnej nakręcono w 1989 roku film "Chwała". Pułkownika Shawa zagrał Matthew Broderick.

</doc>
<doc id="414012" url="https://pl.wikipedia.org/wiki?curid=414012" title="TG24">
TG24

TG24 – specjalna edycja 24 koncertów zespołu Throbbing Gristle wydana w grudniu 2002 r. przez Mute Records. Jest to swojego rodzaju reedycja: TG wydalo w latach siedemdziesiątych taki sam zestaw nagrań, lecz na kasetach magnetofonowych, "24 Hours of TG", zapakowanych w teczkę. Obecna wersja została wydana na 24 płytach kompaktowych.

</doc>
<doc id="414014" url="https://pl.wikipedia.org/wiki?curid=414014" title="Maria II (królowa Portugalii)">
Maria II (królowa Portugalii)

Maria II (ur. 4 kwietnia 1819 w Rio de Janeiro, zm. 15 listopada 1853 w Lizbonie) – portugalska królowa z dynastii Bragança, najstarsza z dzieci Piotra I, cesarza Brazylii, i jego pierwszej żony Marii Leopoldyny, arcyksiężnej Austrii, córki cesarza Austrii Franciszka I.
Życiorys.
Urodziła się w Rio de Janeiro jako "María da Glória Joana Carlota Leopoldina da Cruz Francisca Xavier de Paula Isidora Micaela Gabriela Rafaela Gonzaga", gdy jej ojciec wraz z całym dworem portugalskim przebywał w Brazylii po zajęciu kraju przez wojska napoleońskie.
W 1822 jej ojciec proklamował niepodległość Brazylii od metropolii. Gdy w marcu 1826 zmarł dziadek Marii, król Jan VI, doszło do kryzysu dyplomatycznego. Skonfliktowany z dziadkiem ojciec Marii, zwany w Brazylii „Dom Pedro” rządził wówczas jako cesarz Brazylii. Zmarły król miał jeszcze drugiego syna – Miguela, zwolennika absolutyzmu, który został wydalony z kraju za bunty przeciwko rządom ojca i liberałów.
Zmarły król wyznaczył na regentkę swą ulubioną córkę Izabelę Marię, która miała rządzić „aż prawowity następca tronu powróci do królestwa”. Sformułowanie to nie wskazywało jako legitymizowanego następcy ani Pedro ani Miguela. Większość poddanych uważała za niego Piotra, ale nie chcieli jednocześnie ponownego połączenia tronów portugalskiej metropolii i Brazylii.
Świadom zagrożenia ze strony stronników swego brata, Piotr zdecydował się na polubowne rozwiązanie. Zrzekł się swych praw do tronu portugalskiego na rzecz swej siedmioletniej córki Marii. Miała ona jednak poślubić swego stryja Miguela pod warunkiem, że tamten zaakceptuje liberalną konstytucję i do czasu osiągnięcia przez księżniczkę pełnoletniości będzie pełnił rolę regenta.
Miguel pozornie się zgodził z tym rozwiązaniem, jednak po powrocie do Portugalii odebrał jej tron i ogłosił się królem jednocześnie znosząc liberalną konstytucję. Gdy Miguel prowadził w kraju absolutystyczne rządy terroru – Maria wędrowała po dworach Europy, między innymi jej dziadka w Wiedniu.
W 1831 Piotr ustąpił z tronu brazylijskiego na rzecz małoletniego brata Marii, który objął tron jako Piotr II. Były cesarz operując z bazy na Azorach zaatakował brata rządzącego Portugalią – zmuszając go ostatecznie do abdykacji w 1834. Tron został przywrócony Marii, a jej małżeństwo anulowano.
26 stycznia 1835, w wieku 15 lat, poślubiła Karola Augusta – księcia Leuchtenbergu, syna Eugeniusza de Beauharnais i wnuka Józefiny (pierwszej żony Napoleona Bonaparte). Jej małżonek zmarł już dwa miesiące po ślubie, 28 marca 1835.
1 stycznia 1836 Maria wyszła za mąż po raz drugi za księcia Ferdynanda Saxe-Coburg-Gotha, który współrządził z nią jako małżonek królowej (tytuł króla został mu nadany, zgodnie z portugalskim zwyczajem, dopiero po narodzinach ich pierwszego potomka, czyli następcy tronu). Maria i Ferdynand mieli jedenaścioro dzieci:
Za rządów Marii doszło do powstania 16 maja 1846, które jednak zostało stłumione przez oddziały rojalistyczne 22 lutego 1847. Panowanie królowej wyróżnia także wydanie ustawy o zdrowiu publicznym, której celem było powstrzymanie rozprzestrzeniającej się w królestwie cholery. Królowa podjęła także działania na rzecz podniesienia poziomu edukacji w kraju.
Maria wielokrotnie zachodziła w ciążę. Lekarze ostrzegali ją przed niebezpieczeństwami związanymi z wyczerpującym wielokrotnym macierzyństwem. Królowa lekceważyła jednak ostrzeżenia, podobnie jak jej matka, mówiąc: „Jeśli umrę, umrę na swym stanowisku”. W 1853 Maria zmarła w Lizbonie w czasie kolejnego porodu, wydając na świat swoje jedenaste dziecko – księcia Eugeniusza.
W Portugalii została zapamiętana jako dobra matka, co zjednało jej (obok "Educadora", czyli „Nauczycielka”) taki właśnie przydomek.

</doc>
<doc id="414015" url="https://pl.wikipedia.org/wiki?curid=414015" title="Paweł Glucksburg">
Paweł Glucksburg



</doc>
<doc id="414018" url="https://pl.wikipedia.org/wiki?curid=414018" title="Osiedle Strusia">
Osiedle Strusia

Osiedle Strusia – osiedle w Krakowie wchodzące w skład Dzielnicy XVI Bieńczyce, niestanowiące jednostki pomocniczej niższego rzędu w ramach dzielnicy.
Historia.
Osiedle Strusia stanowi część Bieńczyc Nowych – założenia architektoniczno-urbanistycznego, w zamierzeniu stanowiącego rozbudowę dzielnicy Nowa Huta w kierunku północno-zachodnim. W 1959 roku w wyniku konkursu na projekt założenia wybrano koncepcję autorstwa warszawskiej architekt Jadwigi Guzickiej z zespołem w którym za projekt urbanistyczny odpowiadali Anna Basista i Jan Lewandowski, a za architekturę budynków Kazimierz Chodorowski, Stefan Golonka oraz konstruktor dr inż. Tadeusz Kantarek. Całe założenie było projektowane dla ok. 30 tys. mieszkańców – ok. 5,5 tys. na jednym osiedlu. Cechuje je luźna zabudowa budynkami wolnostojącymi z przeważającą zabudową 5- i 11-kondygnacyjną. Główną osią zespołu urbanistycznego jest park Planty Bieńczyckie, wzorowane na Plantach Krakowskich, który spaja osiedla wchodzące w skład zespołu w jedną urbanistyczną całość. Wzdłuż parkowej osi zaplanowano obiekty użyteczności publicznej – szkoły, przedszkola, domy handlowe, domy kultury, biblioteki. Oprócz Osiedla Strusia w skład Bieńczyc Nowych wchodzą jeszcze osiedla Kalinowe, Na Lotnisku, Wysokie, Kazimierzowskie, Jagiellońskie, Przy Arce, Niepodległości, Albertyńskie oraz Złotej Jesieni. Realizacja zespołu urbanistycznego odbyła się w latach 1962–1979.
Samo Osiedle Strusia powstawało w latach 60. XX wieku – lata 1964–1968. Jako pierwsze powstały bloki czteropiętrowe ulokowane w południowej części osiedla. Dziesięciopiętrowe wieżowce powstały w drugiej połowie lat 60. Patronem osiedla został wybrany Józef Struś, jeden z lekarzy króla Zygmunta Augusta. Jako pierwsi klucze do mieszkań odebrali mieszkańcy obecnego bloku nr 14 co nastąpiło w lipcu 1966 roku. Na bloku nr 11 do dziś widnieje tablica o następującej treści "Pierwszy spółdzielczy budynek mieszkalny zbudowany wkładem własnej pracy członków Związku Młodzieży Socjalistycznej". Tablicę wmurowano w październiku 1967 roku.
Współczesność.
Osiedle składa się z 9 bloków czteropiętrowych, 3 wieżowców dziesięciopiętrowych. Budynki o numerach 1, 12, 13, położone przy al. Andersa mają charakter handlowy. Na osiedlu znajduje się Przedszkole nr 120 w budynku nr 8, a budynek 19 zajmowała Szkoła Podstawowa nr 125 im. kubańskiego rewolucjonisty Franka Paisa. Po jej likwidacji budynek zajmuje Gimnazjum nr 42 im gen. Władysława Andersa, od 1 września 2017 w ramach reformy oświaty dołączona do Szkoły Podstawowej nr 92. Najmłodszymi budynkami jest nr 20 zajmowany przez Elektrotechniczną Spółdzielnię Inwalidów „ESI Nowa Huta”, pochodzący z 2002 roku budynek sklepu „Lidl” o numerze 21 i zbudowany w 2013 roku budynek sklepu „Biedronka”. Osiedlem zarządza w większości SM „Bieńczyce”, a blok nr 2 znajduje się w gestii Wspólnoty Mieszkaniowej ROM Prokocim. Pod numerem 1a znajduje się budynek biurowy wraz ze sklepem „Partner AGD RTV” Na osiedlu znajduje się również sklep Lewiatan oraz stacja benzynowa „Orlen”.
Usytuowanie.
Osiedle jest położone kilka kilometrów na północny wschód od centrum Krakowa. Graniczy z osiedlami:
od północy – osiedle Kalinowe,
od wschodu – osiedle Na Lotnisku,
od zachodu – osiedle Kombatantów,
od południa – osiedle Dywizjonu 303.

</doc>
<doc id="414019" url="https://pl.wikipedia.org/wiki?curid=414019" title="Aster gawędka">
Aster gawędka

Aster gawędka ("Aster amellus") – gatunek rośliny należący do rodziny astrowatych. 
Rozmieszczenie geograficzne.
Występuje w stanie dzikim w środkowej, południowej i wschodniej Europie oraz na części obszaru Azji (Kaukaz, Turcja, Czelabińsk, Kazachstan). W Polsce przebiega północna granica zasięgu tego gatunku. Występuje na Roztoczu, Wyżynie Lubelskiej i Wyżynie Małopolskiej, w dorzeczu Wisły oraz na Pomorzu Wschodnim. Izolowane stanowisko astra gawędki znajduje się w Bączalu Górnym na jednej z tamtejszych zarastających polan. Poza tymi obszarami występuje tylko na pojedynczych stanowiskach.
Zagrożenia i ochrona.
Roślina objęta w Polsce od 2004 ścisłą ochroną gatunkową. Umieszczona na polskiej czerwonej liście w kategorii NT (bliski zagrożenia). W ostatnich latach wyraźnie spada liczba naturalnych stanowisk. Zagrożeniem dla gatunku jest zarastanie muraw kserotermicznych, w których występuje przez krzewy i drzewa, a także ich gospodarcze wykorzystywanie.

</doc>
<doc id="414021" url="https://pl.wikipedia.org/wiki?curid=414021" title="Gothiskandza">
Gothiskandza

Gothiskandza – według Jordanesa, pierwsza siedziba Gotów po opuszczeniu Skandynawii (Skandza). Znajdowała się prawdopodobnie w rejonie Dolnej Wisły i na Wysoczyźnie Elbląskiej, na terenie dzisiejszych Borów Tucholskich, Zaborów i Krajny.
Kronikarz gocki Jordanes zanotował, że Goci opuścili Skandzę, swoje pierwotne siedziby, prowadzeni przez króla Beriga. Po przepłynięciu Bałtyku osiedlili się w kraju, który nazwali Gothiskandza. Wkrótce przenieśli się na ziemie Rugiów, zamieszkujących wybrzeże, i przepędzili ich stamtąd. Później pokonali swych nowych sąsiadów – Wandalów.
Po pewnym czasie, gdy przeminęły co najmniej cztery pokolenia królów po Berigu, i Filimer syn Gadariga został nowym królem, liczba Gotów się zwiększyła. Filimer postanowił, że wszyscy opuszczą Gothiskandzę i wyruszą do nowego kraju, zwanego Oium (Scytia).

</doc>
<doc id="414022" url="https://pl.wikipedia.org/wiki?curid=414022" title="Stowarzyszenie Bibliotekarzy Polskich">
Stowarzyszenie Bibliotekarzy Polskich

Stowarzyszenie Bibliotekarzy Polskich, SBP – ogólnopolska organizacja pozarządowa o charakterze naukowym i zawodowym środowiska bibliotekarskiego.
SBP zrzesza bibliotekarzy, pracowników informacji naukowej, pracowników naukowych zajmujących się bibliotekoznawstwem i informacją naukową oraz inne osoby związane z bibliotekarstwem i informacją naukową.
Historia.
SBP powstało w 1917 jako Związek Bibliotekarzy Polskich, a w latach 1946–1953 działało pod nazwą Związek Bibliotekarzy i Archiwistów Polskich. Od 1927 SBP jest członkiem Międzynarodowej Federacji Stowarzyszeń i Instytucji Bibliotekarskich.
W 1976 SBP zostało odznaczone Krzyżem Komandorskim Orderu Odrodzenia Polski.
Stowarzyszenie jest członkiem założycielem Koalicji Otwartej Edukacji (2008).
Stowarzyszenie współpracuje od 2007 z Fundacją Rozwoju Społeczeństwa Informacyjnego.
Cele organizacji.
Zgodnie ze statutem, "celem Stowarzyszenia jest służba społeczna dla bibliotekarstwa i informacji naukowej w Polsce, rozbudzanie aktywności zawodowej oraz kształtowanie i upowszechnianie nowoczesnej myśli bibliotekarskiej, a w szczególności":
Wydawnictwo SBP.
Wydawnictwo SBP jest wiodącym, ogólnopolskim wydawnictwem wyspecjalizowanym w literaturze z zakresu bibliotekoznawstwa i informacji naukowej.
Elektroniczna Biblioteka Pedagogiczna.
Elektroniczna Biblioteka Pedagogiczna Stowarzyszenia Bibliotekarzy Polskich jest serwisem adresowanym do bibliotekarzy bibliotek pedagogicznych i szkolnych oraz kadry zarządzającej, utworzonym w 2002 przez grupę wolontariuszy z 13 bibliotek pedagogicznych. Stanowi platformę wymiany doświadczeń i informacji dla nauczycieli bibliotekarzy oraz miejsce integracji tej grupy zawodowej. Gromadzi i udostępnia informacje, propaguje przykłady dobrej praktyki w bibliotekach pedagogicznych oraz zachęca do korzystania z nowych technik informatycznych.

</doc>
<doc id="414023" url="https://pl.wikipedia.org/wiki?curid=414023" title="Škoda Roomster">
Škoda Roomster

Škoda Roomster – samochód osobowo-dostawczy typu kombivan klasy aut miejskich produkowany przez czeską markę Škoda w latach 2006 – 2015.
Historia i opis modelu.
Pojazd po raz pierwszy został zaprezentowany w 2003 roku jako samochód koncepcyjny podczas targów motoryzacyjnych we Frankfurcie. Produkcyjna wersja pojazdu została zaprezentowana trzy lata później podczas targów motoryzacyjnych w Genewie. Futurystyczne przesuwane z jednej strony drzwi z wersji koncepcyjnej zostały zastąpione podwójnymi tradycyjnie otwieranymi drzwiami. Zrezygnowano także z przeszklonej klapy bagażnika. Auto zbudowane zostało na płycie podłogowej modelu PQ34, którą dzieli m.in. z Škodą Octavią I, Audi TT I oraz Volkswagenem Golfem IV.
Na wiosnę 2010 roku auto przeszło face lifting. Zmodernizowano atrapę chłodnicy, przedni zderzak oraz zastosowano nieco większe reflektory. Ofertę uzupełniono o nowe wzory lakierów oraz felg. Zmodernizowano także deskę rozdzielczą pojazdu oraz wprowadzono turbodoładowany silnik benzynowy z bezpośrednim wtryskiem paliwa o pojemności 1.2 l (TSI), a z oferty wycofano dwie jednostki wysokoprężne 1.4 i 1.9 TDI, które zastąpione zostały silnikami 1.2 oraz 1.6 TDI.
W 2013 roku auto przeszło kilka drobnych zmian stylistycznych. Zastosowano nowe logo marki, nową dźwignię zmiany biegów oraz koło kierownicy z trzema lub czterema ramionami.
Škoda Praktik.
Latem 2007 roku wprowadzono do produkcji mały samochód dostawczy na bazie Roomstera o nazwie Škoda Praktik. Auto z wyglądu niczym nie różniło się od osobowej wersji.
Kosztem tylnych siedzeń wygospodarowano przestrzeń ładunkową o pojemności 1783 l. Model został opracowany do małych i średnich przedsiębiorstw, przedstawicieli handlowych i firm spedycyjnych.
Nazwa Praktik stosowana była już wcześniej przez Škodę do podkreślania użytkowego przeznaczenia modeli osobowych takich jak: Škoda Favorit, Škoda Felicia, Škoda Forman oraz Škoda Fabia. Zawsze były to dwumiejscowe pojazdy, z zasłoniętymi tylnymi szybami i dużą przestrzenią ładunkową kosztem tylnych siedzeń. Wiosną 2010 roku model został poddany liftingowi tak jak wersja osobowa.
Następca i dalsze losy.
W 2014 roku ogłoszono, że druga generacja modelu Roomster produkowana będzie od maja 2015 roku w polskich zakładach Volkswagen Poznań. W październiku 2015 roku Volkswagen ogłosił jednak wycofanie się z tych planów z racji oszczędności. Udało się wyprodukować 110 egzemplarzy drugiej generacji pojazdu, które były delikatnie zmodernizowanym Volkswagenem Caddy. Oba auta różniły się jedynie atrapą chłodnicy, reflektorami oraz logo. Jeden z egzemplarzy trafił do Muzeum Skody w Kvasinach jako niezrealizowany projekt samochodu. W 2019 roku zadebiutował miejski crossover Škoda Kamiq, który stał się nieformalnym następcą Roomstera.
Wersje wyposażeniowe.
Standardowe wyposażenie podstawowej wersji Active obejmuje m.in. dwie poduszki powietrzne, ABS, elektrycznie sterowane i podgrzewane lusterka, elektrycznie sterowane przednie szyby.

</doc>
<doc id="414027" url="https://pl.wikipedia.org/wiki?curid=414027" title="Mazurowiec">
Mazurowiec

Mazurowiec – Jeszcze na początku XX wieku Mazurowiec należał do Jastrzębia Górnego. Teren rolniczy z czasem zamieniony na osiedle domów jednorodzinnych.
Nazwa pochodzi od nazwiska Mazur, które nosili ludzie zamieszkujący te tereny i do których należała część tych ziem.
Wbrew pozorom Mazurowiec bardziej związany jest z ul. Dworcową niż z ul. Mazurowiec.
To przy ulicy Dworcowej mieszkali potomkowie Mazurów, od których pochodzi nazwa dzielnicy.
Przy ulicy Dworcowej znajduje się komisariat policji, przychodnia Medicus, Komunalnik (do lat 70. XX wieku była tutaj cegielnia) oraz budynek byłego dworca kolejowego. 
W czasach reform w latach 90. XX wieku koleje państwowe podupadły i transport kolejowy w Jastrzębiu przestał istnieć z powodów finansowych. Po zakończeniu II wojny światowej Ludwik Mazur wybudował dom w którym w latach 50. była jadłodajnia, a później sklep GS. Znajdował się tutaj także punkt rozdzielczy ośrodka wczasów wiejskich Orbisu.
Ulica Dworcowa łączy się z jednej strony z ulicą 11 Listopada, a z drugiej z ulicą Zdrojową. Przy ul.11 Listopada znajduje się Urząd Skarbowy, Górnicze Centrum Kultury, Zespół Szkół nr 9 oraz Zespół Szkół Zawodowych. Przy ul. Zdrojowej jest Zamiejscowy Ośrodek Dydaktyczny Akademii Górniczo-Hutniczej.
Obiekty w sąsiedztwie Mazurowca.
Budynki kolejowe.
Początek kolejnictwa w Jastrzębiu sięga roku 1911 kiedy to wybudowano dworzec i uruchomiono odcinek kolei żelaznej z Pawłowic do Jastrzębia Zdroju. Na uroczystym otwarciu był cesarz Wilhelm II. 
Dawne obiekty kolejowe nie spełniają już swojej roli. Wieża ciśnień przestała być potrzebna wraz z odejściem parowozów na emeryturę, a dworzec PKP po likwidacji transportu kolejowego w Jastrzębiu. Oba obiekty, choć objęte dozorem konserwatorskim - niszczały przez długi czas. 1 października 2018 roku spłonął dworzec PKP i z dniem 3 października 2018 zabytkowy budynek z 1911 roku został rozebrany.

</doc>
<doc id="414028" url="https://pl.wikipedia.org/wiki?curid=414028" title="At-Ta’if">
At-Ta’if

At-Ta’if (arab. الطائف, wym. at-Tā'if) – miasto o bogatej przeszłości historycznej w zachodniej Arabii Saudyjskiej, w krainie Hidżaz, na wysokości około 1879 metrów, około 60 km na południowy wschód od Mekki. Około 521,2 tys. mieszkańców.
W 1934 roku w at-Ta’if podpisano traktat kończący wojnę saudyjsko-jemeńską.
Miasto ma łagodny klimat, jest centrum rolniczym znanym z uprawy winorośli i zbiorów miodu. Każdego lata rząd i dwór saudyjski przenoszą się do at-Ta’if z Rijadu z powodu gorąca.
Z at-Ta’if wywodzi się lekkoatleta, specjalizujący się w biegu na 400 metrów przez płotki, Hadi Soua’an Al-Somaily, pierwszy saudyjski medalista olimpijski.

</doc>
<doc id="414029" url="https://pl.wikipedia.org/wiki?curid=414029" title="Biadoszek">
Biadoszek

Biadoszek – przysiółek w Jastrzębiu Zdroju, historyczna część Ruptawy. Położony pomiędzy ul. Biadoszek i Chlebową. Funkcjonują tu Fabryka Przypraw Prymat i Kucharek oraz Przedsiębiorstwo Komunikacji Miejskiej. Na terenie dzielnicy znajdują się Pracownicze Ogródki Działkowe Radość.

</doc>
<doc id="414033" url="https://pl.wikipedia.org/wiki?curid=414033" title="Helena (infantka hiszpańska)">
Helena (infantka hiszpańska)



</doc>
<doc id="414040" url="https://pl.wikipedia.org/wiki?curid=414040" title="Szalif">
Szalif

Szalif, Asz-Szalif (fr. "Chlef", arab. الشلف) – miasto w północnej Algierii, ośrodek administracyjny wilai Asz-Szalif. Miasto znajduje się około 200 km na zachód od stolicy kraju, Algieru. Położone jest na lewym brzegu Wadi asz-Szalif.
Dawne nazwy miasta to "El Asnam", "Orléansville" (w epoce francuskiej), a także "Castelum Tinginitum" (w epoce romańskiej). Szalif jest dziesiątym największym miastem Algierii pod względem ludności. Ma około 295 tys. mieszkańców (2008).
W latach 1954 i 1980 w mieście wystąpiły katastrofalne trzęsienia ziemi.
W mieście ma siedzibę klub piłkarski ASO Chlef, który obecnie występuje w I lidze algierskiej.

</doc>
<doc id="414042" url="https://pl.wikipedia.org/wiki?curid=414042" title="Izar">
Izar

Izar ("Epsilon Boötis", "ε Boo") – gwiazda w gwiazdozbiorze Wolarza, odległa od Słońca o około 202 lata świetlne.
Nazwa.
Tradycyjna nazwa gwiazdy, Izar, wywodzi się od arabskiego , „pas” lub „okrycie”, podobnie jak słowo , którym też dawniej była określana, a które obecnie jest wyłączną nazwą gwiazdy Zeta Ursae Majoris. Inną arabską nazwą była , „pas krzyczącego”. Tablice alfonsyńskie określały Epsilon Boötis nazwą , oznaczającą „przepaskę biodrową”. Międzynarodowa Unia Astronomiczna w 2016 formalnie zatwierdziła użycie nazwy Izar dla określenia tej gwiazdy.
Charakterystyka obserwacyjna.
Jest to druga co do jasności gwiazda konstelacji, po Arkturze. Obserwowana wielkość gwiazdowa Izara to 2,35, a jego wielkość absolutna to −1,61m.
Jest to gwiazda podwójna, której składniki są oddalone na niebie o 2,9″ (pomiar z 2017 roku). Układ tworzy jaśniejsza pomarańczowa i słabsza biała gwiazda, która dzięki silnemu kontrastowi wydaje się niebieskozielona. Podwójność gwiazdy odkrył Friedrich Struve, a kontrast barw składników skłonił go do nadania jej nazwy , „najpiękniejsza”.
Charakterystyka fizyczna.
Epsilon Boötis A (właściwy Izar) to pomarańczowy olbrzym lub jasny olbrzym, należący do typu widmowego K0 lub G9. Gwiazda ma temperaturę 4500 K i jasność 400 razy większą niż Słońce. Jest około cztery razy masywniejsza od Słońca, a jej promień jest 33 razy większy. Gwiazda ma około 300 milionów lat, początkowo była znacznie gorętszą gwiazdą typu B, a 10–20 milionów lat temu w jej jądrze ustała synteza wodoru w hel. W przyszłości gwiazda odrzuci otoczkę i stanie się białym karłem.
Epsilon Boötis B to biała gwiazda ciągu głównego (karzeł) należąca do typu widmowego A. Jej temperatura to 8700 K, a jasność jest 27 razy większa od słonecznej. Masa i promień tej gwiazdy są około dwukrotnie większe niż masa i promień Słońca. Będąc mniej masywnym, składnik ten ewoluuje wolniej i stanie się pomarańczowym olbrzymem dopiero za około miliard lat, gdy jaśniejsza gwiazda już umrze.
Jest to układ fizycznie podwójny, gwiazdy dzieli co najmniej 185 au, a okres obiegu środka masy to około 1000 lat. Odległa o 175,5″ (w 2001 roku) gwiazda „C” o wielkości 12,58 ma odmienny ruch własny i nie jest związana z Izarem.

</doc>
<doc id="414044" url="https://pl.wikipedia.org/wiki?curid=414044" title="Boża Góra (Mszana)">
Boża Góra (Mszana)

Boża Góra, również Góra Oliwna (niem. "Bojsa Gürra") – część wsi Mszana, w gminie Mszana, w powiecie wodzisławskim, w województwie śląskim, w Polsce.
Nazwa.
W księdze łacińskiej "Liber fundationis episcopatus Vratislaviensis" spisanej w latach 1290-1305 Boża Góra została wymieniona w szeregu wsi położonych w pobliżu Żor i Wodzisławia płacących dziesięcinę biskupstwu wrocławskiemu na prawie polskim "iure polonico" we fragmencie "„Item in Bozagora sive Monte oliveti solvitur decima more polonico, valet VɈ marcam”" (Boża Góra zobowiązana była płacić dziesięcinę w wysokości 5,5 grzywny).
Historia.
W średniowieczu Boża Góra nazywana również Górą Oliwną (Monte Oliveti) była pewnie miejscem oddawania czci Bogu. W czasach średniowiecza Boża Góra podobnie jak Mszana należała najpierw do księstwa raciborskiego, a od XVI wieku do Wodzisławskiego Państwa Stanowego. 1 września 1939 w pobliżu Bożej Góry doszło do bitwy. W 1975 r. część Bożej Góry włączono do Jastrzębia-Zdroju jako przysiółek. W latach 1975–1998 Boża Góra położona była w województwie katowickim.
Historycznie leży na Górnym Śląsku na ziemi wodzisławskiej.

</doc>
<doc id="414045" url="https://pl.wikipedia.org/wiki?curid=414045" title="Taiyuan">
Taiyuan

Taiyuan (chiń. 太原; pinyin: "Tàiyuán," wym. []) – miasto o statusie prefektury miejskiej w środkowych Chinach, ośrodek administracyjny prowincji Shanxi. W 2010 roku liczba mieszkańców miasta wynosiła 2 809 501. Prefektura miejska w 1999 roku liczyła 3 304 023 mieszkańców. Ośrodek hutnictwa żelaza, przemysłu maszynowego, elektrotechnicznego, elektronicznego, chemicznego, włókienniczego, skórzano-obuwniczego, spożywczego; ośrodek szkolnictwa wyższego. Siedziba rzymskokatolickiej archidiecezji Taiyuan. Miasto posiada własny port lotniczy.
PKB na osobę wyniosło ¥12821 (ok. $1550) w 2003 roku, co daje 171 miejsce wśród 639 miast chińskich.
Przez miasto przepływa z północy na południe rzeka Fen He, dopływ Huang He. Oba brzegi łączą trzy mosty:
W mieście znajduje się stacja kolejowa Taiyuan.

</doc>
<doc id="414047" url="https://pl.wikipedia.org/wiki?curid=414047" title="Zahran">
Zahran



</doc>
<doc id="414054" url="https://pl.wikipedia.org/wiki?curid=414054" title="Jan (hrabia Barcelony)">
Jan (hrabia Barcelony)



</doc>
<doc id="414055" url="https://pl.wikipedia.org/wiki?curid=414055" title="Hangzhou">
Hangzhou

Hangzhou (chiń. 杭州; pinyin: "Hángzhōu" ) – miasto we wschodnich Chinach, ośrodek administracyjny prowincji Zhejiang.
Geografia.
Port u ujścia Qiantang Jiang do zatoki Hangzhou (Morze Wschodniochińskie). W Hangzhou znajduje się południowy kraniec Wielkiego Kanału.
Historia.
Miasto zostało założone około 2200 lat temu w czasach dynastii Qin. Było wymieniane jako jedna z siedmiu starożytnych stolic Chin. W średniowieczu było to jedno z największych miast świata. Jako Lin’an (臨安) było stolicą południowej dynastii Song. W XIII wieku miasto odwiedził Marco Polo, który opisał je pod nazwą "Kinsaj".
Współczesność.
Ośrodek przemysłu spożywczego (herbata Longjing), włókienniczego, elektronicznego, metalowego i papierniczego.
W Hangzhou znajduje się Uniwersytet Zhejiang oraz siedziba Alibaba Group (branża e-commerce), a także stacja kolejowa, port lotniczy Hangzhou-Xiaoshan oraz metro. Siedziba katolickiej archidiecezji. Zbudowano również wielofunkcyjny Yellow Dragon Stadium.
W 2016 odbył się tutaj szczyt G20, a na 2022 planowane są Igrzyska azjatyckie.

</doc>
<doc id="414056" url="https://pl.wikipedia.org/wiki?curid=414056" title="Prawo Wiena">
Prawo Wiena

Prawo Wiena – prawo dotyczące promieniowania elektromagnetycznego emitowanego przez ciało doskonale czarne: ze wzrostem temperatury ciała maksimum mocy promieniowania przesuwa się w stronę fal krótszych, zgodnie ze wzorem:
gdzie:
Prawo Wiena zostało odkryte przez Wilhelma Wiena, który sformułował je na podstawie danych doświadczalnych w 1893 roku. Teoretycznie prawo to można wyprowadzić z rozkładu Plancka promieniowania ciała doskonale czarnego, które Planck sformułował w 1900 roku.
Prawo Wiena znajduje liczne zastosowania, np. pozwala określić temperatury gwiazd na podstawie pomiaru ich światła, przy założeniu, że promieniują one jak ciało doskonale czarne (co jest bliskie prawdy).
Rozkład Wiena.
Na podstawie danych doświadczalnych Wien sformułował także wzór, zwany drugim prawem Wiena, określający rozkład promieniowania ciała doskonale czarnego:
gdzie:
Wzór ten ma obecnie jedynie znaczenie historyczne, nie opisuje bowiem promieniowania ciała doskonale czarnego dokładnie. Max Planck zauważył niepoprawność wzoru i poprawił go (uzupełniając mianownik o -1), a następnie uzasadnił teoretycznie; wzór poprawny ma postać (por. prawo Plancka)

</doc>
<doc id="414060" url="https://pl.wikipedia.org/wiki?curid=414060" title="Katastrofa lotnicza w Teheranie (2005)">
Katastrofa lotnicza w Teheranie (2005)

Katastrofa lotnicza w Teheranie – katastrofa irańskiego wojskowego samolotu C-130 Hercules, do której doszło 6 grudnia 2005 r. Maszyna z 94 osobami na pokładzie rozbiła się o 10-piętrowy wieżowiec mieszkalny w stolicy Iranu, Teheranie. W wyniku katastrofy zginęło 106 osób, a około 90 zostało rannych. Wśród ofiar było 47 dziennikarzy, lecących do miasta Bandar-e Abbas obserwować manewry wojskowe, a 12 osób to mieszkańcy wieżowca.
Katastrofa.
Popołudniem 6 grudnia 2005 roku, zabrawszy 84 pasażerów i dziesięcioosobową załogę, samolot wojskowy Lockheed C-130E Hercules Sił Powietrznych Islamskiej Republiki Iranu (IRIAF), rozpoczął rejs z Teheranu do Bandar Abbas. Osiem minut po opuszczeniu portu lotniczego Mehrabad, maszyna z pełnymi zbiornikami paliwa zaczęła mieć problemy z silnikiem nr 4. Pilot zadeklarował chęć powrotu na lotnisko. Podczas powrotu z kierunkiem na pas nr 29 – o godzinie 1410 – samolot wbił się w dziesięciopiętrowy wieżowiec mieszkalny w dzielnicy Azari. W trakcie katastrofy, widoczność w okolicy równała się 1500 m. Wskutek kolizji nastąpiła eksplozja, budynek stanął w płomieniach. Nadal nic nie wiadomo na temat przyczyn katastrofy. 
Służby ratunkowe przybyły na miejsce w ciągu trzech minut. Po katastrofie, spalony i zasłany gruzem teren przed wieżowcem został otoczony kordonem policji, karetek pogotowia. Spośród tłumu gapiów, niektórzy próbowali przedostać się do samego wieżowca. Mało brakowało, a wybuchłyby zamieszki. 
Kilka dni po katastrofie odbyły się uroczyste pogrzeby ofiar katastrofy, podczas której tłumy przemaszerowały ulicami Teheranu, trzymając duże portrety wojskowych członków załogi samolotu.
W jednej ze swoich relacji, telewizja BBC News podała, iż strzegące miejsce siły bezpieczeństwa zaatakowały grupę dziennikarzy i skonfiskowały rolki filmowe.
Stan techniczny floty sił powietrznych Iranu.
Rozbity samolot to Lockheed C-130 Hercules amerykańskiej produkcji. Maszyny tego typu przejęte po obaleniu szacha Mohammeda Rezy Pahlawi w 1979 roku, mimo fatalnego stanu technicznego, nadal użytkowane są przez irańskie siły powietrzne.

</doc>
<doc id="414063" url="https://pl.wikipedia.org/wiki?curid=414063" title="Letizia (księżna Asturii)">
Letizia (księżna Asturii)



</doc>
<doc id="414064" url="https://pl.wikipedia.org/wiki?curid=414064" title="Obwód nowosybirski">
Obwód nowosybirski

Obwód nowosybirski (ros. Новосибирская область) – jednostka administracyjna Federacji Rosyjskiej położona w południowo-zachodniej Syberii.
Geografia.
Położenie i powierzchnia.
Obwód nowosybirski położony jest w południowo-zachodniej Syberii, na obszarze Niziny Zachodniosyberyjskiej. Od północy graniczy z obwodem tomskim, na południowym zachodzie z Kazachstanem, na zachodzie z obwodem omskim, na południu z Krajem Ałtajskim, a na wschodzie z obwodem kemerowskim.
Obwód nowosybirski zajmuje powierzchnię 178,2 tys. km², co stanowi 1% całej powierzchni Federacji Rosyjskiej.
Maksymalna rozciągłość kraju z północy na południe to 444 kilometry, a ze wschodu na zachód 642 kilometry.
Struktura powierzchni.
Największą część powierzchni obwodu – około 48% – stanowią grunty orne. Kolejne miejsce zajmują lasy: 21,76%. Pozostały obszar to stepy i lasostepy, bagna, łąki, obszary rzek i zbiorników wodnych oraz nieużytki.
Pierwotną roślinność obszaru obwodu nowosybirskiego stanowiła tajga (północne lasy iglaste), która na południu stopniowo przechodziła w lasostep.
Stosunki wodne.
Głównymi rzekami region są Ob i Om. Oprócz nich znajduje się tutaj wiele mniejszych cieków wodnych, m.in. Zababuricha, Inia, Karasuk, Kargat, Uj, Czułym, Bierd itd.
Na terenie obwodu znajduje się około 3000 jezior, zwykle niewielkich. Zbiorniki te są różnego pochodzenia; część z nich zawiera wodę słoną, a część jest słodkowodna. Największymi z tych jezior są m.in. Czany i Sarłan. Na terenie obwodu na rzece Ob, dzięki zbudowanej zaporze połączonej z elektrownią wodną powstało wielkie sztuczne jezioro – Zbiornik Nowosybirski – zwane przez miejscowych Morzem Obskim.
Północ i północny zachód obwodu zajmuje południowa część jednych z największych na świecie bagien – Błot Wasjugańskich.
Klimat.
Na terytorium obwodu panuje klimat umiarkowany typu kontynentalnego. Charakteryzuje się on ciepłym i dość długim latem oraz długą, mroźną i mało śnieżną zimą.
Średnia temperatura roczna to +0,2 °C, jednak istnieją wielkie różnice w tym względzie między latem a zimą. W styczniu przeciętnie jest od −16 °C na południu do nawet −20 °C w rejonach północnych. Najniższa zanotowana kiedykolwiek temperatura to –51 °C. Średnia temperatura powietrza w lipcu waha się w zależności od regionu od +18 do +20 °C, zaś najwyższa zanotowana temperatura to +37 °C.
Przymrozki zwykle pojawiają się już w drugiej połowie września i trwają na ogół aż do końca maja. Długość okresu bezprzymrozkowego to około 120 dni.
W obwodzie rocznie pada około 425 mm opadów, głównie w postaci deszczu. 330 mm opadów przypada na ciepłą połowę roku (od kwietnia do października), a tylko 95 mm – na okres zimowy (od listopada do marca). Najbardziej deszczowym miesiącem jest maj, w ciągu którego spada 20% całorocznych opadów.
Na terenie obwodu zwykle przypada 86 dni bezchmurnych i 67 z całkowitym zachmurzeniem.
Demografia.
W obwodzie nowosybirskim żyje 2 649 900 osób (2006). Ponad połowa populacji (1 425 508 osób, 2002) zamieszkuje Nowosybirsk, stolicę regionu, który jest trzecim co do wielkości miastem Rosji.
Gęstość zaludnienia w obwodzie wynosi 14,9 os./km² (2005), zaś poziom urbanizacji to 75,1%.
Wyznania.
Zdecydowana większość ludności obwodu wyznaje prawosławie. Po okresie ateizacji w czasach ZSRR pozostała duża liczba niewierzących. Z mniejszości wyznaniowych żyją tutaj m.in. muzułmanie, protestanci i katolicy.
Narodowości.
Główną grupą narodowościową w obwodzie są Rosjanie, stanowiący 93% populacji.
Skład etniczny populacji regionu według wyników spisu powszechnego z 2002 roku wygląda następująco:
Liczebność pozostałych grup narodowościowych nie przekracza tysiąca osób.
Największe miasta.
Na terenie obwodu znajduje się 14 miast i 18 osiedli typu miejskiego.
Największe miasta i osiedla typu miejskiego(według liczby mieszkańców; wymieniono tylko miejscowości powyżej 10 tys. mieszkańców)
Władza i administracja.
Zgodnie z Konstytucją Federacji Rosyjskiej poszczególne regiony mają dość duży zakres samodzielności. Lokalne organy władzy ustawodawczej mają uprawnienia do stanowienia lokalnego prawa, które nie może być sprzeczne z prawem ogólnorosyjskim.
Głównym lokalnym aktem prawnym jest Statut Obwodu Nowosybirskiego (ros. Устав Новосибирской области), uchwalony 5 kwietnia 1996.
Władza ustawodawcza.
Obwód nowosybirski, podobnie jak inne podmioty Federacji Rosyjskiej posiada dość szeroki zakres autonomii w sprawach lokalnych. Władzę prawodawczą w regionie jest Zgromadzenie Ustawodawcze Obwodu Nowosybirskiego (ros. Законодательное Собрание Новосибирской области), złożone z 75 członków. Jego kadencja trwa 5 lat. Do roku 2010 była to Nowosybirska Obwodowa Rada Delegatów (ros. Новосибирский областной Совет депутатов).
Władza wykonawcza.
Najwyższym organem wykonawczym władzy państwowej Obwodu Nowosybirskiego jest Rząd Obwodu Nowosybirskiego.(ros. Правительство Новосибирской области).Do roku 2010 była to Administracja Obwodu Nowosybirskiego (ros.Администрация Новосибирской области). Na czele Rządu stoi Gubernator Obwodu Nowosybirskiego (ros. Губернатор Новосибирской области), zwany do 2010 roku Naczelnikiem Administracji Obwodu Nowosybirskiego (ros. Глава администрации Новосибирской области).Gubernator jest wybierany przez ludność obwodu w wyborach powszechnych, a jego kadencja trwa 5 lat.
Naczelnicy obwodu:
Podział administracyjny.
Pod względem administracyjnym obwód nowosybirski podzielony jest na 30 rejonów. Największe miasta regionu nie wchodzą w skład tego podziału i mają status miast wydzielonych na prawach rejonu.
Gospodarka.
Wskaźniki ekonomiczne.
W 2005 średni dochód mieszkańca regionu wynosił 6555 rubli, zaś w 2006 wzrósł on do 7929 rubli.
Według danych na II kwartał 2007
Surowce mineralne.
Na terenie obwodu nowosybirskiego zlokalizowano 523 złoża różnych kopalin, spośród których w chwili obecnej eksploatowane są 83.
Surowce energetyczne.
Wśród bogactw regionu jednym z najważniejszych jest węgiel kamienny – terytorium obwodu leży na obszarze Kuźnieckiego Zagłębia Węglowego (Kuzbasu) Znajdujące się w obwodzie nowosybirskim zbadane zasoby tego surowca to 905 mln ton, zaś prognozowane – 5,6 mld ton. Trwa również wydobycie antracytu, którego zasoby szacuje się na 5 mld ton (zbadane złoża to ok. 800 mln ton).Na północnym zachodzie regionu znajduje się ropa naftowa i gaz ziemny. Tutejsza ropa jest lekka, mało zasiarczona, z niewielką domieszką parafiny. Średnia głębokość pokładów to ok. 2,500 m. Najważniejsze z 7 zlokalizowanych złóż znajduje się w rejonie Wierch-Tarnowska, i obejmuje prawdopodobnie ok. 60% całej nowosybirskiej ropy. Obecnie poza tym złożem wydobycie odbywa się tylko w rejonie Małoiczska, reszta stanowisk w chwili obecnej nie jest eksploatowana. Łącznie zlokalizowano pokłady obejmują na pewno ok. 43 mln ton ropy, zaś prognozy mówią o 113 mln ton; należy jednak pamiętać, iż część złóż pozostająca poza eksploatacją jest słabo zbadana i zasoby tego surowca na terenie obwodu mogą być nieoszacowane.
Ponadto z surowców energetycznych na terenie obwodu znajduje się torf. Jego zasoby ocenia się na 7,2 mld ton, jednak w związku z wysokimi kosztami pozyskiwania w połączeniu z dostępnością ropy naftowej, praktycznie wydobycie torfu nie jest prowadzone.
Złoża metali.
Na terenie obwodu zlokalizowane są ważne złoża rud metali nieżelaznych: szacowane na 1,7 mln ton złoża (dwutlenku) tytanu i na 7,2 mln ton (dwutlenku) cyrkonu.
Istniejące w regionie złoża złota nie są wielkie – szacuje się je na 17 ton. Zlokalizowano jedno złoże w postaci rudy i 24 mniejsze, gdzie odnajdywane są samorodki.
Pozostałe surowce i zasoby odnawialne.
Na terenie obwodu zlokalizowano 4 miejsca, w których wydobywa się marmur; łączne zasoby tego surowca wynoszą (szacunkowo) ponad 8,5 mln m³.
Istnieją tutaj także znaczne zasoby słodkich wód mineralnych i termalnych.
Na terenie obwodu znajdują się liczne lasy. Ich łączna powierzchnia to 4490 tys. hektarów, zaś szacunkowa wielkość zasobów drewna to 278 800 000 m³.
Przemysł.
Obwód nowosybirski jest jedną z najbardziej uprzemysłowionych części Syberii. Z regionu pochodzi ok. 10% całej produkcji przemysłowej , której większość stanowią przedsiębiorstwa przemysłu ciężkiego. Głównym ośrodkiem przemysłowym jest stolica regionu – Nowosybirsk; ważnymi centrami przemysłowymi są też Iskitim i Bierdsk.
W strukturze produkcji przemysłowej dominuje przemysł przetwórczy.
W danych z 2003 roku 21,7% wartości produkcji przemysłowej przypadała na przemysł maszynowy, 24,9% na przemysł spożywczy, 18,3% na elektroenergetykę 18,3%, a około 10% na hutnictwo metali nieżelaznych.
Przemysł elektromaszynowy.
Przemysł elektromaszynowy wytwarza 20% wartości produkcji tej gałęzi przemysłu całej Syberii. W jego ramach w regionie wytwarza się m.in. generatory, turbiny, obrabiarki, wielkie piece przemysłowe, elementy samolotów i maszyny rolnicze. Ponadto istnieje ok. 50 zakładów przemysłu zbrojeniowego, m.in. w Nowosybirsku znajdują się zakłady im. Czkałowa, zatrudniające ok. 8,5 tys. pracowników, gdzie wytwarza się samoloty myśliwsko-bombowe Su oraz modernizuje maszyny Su-24. W tych samych zakładach powstają też cywilne samoloty An-38. Obecnie zakłady te zmieniają nieco profil produkcji i w niedalekiej przyszłości produkcja cywilna stanowić ma 95%.
Metalurgia.
Wśród zlokalizowanych na terenie obwodu nowosybirskiego zakładów metalurgicznych znajduje się m.in. jedyne w Rosji przedsiębiorstwo pozyskujące cynę, przedsiębiorstwa wytwarzające z rudy inne rzadkie metale nieżelazne, złoto oraz paliwo jądrowe. W regionie istnieje także hutnictwo żelaza, ale ma ono niewielkie znaczenie gospodarcze.
Pozostałe branże.
Spośród pozostałych gałęzi produkcji przemysłowej największe znaczenie ma produkcja materiałów budowlanych, m.in. żelbetu.
Energetyka.
Mimo zalegania na terenie obwodu dużych pokładów ropy naftowej, w energetyce regionu dominuje węgiel, z którego spalania pochodzi ok. 60% zużywanej energii. Kolejne miejsca zajmują gaz ziemny i ropa oraz produkty ropopochodne. Duże znaczenie ma także hydroenergetyka.
Obwód nowosybirski posiada rozbudowaną sieć energetyczną i ciepłowniczą. Moc nominalna wszystkich elektrowni i elektrociepłowni na terytorium regionu to 2582 MW, z czego 455 MW to moc elektrowni wodnej na Obie. Mimo to produkcja własna zaspokaja tylko 80–90% zapotrzebowania na energię.
Rolnictwo.
Niemal połowę powierzchni (48%) obwodu stanowią grunty orne, Gospodarka rolna w obwodzie nowosybirskim ukierunkowana jest na produkcję zbóż, ziemniaków i warzyw. Istotną rolę w gospodarce odgrywa uprawa lnu. Rozwinięta jest także hodowla bydła, owiec i trzody chlewnej oraz drobiu i pszczół. Z obszaru obwodu pochodzi ok. 1/4 wartości produkcji rolnej całej zachodniej Syberii.
W strukturze zasiewów dominują zboża, zajmujące 65% całej powierzchni uprawnej regionu, z czego na pszenicę przypada 34%, a 10% kukurydzę. Kolejne miejsce to rośliny pastewne zajmujące ok. 30% zasiewów. Znacznie mniejszą powierzchnie, bo tylko 1% gruntów ornych zajmują obszary na których uprawia się rośliny przemysłowe (głównie len) oraz ziemniaki i warzywa (2%).
Transport.
Sieć kolejowa i drogowa w regionie jest – jak na syberyjskie standardy – dość gęsta.
Przez teren obwodu przebiega linia kolei transsyberyjskiej, łączącej rosyjski daleki wschód z europejską częścią kraju. W sumie na terenie obwodu znajduje się 1530 km linii kolejowych.
W obwodzie nowosybirskim znajduje się wiele dróg kołowych, w tym o utwardzonej nawierzchni; jedną z najważniejszych jest droga federalna M-51
Na terenie znajduje się 12 lotnisk, w tym międzynarodowy port lotniczy Nowosybirsk-Tołmaczowo oraz port lotniczy Nowosybirsk, którego ranga określana jest jako „federalny”.
Dużę znaczenie ma też transport wodny, którego głównym szlakiem jest Ob.
Nauka i kultura.
Szkoły wyższe.
Rejon nowosybirski jest ważnym ośrodkiem naukowym zachodniej Syberii. Funkcjonuje tutaj 47 wyższych uczelni. Najważniejszymi z nich są Nowosybirski Uniwersytet Państwowy i Nowosybirski Techniczny Uniwersytet Państwowy. Ważnym ośrodkiem naukowo-edukacyjnym jest nowosybirski Akademgorodok. Na terenie obwodu, w miasteczku akademickim w mieście Kolcowo działa Państwowe Centrum Naukowe Wirusologii i Biotechnologii.
Kultura.
Głównym centrum kulturalnym regionu jest Nowosybirsk. Znajdują się tutaj liczne teatry, m.in. Teatr Opery i Baletu – najstarszy i najbardziej znany tego typu obiekt w mieście oraz największy budynek teatru operowego w Rosji. Oprócz niego w mieście działa jeszcze 7 innych teatrów, liczne kina, galerie, muzea (m.in. Muzeum Słońca i Muzeum Techniki Kolejowej).
Historia.
Historia regionu.
Obszar dzisiejszego obwodu został dość późno – bo dopiero w XVIII wieku i to mimo korzystnych, jak na Syberię, warunków klimatycznych – zasiedlony przez osadników rosyjskich. Do tego czasu głównym narodem żyjącym w regionie byli syberyjscy (barabińscy) Tatarzy (obecnie w obwodzie żyje ich ok. 12 tys.). Tatarzy ci byli obiektem częstych najazdów ze strony Kałmuków, Ojratów i Teleutów. Osadnicy rosyjscy okazali się kolejnym zagrożeniem, dlatego na początku XVIII wieku większość Tatarów przeniosła się bardziej na północ i osiedliła się w rejonie Tomska.
Pierwsza rosyjska osada w rejonie powstała w 1695 przez bojara Aleksieja Kruglika; obecnie miejscowość ta, leżąca w rejonie bołotnickim, nosi nazwę Kruglikowa. Wkrótce powstały kolejne osady, a na początku XVIII wieku zbudowany został fort w Bierdsku, chroniący osadników przed atakami ludów syberyjskich. W miarę zmniejszania się ryzyka najazdów koczowników liczba osadników rosła, przy czym wielu spośród osadników nie posiadało (wymaganego ówcześnie) zezwolenia na zmianę miejsca zamieszkania, w związku z czym byli oni szykanowani przez władze.
W 1722 wzniesiono syberyjską linię twierdz wzdłuż rzeki Irtysz, której elementami były m.in. forty (dziś miasta lub osiedla) leżące na terenie dzisiejszego obwodu nowosybirskiego: Ust-Tarskoje, Kujbyszew i Ubinsk.
W latach kolejnych, do końca 1. połowy XVIII wieku zasiedlono pozostały obszar dzisiejszego obwodu. Charakterystyczną cechą ówczesnego osadnictwa było to, iż powstające chutory i osady były bardzo małe – niekiedy składały się tylko z 2-3 zagród. Głównym zajęciem osiadłych tu Rosjan była uprawa zboża, myślistwo, rybołówstwo oraz przewóz.
Wkrótce znany przemysłowiec z Uralu, Akinfij Diemidow, zbudował tutaj pierwsze obiekty związane z hutnictwem. Prawdziwy rozwój metalurgii rozpoczął się dopiero od lat 1764/1765, kiedy w Suzuniu powstał wielki zakład metalurgiczny, który zajmował się m.in. biciem monet. W latach następnych postępowało osadnictwo rosyjskie, które znów generowało rozwój przemysłu, który z kolei ściągał kolejnych osaników. W ten sposób obwód nowosybirski został szybko skolonizowany.
Założenie Nowosybirska.
W końcu XIX wieku przez teren obwodu przeprowadzono linię kolei transsyberyjskiej. W związku z jej budową w 1893 postawiono most na rzece Ob, przy którym w powstała niewielka wioska, zwana Osadą Aleksandrowską, którą w 1895 przemianowano na Nowonikołajewsk. Dzięki korzystnemu położeniu geograficznemu – na skrzyżowaniu ważnych szlaków komunikacyjnych: linii kolei transsyberyskiej, łączącej Syberię i europejską część Rosji i przy żeglownej rzece Ob, łączącej północ i południe Syberii – osada szybko się rozwijała. W 1909 otrzymała prawa miejskie.
W 1925 Nowonikołajewsk przemianowano na Nowosybirsk.
Przynależność administracyjna i utworzenie obwodu.
Do 1921 obszar dzisiejszego obwodu wchodził w skład guberni tomskiej. W latach 1921–1925 był częścią guberni nowonikołajewskiej, od 1925 Kraju Syberyjskiego, zaś od 1930 Kraju Zachodniosyberyskiego.
Obwód nowosybirski utworzono 28 września 1937. W 1943 z jego terytorium wydzielono obwód kemerowski, a w 1944 obwód tomski.
Symbole obwodu.
Herb obwodu nowosybirskiego jest zmodyfikowaną wersją herbu miasta Nowosybirsk – stolicy regionu.
Flaga przedstawia herb obwodu, a po jego bokach dwa pasy: po lewej – czerwony, po prawej – zielony.
Tablice rejestracyjne.
Tablice pojazdów zarejestrowanych w obwodzie nowosybirskim mają oznaczenie 154 lub 54 w prawym górnym rogu nad flagą Rosji i litery RUS.

</doc>
<doc id="414067" url="https://pl.wikipedia.org/wiki?curid=414067" title="Glucksburgowie">
Glucksburgowie



</doc>
<doc id="414069" url="https://pl.wikipedia.org/wiki?curid=414069" title="Fotooddychanie">
Fotooddychanie

Fotooddychanie, fotorespiracja – proces biochemiczny zachodzący na świetle w komórkach roślinnych, objawiający się pobieraniem tlenu i wydzielaniem dwutlenku węgla na drodze innej niż oddychanie komórkowe.
Biochemicznie proces fotooddychania związany jest z dwufunkcyjnością enzymu karboksylazy/oksygenazy rybulozo-1-5-bisfosforanu (RuBisCO), odpowiedzialnego zarówno za przyłączenie do rybulozo-1,5-bisfoforanu (RuBP) cząsteczki CO2, jak i cząsteczki O2 w chloroplastach podczas oświetlania. CO2 i O2 konkurują o miejsce katalityczne Rubisco. W wyniku przyłączenia tlenu do rybulozo-1-5-bisfosforanu powstaje jedna cząsteczka kwasu fosfoglicerynowego (jak w fazie ciemnej fotosyntezy) oraz jedna cząsteczka fosfoglikolanu, pierwszego (dwuwęglowego; C2) produktu fotooddychania. Stąd pochodzi inna nazwa fotooddychania – cykl C2.
Dalsze reakcje zachodzą w peroksysomach i mitochondriach, a następnie ponownie w chloroplastach.
Powstający w chloroplastach fosfoglikolan ulega defosforylacji i przenoszony jest do peroksysomów. Tam przy udziale oksydazy glikolanowej przekształcany jest do glioksalanu. Glioksalan ulega transaminacji w dwóch reakcjach przeprowadzanych przez aminotransferazę glutaminianową i aminotransferazę serynową, w wyniku których powstaje glicyna. Glicyna transportowana jest do mitochondriów i przy udziale kompleksu enzymatycznego dekarboksylazy glicyny (GDC) oraz hydroksymetylotransferazy seryny (SHMT) przekształcana do seryny z wydzieleniem cząsteczki CO2, NH3, oraz NADH.
Powstała w mitochondriach seryna transportowana jest do peroksysomów i przekształcana przy udziale aminotransferazy serynowej do kwasu hydroksypirogronowego. Kwas ten ulega redukcji do kwasu glicerynowego przy udziale reduktazy hydroksypirogronianowej. Produkt reakcji przenoszony jest do chloroplastów i może służyć do odtworzenia cząsteczki rybulozo-1-5-bisfosforanu. NADH produkowany przy dekarboksylacji glicyny może być transportowany do cytozolu lub utleniany w mitochondriach.
Utrzymanie cyklu fotooddechowego wymaga takiej samej ilości NADH, do redukcji kwasu hydroksypirogronowego w peroksysomach, jaka powstaje przy utlenieniu glicyny do seryny w mitochondrium. "In vivo", przynajmniej część NADH produkowanego przez dekarboksylację glicyny utleniana jest w peroksysomach, jednak zapotrzebowanie peroksysomów na NADH może być częściowo zaspokajane przez glikolizę i chloroplasty, a utlenianie glicyny zasilać syntezę ATP mitochondrialnego.

</doc>
<doc id="414070" url="https://pl.wikipedia.org/wiki?curid=414070" title="54 Ochotniczy Pułk Piechoty Massachusetts">
54 Ochotniczy Pułk Piechoty Massachusetts

54 Ochotniczy Pułk Piechoty Massachusetts ("54th Massachusetts Volunteer Infantry Regiment") – pierwszy w pełni czarnoskóry oddział wojsk Unii. Powstał w czasie trwania wojny secesyjnej w 1863 roku z inicjatywy gubernatora Massachusetts Johna A. Adamsa. Pierwszym dowódcą mianowany został pułkownik Robert Gould Shaw, który tak jak wszyscy pozostali oficerowie pułku był biały.
Historia pułku.
Akcja werbunkowa.
Akcję werbunkową prowadzili członkowie tzw. "Czarnego Komitetu" (w tym rodzice pułkownika Shawa). Większość rekrutów stanowili czarnoskórzy mieszkańcy stanów Massachusetts, Pensylwania i Nowy Jork. Część żołnierzy to zbiegli z południa byli niewolnicy.
Po sformowaniu pułk został skierowany do prac fizycznych. Uczestniczył także w grabieży i zniszczeniu Darien choć bezpośredni udział żołnierzy z 54 Pułku był niewielki. Pułkownik Shaw próbował protestować przeciwko, jak to sam ujął, "satanistycznej akcji", ale ustąpił wobec groźby wtrącenia do więzienia i przejęcia dowództwa nad 54 Pułkiem przez pułkownika Jamesa Montgomery'ego (oficjalnego dowódcy w czasie wypadu do Darien).
Bitwa o Fort Wagner.
54 Pułk zdobył sławę w czasie ataku na Fort Wagner (18 lipca 1863 roku), gdy podczas szturmu poniósł najcięższe straty, tracąc prawie połowę swojego stanu, wliczając w to pułkownika Shawa trafionego w serce. Czarni żołnierze zdobyli parapet fortu i utrzymali go przez godzinę, zanim zostali zmuszeni do cofnięcia się. To osiągnięcie i straty elitarnego czarnego pułku, mocno wykorzystywane przez prasę abolicjonistyczną, spowodowały zmianę w postrzeganiu czarnych żołnierzy na Północy. Gazeta New York Tribune uważał, że ta bitwa „uczyniła Fort Wagner dla czarnej rasy tym, czym Bunker Hill stał się dla Jankesów 90 lat wcześniej”.
Dziesięć lat po tych wydarzeniach William Harvey Carney, chorąży pułku w czasie ataku na fort, jako pierwszy Afroamerykanin został odznaczony Medalem Honoru.
Podczas wojny 54 Pułk walczył jeszcze osłaniając odwrót wojsk Unii po przegranej bitwie pod Olustee.
Rozformowanie i reaktywacja.
Pułk został rozwiązany 20 sierpnia 1865, po zakończeniu działań wojennych.
Jednostka została reaktywowana 21 listopada 2008 r., aby służyć jako jednostka ceremonialna Gwardii Narodowej stanu Massachusetts. Nowa jednostka jest teraz znana jako 54. Pułk Ochotniczy Massachusetts.
Ekranizacja.
Na podstawie historii pułku powstał w roku 1989 film "Chwała", nagrodzony trzema "Oscarami", w którym rolę pułkownika Roberta Goulda Shawa odegrał Matthew Broderick.

</doc>
<doc id="414073" url="https://pl.wikipedia.org/wiki?curid=414073" title="Figura (karta)">
Figura (karta)

Figura - karta przedstawiana jako ludzka postać
Figury w kartach francuskich.
W talii kart francuskich ogólna nazwa dla: asa, króla, damy, waleta. W niektórych grach (np. wojnie) joker jest najsilniejszą kartą.
Figury w kartach niemieckich.
W talii kart niemieckich ogólna nazwa dla: tuza, króla, wyżnika, niżnika. W talii "Cztery Pory Roku" i wzorze salzburskim szóstka dzwonkowa WELI jest odpowiednikiem francuskiego jokera .
Figury w kartach polskich.
W talii kart polskich ogólna nazwa dla: tuza, kralki, króla, wyżnika, niżnika. 
Figury w kartach szwajcarskich.
W talii kart szwajcarskich ogólna nazwa dla: tuza, króla, wyżnika, niżnika, chorągwi. 
Figury w kartach włoskich i hiszpańskich.
W talii kart włoskich i hiszpańskich ogólna nazwa dla: króla, jeźdźcy, waleta. 
Figury w kartach portugalskich.
W talii kart porugalskich ogólna nazwa dla: smoka, króla, jeźdźcy, księżniczki. 
Figury w tarocie francuskim.
W tarocie francuskim ogólna nazwa dla: króla, damy, jeźdźcy, waleta. Dwadzieścia jeden taroków jest silniejsze niż figury, ale słabsze niż skiz, który jest najsilniejszą kartą w talii
Figury w tarocie łacińskim.
W tarocie łacińskim ogólna nazwa dla: króla, damy, jeźdźcy, waleta. Wielkie Arkana są silniejsze niż figury, ale słabsze niż Głupiec, który jest najsilniejszą kartą w talii

</doc>
<doc id="414076" url="https://pl.wikipedia.org/wiki?curid=414076" title="Nierówność Erdosa">
Nierówność Erdosa



</doc>
<doc id="414081" url="https://pl.wikipedia.org/wiki?curid=414081" title="Fitohormon">
Fitohormon



</doc>
<doc id="414083" url="https://pl.wikipedia.org/wiki?curid=414083" title="Fitohormony">
Fitohormony



</doc>
<doc id="414084" url="https://pl.wikipedia.org/wiki?curid=414084" title="Hormon roślinny">
Hormon roślinny



</doc>
<doc id="414085" url="https://pl.wikipedia.org/wiki?curid=414085" title="Sadek (powiat ciechanowski)">
Sadek (powiat ciechanowski)

Sadek – wieś w Polsce położona w województwie mazowieckim, w powiecie ciechanowskim, w gminie Glinojeck.
W latach 1975–1998 miejscowość należała administracyjnie do województwa ciechanowskiego.

</doc>
<doc id="414086" url="https://pl.wikipedia.org/wiki?curid=414086" title="Sadek (powiat szydłowiecki)">
Sadek (powiat szydłowiecki)

Sadek (dawn. Sadki) – wieś w Polsce położona w województwie mazowieckim, w powiecie szydłowieckim, w gminie Szydłowiec.
Wieś nieoficjalnie dzieli się na osiedla: . W Sadku znajduje się siedziba sołectwa obejmującego także osadę leśną Jarzębia.
Mieszkańcy wsi, w przeważającej większości zajmują się rolnictwem i hodowlą. Znikoma część z nich zatrudniona jest w leśnictwie (innym dziale I sektora), przemyśle (branży metalowej, górniczej i in.). Mieści się tam zakład produkcyjny branży metalowej (COMES Sokołowscy sp. j.).
W Sadku działa Publiczna Szkoła Podstawowa im. Janusza Kusocińskiego. Wieś jest siedzibą rzymskokatolickiej parafii Matki Boskiej Bolesne.
Od 1989 odbywa się corocznie „Ogólnopolski Bieg Uliczny Sadek”, na który w charakterze gości są zapraszani znani sportowcy np.: .
Z historii.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego.
Na skraju miejscowości w części zwanej Podlas, znajduje się leśna mogiła dwóch zamordowanych działaczy AK, a zarazem mieszkańców tejże wsi. Leżą w niej Jan Bąk i Aleksander Szymański, rozstrzelani 10 lipca 1944 roku podczas okupacji hitlerowskiej. W 2001 r. w miejscu ich pochówku postawiono kamień z tablicą upamiętniającą krwawe zdarzenie. Na skraju Sadku Małego w 2009 roku postawiony został krzyż w miejscu pochówku i w pobliżu miejsca śmierci dwóch żołnierzy polskich poległych najprawdopodobniej 8 września 1939 roku. Według przekazu Wacława Ruzika byli to żołnierze: Władysław Napora oraz Błażej Żywina, z częstochowskiego 7 pułku piechoty z którego to pułku zbiorczy batalion walczył w Bitwie pod Barakiem w składzie 36 DP rez. W końcu 1939 roku po ekshumacji zwłoki przeniesiono na cmentarz wojenny w Szydłowcu. Ponadto w Sadku Podlas, w zabudowaniach gospodarza o nazwisku Jaworski, w wyniku ostrzału artyleryjskiego spłonęło kilku rannych żołnierzy.
Las Dąbrowa pomiędzy Sadkiem a Szydłowcem był w nocy 22 stycznia 1863 roku miejscem koncentracji oddziałów powstańczych przed ich atakiem na wojska rosyjskie stacjonujące w Szydłowcu. Powstańcami dowodził płk Marian Langiewicz.

</doc>
<doc id="414087" url="https://pl.wikipedia.org/wiki?curid=414087" title="Sadków (powiat oleśnicki)">
Sadków (powiat oleśnicki)

Sadków (niem. "Zantkau") – wieś w Polsce położona w województwie dolnośląskim, w powiecie oleśnickim, w gminie Dobroszyce. We wsi znajduje się gospodarstwo agroturystyczne.
Podział administracyjny.
W latach 1975–1998 miejscowość należała administracyjnie do województwa wrocławskiego.

</doc>
<doc id="414088" url="https://pl.wikipedia.org/wiki?curid=414088" title="Sadków (powiat wrocławski)">
Sadków (powiat wrocławski)

Sadków (niem. "Groß Schottgau") – wieś w Polsce położona w województwie dolnośląskim, w powiecie wrocławskim, w gminie Kąty Wrocławskie.
Integralną część miejscowości stanowi przysiółek Sadkówek.
W latach 1975–1998 miejscowość należała administracyjnie do województwa wrocławskiego.
W miejscowości działa szkoła podstawowa, a od roku 2018 przedszkole.
Historia.
Wieś wzmiankowana była po raz pierwszy 5 IV 1279 w dokumencie, w którym książę Henryk IV Prawy nadaje Hermanowi - wiernemu słudze, dobra przy Sadkovo. 
 Po II wojnie światowej siedziba rozległego Państwowego Gospodarstwa Rolnego.
Zabytki.
Do wojewódzkiego rejestru zabytków wpisane są:
inne zabytki zespołu:

</doc>
<doc id="414089" url="https://pl.wikipedia.org/wiki?curid=414089" title="Sadowie (powiat będziński)">
Sadowie (powiat będziński)

Sadowie – wieś w Polsce położona w województwie śląskim, w powiecie będzińskim, w gminie Mierzęcice.
W latach 1975–1998 miejscowość należała administracyjnie do województwa katowickiego.

</doc>
<doc id="414090" url="https://pl.wikipedia.org/wiki?curid=414090" title="Sadowie (powiat zawierciański)">
Sadowie (powiat zawierciański)

Sadowie – wieś w Polsce położona w województwie śląskim, w powiecie zawierciańskim, w gminie Irządze.
W latach 1975–1998 miejscowość należała administracyjnie do województwa częstochowskiego.
Wieś liczy około 100 domów.
Nazwa.
Nazwę miejscowości w zlatynizowanej staropolskiej formie "Sadowye" wymienia w latach (1470-1480) Jan Długosz w księdze Liber beneficiorum dioecesis Cracoviensis. Jako właściciela Długosz wymienia Pawła Sadowskiego.

</doc>
<doc id="414091" url="https://pl.wikipedia.org/wiki?curid=414091" title="Sadowo (powiat sochaczewski)">
Sadowo (powiat sochaczewski)

Sadowo – wieś w Polsce położona w województwie mazowieckim, w powiecie sochaczewskim, w gminie Iłów.
W latach 1975–1998 miejscowość należała administracyjnie do województwa płockiego.

</doc>
<doc id="414092" url="https://pl.wikipedia.org/wiki?curid=414092" title="Sadowo (powiat żuromiński)">
Sadowo (powiat żuromiński)

Sadowo – wieś w Polsce położona w województwie mazowieckim, w powiecie żuromińskim, w gminie Żuromin.
W latach 1975–1998 miejscowość należała administracyjnie do województwa ciechanowskiego.

</doc>
<doc id="414093" url="https://pl.wikipedia.org/wiki?curid=414093" title="Sadykierz (powiat makowski)">
Sadykierz (powiat makowski)

Sadykierz – wieś w Polsce położona w województwie mazowieckim, w powiecie makowskim, w gminie Młynarze.
Wieś szlachecka położona była w drugiej połowie XVI wieku w powiecie różańskim ziemi różańskiej. W latach 1975–1998 miejscowość należała administracyjnie do województwa ostrołęckiego.
Wierni kościoła rzymskokatolickiego należą do parafii św. Stanisława Kostki w Żebrach-Perosach.

</doc>
<doc id="414095" url="https://pl.wikipedia.org/wiki?curid=414095" title="Sadykierz (powiat pułtuski)">
Sadykierz (powiat pułtuski)

Sadykierz – wieś w Polsce położona w województwie mazowieckim, w powiecie pułtuskim, w gminie Obryte.
Prywatna wieś duchowna położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość należała administracyjnie do województwa ostrołęckiego.
Wieś Sadykierz została lokowana przez biskupa Pawła Giżyckiego w dobrach biskupstwa płockiego. W 1449 r. została przekazana na uposażenie kapituły pułtuskiej
We wsi znajduje się drewniany kościół pw. św. Rocha filialny w parafii św. Jana Chrzciciela w Obrytem. Obecny kościół został wzniesiony w 2003 r. na miejscu poprzedniego, pochodzącego z 1812 r., który spłonął w noc z 26 na 27 września 2003 r. 
Obok kościoła dzwonnica pochodząca z 1812 r. 
Na przykościelnym cmentarzu znajduje się wspólny nagrobek żołnierzy poległych w wojnie polsko-bolszewickiej 1920 r. - Adama Sienkiewicza z 68 Pułku Piechoty oraz Jana Iwaszkiewicza, ułana z 13 Pułku Ułanów Wileńskich.
Do rejestru zabytków województwa mazowieckiego wpisane są:
Przed wojną naprzeciw kościoła znajdował się folwark. Dwór istniał jeszcze około roku 2000. Dwór drewniany, kryty strzechą został rozebrany prawdopodobnie przez obecnego właściciela. Z materiałów pochodzących z rozbiórki w pobliżu wybudowano chatę. 
Miejsce urodzenia biskupa włocławskiego, Jana Zaręby.

</doc>
<doc id="414096" url="https://pl.wikipedia.org/wiki?curid=414096" title="Sady (powiat nowodworski)">
Sady (powiat nowodworski)

Sady – wieś w Polsce położona w województwie mazowieckim, w powiecie nowodworskim, w gminie Czosnów.
Wieś została założona przez Olendrów w końcu XVIII w. Zasadzono 6 rodzin. Osadnicy zajmowali się uprawą roli i sadownictwem. We wsi kwitła naturalnie hodowla krów, a mieszkańcy słynęli z wyrobu sera. Produkowano także wyroby plecionkarskie.
Mieszkańcy wsi zostali wysiedleni przez Niemców, prawdopodobnie 30 września 1944, w trakcie ewakuacji obywateli niemieckich przed nadciągającym frontem.
Do 19 lipca 1924 wieś Sady nosiła nazwę Markowszczyzna (gmina Cząstków, powiat warszawski). W latach 1975–1998 miejscowość należała administracyjnie do województwa warszawskiego.
W południowo-zachodniej części wsi znajduje się otoczony zabudowaniami zakładów przetwórstwa mięsnego cmentarz mennonicki.
Linki zewnętrzne.
Markowszczyzna w "Słowniku geograficznym Królestwa Polskiego". T. VI, s.131.

</doc>
<doc id="414097" url="https://pl.wikipedia.org/wiki?curid=414097" title="Sady (powiat płocki)">
Sady (powiat płocki)

Sady – wieś w Polsce położona w województwie mazowieckim, w powiecie płockim, w gminie Słubice.
W latach 1975–1998 miejscowość należała administracyjnie do województwa płockiego.
Podczas powodzi 23 maja 2010 doszło do przerwania wału przeciwpowodziowego na Wiśle w Świniarach. Cała miejscowość została zalana i ewakuowana. 8 czerwca tego samego roku podczas drugiej fali powodziowej woda ponownie zalała miejscowość.

</doc>
<doc id="414098" url="https://pl.wikipedia.org/wiki?curid=414098" title="Sady (powiat przysuski)">
Sady (powiat przysuski)

Sady – wieś w Polsce położona w województwie mazowieckim, w powiecie przysuskim, w gminie Potworów.
Prywatna wieś szlachecka "Rzuchów", położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość należała administracyjnie do województwa radomskiego.
Przez miejscowość przebiega droga wojewódzka nr 727.
Wierni kościoła rzymskokatolickiego należą do parafii Najświętszego Serca Pana Jezusa w Sadach-Kolonii.

</doc>
<doc id="414100" url="https://pl.wikipedia.org/wiki?curid=414100" title="Saki (powiat bielski)">
Saki (powiat bielski)

Saki – wieś w Polsce położona w województwie podlaskim, w powiecie bielskim, w gminie Bielsk Podlaski.
Wieś królewska w starostwie bielskim w ziemi bielskiej województwa podlaskiego w 1795 roku. W latach 1975–1998 miejscowość należała administracyjnie do województwa białostockiego.
Wierni kościoła rzymskokatolickiego należą do parafii Matki Bożej z Góry Karmel w Bielsku Podlaskim.

</doc>
<doc id="414101" url="https://pl.wikipedia.org/wiki?curid=414101" title="Sałki (powiat gostyniński)">
Sałki (powiat gostyniński)

Sałki – wieś w Polsce położona w województwie mazowieckim, w powiecie gostynińskim, w gminie Gostynin.
Wieś szlachecka położona była w drugiej połowie XVI wieku w powiecie gostynińskim ziemi gostynińskiej województwa rawskiego. W latach 1975–1998 miejscowość należała administracyjnie do województwa płockiego.

</doc>
<doc id="414103" url="https://pl.wikipedia.org/wiki?curid=414103" title="Sałki (powiat radomski)">
Sałki (powiat radomski)

Sałki – wieś w Polsce położona w województwie mazowieckim, w powiecie radomskim, w gminie Pionki.
W latach 1957-1975 miejscowość administracyjnie należała do województwa kieleckiego, następnie W latach 1975–1998 do województwa radomskiego.
Wierni Kościoła rzymskokatolickiego należą do parafii św. Idziego w Suchej.

</doc>
<doc id="414104" url="https://pl.wikipedia.org/wiki?curid=414104" title="Sanniki (powiat białostocki)">
Sanniki (powiat białostocki)



</doc>
<doc id="414105" url="https://pl.wikipedia.org/wiki?curid=414105" title="Sanniki (powiat sokólski)">
Sanniki (powiat sokólski)

Sanniki – wieś w Polsce położona w województwie podlaskim, w powiecie sokólskim, w gminie Krynki.
W 1558 wieś ekonomii grodzieńskiej. W czasach zaborów w granicach Imperium Rosyjskiego, w guberni grodzieńskiej, w powiecie grodzieńskim.
W latach 1921–1939 ówczesna okolica leżała w Polsce, w województwie białostockim, w powiecie grodzieńskim, w gminie Krynka.
Według Powszechnego Spisu Ludności z 1921 roku zamieszkiwało tu 78 osób, 1 była wyznania rzymskokatolickiego a 77 prawosławnego. Wszyscy mieszkańcy zadeklarowali polską przynależność narodową. Było tu 14 budynków mieszkalnych.
Miejscowość należała do parafii prawosławnej i rzymskokatolickiej w Krynkach. Podlegała pod Sąd Grodzki w Krynkach i Okręgowy w Grodnie; właściwy urząd pocztowy mieścił się w Krynkach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
W latach 1975–1998 miejscowość należała administracyjnie do województwa białostockiego.

</doc>
<doc id="414106" url="https://pl.wikipedia.org/wiki?curid=414106" title="Sarbia (powiat czarnkowsko-trzcianecki)">
Sarbia (powiat czarnkowsko-trzcianecki)

Sarbia – wieś w Polsce, położona w województwie wielkopolskim, w powiecie czarnkowsko-trzcianeckim, w gminie Czarnków.
Wieś szlachecka Sarb położona była w 1580 roku w powiecie poznańskim województwa poznańskiego. W latach 1975–1998 miejscowość należała administracyjnie do województwa pilskiego.
Niektóre dane z historii wsi Sarbia – Sarbka.
Trudno dociec dokładnej daty powstania wsi. Pierwsze historyczne wzmianki o Sarbi pojawiają się po 1381 roku. Początkowo Sarbia należała do rodu Czarnkowskich. Od połowy XVII w. dobra Czarnkowskich zostały częściowo podzielone na kilka mniejszych majątków ziemskich, należących do różnych właścicieli. I tak Sarbia należała do rodziny Gębickich. Według źródeł niemieckich z końca XVIII w. wymienia się Sarbię jako wieś liczącą ok. 1000 mieszkańców, na równi z Kruszewem. Na przestrzeni XIX wieku zmienili się kolejni właściciele poszczególnych majątków ziemskich. Czarnków oraz majątek Sarbia należał do Swiniarskich.
W dawnych wiekach wieś otaczały ogromne lasy, które od strony północno-zachodniej łączyły się z Puszczą Notecką. Wieś znana była ze względu na swe położenie przy starych traktach z Czarnkowa do Chodzieży z odgałęzieniem do Ujścia – Piły oraz do Gębic – Huty. Droga przez Sarbię była dawną drogą pocztową, którą dyliżans przewoził pocztę i podróżnych. Trwało to do 1.04.1913, kiedy to uruchomiono linię (Krzyż - Bzowo Goraj - Czarnków - Sarbia - Ujście - Piła) i stację kolejową. Niestety linia kolejowa nie doczekała dzisiejszych czasów, linia została zamknięta w roku 1994 (finalnie, bo dla przewozów pasażerskich nastąpiło to w roku 1989), a następnie częściowo rozebrana (na odcinku Czarnków - Mirosław Ujski, planowo bądź nie, w okolicach dawnej stacji Sarbia tory dalej leżą, choć są zdewastowane i zarośnięte). Agencja pocztowa w Sarbi istniała już wcześniej. Drogi w obecnym kształcie wytyczono i pobudowano w roku 1883.
Pomimo że wieś Sarbia ma długą historię, wskutek częstych pożarów nie zachowały się zabytki starego budownictwa. Jeszcze w latach 60. XX w. istniało kilka glinianych chat, krytych słomą, pochodzących z pierwszej połowy XIX w. położonych w środku wsi za stawem, pod numerami: 13, 20, 27, 28, 29. Jedyny najstarszy wybudowany jako pierwszy mieszkalny budynek majątku, liczący ponad 200 lat, znajduje się w Sarbce pod obecnym nrem 38.
Na przełomie XIX i XX w. w wyniku rozparcelowania majątków przez niemiecką Komisję Kolonizacyjną w latach 1906-1908 w następstwie tego powstała typowo niemiecka osada Sarbka, w której to gospodarstwach osadzono przybyszów z głębi Niemiec. W tym okresie (w 1905 r.) wybudowano w Sarbce budynek obecnego Nadleśnictwa. W pewnych okresach Polski międzywojennej służył on jako miejsce odpoczynku i kwatera dla wysokich dygnitarzy państwowych. Gościł tu prezydent państwa Ignacy Mościcki i jego zagraniczni goście, którym urządzano specjalne polowania na grubą zwierzynę w ówczesnym rezerwacie leśnictwa Marunówko. Na ten czas przywożono specjalnie wyposażenie budynku – urządzenia i meble z zamku w Poznaniu. Natomiast na bocznicy kolejowej stacji Sarbia stały specjalne wagony sypialne dla tej części gości, których nie pomieścił budynek nadleśnictwa. W okresie przed I wojną światową powstał również budynek przy cmentarzu w części wykorzystywany na tzw. kostnicę oraz w części wykorzystywany od 1915 r. do lat 70. jako remiza Ochotniczej Straży Pożarnej w Sarbce. We wsi działała dawniej gorzelnia, wiatrak oraz 3 cegielnie. Na terenie sołectwa Sarbi, Sarbki występują stanowiska archeologiczne z okresu Kultury Łużyckiej.
Na atrakcyjność terenów leśnych nadleśnictwa rzutuje dobrze rozwinięta infrastruktura turystyczna i komunikacyjna. Na terenie znajduje się leśna ścieżka dydaktyczna długości ok. 5,3 km. Ścieżka posiada 18 przystanków. Na ścieżce można zobaczyć: zalesienia śródpolne, sztuczne i naturalne odnowienia lasu oraz fazy jego rozwoju. Przedstawione są pomniki przyrody, mrowiska, ptaki leśne oraz urządzenia łowieckie. Z ciekawych okazów fauny zaobserwować można dzięcioła czarnego i zielonego, kraskę, dudka, czaplę, wzdłuż drogi gniazduje bocian biały. Z grubszej zwierzyny zobaczyć można znaczne ilości dzików, saren i jeleni. Osobliwością faunistyczną rezerwatu są bóbr europejski i wilk.
Wsie Sarbia i Sarbka mają charakter typowo rolniczy. Sarbię zamieszkiwała ludność pochodzenia polskiego. Do 1939 r. było ok. 10 gospodarzy niemieckich, którzy przeważnie zamieszkiwali na wybudowaniach. Sarbka była zasiedlona przez gospodarzy niemieckich. Głównym źródłem dochodu ludności była hodowla bydła i trzody chlewnej. Hodowli sprzyjało posiadanie łąk nadnoteckich, a w Sarbce łąk i pastwisk koło nadleśnictwa. Kiedyś, gdy istniał w Sarbce majątek, musiała tam być prowadzona na większą skalę hodowla owiec. Do niedawna budynki, które w latach 60. XX w. strawił pożar, nazywano mianem „owczarnia”.
24.08.1939 w wyniku mobilizacji liczna grupa zdolnych do służby wojskowej mężczyzn ochotnie pospieszyła, by wziąć udział w obronie granic. Rodziny polskich pracowników i większość gospodarzy na skutek szerzonej wrogiej propagandy, ruszyły na wozach w głąb kraju, docierając częściowo nawet w okolice stolicy. Po ustaniu walk ludzie zaczęli powracać do swoich domów. Zaczęły się szykany i prześladowania ze strony okupanta. Celowali w tym przeważnie miejscowi Niemcy. Za „urojone” krzywdy poczęli wyżywać się na Polakach w myśl słów osławionego gauleitera Greisera: „My panami, a wy naszymi sługami”. Pierwszą ofiarą został Wacław Konieczny z Sarbi, którego bestialsko zamordowano i zagrzebano na polu pod lasem. Liczne były ofiary szykan. Przede wszystkim tutejszych gospodarzy w brutalny sposób wysiedlono nocą do Generalnego Gubernatorstwa lub wywieziono na roboty przymusowe w głąb Niemiec. W ich miejsce osiedlono repatriantów pochodzenia niemieckiego z krajów nadbałtyckich, później znad Wołgi i Morza Czarnego. Nieliczni Polacy pozostali, aby służyć im jako przymusowi robotnicy.
Po południu 23 stycznia 1945 r., kiedy Czarnków zatłoczony był jeszcze uciekinierami, pierwsze radzieckie czołgi od strony Chodzieży dotarły do Sarbi. Szybko zlikwidowano opór grupy żołnierzy niemieckich. Po krótkim powitaniu i postoju we wsi czołgi ruszyły dalej w kierunku Czarnkowa. Nastała oczekiwana wolność. Celem zabezpieczenia w wielu przypadkach bezpańskiego mienia zorganizowano Milicję Obywatelską, którą Rosjanie zaopatrzyli w zdobytą na Niemcach broń. Wybrano też pierwszych przedstawicieli władzy na tutejszym terenie. Pierwszym sołtysem Sarbi został Bronisław Szkoda, a w Sarbce Bernard Cieślik.
Po zakończeniu wojny wracają Polacy z wygnania i byli żołnierze z niemieckiej niewoli, obejmują ponownie swoje gospodarstwa. Z ziemi pomajątkowej w Sarbi zorganizowano Państwowe Gospodarstwo Rolne. Celem obsadzenia jeszcze wolnych gospodarstw w Sarbi i Sarbce zostały one zasiedlone przez mieszkańców ze wschodnich terenów dawnej Polski (obecna Ukraina). Następuje poprzez różne formy działalności społecznej oraz wzajemnych osobistych powiązań, pełna integracja przybyłych Polaków ze starą miejscową społecznością. Wieś stała się jednonarodowa. Nastąpił bujny rozkwit szkolnictwa.
Pierwsza szkoła stała obok dzisiejszej przy drodze. Późniejszym budynkiem szkolnym był dom, który służył jako mieszkanie kierownika szkoły. Obecny budynek szkolny pobudowano krótko przed I wojną światową. W tym czasie istniały dwie odrębne szkoły: szkoła katolicka w Sarbi i ewangelicka w Sarbce, każda o jednym nauczycielu. Po zakończeniu wojny i ustaniu walk powstańczych, utworzono w roku 1919 jedną szkołę z siedzibą w Sarbi o dwóch nauczycielach, z oddzielnym oddziałem niemieckim. Pierwszym polskim kierownikiem szkoły został Leonard Strzelczok, a po nim objął szkołę Henryk Bartoszek. Z powodu zmniejszonej liczby dzieci, z rokiem szkolnym 1936/37 zlikwidowano oddział niemiecki, więc szkoła stała się całkowicie polską o dwóch nauczycielach, dzieci było sześćdziesięcioro.
Zrozumiałym jest, że szkoła leżąca przy krzyżówce ważnych dróg komunikacyjnych, ucierpieć musiała w czasie działań wojennych bardzo poważnie. Budynek szkolny i mieszkanie przyszkolne służyły jako kwatera dla uciekinierów niemieckich, a następnie różnych oddziałów wojskowych. Kiedy zdecydowano o zorganizowaniu nauki okazało się, że prócz kilku szaf i ławek nie pozostało z urządzeń nic. Z zapałem zabrano się do prac porządkowych. Nauczania podjęła się Natalia Szkodówna, z zawodu wychowawczyni przedszkolna. Po otwarciu 28 marca 1945 odbyły się pierwsze lekcje w języku polskim. Liczba uczniów wynosiła 51 osób. Z dniem 28 marca 1945 powrócił i objął ponownie urzędowanie kierownik szkoły Henryk Bartoszek. Odtąd zorganizowano naukę w dwóch klasach. Liczba dzieci stale wzrastała i już w roku szkolnym 1946/47 nauka odbywała się w 7 klasach. Od 1958 r. w Szkole Podstawowej w Sarbi zorganizowano dwuletnią Szkołę Przysposobienia Rolniczego dla młodzieży, która po ukończeniu szkoły podstawowej pozostawała na wsi.
Z powodu piętna dwóch wojen i zmieszania z ludnością niemiecką, wiele dawniej istniejących pięknych zwyczajów wyginęło. Jeszcze przed II wojną światową starsza młodzież w Sarbi oprowadzała w święto wielkanocne, zbierając przy tym datki, tzw. „niedźwiedzia”, tj. postać całkowicie okrytą słomą. Zwyczaj ten prawdopodobnie przypominać miał jakiś starosłowiański obrzęd budzenia się wiosny. W wieczór wigilijny starzy gospodarze obwiązywali drzewo owocowe słomianą opaską, co miało dodatnio wpłynąć na urodzaj. Natomiast w święto Trzech Króli, młodzież chodziła po domach przebrana w różne symboliczne postacie. Wśród nich dominował król Herod ze swym dworem, dalej występowała śmierć z kosą i diabeł. Dawano jakby małe przedstawienie, które kończyło się groźną sceną porwania Heroda przez diabła. Aktorów darzono obfitymi datkami. Również w czasie Bożego Narodzenia przeważnie dzieci chodziły po domach z szopką, śpiewając przy tym kolędy. Zanikł już też zwyczaj polewania się wodą w drugie święto wielkanocne, tzw. „śmigus dyngus”.

</doc>
<doc id="414107" url="https://pl.wikipedia.org/wiki?curid=414107" title="Sarbia (powiat szamotulski)">
Sarbia (powiat szamotulski)

Sarbia – wieś w Polsce, położona w województwie wielkopolskim, w powiecie szamotulskim, w gminie Duszniki. Na zachód od wsi przepływa Mogilnica.
W latach 1975–1998 wieś należała administracyjnie do województwa poznańskiego.
Miejscowość była znana już w 1394 roku. W 1580 była własnością Jana i Urszuli Sarbskich. Rejestry z ok. 1793 jako właściciela podają Chłapowskiego. Pod koniec XIX wieku majątek Sarbia liczył 10 domostw i 159 mieszkańców, wyznania katolickiego z wyjątkiem 5 ewangelików. Właścicielem był wtedy Henryk Prusimski.
W Sarbi w 1933 roku urodził się Feliks Wojciech Araszkiewicz, pedagog polski, wykładowca uczelni poznańskich oraz Wyższej Szkoły Pedagogicznej w Słupsku.
W rejestrze zabytków Narodowego Instytutu Dziedzictwa znajduje się park (decyzja nr 1841/A z 2 marca 1981).

</doc>
<doc id="414108" url="https://pl.wikipedia.org/wiki?curid=414108" title="Sarbia (powiat wągrowiecki)">
Sarbia (powiat wągrowiecki)

Sarbia – wieś w Polsce położona w województwie wielkopolskim, w powiecie wągrowieckim, w gminie Mieścisko.
Historia.
W czasie wojny francusko-pruskiej 1870-1871 mężczyźni z Sarbi (m.in. Michał Patelski) i innych wsi powiatu wągrowieckiego zmuszeni byli służyć w pruskim 3. pomorskim pułku NR 11 ("Katolik" 25 III 1871, nr 13, s. 1).
W latach 1975–1998 miejscowość należała administracyjnie do województwa poznańskiego.

</doc>
<doc id="414109" url="https://pl.wikipedia.org/wiki?curid=414109" title="Sarbinowo (powiat gostyński)">
Sarbinowo (powiat gostyński)

Sarbinowo – wieś w Polsce położona w województwie wielkopolskim, w powiecie gostyńskim, w gminie Poniec, 13 km na północ od Rawicza. Wieś jest siedzibą sołectwa "Sarbinowo" w którego skład wchodzi również osada Włostki.
Wieś szlachecka, własność kasztelana międzyrzeckiego Andrzeja Górki, około 1580 roku leżała w powiecie kościańskim województwa poznańskiego. W końcu XVIII w. i początku XIX w. należała do rodziny Szczanieckich.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Sarbinowo należało do okręgu bojanowskiego tego powiatu i stanowiło odrębny majątek. Według spisu urzędowego z 1837 roku wieś liczyła 275 mieszkańców, którzy zamieszkiwali 27 dymów (domostw). W skład majątku Sarbinowo wchodziły wówczas także: folwark Włostki (2 domy, 11 osób) oraz wieś Przyborowo (17 domów, 207 osób).
Od 1873 roku była w posiadaniu Czartoryskich z Rokosowa. We wsi znajduje się dwór klasycystyczny który został wzniesiony w 1800 roku przez Antoniego Szczanieckiego.
W roku 1831 do Sarbinowa zawitał najprawdopodobniej Adam Mickiewicz.
W Sarbinowie urodził się m.in. major WP Józef Wróblewski - dowódca kompanii przemęckiej w powstaniu wielkopolskim
Wieś rycerska, własność księżnej Zofii z Lubomirskich Czartoryskiej, położona była w 1909 roku w powiecie gostyńskim rejencji poznańskiej w Wielkim Księstwie Poznańskim.
W latach 1975–1998 miejscowość należała administracyjnie do województwa leszczyńskiego.
Inne miejscowości o nazwie "Sarbinowo": Sarbinowo, Sarbinowo Drugie

</doc>
<doc id="414110" url="https://pl.wikipedia.org/wiki?curid=414110" title="Sarbinowo (powiat poznański)">
Sarbinowo (powiat poznański)

Sarbinowo – wieś w Polsce położona w województwie wielkopolskim, w powiecie poznańskim, w gminie Swarzędz.
Wieś duchowna, własność kapituły katedralnej poznańskiej, położona była w 1580 roku w powiecie poznańskim województwa poznańskiego. W latach 1975–1998 miejscowość należała administracyjnie do województwa poznańskiego.

</doc>
<doc id="414111" url="https://pl.wikipedia.org/wiki?curid=414111" title="Sarbka (powiat czarnkowsko-trzcianecki)">
Sarbka (powiat czarnkowsko-trzcianecki)

Sarbka – wieś w Polsce położona w województwie wielkopolskim, w powiecie czarnkowsko-trzcianeckim, w gminie Czarnków.
W latach 1975–1998 miejscowość należała administracyjnie do województwa pilskiego.

</doc>
<doc id="414112" url="https://pl.wikipedia.org/wiki?curid=414112" title="Sarbka (powiat wągrowiecki)">
Sarbka (powiat wągrowiecki)

Sarbka – wieś w Polsce położona w województwie wielkopolskim, w powiecie wągrowieckim, w gminie Wągrowiec.
Wieś duchowna, własność opata cystersów w Wągrowcu pod koniec XVI wieku leżała w powiecie kcyńskim województwa kaliskiego. W latach 1975–1998 miejscowość należała administracyjnie do województwa pilskiego.
Zobacz też: Sarbka 

</doc>
<doc id="414113" url="https://pl.wikipedia.org/wiki?curid=414113" title="Sarnowo (powiat chełmiński)">
Sarnowo (powiat chełmiński)

Sarnowo – ) wieś w Polsce położona w województwie kujawsko-pomorskim, w powiecie chełmińskim, w gminie Stolno.
Podział administracyjny.
W latach 1975–1998 miejscowość należała administracyjnie do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 122 mieszkańców. Jest trzynastą co do wielkości miejscowością gminy Stolno.
Historia.
Miejscowość należała do klucza papowskiego. W 1438 roku miejscowość oddawała czynsz na ręce prokuratora papowskiego (z Papowa Biskupiego).
Zabytki.
Według rejestru zabytków Narodowego Instytutu Dziedzictwa na listę zabytków wpisany jest kościół parafialny pw. św. Marcina, XIV o XV w., XX w., nr rej.: A/291 z 30.11.1929.

</doc>
<doc id="414114" url="https://pl.wikipedia.org/wiki?curid=414114" title="Sarnowo (powiat lidzbarski)">
Sarnowo (powiat lidzbarski)

Sarnowo (niem. "Rehagen") – wieś w Polsce, położona w województwie warmińsko-mazurskim, w powiecie lidzbarskim, w gminie Lidzbark Warmiński.
W latach 1975–1998 miejscowość należała administracyjnie do województwa olsztyńskiego. Wieś znajduje się w historycznym regionie Warmia.
Nazwa.
12 listopada 1946 r. nadano miejscowości polską nazwę Sarnowo.
Historia.
W 1933 r. w miejscowości mieszkało 326 osób, a w 1939 r. – 330 osób.

</doc>
<doc id="414115" url="https://pl.wikipedia.org/wiki?curid=414115" title="Sarnowo (powiat lipnowski)">
Sarnowo (powiat lipnowski)

Sarnowo – wieś w Polsce położona w województwie kujawsko-pomorskim, w powiecie lipnowskim, w gminie Skępe.
Podział administracyjny.
W latach 1975–1998 miejscowość należała administracyjnie do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 98 mieszkańców. Jest piętnastą co do wielkości miejscowością gminy Skępe.

</doc>
<doc id="414116" url="https://pl.wikipedia.org/wiki?curid=414116" title="Sarnowo (powiat nidzicki)">
Sarnowo (powiat nidzicki)

Sarnowo (niem. "Scharnau") – wieś w Polsce położona w województwie warmińsko-mazurskim, w powiecie nidzickim, w gminie Kozłowo.
W latach 1975–1998 miejscowość należała administracyjnie do województwa olsztyńskiego.
W dniu 3 lipca 1967 o godz. 13:13 w pobliżu wsi Sarnowo (według niektórych źródeł w pobliżu wsi Kozłowo) doszło do katastrofy kolejowej. W wyniku wykolejenia czterech wagonów zginęło 7 osób, w tym cztery kobiety, jeden mężczyzna i dwoje dzieci (4-letni chłopiec i 13-letnia dziewczynka), a 47 osób zostało rannych (w tym 5 ciężko). Wśród rannych był ks. Marian Jaworski - późniejszy Metropolita Lwowski, który w wyniku wypadku stracił rękę

</doc>
<doc id="414117" url="https://pl.wikipedia.org/wiki?curid=414117" title="Sarnów (powiat będziński)">
Sarnów (powiat będziński)

Sarnów – wieś sołecka w Polsce położona w województwie śląskim, w powiecie będzińskim, w gminie Psary (od 1973 r.); przedmieście Będzina.
W latach 1975–1998 miejscowość należała administracyjnie do województwa katowickiego.
W strukturach Kościoła Rzymskokatolickiego Sarnów należy do dekanatu będzińskiego – św. Jana Pawła II, diecezji sosnowieckiej.
Geografia.
Sarnów od zachodu graniczy z Psarami, od północy z Malinowicami, od wschodu z Preczowem, od południa z Łagiszą (dzielnica Będzina).
Przez zachodnią część miejscowości przebiega droga szybkiego ruchu DK86.

</doc>
<doc id="414118" url="https://pl.wikipedia.org/wiki?curid=414118" title="Sarnów (powiat gliwicki)">
Sarnów (powiat gliwicki)

Sarnów (niem. "Sarnau") – wieś sołecka w Polsce położona w województwie śląskim, w powiecie gliwickim, w gminie Toszek.
Wierni Kościoła rzymskokatolickiego należą do parafii św. Katarzyny Aleksandryjskiej w Toszku.
W latach 1975–1998 miejscowość należała administracyjnie do województwa katowickiego.

</doc>
<doc id="414119" url="https://pl.wikipedia.org/wiki?curid=414119" title="Sarnów (powiat kozienicki)">
Sarnów (powiat kozienicki)

Sarnów – wieś w Polsce położona w województwie mazowieckim, w powiecie kozienickim, w gminie Gniewoszów, przy drodze wojewódzkiej nr 788.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. Do 1954 roku istniała gmina Sarnów. W latach 1975–1998 miejscowość należała administracyjnie do województwa radomskiego.
We wsi istniała stacja kolejowa na - obecnie nieczynnej - linii Bąkowiec-Wysokie Koło. Działała także cegielnia, której ruiny wciąż istnieją. Dla potrzeb cegielni istniały kolejki wąskotorowe: wcześniej cegielnia-stacja normalnotorowa, później cegielnia-wyrobisko.
Wierni kościoła rzymskokatolickiego należą do parafii św. Stanisława w Oleksowie.

</doc>
<doc id="414120" url="https://pl.wikipedia.org/wiki?curid=414120" title="Sarnów (powiat łaski)">
Sarnów (powiat łaski)

Sarnów – wieś w Polsce położona w województwie łódzkim, w powiecie łaskim, w gminie Widawa.
W latach 1975–1998 miejscowość należała administracyjnie do województwa sieradzkiego.
Położona jest nad rzeką Widawką. W miejscowości znajduje się młyn zbożowy. Jest także gospodarstwo agroturystyczne.

</doc>
<doc id="414121" url="https://pl.wikipedia.org/wiki?curid=414121" title="Sarnów (powiat poddębicki)">
Sarnów (powiat poddębicki)

Sarnów – wieś w Polsce w województwie łódzkim, w powiecie poddębickim, w gminie Dalików.
W latach 1975–1998 miejscowość należała administracyjnie do województwa sieradzkiego.
We wsi stoi zabytkowy, murowany dom włodarza, wzniesiony w XIX stuleciu w stylu klasycystycznym.

</doc>
<doc id="414122" url="https://pl.wikipedia.org/wiki?curid=414122" title="Sarnów (powiat sochaczewski)">
Sarnów (powiat sochaczewski)

Sarnów – wieś w Polsce położona w województwie mazowieckim, w powiecie sochaczewskim, w gminie Rybno.
W latach 1975–1998 miejscowość należała administracyjnie do województwa skierniewickiego.
Sołectwo 31 grudnia 2013 roku liczyło 175 mieszkańców.

</doc>
<doc id="414123" url="https://pl.wikipedia.org/wiki?curid=414123" title="Sasiny (powiat zambrowski)">
Sasiny (powiat zambrowski)

Sasiny – wieś w Polsce położona w województwie podlaskim, w powiecie zambrowskim, w gminie Zambrów.
Historia.
W latach 1921–1939 wieś leżała w województwie białostockim, w powiecie łomżyńskim, w gminie Długobórz.
Według Powszechnego Spisu Ludności z 1921 roku wieś zamieszkiwało 95 osób, 94 było wyznania rzymskokatolickiego, 1 ewangelickiego. Jednocześnie 94 mieszkańców zadeklarowali polską przynależność narodową a 1 niemiecką. Było tu 15 budynków mieszkalnych. Miejscowość należała do parafii rzymskokatolickiej w Zambrowie. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Zambrowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
Do 1954 roku miejscowość należała do gminy Długobórz. Z dniem 18 sierpnia 1945 roku została wyłączona z woj. warszawskiego i przyłączona z powrotem do woj. białostockiego. W latach 1975–1998 miejscowość administracyjnie należała do województwa łomżyńskiego.

</doc>
<doc id="414124" url="https://pl.wikipedia.org/wiki?curid=414124" title="Sąpy (powiat elbląski)">
Sąpy (powiat elbląski)

Sąpy – wieś w Polsce położona w województwie warmińsko-mazurskim, w powiecie elbląskim, w gminie Młynary.
W latach 1975–1998 miejscowość należała administracyjnie do województwa elbląskiego.

</doc>
<doc id="414125" url="https://pl.wikipedia.org/wiki?curid=414125" title="Sąpy (powiat iławski)">
Sąpy (powiat iławski)

Sąpy – osada w Polsce położona w województwie warmińsko-mazurskim, w powiecie iławskim, w gminie Iława.
W latach 1975–1998 miejscowość należała administracyjnie do województwa olsztyńskiego.
Wieś położona pomiędzy jeziorami Jeziorak i Gil Wielki.

</doc>
<doc id="414126" url="https://pl.wikipedia.org/wiki?curid=414126" title="Polski Narodowy Kościół Katolicki">
Polski Narodowy Kościół Katolicki

Polski Narodowy Kościół Katolicki, PNKK – Kościół polskokatolicki działający na terenie Stanów Zjednoczonych Ameryki i Kanady, którego znaczną część wiernych stanowią przedstawiciele Polonii w Ameryce Północnej. Obecnie Kościół prowadzi też działalność we Włoszech, gdzie posiada trzy parafie. Kościół utrzymuje jedność wiary i moralności z Kościołem Polskokatolickim w Polsce.
Polski Narodowy Kościół Katolicki należy do Światowej Rady Kościołów oraz Narodowej Rady Kościołów Chrześcijańskich w Stanach Zjednoczonych. Organami prasowymi wspólnoty są "PNCC Studies" i "Rola Boża". Przy Kościele działają organizacje: Polska Narodowa „Spójnia” w Ameryce, Towarzystwo Niewiast Polskich Adoracji Najświętszego Sakramentu oraz Towarzystwo Młodzieży "Zmartwychwstanie".
Historia.
Powstanie (przełom XIX i XX wieku).
Idea polskiego Kościoła narodowego (doktryna ta nazwana została później „polskokatolicyzmem”) narodziła się w wyniku sporów w Kościele katolickim wśród Polonii amerykańskiej w XIX wieku. Przyczyną były konflikty z księżmi pochodzenia irlandzkiego i niemieckiego, którzy nie rozumieli zwyczajów i problemów polskich emigrantów. Początkowo opór katolików pochodzenia polskiego miał charakter żywiołowy. W latach 1897–1904 formalnie powstały trzy główne ośrodki:
W marcu 1909 ośrodek w Chicago, a pięć lat później ośrodek w Buffalo połączyły się z ośrodkiem w Scranton i utworzyły Polski Narodowy Kościół Katolicki (PNKK). Na swojego przywódcę polskokatolicy wybrali ks. Franciszka Hodura, który niedługo potem przyjął sakrę biskupią z rąk arcybiskupa Unii Utrechckiej i włączył PNKK do rodziny kościołów starokatolickich.
Dwudziestolecie międzywojenne (1919–1939).
Polski Narodowy Kościół Katolicki w latach dwudziestych XX wieku zaczął zakładać parafie również w Polsce. Pierwszą była zorganizowana w 1921 parafia w Bażanówce, następnie w 1922 parafia krakowska w Podgórzu, pod wezwaniem Zmartwychwstania Pańskiego. Swobodną działalność rozpoczęła jednak dopiero w 1924. Prawie równocześnie, w 1923 zorganizowano parafię w Wiśniczu Nowym koło Bochni. W 1930 istniały w Polsce już 64 parafie polskokatolickie, w których pracowało 56 księży. W 1931 doszło do konfliktu pomiędzy biskupami PNKK w wyniku czego biskup Władysław Faron założył własny Polski Kościół Starokatolicki. W okresie międzywojennym Polski Kościół Starokatolicki działał w ramach nieformalnej unii z parafią katowicką księdza Józefa Kostorza ze Starokatolickiego Kościoła w Niemczech.
II wojna światowa (1939–1945).
Okres II wojny światowej był bolesny dla działalności polskiej misji PNKK. Latem 1940 hitlerowcy opublikowali wspólne postanowienie, aby uznać za legalne tylko te wyznania, które za czasów Polski międzywojennej posiadały aprobatę państwa. Władze II RP nigdy nie uznawały PNKK jako związku wyznaniowego prawnie funkcjonującego na mapie wyznaniowej Polski, a nawet skutecznie, także poprzez rzymskokatolicki kler, próbowały zniszczyć go w zarodku. Zatem 1 maja 1941 rozwiązano PNKK, a jego majątek przeszedł na konto rządu Generalnego Gubernatorstwa (GG). Biskup polskiej diecezji Polskiego Narodowego Kościoła Katolickiego Józef Padewski, który formalnie był obywatelem amerykańskim, wraz z ks. Lachmayrem udał się do oddziału wyznaniowego przy rządzie GG. Obaj kapłani przedstawili program Kościoła, jego założenia i martyrologię w okresie rządów sanacyjnych w Polsce. Ostatecznie Generalne Gubernatorstwo wyraziło zgodę na działalność tegoż Kościoła, ale pod warunkiem zmiany nazwy na „Polski Kościół Starokatolicki”. Pogląd o sympatiach niemieckich urzędników do programu Kościoła narodowego jest jednak błędny i przesadzony; agresorom chodziło o zapewnienie „niemieckiego” porządku w aktach i dokumentach – lepszą i wygodniejszą, jawną kontrolę urodzeń, chrztów i zgonów. Skądinąd mogło chodzić o to, by wyznawanie to niejako podporządkować Narodowemu Kościołowi Rzeszy Niemieckiej. Biskup Józef Padewski doszedł do przekonania, że wobec groźby likwidacji Kościoła, należy ustępować w rzeczach mniej istotnych, jak np. nazwa wspólnoty, a zachowywać to, co konieczne. Niebawem w Dzienniku Rozporządzeń GG ukazała się wzmianka o prawnym uznaniu „Kościoła Starokatolickiego Unii Utrechckiej w Generalnym Gubernatorstwie” z siedzibą przy ul. Czarnej 2 w Krakowie. W analogiczny sposób swą legalizację otrzymał Kościół Metodystyczny w Polsce. Sytuacja jednak pogarszała się. Np. ks. Brzozowski z parafii w Henrykowie został wywieziony do Dachau, ks. Tomasz Zadębski ze Świeciechowa został zamordowany przez partyzantów radykalnie endeckich, ks. Skibiński z Grabówki został ścięty toporem przez działaczy tajnej młodzieżówki lewicowej, ks. Stanikowski z Rozkopaczewa został zamordowany przez gestapowców za udzielanie pomocy lekarskiej partyzantom, wielu innych księży zaginęło bez śladu.
PRL (1945–1989).
Z rozbicia Kościół w Polsce podniósł się w marcu 1945, na zjeździe w Warszawie, pod przewodnictwem księdza Stanisława Piekarza. Po II wojnie światowej władze Polski Ludowej niechętnie odnosiły się do instytucji Kościoła narodowego, albowiem na jego czele stał obywatel „imperialistycznego” (w terminologii komunistycznej) kraju – bp Franciszek Hodur. W 1951 PNKK w Polsce pod naciskiem Urzędu Bezpieczeństwa uniezależnił się od zagranicznych struktur Kościoła Narodowego i zmienił nazwę na Kościół Polskokatolicki. Władze PRL całkowicie podporządkowały sobie Kościół Polskokatolicki: mianowały biskupów, wyrzucały ich ze stanowisk, kierowały polityką kadrową, obsadzały duchownych, finansowały całą działalność organizacyjną.
W 1958 na X Powszechnym Synodzie PNKK wprowadzono równorzędność języka angielskiego i języka polskiego w liturgii. W 1963 dla parafii Kościoła mniejszości etnicznej czeskiej i słowackiej wybrano na biskupa ks. Eugeniusza Magyara. W 1984 Polski Narodowy Kościół Katolicki zaczął dialog z Kościołem rzymskokatolickim w celu pokonania wzajemnej niechęci pomiędzy dwoma Kościołami i działanie z poszanowaniem dla każdego z nich.
Historia Kościoła po 1989 roku.
W 1998 PNKK wydał wytyczne do przyjmowania sakramentów w Kościele Rzymskokatolickim przez członków PNKK. W 2003 na skutek wzmiankowanego sporu wokół ordynacji kobiet PNKK opuścił Unię Utrechcką Kościołów Starokatolickich wraz z Kościołem Starokatolickim na Słowacji.
W 2006 grupa chrześcijan z Norwegii, która wystąpiła z Ewangelicko-Luterańskiego Kościoła Norwegii, utworzyła własny Nordycki Kościół Katolicki (DNKK), który znalazł się pod opieką PNKK. 25 lipca 2011 bp Antoni Mikovsky ordynował Roalda Flemestada na pierwszego biskupa DNKK.
6 października 2006 Ministerstwo Spraw Wewnętrznych i Administracji zarejestrowało wspólnotę wyznaniową: Polski Narodowy Katolicki Kościół w RP. Na początku, PNKK sprzeciwił się jednoznacznie używania nazwy, która sugeruje jakiekolwiek związki opisywanej wspólnoty z ich Kościołem, mimo to w Polskim Narodowym Kościele Katolickim w Stanach Zjednoczonych i Kanadzie istniała licząca się grupa duchownych (min. ks. bp Antoni Rysz) wspierająca tę diasporę.
5 maja 2009 roku biskup Sylwester Bigaj otrzymał pełnomocnictwo Rady Głównej Polskiego Narodowego Kościoła Katolickiego w USA i Kanadzie do reprezentowania tego Kościoła w sporze administracyjnym toczącym się pomiędzy Polskim Narodowym Katolickim Kościołem w RP, a Kościołem Polskokatolickim w Rzeczypospolitej Polskiej. Tego samego dnia ukazał się dokument odwołujący pełnomocnictwo bpa Wiktora Wysoczańskiego do reprezentowania PNKK w USA i Kanadzie. Odpowiedzią na otrzymane pisma z dnia 5 maja 2009 i wizytę bpa Sylwestra Bigaja w Polsce, było zwołanie Rady Synodalnej Kościoła Polskokatolickiego w dniu 25 czerwca 2009.
30 czerwca 2009 roku bp Sylwester Bigaj wystosował pismo do duchownych Kościoła Polskokatolickiego w RP z propozycją przejścia pod swoją jurysdykcję i budowania diecezji misyjnej PNKK w Polsce – takiej jaka miała miejsce przed reorganizacją Kościoła w 1951. 14 lipca 2009 duchowni Kościoła Polskokatolickiego w RP wystosowali kolejne oświadczenie, odpowiadając na działania bpa Sylwestra Bigaja w Polsce.
28 kwietnia 2008 w Lancaster, biskupi Polskiego Narodowego Kościoła Katolickiego uchwalili "Deklaracje Scrantońską". Oświadczenie zakłada, że Kościół mimo iż uznaje symboliczny prymat starokatolickiego arcybiskupa Utrechtu, odrzuca wprowadzone w ostatnich latach innowacje w Kościołach Unii Utrechckiej i pozostającej z nią w interkomunii Wspólnocie Anglikańskiej:
"Odrzucamy współczesne innowacje głoszone przez Wspólnotę Anglikańską i Unię Utrechcką Kościołów Starokatolickich. W zakresie tych innowacji kierujemy się Pismem Świętym i uważamy za sprzeczne z tradycją pierwszych wieków chrześcijaństwa: dopuszczenie kobiet do świętego kapłaństwa, konsekracje kobiet na biskupów oraz błogosławieństwa par tej samej płci".
4 października 2010 w Niagara Falls w Kanadzie rozpoczął obrady XXIII Powszechny Synod Polskiego Narodowego Kościoła Katolickiego (PNKK) w USA i Kanadzie. W czasie Synodu został wybrany nowy Pierwszy Biskup (w miejsce ustępującego Roberta Nemkovicha), urząd ten od tej pory piastować będzie bp dr Antoni Mikovsky. Wybrano także nowego biskupa – ks. Pawła Sobiechowskiego (konsekrowanego 18 października 2011 roku).
Dekretem z 13 stycznia 2012, Pierwszy Biskup Polskiego Narodowego Kościoła Katolickiego, objął biskupim zwierzchnictwem Polski Narodowy Katolicki Kościół w RP. Bp Antoni Mikovsky mianował na zwierzchnika tego Kościoła bpa Sylwestra Bigaja, ordynariusza diecezji kanadyjskiej. 8 stycznia 2013 roku Sylwester Bigaj został suspendowany i skreślony z listy duchownych za brak koordynacji nad swoją diecezją i założenie „Senioratu Misyjnego w Polsce”, co było niezgodnie z prawem Polskiego Narodowego Kościoła Katolickiego w USA i Kanadzie.
W piątek 22 czerwca 2012 roku w Scranton odbył się Nadzwyczajny Synod Polskiego Narodowego Kościoła Katolickiego, zwołany został on dla wybrania nowych biskupów i omówienia bieżących spraw Kościoła. Spośród czterech kandydatów dokonano wyboru ks. Stanisława Bilińskiego i ks. Bernarda Nowickiego.
29 kwietnia 2013 roku biskup Antoni Mikovsky wystosował list otwarty do MSWiA w którym ostatecznie potwierdził, że Kościół Polskokatolicki w RP jest jedynym wyznaniem z którym Polski Narodowy Kościół Katolicki utrzymuje łączność na terenie Polski. Pismo to oficjalnie uregulowało na nowo stosunki pomiędzy Kościołami i utwierdziło je w jedności wiary i moralności. Wybór ks. Jerzego Rybki ma biskupa Polskiego Narodowego Katolickiego Kościoła w RP i jego konsekracja biskupia z rąk biskupów Światowej Rady Narodowych Kościołów Katolickich ostatecznie zadecydowały o rozejściu się dróg Polskiego Narodowego Kościoła Katolickiego z Polskim Narodowym Katolickim Kościołem w RP.
21 września 2013 roku w kościele Matki Bożej Nieustającej Pomocy w Żarkach-Moczydle odbyły się uroczyste obchody 50-lecia parafii. W tym dniu odprawiono uroczyste nabożeństwo, w którym brał udział Zwierzchnik Kościoła Polskokatolickiego bp prof. dr hab. Wiktor Wysoczański oraz Pierwszy Biskup Polskiego Narodowego Kościoła Katolickiego bp Antoni Mikovsky. Tego dnia uroczyście otwarto ulicę bpa Franciszka Hodura, która jest drugą ulicą w Polsce mającą takiego patrona - organizatora Polskiego Narodowego Kościoła Katolickiego (pierwsza z nich znajduje się w Krakowie).
Historia Kościoła na terenie Brazylii.
Program PNKK znalazł licznych zwolenników także wśród Polaków rozproszonych na terenie Brazylii. W okresie międzywojennym powstało w tym kraju kilka niezależnych parafii. Na sesji Rady Kościoła, która odbyła się w 7 kwietnia 1938 w Scranton, rozpatrzono prośbę pięciu parafii z Brazylii i postanowiono przyjąć je do wspólnoty PNKK. Jednakże w związku z wprowadzeniem przez brazylijskie władze zakazu używania w liturgii innych języków niż łacina i portugalski, działalność PNKK na terenie tego kraju została przerwana. Wznowienie pracy misyjnej nastąpiło tu na początku 1976 z inicjatywy Pierwszego Biskupa PNKK Tadeusza Zielińskiego. Od października 1975 do listopada 1976 duszpasterstwem w tym kraju zajmował się Jerzy Szotmiller (późniejszy biskup krakowsko-częstochowski Kościoła Polskokatolickiego w RP); w tym czasie erygowano parafie w: Barao de Cotegipe, Erechim, Linia Duas i Gramando. Obecnie diecezja w Brazylii już nie istnieje, jednakże funkcjonuje tam wspólnota, która powołuje się na tradycję oraz sukcesję przedwojennego, niepodzielonego PNKK. Wspólnota przyjęła nazwę "Prałatura Personalna Piusa V", pozostając pod jurysdykcją bp Williana Dorea da Silva. Prałatura podaje, iż w swoich strukturach utrzymuje 5 biskupów, 38 księży i 5 900 świeckich wiernych. W Polsce pod jurysdykcją Wspólnoty funkcjonują 2 parafie i dwa zakony rycerskie.
Nauka i organizacja Polskiego Narodowego Kościoła Katolickiego.
Nauka PNKK nie odbiega od wiary i tradycji Kościoła katolickiego. W sprawowaniu czynności posługuje się kalendarzem liturgicznym roku kościelnego. Najwyższą cześć Kościół oddaje Bogu w Trójcy Świętej Jedynemu. Kościół oddaje cześć aniołom, apostołom, męczennikom i świętym, a wśród nich w szczególny sposób Maryi Pannie. Kościół uznaje tradycyjne 7 sakramentów, zgodnie z nauką zachodniego Kościoła katolickiego, z tym że bierzmowanie jest częścią chrztu a słuchanie Ewangelii jest również sakramentem. Eucharystia sprawowana jest pod dwiema postaciami: Ciała i Krwi Pańskiej. W PNKK są sprawowane dwie formy spowiedzi: indywidualna (uszna w konfesjonale) oraz ogólna (sprawowana bądź jako odrębny obrzęd przed ołtarzem, bądź w połączeniu z mszą świętą w części zwanej spowiedzią powszechną). Do spowiedzi indywidualnej są zobowiązane przystępować dzieci oraz młodzież do lat 18.
Polski Narodowy Kościół Katolicki jest samodzielny i niezależny organizacyjnie od jakiejkolwiek zagranicznej władzy kościelnej i świeckiej.
Godłem Polskiego Narodowego Kościoła Katolickiego jest otwarta księga Ewangelii, wsparta o krzyż i palmę, na tle promieniującej tarczy słonecznej z napisem „Truth, Work, Struggle”.
Duchowni.
Obecnie Polski Narodowy Kościół Katolicki liczy 120 księży w 128 parafiach w Kanadzie i Stanach Zjednoczonych. Duchownym PNKK może być mężczyzna, który ukończył Seminarium Teologiczne im. Girolamo Savonaroli w Scranton oraz uzyskał akceptację władz kościelnych oraz przynajmniej święcenia diakonatu. Biskupem w Polskim Narodowym Kościele Katolickim jest kapłan wybrany przez Synod Krajowy, konsekrowany przez przynajmniej trzech biskupów. Księży nie obowiązuje celibat. W PNKK obowiązują stroje liturgiczne podobne jak w Kościele rzymskokatolickim.
Biskupi Polskiego Narodowego Kościoła Katolickiego.
Pierwsi Biskupi PNKK na przestrzeni lat:
Aktualnie w Polskim Narodowym Kościele Katolickim urząd biskupa piastują:
Administracja.
Kościół podzielony jest na pięć diecezji, te zaś dzielą się na senioraty. PNKK liczy 126 parafii, 120 duchownych pracujących w duszpasterstwie, 19 duchownych emerytów (w tym 5 biskupów), ok. 25 000 wiernych. Siedzibą zwierzchnich władz Kościoła jest Scranton.

</doc>
<doc id="414127" url="https://pl.wikipedia.org/wiki?curid=414127" title="Seroczyn (powiat ostrołęcki)">
Seroczyn (powiat ostrołęcki)

Seroczyn – wieś w Polsce położona w województwie mazowieckim, w powiecie ostrołęckim, w gminie Czerwin.
Wierni kościoła rzymskokatolickiego należą do parafii św. Anny w Jelonkach.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Czerwin.
Według Powszechnego Spisu Ludności z 1921 roku wieś zamieszkiwały 223 osoby, 232 było wyznania rzymskokatolickiego, 1 prawosławnego. Jednocześnie 232 mieszkańców zadeklarowało polską przynależność narodową, a 1 rosyjską. Były tu 23 budynki mieszkalne. Miejscowość należała do parafii rzymskokatolickiej w m. Jelonki. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w m. Czerwin.
W okresie międzywojennym, zgodnie z księgą adresową, majątek ziemski posiadali w Seroczynie Stanisław Modzelewski (40 ha) oraz na Wólce Seroczyńskiej Franciszek Opęchowski (54 ha). Właścicielem majątku wielkości około 50 ha (ponad 90 mórg) położonego w Seroczynie i Sokołowie był także Józef Mieczkowski.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Generalnego Gubernatorstwa.
W latach 1975–1998 miejscowość administracyjnie należała do województwa ostrołęckiego.

</doc>
<doc id="414128" url="https://pl.wikipedia.org/wiki?curid=414128" title="Seroczyn (powiat sokołowski)">
Seroczyn (powiat sokołowski)

Seroczyn – wieś w Polsce położona w województwie mazowieckim, w powiecie sokołowskim, w gminie Sterdyń. Leży nad Cetynią dopływem Bugu.
W latach 1975–1998 miejscowość należała administracyjnie do województwa siedleckiego.
Seroczyn jest siedzibą parafii Podwyższenia Krzyża Świętego.

</doc>
<doc id="414129" url="https://pl.wikipedia.org/wiki?curid=414129" title="Sewerynówka (powiat opolski)">
Sewerynówka (powiat opolski)

Sewerynówka – wieś w Polsce położona w województwie lubelskim, w powiecie opolskim, w gminie Opole Lubelskie.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Opole Lubelskie.

</doc>
<doc id="414130" url="https://pl.wikipedia.org/wiki?curid=414130" title="Sewerynówka (powiat parczewski)">
Sewerynówka (powiat parczewski)

Sewerynówka – wieś w Polsce położona w województwie lubelskim, w powiecie parczewskim, w gminie Siemień.
W latach 1975–1998 miejscowość należała administracyjnie do województwa bialskopodlaskiego.
Wieś stanowi sołectwo gminy Siemień.
Wierni Kościoła rzymskokatolickiego należą do parafii Przemienienia Pańskiego w Siemieniu.

</doc>
<doc id="414131" url="https://pl.wikipedia.org/wiki?curid=414131" title="Sewerynów (powiat gostyniński)">
Sewerynów (powiat gostyniński)

Sewerynów – wieś w Polsce położona w województwie mazowieckim, w powiecie gostynińskim, w gminie Szczawin Kościelny.
W latach 1975–1998 miejscowość należała administracyjnie do województwa płockiego.

</doc>
<doc id="414132" url="https://pl.wikipedia.org/wiki?curid=414132" title="Sewerynów (powiat kozienicki)">
Sewerynów (powiat kozienicki)

Sewerynów – wieś w Polsce położona w województwie mazowieckim, w powiecie kozienickim, w gminie Głowaczów. Leży przy drodze krajowej nr 48.
W latach 1975–1998 miejscowość należała administracyjnie do województwa radomskiego.
Wierni kościoła rzymskokatolickiego należą do parafii św. Bartłomieja w Brzózie.

</doc>
<doc id="414133" url="https://pl.wikipedia.org/wiki?curid=414133" title="Sewerynów (powiat łaski)">
Sewerynów (powiat łaski)

Sewerynów – wieś w Polsce położona w województwie łódzkim, w powiecie łaskim, w gminie Widawa.
W latach 1975–1998 miejscowość należała administracyjnie do województwa sieradzkiego.

</doc>
<doc id="414134" url="https://pl.wikipedia.org/wiki?curid=414134" title="Sewerynów (powiat łosicki)">
Sewerynów (powiat łosicki)

Sewerynów – wieś w Polsce położona w województwie mazowieckim, w powiecie łosickim, w gminie Huszlew.
Wierni Kościoła rzymskokatolickiego należą do parafii Macierzyństwa Najświętszej Maryi Panny w Łuzkach.
W latach 1975–1998 miejscowość należała administracyjnie do województwa bialskopodlaskiego.

</doc>
<doc id="414135" url="https://pl.wikipedia.org/wiki?curid=414135" title="Drakula (film 1992)">
Drakula (film 1992)

Drakula (ang. "Bram Stoker's Dracula") – horror z 1992 roku, w reżyserii Francisa Forda Coppoli na podstawie powieści Brama Stokera o tym samym tytule.
Treść.
Akcja rozpoczyna się w XV wieku. Książę wołoski Vlad III pokonuje armię turecką, która najechała jego kraj. W tym czasie jego ukochana Elizabeta otrzymuje fałszywą wiadomość, że książę poległ w walce z wrogiem i w rozpaczy odbiera sobie życie. Po powrocie Vlad dowiaduje się, że cerkiew nie zgadza się na kościelny pogrzeb księżniczki samobójczyni. Wpada we wściekłość i wyrzeka się Boga.
Akcja przenosi się do XIX wieku. Młody prawnik, Jonathan Harker udaje się do Rumunii, gdzie ma zastąpić kolegę, który po powrocie stamtąd popadł w obłęd. W imieniu firmy, ma podjąć współpracę z ekscentrycznym i bogatym hrabią Drakulą. 
Jonathan nie podejrzewa, że ekscentryczny arystokrata jest w rzeczywistości księciem Vladem, który żyje na ziemi jako wampir. Podczas rozmowy, hrabia Drakula dostrzega zdjęcie Miny, narzeczonej Jonathana, która jest bardzo podobna do Elizabety. Dracula postanawia ją zdobyć. 
Więzi młodego prawnika na swoim zamku, pod strażą trzech krwiożerczych wampirzyc. Sam udaje się statkiem do Anglii, po drodze mordując całą załogę. Na miejscu przybiera ciało młodego i przystojnego mężczyzny. W Londynie spotyka na ulicy Minę.
Nagrody.
W 1993 podczas 65. ceremonii wręczenia Oscarów film zdobył trzy nagrody:
w tym samym roku pięć Saturnów przyznawanych przez Academy of Science Fiction, Fantasy and Horror Films:

</doc>
<doc id="414136" url="https://pl.wikipedia.org/wiki?curid=414136" title="Sewerynów (powiat otwocki)">
Sewerynów (powiat otwocki)

Sewerynów – wieś w Polsce położona w województwie mazowieckim, w powiecie otwockim, w gminie Sobienie-Jeziory.
Wierni Kościoła rzymskokatolickiego należą do parafii Wszystkich Świętych w Sobieniach-Jeziorach.
Miejscowość powstała w XIX wieku, nazwana na pamiątkę właściciela tych ziem Seweryna Jezierskiego. We wsi znajduje się wiele starych drewnianych domów i krzyży, w tym kilka zagród z budynkami krytymi strzechą. Obecnie wieś jest wymierająca. Zamieszkałe są tylko 4 budynki, reszta to pustostany lub posesje o charakterze letniskowym. Dawniej wieś liczyła 45 zagród.
W latach 1975–1998 miejscowość należała administracyjnie do województwa siedleckiego.

</doc>
<doc id="414137" url="https://pl.wikipedia.org/wiki?curid=414137" title="Sewerynów (powiat radomski)">
Sewerynów (powiat radomski)

Sewerynów – wieś w Polsce położona w województwie mazowieckim, w powiecie radomskim, w gminie Przytyk.
W latach 1975–1998 miejscowość należała administracyjnie do województwa radomskiego.
Wierni Kościoła rzymskokatolickiego należą do parafii św. Jana Chrzciciela w Kaszowie. 

</doc>
<doc id="414138" url="https://pl.wikipedia.org/wiki?curid=414138" title="Sewerynów (powiat skierniewicki)">
Sewerynów (powiat skierniewicki)

Sewerynów – wieś w Polsce położona w województwie łódzkim, w powiecie skierniewickim, w gminie Nowy Kawęczyn.
Historia.
W latach 1975–1998 miejscowość należała administracyjnie do województwa skierniewickiego.

</doc>
<doc id="414139" url="https://pl.wikipedia.org/wiki?curid=414139" title="Sewerynów (powiat sochaczewski)">
Sewerynów (powiat sochaczewski)

Sewerynów – wieś w Polsce położona w województwie mazowieckim, w powiecie sochaczewskim, w gminie Iłów.
W latach 1975–1998 miejscowość należała administracyjnie do województwa płockiego.

</doc>
<doc id="414140" url="https://pl.wikipedia.org/wiki?curid=414140" title="Sewerynów (powiat węgrowski)">
Sewerynów (powiat węgrowski)

Sewerynów – wieś w Polsce położona w województwie mazowieckim, w powiecie węgrowskim, w gminie Korytnica.
W latach 1975–1998 miejscowość należała administracyjnie do województwa siedleckiego.
Wierni kościoła rzymskokatolickiego należą do parafii św. Wawrzyńca w Korytnicy.

</doc>
<doc id="414142" url="https://pl.wikipedia.org/wiki?curid=414142" title="Sędów (powiat opoczyński)">
Sędów (powiat opoczyński)

Sędów – wieś w Polsce położona w województwie łódzkim, w powiecie opoczyńskim, w gminie Białaczów.
W latach 1975–1998 miejscowość należała administracyjnie do województwa piotrkowskiego
Wierni kościoła rzymskokatolickiego należą do parafii św. Jana Chrzciciela w Białaczowie.

</doc>
<doc id="414143" url="https://pl.wikipedia.org/wiki?curid=414143" title="Sędów (powiat poddębicki)">
Sędów (powiat poddębicki)

Sędów – wieś w Polsce położona w województwie łódzkim, w powiecie poddębickim, w gminie Wartkowice.
W latach 1975–1998 miejscowość należała administracyjnie do województwa sieradzkiego.

</doc>
<doc id="414144" url="https://pl.wikipedia.org/wiki?curid=414144" title="Sękowo (powiat nowotomyski)">
Sękowo (powiat nowotomyski)

Sękowo (dawniej "Senkowo", "Zinskowo", a także "Friedenwalde") – wieś w Polsce położona w województwie wielkopolskim, w powiecie nowotomyskim, w gminie Nowy Tomyśl.
Historia.
Sękowo jest najstarszą z osad olęderskich powstałych w okolicach Nowego Tomyśla. Wieś założono około 1692 na gruntach należących do właścicieli Trzciela. Zabudowa jest rozproszona i rozkłada się na dużej przestrzeni. Niektóre z gospodarstw należały do bardzo okazałych i majętnych, przypominając małe folwarki.
W okresie Wielkiego Księstwa Poznańskiego (1815-1848) miejscowość wzmiankowana jako Sękowskie Olendry należała do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Sękowskie Olendry należały do okręgu lutomyślskiego i stanowiły część rozległego majątku Tomyśl stary, którego właścicielem był wówczas Hangsdorf. W skład majątku Tomyśl stary wchodziło łącznie 13 wsi. Według spisu urzędowego z 1837 roku Sękowskie Olendry liczyły 497 mieszkańców i 59 dymów (domostw).
W latach 1975–1998 miejscowość należała administracyjnie do województwa poznańskiego.
W 1997, przy szosie z Poznania do Zbąszynia otwarto terminal przeładunkowy niemieckiej firmy "Moritz I.F." (12 400 m²). Od 1988 działa też duży zakład drukarski.
Pomniki przyrody i wody.
Na terenie wsi rośnie kilka pomnikowych drzew: lipa drobnolistna (obwód 320 cm), dąb szypułkowy "Stary" (obwód 650 cm, największe drzewo okolic Nowego Tomyśla, martwe) i grupa dębów, lip szeroko- i drobnolistnych na dawnym cmentarzu ewangelickim (zaniedbanym, ze szczątkami nagrobków). Najgrubsze tutejsze dęby mają obwód do 300 cm. Przy szosie nr 302 (północna strona) znajdują się dwa jeziorka o powierzchni 2,5 i 1,1 ha, stanowiące jedyne naturalne akweny gminy Nowy Tomyśl. Od 1973 planowana jest na Czarnej Wodzie zapora, która spowoduje wchłonięcie tych jeziorek przez zbiornik retencyjny Bobrówka.

</doc>
<doc id="414145" url="https://pl.wikipedia.org/wiki?curid=414145" title="Sękowo (powiat szamotulski)">
Sękowo (powiat szamotulski)

Sękowo – wieś w Polsce położona w województwie wielkopolskim, w powiecie szamotulskim, w gminie Duszniki.
Wieś duchowna, własność biskupa poznańskiego, położona była w 1580 roku w powiecie poznańskim województwa poznańskiego. W latach 1975–1998 miejscowość należała administracyjnie do województwa poznańskiego. 
Wieś sołecka, położona około 16 km na południowy zachód od Szamotuł, na skrzyżowaniu drogi krajowej nr 92 oraz drogi wojewódzkiej nr 306. 
Po raz pierwszy wzmiankowana w 1403 r. W 1900 r. została wykupiona przez niemiecką komisję kolonizacyjną. Wówczas stała się jednym z ważnych ośrodków germanizacyjnych. Po odzyskaniu przez Polskę niepodległości w 1918 r. zaczęli tu napływać koloniści polscy.
We wsi zachował się dwór z 1890 r. kryty dachem mansardowym, remontowany w 1976 r. Oficynę wzniesiono w drugiej połowie XIX w.; obora i spichrz pochodzą natomiast z przełomu XIX i XX w. Park z 2. poł. XIX w., o pow. 2,5 ha z kilkoma dębami o obw. 250-320 cm, został wpisany do rejestru zabytków pod nr 1842/A.
Wieś posiada drużynę piłkarską "KS Sękowo", rozgrywającą mecze na stadionie wiejskim przy ulicy Lipowej. Swoją siedzibę mają tu także Zespół Pieśni i Tańca "Pierwiosnek" i Uczniowski Klub Sportowy GCK Szach.
Od 2006 roku organizowane są w okresie letnim coroczne "Dni Sękowa" - trzydniowa (weekendowa) zabawa przy muzyce z licznymi atrakcjami i konkursami m.in. mecz piłki nożnej "kawalerowie - żonaci", turniej czterech wsi, turniej szachowy i inne. W trakcie Dni Sękowa w sobotę odbywa się tradycyjna zabawa wiejska w parku przy amfiteatrze.

</doc>
<doc id="414146" url="https://pl.wikipedia.org/wiki?curid=414146" title="Sieciechowice (powiat tarnowski)">
Sieciechowice (powiat tarnowski)

Sieciechowice – wieś w Polsce położona w województwie małopolskim, w powiecie tarnowskim, w gminie Wierzchosławice.
W latach 1975–1998 miejscowość należała administracyjnie do województwa tarnowskiego.
Położenie.
Sieciechowice to miejscowość położona na lewym brzegu Dunajca, który jest naturalną granicą miejscowości od wschodu. Od północy graniczy z Bogumiłowicami, od zachodu z Łętowicami, a od południa – z Mikołajowicami. Zajmuje równinne tereny południowo-zachodnich krańców Kotliny Sandomierskiej, z żyznymi glebami, pod którymi znajdują się złoża żwiru.
Przeszłość.
Wieś należała pierwotnie do rycerskiego rodu Starżów zwanych też Toporczykami. Nazwa miejscowości wywodzi od słowiańskiego imienia Sieciech. Pierwsza historyczna wzmianka o istnieniu wsi pochodzi z 1398 roku, gdy należała ona do Dziersława Rysia de Seczechow. W latach 1407–1427 dziedziczył ją syn Dziersława Mikołaj zwany Mroczkiem, po nim Jakusz, syn Mikołaja. W 1447 wieś została sprzedana Rokoszom herbu Ostoja z Koszyc. Długosz określił jej wielkość jako 1 łan kmiecy oraz folwark szlachecki z dworem. W 1536 roku rejestr poborowy podaje informację o 3 kmieciach siedzących na półtora łanu i o 5 zagrodnikach. Właścicielem wsi był wtedy szlachcic Paweł Mruk, który dysponował dworem i folwarkiem, karczmą, łąkami, stawami i jeziorami nad Dunajcem, o wartości 300 grzywien. W drugiej połowie XVI wieku właścicielami majątku był Jan Ocieski, kanclerz wielki koronny, a w pierwszej połowie XVII wieku – Joachim Dębicki. W 1581 roku w rękach 6 kmieci było 2 łany ziemi, ponadto gospodarowało 5 zagrodników z rolą, 3 chałupników, 7 komorników, 1 rzemieślnik, 1 duda (grajek). Oprócz tego funkcjonował folwark szlachecki, lecz brak jest danych o wielkości obszaru jego pól.
W 1676 roku, za dzierżawcy Kaczkowskiego żyło tu 21 dorosłych poddanych zobowiązanych do płacenia podatku pogłównego. Z 1741 roku pochodzi informacja, że część wsi należy do właścicieli Zbylitowskiej Góry – Moszczeńskich, w ręce których przeszedł wkrótce cały majątek. Budynki folwarczne składały się wówczas z drewnianego dworku, browaru, stodół, stajni, wozowni i spichlerzy, a położone były w południowej części wsi. Od około roku 1860, po zawarciu małżeństwa Marii Moszczeńskiej ze Stanisławem Żabą herbu Kościesza, Sieciechowice przeszły na własność tego rodu i pozostawały do 1945 roku. Wraz z sąsiednimi, naddunajeckimi miejscowościami Sieciechowice były często zatapiane przez powodzie, na przykład tylko w XIX wieku w latach: 1813, 1839, 1844, 1845, 1867,1884, 1887.
W 1939 roku obszar rolny wsi wynosił 128 hektarów, mieszkańców było 140, gospodarstw domowych 23, a administracyjnie miejscowość należała do Zbylitowskiej Góry. Od Zbylitowskiej Góry Sieciechowice usamodzielniły się dopiero 1 marca 1946, tworząc odrębną gromadę.
Przynależność parafialna.
Od początku wieś należała do parafii Zbylitowska Góra, która leży po prawej stronie Dunajca. W XVI wieku powstała drewniana kaplica, w której odprawiano nabożeństwa kilka razy w roku. Ostatnia wiadomość o jej istnieniu pochodzi z 1763 roku. W roku 1972 biskup tarnowski Jerzy Ablewicz utworzył parafię w Mikołajowicach, do której włączono także Sieciechowice. Na terenie miejscowości znajduje się figura Matki Boskiej ufundowana w 1863 roku przez Jana i Mariannę Bibrów. Tradycja ustna przekazuje pamięć o istnieniu cmentarza cholerycznego w obrębie miejscowości.
Współczesność.
Od 1954 r. miejscowość należała do gromady Bogumiłowice, a od 1973 r. do gminy Wierzchosławice. Obecnie miejscowość liczy 41 gospodarstw domowych, w których żyje 178 obywateli. Wieś jest w pełni zmodernizowana, w latach dziewięćdziesiątych XX wieku została zgazyfikowana, przeprowadzono wodociąg, kanalizację, telefonizację. Funkcjonuje tu dom kultury, plac zabaw dla dzieci. Na granicy z Łętowicami, na zachodnim skraju wsi powstało przedsiębiorstwo eksploatacji kruszywa. Działa też gospodarstwo agroturystyczne. Szeroka plaża, sielskie widoki i cisza oraz obfite w ryby wody Dunajca stwarzają doskonałe warunki do wypoczynku i wędkowania.

</doc>
<doc id="414147" url="https://pl.wikipedia.org/wiki?curid=414147" title="Siedlce (powiat lubiński)">
Siedlce (powiat lubiński)

Siedlce – wieś w Polsce położona w województwie dolnośląskim, w powiecie lubińskim, w gminie Lubin.
Podział administracyjny.
W latach 1975–1998 miejscowość należała administracyjnie do województwa legnickiego.
Położenie.
Siedlce położone są w południowo-zachodniej Polsce, w pasie Niziny Śląsko-Łużyckiej, na łagodnym wzniesieniu moreny dennej w północno-wschodniej części Wysoczyzny Lubińskiej, na wysokości 110 m n.p.m., około 7 km na wschód od Lubina. Obszar wsi położony jest na terenie, który w przeszłości objęty był zlodowaceniem środkowo-polskim.
Opis zabudowy.
Duża wieś o nieregularnym kształcie i zwartej zabudowie. Zabudowa wsi składa się z pojedynczych budynków gospodarczo-mieszkalnych rozlokowanych po obu stronach dróg i Strugi Księginickiej, której źródła usytuowane są na północny zachód od wsi. Jest to wieś typu wielodrożnica, o charakterze rolniczym ciągnąca się na długości około 2,0 km. Wokół wsi rozciągają się rozległe użytki rolne, a przez wieś poprzecznie przebiega droga krajowa nr 36. Występują niewielkie pasy zieleni z drzew liściastych, wzdłuż potoku i miedz oraz w formie przydomowych nasadzeń. We wsi zachowało się kilka zabudowań gospodarskich z przełomu XIX/XX wieku, ruiny pałacu, kościół pw. św. Michała Archanioła z 1335 roku, zbudowania folwarczne oraz zdewastowany ogród pałacowy.
Historia.
Najstarsze ślady pobytu człowieka w rejonie Siedlec pochodzą z młodszej epoki kamiennej neolitu, o pobycie człowieka świadczą znalezione pojedyncze przedmioty oraz ich fragmenty. Bardziej udokumentowany jest okres kultury unietyckiej z epoki brązu. 
Wieś powstała w 1257 roku na prawie niemieckim. Pierwsza wzmianka o miejscowości pojawia się w tym samym roku (1257), w dokumencie lokacyjnym wystawionym w Głogowie przez księcia Konrada I głogowskiego, w którym wymieniona jest kaplica i sołtys Berthold. W bulli papieskiej z 1267 roku papieża Klemensa IV, w której potwierdzone są dobra klasztoru trzebnickiego, oraz wykaz osad płacących dziesięcinę klasztorowi w Trzebnicy, wśród których wymienione są "Sedlce" Siedlce. Siedlce w XIII i XIV wieku były wsią parafialną. Obok lenna kościelnego znajdowało się w osadzie wolne sędziostwo. W roku 1372 wioskę sprzedano rycerzowi polskiego pochodzenia, który był prekursorem rozbudowy kościoła w Siedlcach. Za jego czasów wybudowano nawę, a na zworniku sklepienia prezbiterium umieszczono herb fundatora - Korab. Z początkiem XV wieku właścicielami wsi staje się ród Nostitzów. W drugiej połowie XVI wieku rodzina von Nostitz zbudowała renesansowy dwór. Jedyną jego pozostałością są fragmenty fosy. W 1597 roku Ewa von Nostitz ufundowała ambonę i chrzcielnicę. W 1612 roku jej synowie ufundowali nad lożą kolatorską oraz założono strop kasetonowy ozdobiony scenami biblijnymi. W 1751 roku wieś oraz posiadłość nabył oficer armii pruskiej Ludwik Anton von Wechmar, za którego po północnej stronie kościoła zbudowano kaplicę z kryptą, w której zostały umieszczone liczne sarkofagi zmarłych dziedziców Siedlec. W XIX wieku, po przeciwnej stronie drogi wiejskiej, zbudowano folwark, zaś barokowy ogród przekształcono w ogród krajobrazowy. Ród von Wechmar posiadłość utrzymywał do 1945 roku. Ostatnim właścicielem posiadłości był Hans Heinrich von Wechmar.
Wraz ze wzrostem wpływów niemieckich Siedlce zmieniały nazwę: Zedlice (1289), Czedlicz (1376), Zedlitz.
W okresie II wojny światowej w Siedlcach mieścił się podobóz jeniecki, w którym Niemcy przetrzymywali polskich żołnierzy z kampanii wrześniowej 1939 roku
Zabytki.
Do wojewódzkiego rejestru zabytków wpisane są:
inne zabytki:
Oświata.
W Siedlcach mieści się Szkoła Podstawowa im. Henryka Sienkiewicza, która swoim obwodem obejmuje miejscowości: Czerniec, Dąbrowa Górna, Gola, Księginice, Miroszowice, Siedlce, Składowice, Ustronie, Zalesie.

</doc>
<doc id="414148" url="https://pl.wikipedia.org/wiki?curid=414148" title="Siedlce (powiat oławski)">
Siedlce (powiat oławski)

Siedlce (niem. "Zedlitz") – wieś w Polsce położona w województwie dolnośląskim, w powiecie oławskim, w gminie Oława.
Liczba mieszkańców 31 grudnia 2017 wynosiła 424. Obszar – 1.217,80 ha według statystyk Urzędu Gminy Oława.
Podział administracyjny.
W latach 1975–1998 miejscowość należała administracyjnie do województwa wrocławskiego.
Krótki opis.
We wsi znajduje się: remiza strażacka, kościół i cmentarz, boisko piłkarskie: 98 × 64 m ("Błękitni Siedlce": założony w roku 1999, w sezonie 2020-2021 występuje w A-klasie, grupa: Wrocław lV).

</doc>
<doc id="414149" url="https://pl.wikipedia.org/wiki?curid=414149" title="Siedlec (powiat bocheński)">
Siedlec (powiat bocheński)

Siedlec – wieś w Polsce położona w województwie małopolskim, w powiecie bocheńskim, w gminie Bochnia.
W latach 1975–1998 miejscowość należała administracyjnie do województwa tarnowskiego.
Przy Domu Kultury w Siedlcu działa Zespół Pieśni i Tańca "Siedlecanie" założony w 1948 roku.
Położenie.
Miejscowość znajduje się na prawym brzegu Raby. Teren ten pod względem geograficznym należy do Pogórza Wiśnickiego. Przez Siedlec przebiega droga krajowa nr 94.

</doc>
<doc id="414151" url="https://pl.wikipedia.org/wiki?curid=414151" title="Siedlec (powiat łęczycki)">
Siedlec (powiat łęczycki)

Siedlec – wieś w Polsce położona w województwie łódzkim, w powiecie łęczyckim, w gminie Łęczyca.
W latach 1975–1998 miejscowość należała administracyjnie do województwa płockiego.
Początkowo Siedlec był własnością zakonu dominikanów. W 1243 r. odkupili go biskupi włocławscy.
W XIV w. arcybiskup gnieźnieński Jarosław z Bogorii i Skotnik utworzył w Siedlcu parafię św. Marcina.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="414152" url="https://pl.wikipedia.org/wiki?curid=414152" title="Siedlec (powiat nyski)">
Siedlec (powiat nyski)

Siedlec – wieś w Polsce położona w województwie opolskim, w powiecie nyskim, w gminie Otmuchów.
W latach 1975–1998 miejscowość należała administracyjnie do województwa opolskiego.
Przez miejscowość przepływa rzeka Cielnica, dopływ Nysy Kłodzkiej.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Sedelcze" w szeregu wsi lokowanych na prawie polskim "iure polonico".
Zabytki.
Do wojewódzkiego rejestru zabytków wpisane są:

</doc>
<doc id="414153" url="https://pl.wikipedia.org/wiki?curid=414153" title="Siedlec (powiat pajęczański)">
Siedlec (powiat pajęczański)

Siedlec – wieś w Polsce położona w województwie łódzkim, w powiecie pajęczańskim, w gminie Pajęczno nad Pisią.
Wieś królewska w tenucie brzeźnickiej w powiecie radomszczańskim województwa sieradzkiego w końcu XVI wieku. W latach 1975–1998 miejscowość należała administracyjnie do województwa częstochowskiego.

</doc>
<doc id="414154" url="https://pl.wikipedia.org/wiki?curid=414154" title="Siedlec (powiat poznański)">
Siedlec (powiat poznański)

Siedlec – wieś w Polsce położona w województwie wielkopolskim, w powiecie poznańskim, w gminie Kostrzyn.
Przez Siedlec przebiega krajowa droga nr 92, łącząca m.in. Poznań z Warszawą. 
W latach 1975–1998 miejscowość należała administracyjnie do województwa poznańskiego.
We wsi znajduje się późnobarokowy kościół św. Mikołaja z 1770-1775 o założeniu centralnym. Nawa nakryta sklepieniem kopulastym. W parku krajobrazowym z przełomu XVIII i XIX w. pałac barokowo-klasycystyczny z 2 połowy XVIII w., z czterokolumnowym portykiem od frontu.

</doc>
<doc id="414155" url="https://pl.wikipedia.org/wiki?curid=414155" title="Siedlec (powiat strzelecki)">
Siedlec (powiat strzelecki)

Siedlec (dodatkowa nazwa w j. niem. Schedlitz) – wieś w Polsce położona w województwie opolskim, w powiecie strzeleckim, w gminie Izbicko.
W latach 1975–1998 miejscowość należała administracyjnie do województwa opolskiego.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod obecnie używaną polską nazwą "Siedlec" oraz zgermanizowaną "Schedlitz"
Historia.
W 1910 roku 539 mieszkańców mówiło w języku polskim, 1 w językach polskim i niemieckim, natomiast 37 osób posługiwało się jedynie językiem niemieckim. W wyborach komunalnych w listopadzie 1919 roku 115 głosów oddano na kandydatów z list polskich, którzy zdobyli łącznie 7 z 9 mandatów. Od 1919 w miejscowości działał oddział Towarzystwa Gimnastycznego "Sokół". Podczas plebiscytu w 1921 roku we wsi uprawnionych do głosowania było 347 mieszkańców (w tym 45 emigrantów). Za Polską głosowało 185 osób, za Niemcami 155 osób. Podczas III powstania śląskiego miejscowość została 9 maja zajęta przez wojska powstańcze. 21 maja Siedlce zostały zaatakowane przez Niemców nacierających od Gogolina w kierunku Góry św. Anny. 23 maja, w wyniku polskiego kontrataku, miejscowość została przejściowo odbita.

</doc>
<doc id="414156" url="https://pl.wikipedia.org/wiki?curid=414156" title="Siedlec (powiat tarnowski)">
Siedlec (powiat tarnowski)

Siedlec – wieś w Polsce położona w województwie małopolskim, w powiecie tarnowskim, w gminie Radłów. W latach 1975–1998 miejscowość należała administracyjnie do województwa tarnowskiego.
Położenie.
Siedlec znajduje się na nizinie nad lewym brzegiem Dunajca. Pod względem geograficznym teren ten zaliczany jest do Podgórza Bocheńskiego w Kotlinie Sandomierskiej.

</doc>
<doc id="414157" url="https://pl.wikipedia.org/wiki?curid=414157" title="Siedlec (powiat wolsztyński)">
Siedlec (powiat wolsztyński)

Siedlec – wieś w Polsce położona w województwie wielkopolskim, w powiecie wolsztyńskim, w gminie Siedlec.
Wieś duchowna, własność opata cystersów w Obrze pod koniec XVI wieku leżała w powiecie kościańskim województwa poznańskiego. 
W okresie Wielkiego Księstwa Poznańskiego (1815-1848) miejscowość wzmiankowana jako Siedlce (Schilz) należała do wsi większych w ówczesnym powiecie babimojskim. Siedlec należał do wolsztyńskiego okręgu policyjnego tego powiatu i stanowiły część majątku Kaszczor, który należał do rządu pruskiego w Berlinie. Według spisu urzędowego z 1837 roku Siedlec liczył 237 mieszkańców, którzy zamieszkiwali 28 dymów (domostw). Na terenie miejscowości znajdował się pomnik wdzięczności dla żołnierzy Armii Czerwonej. Został usunięty dnia 20 kwietnia 2022 roku.
W latach 1975–1998 miejscowość należała administracyjnie do województwa zielonogórskiego.
Miejscowość jest siedzibą gminy Siedlec.
Od 2004 r. do 2014 r., w sierpniu, odbywało się we wsi Święto Świni, a przed Urzędem Gminy stał Pomnik świni – drewniana rzeźba dłuta artysty ludowego Grzegorza Apiecionka z Barłożni k. Wolsztyna. Drewniana świnia ważyła 150 kg. W 2019 wieś gościła XXI Wojewódzko-Archidiecezjalne Dożynki Wielkopolskie z udziałem arcybiskupa Stanisława Gądeckiego i marszałka Marka Woźniaka.

</doc>
<doc id="414159" url="https://pl.wikipedia.org/wiki?curid=414159" title="Siedlice (powiat łobeski)">
Siedlice (powiat łobeski)

Siedlice (niem.: "Zeitlitz") – wieś sołecka w Polsce, położona w województwie zachodniopomorskim, w powiecie łobeskim, w gminie Radowo Małe.
W latach 1975–1998 wieś należała administracyjnie do województwa szczecińskiego.
Historia.
Wieś tę w spadku po rodzicach (Otto von Borck i Anna zd. von Schwiecheld) w roku 1568 otrzymała Sydonia von Borck. W latach 1818-1945 miejscowość administracyjnie należała do Landkreis Regenwalde (Powiat Resko) z siedzibą do roku 1860 w Resku, a następnie w Łobzie. W latach 1975–1998 miejscowość należała do województwa szczecińskiego. Na przedwojennych polskich mapach taktycznych wieś nosiła nazwę Siedlucice.
Dworek z oficyną, cmentarz przykościelny, cmentarz za wsią, znaczna część przedwojennej zabudowy mieszkalnej i gospodarczej (np. gorzelnia) oraz linia wąskotorowa zostały rozebrane, zdewastowane lub zlikwidowane.
Atrakcje.
We wsi znajduje się wpisany do rejestru zabytków zabytkowy kościół z dobrze zachowanymi witrażami (Kl.V.0/5/58), oraz zabytkowy park dworski (Kl.I.5340/22/79). Kościół pod wezwaniem Niepokalanego Poczęcia NMP zbudowany został w XVIII w. (rok 1743 lub 1793) i jest to świątynia o konstrukcji ryglowej z drewna bukowego na rzucie prostokąta, z 5-bocznie zamkniętym prezbiterium, z dwukondygnacyjną wieżą włączoną częściowo w korpus nawy, z barokowym hełmem wieży zwieńczonym sterczyną, z kulą i krzyżem. W kościele jest ołtarz w formie tryptyku z figurą Matki Bożej z Dzieciątkiem w centrum i figurami świętych po bokach, 2 witraże z postaciami Świętych Apostołów Piotra i Pawła, XIX w. ambona w kształcie kielicha oraz wzdłuż płd.-zach. ściany szczytowej przy części ścian długich, drewniana empora, wsparta na 4 słupach. Na inną datę budowy starszego kościoła w Siedlicach może wskazywać dzwon z 1664 r., ufundowany przez Konrada von Goltze, rodzinę Borków, pastora, oraz sołtysa wsi.
Na początku XXI wieku filialny kościół w Siedlicach został odrestaurowany z inicjatywy Bronisława Jałowca, proboszcza z Mieszewa oraz miejscowego komitetu społecznego.
Park dworski powstał w drugiej połowie XIX w. (około 1874 r.) początkowo o powierzchni 14,24 morgi (1 morga pruska duża to około 0,6 ha), a obecnie zajmuje powierzchnię 3,50 ha. Park miał charakter krajobrazowy z dużym stawem i szpalerem głogowym.
W siedlickim parku znajduje się głaz narzutowy „Maćkowe łoże” o obwodzie 16 m z którym związane są i legendy co do pogańskiego jego przeznaczenia i historia rodu Borków.

</doc>
<doc id="414160" url="https://pl.wikipedia.org/wiki?curid=414160" title="Siedlice (powiat policki)">
Siedlice (powiat policki)

Siedlice (do 1945 niem. "Zedlitzfelde") – wieś w Polsce w województwie zachodniopomorskim, w powiecie polickim, w gminie Police przy granicy miasta Police. Leżą na Wzgórzach Warszewskich w Puszczy Wkrzańskiej nad Piwniczną Strugą z uchodzącym do niej strumieniami Wkrzanka i Wilcza.
Historia.
Początki osady (nazwanej pierwotnie "Heckelwerk") sięgają XIII w. i wiążą się z osadnictwem niemieckim tego okresu . W 1299 r. proboszcz katedralny Kościoła Mariackiego w Szczecinie Hermanus oddzielił wieś Heckelwerk od parafii w Policach. Książę pomorski Otton I przekazał podatek za wieś Heckelwerk klasztorowi w Jasienicy. Na terenie wsi istniał duży młyn wodny o nazwie "Heckelwerk Mühle". Wieś została całkowicie zniszczona w czasie wojny trzydziestoletniej.
Pod koniec XVIII w. z rozkazu Fryderyka II Wielkiego, króla Prus, na opustoszałych terenach wokół Szczecina powstawały wsie kolonizacyjne i jedna z nich została ulokowana na terenie byłej osady Heckelwerk. Otrzymała ona jednakże nową nazwę – "Zedlitzfelde", od nazwiska von Zedlitz, pruskiego ministra do spraw wyznaniowych. W roku 1782 wyznaczono 7 działek osadniczych (6 z nich podzielono na dwie części) dla 13 osadników. W 1796 r. dodano jeszcze jedną działkę osadniczą, tak że wieś liczyła 14 osadników gospodarujących na 103 morgach ziemi. W 1865 r. na 300 morgach było 14 pełnych gospodarzy oraz 11 zagrodników posiadających 17 koni, 30 krów, 30 owiec, 25 świń i 15 kóz. W 25 domach mieszkało 66 rodzin, w sumie było 301 mieszkańców. Oprócz rolników byli także drwale, 2 krawców, 1 kowal, 1 karczmarz, 1 nauczyciel i 2 handlarzy żywnością.
Kościół w Siedlicach zbudowano w 1905 r., był filią kościoła w Tanowie. Rozebrano go w 1975 r. po zniszczeniach poczynionych przez burzę.
W 1925 r. Siedlice liczyły 355, w 1933 r. 309, a w 1939 r. 341 mieszkańców .
Przypisy.
Przynależność polityczno-administracyjna:
Turystyka i komunikacja.
Przez wieś po szosie prowadzi Szlak "Puszcza Wkrzańska" a w pobliskim lesie przebiega czerwony pieszy szlak "Ścieżkami Dzików".
Z północnego wschodu na południowy zachód przez Siedlice przebiega droga łącząca Police (ul. Wyszyńskiego), Siedlice, Leśno Górne i Pilchowo (ul. Leśna). Droga ta na obszarze zabudowanym Siedlic oraz między Siedlicami a Leśnem Górnym ma kilka niebezpiecznych zakrętów wynikających z ukształtowania terenu Wzgórz Warszewskich. Z tego powodu zarówno kierowcy jak i rowerzyści oraz piesi powinni zachować szczególną ostrożność wymaganą od uczestników ruchu drogowego.

</doc>
