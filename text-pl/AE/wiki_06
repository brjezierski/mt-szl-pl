<doc id="419862" url="https://pl.wikipedia.org/wiki?curid=419862" title="Pary sportowe">
Pary sportowe

Pary sportowe () – konkurencja w łyżwiarstwie figurowym, w której duety łyżwiarskie składające się z kobiety i mężczyzny wykonują programy na łyżwach.
Pary sportowe w łyżwiarstwie figurowym wykonują elementy łyżwiarskie specyficzne dla tej konkurencji m.in. podnoszenia twistowe, skoki równoległe i wyrzucane, piruety, piruety parowe, spirale w rytm muzyki. Długość i zawartość układów jest ściśle określona oraz różni się w zależności od kategorii wiekowej, a także sezonu rywalizacji sportowej określanej przez Międzynarodową Unię Łyżwiarską (ISU).
Na notę łączną w zawodach par sportowych składają się dwa segmenty łyżwiarskie:
Konkurencja par sportowych zadebiutowała na mistrzostwach świata oraz Zimowych Igrzyskach Olimpijskich w 1908 roku.
Elementy programu par sportowych.
W zależności od jakości i osiągniętego poziomu wykonania elementu łyżwiarskiego sędziowie przyznają parze sportowej odpowiednie wartości punktowe (od sezonu 2018/2019 przedstawione w komunikacie ISU 2168). Do głównych elementów wykonywanych przez pary sportowe należą:
Podnoszenia.
Podnoszenia wykonywane przez pary sportowe są wykonywane wysoko nad głową partnera podnoszącego ze zmianami pozycji podnoszonej partnerki. Zgodnie z przepisami ISU podnoszący przemieszcza się po lodzie wykonując od jednego pełnego do trzech i pół obrotu. Ocena punktowa podnoszenia dotyczy trudności wejścia do podnoszenia, rodzaju chwytu, sposobu przemieszczania po lodzie, płynności i jakości wykonania podnoszenia, czyli zmian pozycji podnoszonej, stabilności podnoszącego, czystości wykonywania obrotów (minimalne kruszenie lodu przy obrotach), rodzaju zejścia i innych opcjonalnych czynników. Opcjonalne czynniki zwiększające punktację obejmują wykonanie trudnego wejścia lub zejścia, zwolnienie jednej ręki, zmianę pozycji podczas podnoszenia, zatrzymanie obrotu, zmiana rodzaju podnoszenia w rotacyjne lub odwrócenie kierunki obrotu.
Istnieje pięć grup podnoszeń dopuszczonych w programach przez ISU. Są one kategoryzowane poprzez chwyt w momencie przejścia podnoszonej partnerki przez ramię partnera podnoszącego. Dopuszczalne chwyty to:
Pozycje podnoszonej partnerki może być sklasyfikowana jako pozycja pionowa (górna część ciała wyprostowana), gwiazda (bokiem z górną częścią ciała równolegle do lodu) lub półmisek (pozioma pozycja z górną częścią ciała równoległą do lodu, z głową zwróconą w górę lub w dół). Podnoszenie bez obrotów nazywane jest podnoszeniem noszonym (ang. "carry lift") i jest gorzej punktowane od podnoszeń rotacyjnych. Podnoszenia poniżej ramion partnera podnoszącego, czyli podnoszenia taneczne są uznawane w konkurencji par sportowych jako element choreografii, a nie właściwe podnoszenie.
Podnoszenia twistowe.
Podnoszenia twistowe są elementem łyżwiarskim obowiązkowym jedynie w konkurencji par sportowych. Podnoszenie rozpoczynane jest przez ruch partnera podnoszącego, który pomaga partnerce podnoszonej przygotowującej się tak jak do skoku axla lub skoku kopanego, następnie partnerka obraca się w powietrzu, a partner łapie ją w powietrzu i odstawia na taflę lodu. Poziom trudności podnoszenia twistowego jest większy, jeśli obie nogi podnoszonej partnerki znajdują się co najmniej 45° od osi ciała, a jej nogi są wyprostowane lub prawie wyprostowane. Niektóre pary wykonują podnoszenie twistowe szpagatowe, w którym partnerka przed obrotem w powietrzu wykonuje pełny szpagat. Najbardziej znaną parą wykonującą ten rodzaj podnoszenia twistowego szpagatowego była para Jekatierina Gordiejewa / Siergiej Grińkow. Para sportowe może również osiągnąć wyższy wynik przy wykonaniu trudnego wejściu do podnoszenia, opóźnionym obrocie lub jeśli partnerka trzyma ręce nad głową podczas obracania się w powietrzu.
Spirala śmierci.
Spirala śmierci to obowiązkowy element łyżwiarski wykonywany wyłącznie przez pary sportowe. W figurze tej partner stoi w tzw. pozycji cyrkla i trzyma za rękę partnerkę znajdującą się niemalże w pozycji leżącej, która objeżdża go na jednej nodze. W 2011 r. Międzynarodowa Unia Łyżwiarska (ISU) wprowadziła zasadę według której, aby para sportowa otrzymała punkty i zaliczony odpowiedni poziom jakości za wykonanie spirali śmierci, głowa partnerki musi w pewnym momencie wykonywania elementu znajdować się poniżej kolana jej nogi, którą dotyka lodu. Wartość punktową spirali śmierci podnosi sposób wejścia i wyjścia z niej, ułożenia ciała partnerki itp.
Sekwencje kroków, spiral i ruchów w przestrzeni.
Pary sportowe wykonują również sekwencje kroków, sekwencje spiral i inne ruchy na polu. Część sekwencji kroków jest zwykle wykonywana synchronicznie, ale pary mogą również wykonywać ich część w odbiciu lustrzanym, wykonywać podnoszenia taneczne (poniżej barków partnera) itd. Są one oceniane pod względem różnorodności i trudności, głębokości krawędzi jazdy, prędkości, tzw. pokrycie lodu, synchronizacji i jedności. Sekwencji spiral para nie musi wykonywać w identycznych pozycjach. Wynik determinuje prędkość, tzw. pokrycie lodu, głębokości krawędzi jazdy i jakość utrzymania pozycji w spirali. Do ruchów w polu zalicza się m.in. mond, spirale, ina bauer, cantilever, podnoszenia taneczne i inne. Pary mogą tworzyć różne kombinacje tych ruchów.
Elementy niedozwolone w zawodach.
Niektóre elementy łyżwiarskie wykonywane przez pary sportowe należące do elity łyżwiarskiej są zakazane w oficjalnych zawodach międzynarodowych. Powodem takiej decyzji jest bezpieczeństwo łyżwiarzy i wysokie ryzyko wypadków oraz kontuzji (choć niektóre ryzykowne elementy, które nie są oficjalnie zakazane bywają wysoko wynagradzane przez sędziów w ich ocenach). Wykonanie niedozwolonego elementu przez parę sportową skutkuje dedukcją, czyli punktami ujemnymi.
Wiele zakazanych elementów jest prezentowanych przez pary sportowe na galach pokazowych zamykających zawody oraz profesjonalnych rewiach łyżwiarskich. Do niedozwolonych elementów należą:

</doc>
<doc id="419864" url="https://pl.wikipedia.org/wiki?curid=419864" title="Okopy (Bobrowniki)">
Okopy (Bobrowniki)

Okopy – część wsi Bobrowniki w Polsce, położonaw woj. łódzkim, w pow. sieradzkim, w gminie Sieradz, w pobliżu lewego brzegu koryta Warty, na niewielkiej wydmie, znajdują się relikty dawnego grodu.
W latach 1975–1998 Okopy należały administracyjnie do województwa sieradzkiego.
Grodzisko odkryte zostało przez Zdzisława Rajewskiego, który w 1929 r. przeprowadzał wraz z Akademickim Kołem Poznańskiego Towarzystwa Prehistorycznego badania powierzchniowe nad Wartą. W wyniku badań przeprowadzonych przez archeologów w następnych latach ustalono, że był tu gród jednoczłonowy, otoczony wysokim na kilka metrów wałem o konstrukcji izbicowo-przekładniowej, z dwiema przerwami zwanymi "bramami". Cokół wału miał szerokość ok. 10 m. Składał się od strony wewnętrznej z prostokątnych izbic o długości do 5 m, wypełnionych ziemią i kamieniami, a od strony zewnętrznej zbudowany był z warstw bali przesypanych ziemią. Tego rodzaju konstrukcja wału wykształciła się pod koniec X w. i trwała do przełomu XIII/XIV w. Datowanie to potwierdza znaleziona tu ceramika – ręcznie lepiona, lecz już obtaczana na kole garncarskim. Na południe od grodziska stwierdzono istnienie otwartego podgrodzia, egzystującego do upadku grodu. Gród musiał mieć drugorzędne znaczenie w systemie grodów Polski środkowej. Nieznani są jego użytkownicy. Nieznane są również relacje "Okopów" z grodem w Strońsku, który znajdował się w tym samym czasie po drugiej stronie rzeki. Dzisiejsze "Okopy" stanowią część wsi Bobrowniki i pojawiły się na mapie dopiero w 1892 r., gdy Towarzystwo Chłopów Pstrokonie odkupiło tę ziemię wraz z grodziskiem od niejakiego Świniarskiego i spowodowało sporządzenie planu gruntów, w następstwie czego powstały tu gospodarstwa, które w znacznej części zniszczyły obiekt.

</doc>
<doc id="419865" url="https://pl.wikipedia.org/wiki?curid=419865" title="Merystemoidy">
Merystemoidy

Merystemoidy – u roślin grupy komórek, tworzących miejsca w obrębie tkanek stałych, w których następuje ich różnicowanie się w kierunku bardziej wyspecjalizowanych. Zwykle dochodzi do zahamowania różnicowania się komórek w okolicy merystemoidu (zwanej strefą hamowania), co skutkuje równomiernym rozłożeniem struktur powstających z merystemoidu. Powstawać z nich mogą zawiązki liści lub promienie rdzeniowe. Z merystemoidów epidermalnych powstają różne twory epidermy takie jak aparaty szparkowe lub włoski. 

</doc>
<doc id="419867" url="https://pl.wikipedia.org/wiki?curid=419867" title="Katedra Najświętszego Serca Pana Jezusa w Rzeszowie">
Katedra Najświętszego Serca Pana Jezusa w Rzeszowie

Katedra Najświętszego Serca Pana Jezusa w Rzeszowie, wł. "Katedra Rzeszowska Najświętszego Serca Pana Jezusa" – kościół przy Al. W. Sikorskiego w południowo-wschodniej części miasta na zaleskich błoniach. Wybudowana jako dziękczynne wotum za 600 lat istnienia diecezji przemyskiej. Pierwsza świątynia wybudowana w Rzeszowie po II wojnie światowej. Od 1982 r. czczona jest w niej figura Matki Bożej Fatimskiej.
Historia.
W 1969 r. na terenie nowo powstającego osiedla Nowe Miasto (wcześniej wieś Drabinianka) księża ze Słociny utworzyli salkę katechetyczną w wynajętym budynku gospodarczym. 21 marca 1970 r. otoczyły go oddziały milicji i SB. Przedmioty kultu wywieziono do kościoła w Słocinie. Organizowano kolejne punkty katechetyczne w prywatnych domach, aż wiosną 1972 r. wikariusze ze Słociny wznieśli prowizoryczną kapliczkę na pastwisku przy ul. Koło. Władze zareagowały aresztując księdza Mariana Daraża.
W sierpniu 1972 r. samodzielnym duszpasterzem na Drabiniance został mianowany ks. Stanisław Mac. Biskup Ignacy Tokarczuk powierzył mu misję zorganizowania parafii i zbudowanie kościoła w rejonie Nowego Miasta. Wiosną 1973 r. do tymczasowej kapliczki dostawiono foliowe zadaszenie, które jesienią zamieniono na kaplicę z płyt pilśniowych. Działania te spotkały się z represjami - przesłuchaniami parafian i szykanowaniem księdza. Władze ustąpiły, gdy 8 grudnia 1973 r. ks. Mac poświęcił kaplicę i umieścił w niej Eucharystię.
Ze względu na opór władz w kwestii budowy kościoła mieszkańcy rozpoczęli okupacje budynków Urzędu Wojewódzkiego i Miejskiego, w których uczestniczyły niekiedy setki osób. Pod wpływem tych działań 17 marca 1974 r. wydano zgodę na budowę kościoła. 16 lipca 1975 r. prezydent miasta wyznaczył lokalizację świątyni na bagnistym terenie poza obrębem powstającego osiedla. Mimo to działka została zakupiona. Jesienią wzniesiono na niej prowizoryczną kaplicę, w której urządzono też salki katechetyczne i mieszkanie dla księdza. Poświęcenie placu pod budowę nastąpiło 23 listopada 1975 r.
Aby osuszyć i utwardzić grunt wykopano 103 studnie o głębokości 13 metrów. Wiosną 1979 r. rozpoczęto budowę fundamentów. 14 grudnia 1980 r. bp Ignacy Tokarczuk poświęcił kamień węgielny. Główna bryła świątyni gotowa była w 1982 r. W latach 1982-1985 dobudowano do niej plebanię i dom katechetyczny.
Konsekracji kościoła dokonał Jan Paweł II w dniu 2 czerwca 1991 w czasie pielgrzymki do ojczyzny. Na mocy bulli papieskiej "Totus tuus Poloniae populus" z 25 marca 1992 r. erygowano diecezję rzeszowską, a kościół podniesiono do rangi katedry. Ingres pierwszego biskupa rzeszowskiego, Kazimierza Górnego, odbył się 11 kwietnia 1992 r.
Katedra Rzeszowska jest głównym organizatorem corocznego Letniego Festiwalu Muzycznego "Wieczory Muzyki Organowej i Kameralnej w Katedrze Rzeszowskiej i Kościołach Rzeszowa", który odbywa się od 1992.
20 lipca 2013 roku odbył się ingres ks.bp Jana Wątroby do katedry rzeszowskiej.
Architektura.
Kościół jest budowlą o konstrukcji żelbetowej obudowanej cegłą, zaprojektowany przez zespół inżynierów Politechniki Krakowskiej pod kierunkiem prof. Witolda M. Cęckiewicza. Jest budowlą dwupoziomową o łącznej powierzchni 2600 m2 (52 x 68 m). W jej kształcie splatają się dwa chrześcijańskie symbole - podstawa świątyni ma kształt serca, a cała budowla przypomina okręt zwieńczony krzyżem-masztem sięgającym 52 m.
Monumentalne, bogato zdobione wrota z brązu zaprojektowała i wykonała Zofia Mitał-Szczepańska. Połączyła w nich motywy religijne z tematyką dziejów kościoła w Polsce. Wrota posiadają trzy przenikające się części: kościelną, diecezjalną i narodową. Znajdują się na nich wizerunki papieża Jana Pawła II, kardynała Stefana Wyszyńskiego, ks. Jerzego Popiełuszki, arcybiskupa Ignacego Tokarczuka, biskupa Józefa Sebastiana Pelczara oraz bohaterów polskiej historii i działaczy komunistycznego podziemia. Są też sylwetki kościołów zbudowanych w diecezji przemyskiej w trakcie komunistycznych rządów. Kompozycję wieńczy wizerunek Chrystusa - "Redemptor Hominis".
Zofia Mitał-Szczepańska wykonała też tabernakulum w kształcie serca. Umieszczony na nim ornament, z daleka przypominający koronę cierniową, w rzeczywistości przedstawia scenę upadku Jezusa na Drodze Krzyżowej. Artystka wykonała również płaskorzeźbę zdobiącą antependium ołtarza. Przedstawia ona Ostatnią Wieczerzę, a św. Piotr ma na niej rysy Jana Pawła II.
Witraże o pow. 380 m² wykonano według projektów Zygmunta Czyża nawiązujących do dzieł Wyspiańskiego i Mehoffera. Nie ma w nich przedstawień figuralnych - artysta zastąpił je metaforami, znakami i symbolami nawiązującymi do Drogi Krzyżowej i ikonografii Najświętszego Serca Jezusowego.
Emil Polit wykonał jaskrawą polichromię kościoła (dwie grupy aniołów przy ołtarzu, zmartwychwstały Jezus i inne) oraz liczne obrazy (droga krzyżowa, obrazy patronów: św. Józefa Sebastiana Pelczara i bł. Karoliny Kózki, obraz Chrystusa Zmartwychwstałego i inne). Znajdującą się przy ołtarzu rzeźbę ukrzyżowanego Chrystusa wykonał Krzysztof Brzuzan. Krzyż z wygiętymi ku dołowi ramionami nawiązuje do pastorału Jana Pawła II.
Zofia Mitał-Szczepańska zaprojektowała również znajdująca się na frontonie Katedry płytę pamiątkową poświęconą "Pamięci Polaków zesłanych na Sybir" ufundowaną przez Związek Sybiraków Oddział w Rzeszowie staraniem ówczesnego prezesa oddziału Zbigniewa Pasieki. Płyta zawiera wizerunek Matki Bożej Sybiraków, który znajduje się w kościele parafialnym w Grodźcu koło Opola oraz listę miejsc zesłań Polaków na Sybir. Płyta została odsłonięta i poświęcona przez Ojca św. Jana Pawła II w czasie konsekracji kościoła w 1991r.
10 kwietnia 2011 w katedrze odsłonięto tablicę pamiątkową poświęconą ofiarom katastrofy polskiego Tu-154 w Smoleńsku.
Organy.
W katedrze znajdują się również organy zbudowane w 1991 przez firmę Włodzimierza Truszczyńskiego z Warszawy. Instrument posiada 36 głosów (3 manuały i pedał), mechaniczną trakturę gry i elektryczną trakturę rejestrów.
Dyspozycja instrumentu
Dzwony.
Na dzwonnicy katedralnej wiszą 4 dzwony

</doc>
<doc id="419871" url="https://pl.wikipedia.org/wiki?curid=419871" title="Białe noce">
Białe noce

Białe noce – cykliczne zjawisko astronomiczne występujące na dużych szerokościach geograficznych (powyżej 57° N lub S), polegające na tym, że w pewnym okresie roku w nocy nie zapadają całkowite ciemności, czyli zmierzch przechodzi bezpośrednio w brzask. 
Podczas białych nocy tarcza słoneczna chowa się pod horyzontem, ale dość płytko. Zjawisko rozproszenia światła w górnych warstwach atmosfery sprawia, że niebo pozostaje jasne. 
Białe noce można zaobserwować wiosną i latem w strefach podbiegunowych oraz w tych częściach stref umiarkowanych, które położone są w pobliżu kół podbiegunowych. Nie ma ostrej granicy strefy, w której zjawisko białych nocy jest obserwowane. 
W północnych rejonach Polski w okolicach przesilenia letniego występują tzw. "białe noce żeglarskie", gdy Słońce chowa się za horyzontem mniej niż 12°. Matematycznie zjawisko to występuje podczas przesilenia letniego począwszy od Gdyni (powyżej szerokości 54°34'N), jednak w praktyce, z uwagi na ukształtowanie terenu (nawet oddalony pas lasu od strony północnej skutecznie zasłania szczątkowe światło), najlepszym punktem do obserwacji tego zjawiska w Polsce są klify Jastrzębiej Góry. Natomiast na terenie całej Polski latem występują "białe noce astronomiczne", gdy nie występuje noc astronomiczna, tj. Słońce chowa się za horyzontem mniej niż 18°. Stanowi to utrudnienie dla obserwacji astronomicznych.

</doc>
<doc id="419873" url="https://pl.wikipedia.org/wiki?curid=419873" title="Zbigniew Zychowicz">
Zbigniew Zychowicz

Zbigniew Stanisław Zychowicz (ur. 29 kwietnia 1953 w Miastku, zm. 6 stycznia 2016 w Szczecinie) – polski polityk i samorządowiec, w latach 1999–2000 marszałek województwa zachodniopomorskiego, senator IV i V kadencji Senatu w latach 2000–2005.
Życiorys.
W 1978 ukończył studia w zakresie ekonomiki rolnictwa na Akademii Rolniczej w Szczecinie. Ukończył także studia podyplomowe z socjologii wsi i rolnictwa w Szkole Głównej Gospodarstwa Wiejskiego, odbył staże w Heidelbergu i na Uniwersytecie Warszawskim. Po studiach podjął pracę na Akademii Rolniczej w Szczecinie. W 1982 obronił na Uniwersytecie Śląskim doktorat, po czym został adiunktem w Zakładzie Nauk Politycznych szczecińskiej AR. Kierował Zakładem Socjologii Wsi i Rolnictwa, był także adiunktem w Katedrze Polityki Gospodarczej i Rynku. Autor około 100 publikacji naukowych (w tym kilku w języku niemieckim i angielskim).
W latach 1994–1998 pełnił funkcję przewodniczącego sejmiku samorządowego województwa szczecińskiego, a także radnego rady miejskiej w Szczecinie, następnie od 6 listopada 1998 do 26 stycznia 2000 był marszałkiem województwa zachodniopomorskiego i radnym sejmiku. Kierował także władzami Euroregionu Pomerania. W 1997 został prezesem zarządu Instytutu Rozwoju Regionalnego w Szczecinie. Od lipca do grudnia 1999 przewodniczył Konwentowi Marszałków Województw RP. Był także redaktorem naczelnym periodyku „Przegląd Samorządowy”. W marcu 2000 został doradcą prezydenta RP ds. samorządowych.
Był członkiem Polskiej Zjednoczonej Partii Robotniczej, następnie Socjaldemokracji RP i Sojuszu Lewicy Demokratycznej.
25 czerwca 2000 został po raz pierwszy senatorem, objął mandat po wyborach uzupełniających, rozpisanych po wygaśnięciu mandatu Mariana Jurczyka. W 2001 po raz drugi został wybrany z ramienia SLD w okręgu szczecińskim. Pełnił funkcję wiceprzewodniczącego Komisji Samorządu Terytorialnego i Administracji Państwowej. W 2004 przeszedł do Socjaldemokracji Polskiej, rok później wystąpił z klubu senackiego SdPl i bez powodzenia ubiegał się o reelekcję.
Syn Zygmunta i Janiny. Żonaty z Marzeną, miał czworo dzieci (Piotra, Monikę oraz bliźniaki Pawła i Marię). Odznaczony Odznaką Honorową za Zasługi dla Samorządu Terytorialnego (2015). Został pochowany 12 stycznia 2016 na Cmentarzu Centralnym w Szczecinie.

</doc>
<doc id="419874" url="https://pl.wikipedia.org/wiki?curid=419874" title="Zbigniew Stanisław Zychowicz">
Zbigniew Stanisław Zychowicz



</doc>
<doc id="419876" url="https://pl.wikipedia.org/wiki?curid=419876" title="Cień radiowy">
Cień radiowy

Cień radiowy (ang. "shadowing") – zjawisko występujące podczas propagacji fal radiowych, np. w sieciach radiokomunikacyjnych. Polega na stracie mocy sygnału wskutek rozprzestrzeniania wieloma drogami. Gdy pomiędzy nadajnikiem a odbiornikiem fal radiowych pojawia się przeszkoda (np. budynek, drzewo), wówczas fala elektromagnetyczna ulega odbiciom i ugięciom. W efekcie sygnał dociera do odbiornika po różnych drogach i z różnym opóźnieniem. Z uwagi na interferencję poszczególnych ścieżek sygnału, w przestrzeni pojawiają się miejsca, gdzie sygnał ten zanika i jest nie do odebrania. Obszary takiego zaniku to obszary cienia radiowego.
W przypadku stacji ruchomej zjawisko to określane jest także mianem "zaników powolnych", ponieważ stacja ruchoma potrzebuje relatywnie dużo czasu by wyjść z "cienia".

</doc>
<doc id="419877" url="https://pl.wikipedia.org/wiki?curid=419877" title="Autostrada A10 (Francja)">
Autostrada A10 (Francja)

Autostrada A10 (fr. "Autoroute A10") także "L'Aquitaine (Akwitanka)" – autostrada w zachodniej Francji w ciągu tras europejskich E5, E50, E60, oraz E606.
Informacje ogólne.
A 10 jest jedną z głównych autostrad Francji, łączącą Paryż z Bordeaux. Stanowi część połączenia Paryża z północną Hiszpanią oraz Portugalią. Na całej długości autostrady istnieją dwa pasy ruchu w każdą stronę, jednak między Paryżem a Tours i w pobliżu Bordeaux ich liczba rośnie do 3. Całkowita długość autostrady wynosi 545 km, co czyni ją najdłuższą autostradą we Francji. Istnieją dwa odcinki płatne – północny, o długości ok. 160 km, zarządzany przez Cofiroute oraz południowy, o długości ok. 300km, zarządzany przez ASF.
Punkty poboru opłat (fr. "Gare de péage") znajdują się na każdym z wjazdów/zjazdów oraz na końcach płatnych odcinków.
Przebieg trasy.
Autostrada rozpoczyna się na przedmieściach Paryża, gdzie autostrady A 6a i A 6b dają początek autostradom A 6 i A 10.
A 10 biegnie dalej na południe, do Orleanu. Na zachodnich przedmieściach tego miasta z A 10 wybiega autostrada A 71, której trasa jest kontynuacją jej przebiegu w kierunku południowym, zaś sama A 10 skręca na zachód, w kierunku Tours. Wciąż w kierunku południowo-zachodnim, A 10 przebiega obok miast Tours, Poitiers, Niort i Saintes. Odcinek Niort – Bordeaux biegnie już prawie dokładnie w kierunku południowym. A 10 kończy się połączeniem z obwodnicą Bordeaux, na przedmieściach stolicy Akwitanii.

</doc>
<doc id="419883" url="https://pl.wikipedia.org/wiki?curid=419883" title="Ka-22">
Ka-22

Ka-22 (oznaczenie NATO "Hoop") – rosyjski śmigłowiec transportowy zaprezentowany na wystawie w Moskwie 9 lipca 1961 roku. Pół-śmigłowiec, pół-samolot, eksperymentalna konstrukcja z czasów zimnej wojny.

</doc>
<doc id="419884" url="https://pl.wikipedia.org/wiki?curid=419884" title="Zadowolenie">
Zadowolenie

Zadowolenie – chwilowe uczucie satysfakcji, pełnej afirmacji. W większości przypadków prowadzi do uczucia szczęścia. Zadowolenie nie objawia się stanem euforii, uzewnętrznia się w zależności od sytuacji (poziomu zadowolenia). Zadowolenia może być zarówno brane pod uwagę przy aspektach seksualnych, jak i wręcz przeciwnie, codziennych (dziecko zadowolone z oceny za swoją pracę np. dyktando).
W zależności od sytuacji jest to uczucie tłumione, np. zadowolenia ze stracenia przez kogoś posady na naszą korzyść. Natomiast oficjalna promocja naszej osoby będzie otwarcie pokazywana z dumą.

</doc>
<doc id="419893" url="https://pl.wikipedia.org/wiki?curid=419893" title="Lotnisko Gliwice-Trynek">
Lotnisko Gliwice-Trynek

Lotnisko Gliwice-Trynek (kod ICAO: EPGL) – cywilne lotnisko publiczne niepodlegające certyfikacji, pozwalające na wykorzystywanie go m.in. dla lotów biznesowych, sportowych oraz małego ruchu cargo. Położone w Gliwicach w dzielnicy Trynek, z polem wzlotów z nawierzchnią sztuczną. Od 1969 roku figuruje w ewidencji lotnisk Urzędu Lotnictwa Cywilnego pod poz. 17 (nr rejestracyjny 18). Od 22 września 2017 roku, zarządzającym lotniskiem jest Górnośląski Akcelerator Przedsiębiorczości Rynkowej sp. z o.o. w Gliwicach (GAPR). Głównym użytkownikiem lotniska jest Aeroklub Gliwicki.
Dane lotniska.
Lotnisko użytku wyłącznego. Operacje lotnicze wyłącznie za pisemną zgodą Zarządzającego.
Na terenie lotniska znajduje się budynek biurowy aeroklubu, restauracja, 2 hangary murowane zabytkowe przeznaczone dla "Gliwickie Centrum Edukacji Lotniczej", 2 hangary wybudowane dla Aeroklubu Gliwickiego, 2 hangary Politechniki Śląskiej, 1 hangar przeznaczony na salon sprzedaży samolotów, 1 blaszany (dla właścicieli prywatnych statków powietrznych), stacja paliw. Ponadto ma swoją siedzibę przedsiębiorstwo Flytronic.
Na gliwickim lotnisku od wiosny do jesieni działa strefa spadochronowa Szkoły Spadochronowej "Silesia", gdzie jest możliwość wykonywania skoków tandemowych oraz można uczestniczyć w kursach spadochronowych AFF.
Śmigłowcowa Baza LPR (2007–2019).
25 września 2007 roku na lotnisko została przeniesiona baza Lotniczego Pogotowia Ratunkowego na Województwo śląskie, mająca na wyposażeniu śmigłowiec Eurocopter EC135. Obszar operacyjny poprzedniej bazy na lotnisku Muchowiec w Katowicach w 45% pokrywał się z obszarem operacyjnym śmigłowca stacjonującego w Krakowie. Przeniesienie bazy pozwoliło na rozszerzenie obszaru operacyjnego o nieobjęty dotychczas fragment autostrady A4, jak również cześć województwa opolskiego. 15 grudnia 2019 roku Śmigłowcowa Baza LPR w Gliwicach zakończyła swoją działalność i 16 grudnia 2019 roku została uruchomiona tymczasowa baza Lotniczego Pogotowia Ratunkowego na lotnisku w Kaniowie (EPKW). Funkcjonowanie bazy tymczasowej zaplanowano do 25 października 2020 roku. Ratowniczy Eurocopter stacjonował tam do dnia 25 października 2020 roku, w tym dniu zakończono budowę docelowej bazy LPR na lotnisku Katowice-Muchowiec (EPKM).

</doc>
<doc id="419896" url="https://pl.wikipedia.org/wiki?curid=419896" title="Niemiecki Czerwony Krzyż">
Niemiecki Czerwony Krzyż

Niemiecki Czerwony Krzyż (niem. "Deutsches Rotes Kreuz") – niemiecka organizacja humanitarna należąca do Międzynarodowego Ruchu Czerwonego Krzyża i Czerwonego Półksiężyca. Jest to trzecia pod względem wielkości organizacja wchodząca w skład międzynarodowego ruchu – skupia ponad 4,5 miliona osób.
Tuż przed II wojną światową Niemiecki Czerwony Krzyż odmówił władzom Szwecji jakiejkolwiek współpracy w badaniu dowodów na łamanie praw człowieka w Niemczech w więzieniach i obozach koncentracyjnych. Podczas II wojny światowej był służbą pomocniczą Wehrmachtu. W czasie II wojny światowej Niemiecki Czerwony Krzyż współpracował z nazistami w ich zbrodniach przeciwko ludzkości. W czerwcu 1943 Niemiecki Czerwony Krzyż odrzucił propozycję wysyłania paczek z żywnością dla więźniów obozu koncentracyjnego Auschwitz-Birkenau co zaproponował szwajcarski Czerwony Krzyż.
Niemiecki Czerwony Krzyż wysyłał do Polski paczki z pomocą humanitarną w czasie stanu wojennego w 1981.

</doc>
<doc id="419904" url="https://pl.wikipedia.org/wiki?curid=419904" title="Lakini">
Lakini

Jogini Lakini – imię hinduskiej bogini. Jest jedną z siedmiu energii żeńskich (śakti), odpowiedzialnych za przemianę materii.
W filozofii Jogi Lakini mieszka w mieście klejnotów (Manipura) w rajskiej krainie (Swarga – „siedziba światła”) często nazywanej Indraloka lub Swargaloka, znajdującej się na świętej górze Meru.
W medycynie niekonwencjonalnej (ajurweda) odpowiada za ogień trawienny, umiejscowiony w splocie słonecznym (Solar Plexus) po lewej stronie, natomiast wibracja pierwotnej energii w tym miejscu oczyszcza umysł ze spekulacji i pośredniczy w zmianie wibracji (lecząc wiele psychicznych zaburzeń).

</doc>
<doc id="419907" url="https://pl.wikipedia.org/wiki?curid=419907" title="Integracja (psychologia)">
Integracja (psychologia)

Integracja (od łac. "integrare", „scalić”) – w szerokim znaczeniu wyraża się w takim wzajemnym stosunku pełno- i niepełnosprawnych, w którym są respektowane takie same prawa, liczą się takie same wartości, w których stwarza się obu grupom identyczne warunki do maksymalnego, wszechstronnego rozwoju.
Integracja społeczna to zespolenie i zharmonizowanie elementów zbiorowości społecznej, rozumiane jako intensywność i częstotliwość kontaktów między członkami danej zbiorowości oraz jako akceptacja w jej obrębie wspólnych systemów wartości, norm, ocen. Kierunek tego rodzaju działań określa się mianem „integracja”, „integracja w drugim nurcie” lub „życie w jak najmniej ograniczającym środowisku”.
W psychologii międzykulturowej.
Integracja jest jedną ze strategii adaptacji kulturowej w modelu akulturacji kanadyjskiego psychologa Johna Berry'ego. Jest to strategia akulturacji na poziomie jednostki. Oznacza przyjęcie kultury kraju przyjmującego przy jednoczesnym nieodrzuceniu, pielęgnowaniu i podtrzymywaniu kultury kraju pochodzenia.
Jak wskazują badania nad psychologicznymi aspektami imigracji w ujęciu międzypokoleniowym, integracja jest procesem, który rozkłada się na pokolenia. Kolejne generacje poddawane procesowi akulturacji przeżywają różne wyzwania, dylematy i problemy i dlatego też różne są przez nich wybierane strategie akulturacyjne. Jak pokazują badania Hanny Malewskiej-Peyre, starsze pokolenia częściej wybierają strategię separacji, co przekłada się na problem z zaakceptowaniem odmienności kulturowej własnych dzieci. Tymczasem dzieci imigrantów stają w sytuacji konfliktu wartości, co utrudnia im zintegrowanie spójnej tożsamości. Badania Malewskiej-Peyre wskazują, że dopiero trzecie pokolenie imigrantów zintegrowane jest z nową kulturą.

</doc>
<doc id="419908" url="https://pl.wikipedia.org/wiki?curid=419908" title="Panoramiks">
Panoramiks

Panoramiks () – fikcyjna postać, jeden z bohaterów komiksów o Asteriksie autorstwa Rene Goscinny’ego i Alberta Uderzo. Panoramiks jest galijskim druidem, potrafiącym warzyć wywar, dający nadludzką siłę temu, kto go wypije.
Historia postaci.
Debiut w komiksie.
Panoramiks pojawił się już w pierwszej historii o Asteriksie z 1959 r. (początkowej wydawanej na łamach francuskiego czasopisma "Pilote", a później opublikowanej jako "Przygody Gala Asteriksa").
Pochodzenie imienia.
Imię druida pochodzi od francuskiego przymiotnika "panoramique", związanego z panoramą.
Inspiracje.
Postać Panoramiksa i jej zachowanie są zainspirowane sposobem, w jaki postrzegali kapłanów autorzy rzymscy. W "Historii naturalnej" Pliniusz opisuje ceremoniał, w trakcie którego druidzi – odziani w białe szaty – ścinali złotymi sierpami jemiołę, której używali do produkcji wywaru mającego chronić przed truciznami.
Opis postaci.
Panoramiks, czcigodny kapłan plemienia, zbiera jemiołę i przyrządza magiczne wywary. Jego największe osiągnięcie to wywar dający nadludzką siłę. Ale Panoramiks ma w zanadrzu i inne przepisy...Panoramiks jest starym mężczyzną o długich białych włosach, wąsach i brodzie. Ubiera się w białą szatę, czerwony płaszcz i niebieskie buty. U pasa nosi złoty sierp.
Ze względu na wiek i wiedzę jest członkiem rady osady, wspierającym Galów (a niekiedy także Rzymian i innych cudzoziemców) w ich poczynaniach.
W kulturze popularnej.
Ze względu na popularność komiksów (a później filmów) o przygodach Asteriksa i jego przyjaciół wizerunek druida w oczach wielu osób stał się tożsamy z wizerunkiem Panoramiksa.
Upamiętnienie.
Imieniem druida nazwano planetoidę 35268 Panoramix, odkrytą 19 sierpnia 1996 r. przez czeskiego astronoma Miloša Tichý’ego.

</doc>
<doc id="419916" url="https://pl.wikipedia.org/wiki?curid=419916" title="Płatonogowate">
Płatonogowate

Płatonogowate, płatonogi (Pygopodidae) – rodzina jaszczurek zaliczanych do Gekkota z rzędu łuskonośnych (Squamata), blisko spokrewnionych z gekonami. 
Zasięg występowania.
Rodzina obejmuje gatunki występujące w Australia, a gatunki z rodzaju "Lialis" również w Indonezji.
Charakterystyka.
Długość od 15 do 80 cm. Głowa mała, z przodu ostro zakończona, przystosowana do rycia w ziemi, słabo oddzielona od walcowatego tułowia, pokryta dużymi i regularnymi tarczkami. Budowa ciała smukła i wężowata. Ciało pokryte jest małymi łuskami ułożonymi w skośne rzędy. Oczy z przezroczystymi "okularami", utworzonymi ze zrośniętych powiek, i pionowymi źrenicami. Otwory uszne niewielkie lub brak ich wcale. Ubarwienie w różnych odcieniach brązu z ciemnymi plamkami lub paskami. Charakteryzują się brakiem przednich kończyn, namiastką kończyn tylnych są po obu stronach szpary kloakalnej szczątkowe tylne wyrostki przypominające płaty pokryte łuskami. U największych gatunków wynoszą one kilka milimetrów, a u małych są to niekiedy tylko dwie łuski z twardym kolcem. 
Ekologia.
Płatonogowate zamieszkują środowiska o umiarkowanej suchości np: lasy. Żywią się owadami, pająkami, skorpionami i innymi małymi zwierzętami. Prowadzą nocny tryb życia. Ryją w ziemi korytarze. Są jajożyworodne. Samice większości gatunków składają 2 jaja.
Systematyka.
Do rodziny zaliczane są następujące rodzaje:

</doc>
<doc id="419924" url="https://pl.wikipedia.org/wiki?curid=419924" title="Max Theiler">
Max Theiler

Max Theiler (ur. 30 stycznia 1899 w Pretorii, Kolonia Przylądkowa, zm. 11 sierpnia 1972 w New Haven, Connecticut, Stany Zjednoczone) – bakteriolog, wirusolog, epidemiolog pochodzący z Afryki Południowej. W 1937 r. opracował szczepionkę przeciwko żółtej febrze, która uchroniła przed śmiercią żołnierzy walczących w tropikach w czasie II wojny światowej.
Od 1930 r. był pracownikiem Międzynarodowego Wydziału Zdrowia Fundacji Rockefellera w Nowym Jorku, a od 1951 r. został dyrektorem laboratorium Wydziału Medycyny i Zdrowia Publicznego w wymienionej Fundacji. Prowadził badania nad żółtą febrą, dengą, japońskim zapaleniem mózgu, chorobą Weila, chorobą Heinego -Medina.
W 1949 roku został uhonorowany przyznaniem nagrody Laskera w dziedzinie badań klinicznych.
Za badania nad wirusem żółtej febry i opracowanie skutecznej szczepionki przeciwko tej chorobie otrzymał Nagrodę Nobla w 1951 r.

</doc>
<doc id="419927" url="https://pl.wikipedia.org/wiki?curid=419927" title="Znaki korektorskie">
Znaki korektorskie

Znaki korektorskie – umowne, ujednolicone znaki, używane przez korektorów, redaktorów lub autorów do zaznaczania błędów na odbitkach korektorskich tekstów, tabel i innych elementów. Znaki te umieszczane są w tekście, a na marginesie – ich powtórzenie wraz z wersją poprawną.
Znaki korektorskie są też stosowane przy poprawianiu czy recenzowaniu tekstów naukowych oraz prac dyplomowych.
W Polsce znaki korektorskie zostały ujednolicone zgodnie z normą PN-72/P-55036 "Znaki korektorskie i wykonywanie korekty drukarskiej" z 6 czerwca 1972 r. Norma została wycofana 17 grudnia 2012 roku.

</doc>
<doc id="419936" url="https://pl.wikipedia.org/wiki?curid=419936" title="Pojezierze Fińskie">
Pojezierze Fińskie

Pojezierze Fińskie (fin. "Järvi-Suomi", szw. "Insjöfinland") – obszar polodowcowy w południowej Finlandii, ograniczony od północy i południa wałami moren czołowych Salpausselkä. Obszar ten to wysoczyzna (do 355 m), na której znajduje się blisko 55 tysięcy jezior, m.in. Saimaa (czwarte co do wielkości w Europie, największe w Finlandii), Päijänne, Pielinen, Kallavesi. Występują tam krótkie, bogate w wodę rzeki (na przykład: Vuoksi, Kymijoki, Kokemäenjoki) z licznymi bystrzami i wodospadami. przeważające formacje drzewne to lasy świerkowe i sosnowe, w związku z czym główną gałęzią gospodarki jest przemysł drzewny. Największe miasta Pojezierza Fińskiego to: Tampere, Jyväskylä, Kuopio, Lahti i Hämeenlinna.
Środkową część kraju zajmuje płaskowyż Pojezierza Fińskiego, na który składają się trzy prowincje, od zachodu licząc: Häme (szw. "Tavastland"), Savo (szw. "Savolax") i Karelia (fiń. "Karjala"). Obszar ten określa się jako "Järvi-Suomi" (fiń. "järvi" – jezioro). Wody śródlądowe zajmują tu ponad 25% powierzchni, w krajobrazie dominuje woda, a kręte naturalne groble - "harju" – dzielące jeziora, dodają mu szczególnego uroku. Lasów jest również więcej niż na Nizinach Nadmorskich; pokrywają one 75-80% powierzchni.

</doc>
<doc id="419940" url="https://pl.wikipedia.org/wiki?curid=419940" title="Woda miękka">
Woda miękka



</doc>
<doc id="419943" url="https://pl.wikipedia.org/wiki?curid=419943" title="Jacques Dominique Wilkins">
Jacques Dominique Wilkins



</doc>
<doc id="419944" url="https://pl.wikipedia.org/wiki?curid=419944" title="Jacques Wilkins">
Jacques Wilkins



</doc>
<doc id="419946" url="https://pl.wikipedia.org/wiki?curid=419946" title="Nique">
Nique



</doc>
<doc id="419947" url="https://pl.wikipedia.org/wiki?curid=419947" title="RPP">
RPP



</doc>
<doc id="419948" url="https://pl.wikipedia.org/wiki?curid=419948" title="Guślarz">
Guślarz



</doc>
<doc id="419951" url="https://pl.wikipedia.org/wiki?curid=419951" title="Rząd federalny Niemiec">
Rząd federalny Niemiec

Rząd Federalny Republiki Federalnej Niemiec ("Bundesregierung der Bundesrepublik Deutschland", tzw. gabinet) – organ władzy wykonawczej w Niemczech składający się z kanclerza federalnego i z ministrów federalnych. 
Kompetencje rządu federalnego.
Kanclerz federalny zajmuje w rządzie i w stosunku do ministrów federalnych suwerenną, nadrzędną pozycję. Stoi on na czele rządu. Wyłącznie jemu przysługuje prawo tworzenia rządu: wybiera ministrów i występuje do prezydenta z wiążącą propozycją ich mianowania lub odwołania. Kanclerz decyduje poza tym o liczbie ministrów i ustala zakres ich kompetencji.
Silna pozycja kanclerza wiąże się z jego prawem do ustalania wytycznych, przede wszystkim w zakresie polityki rządu. W ramach tych wytycznych ministrowie federalni kierują swoimi resortami samodzielnie i na własną odpowiedzialność. W praktyce politycznej kanclerz stojący na czele rządu koalicyjnego musi również uwzględniać uzgodnienia koalicyjne. Nie bez racji niemiecki system rządowy określany jest mianem demokracji kanclerskiej. Kanclerz federalny jest jedynym członkiem rządu wybieranym przez parlament i tylko on przed nim odpowiada. Odpowiedzialność ta może się wyrażać w konstruktywnym wotum nieufności. Wprowadzono je do Ustawy Zasadniczej, świadomie odchodząc w tym punkcie od konstytucji weimarskiej. Ma ono zapobiec obalaniu rządów przez grupy opozycyjne będące zgodne tylko w swej niechęci, lecz nie posiadające programu alternatywnego.
Jeżeli Bundestag chce kanclerzowi wyrazić swe wotum nieufności, to musi zarazem większością głosów wybrać jego następcę. Próby obalenia kanclerza przy pomocy konstruktywnego wotum nieufności były dotychczas podejmowane dwukrotnie, ale tylko jedna z nich powiodła się: w październiku 1982 wskutek wotum nieufności zgłoszonego wobec ówczesnego kanclerza federalnego Helmuta Schmidta na urząd kanclerza federalnego został wybrany Helmut Kohl. Ustawa Zasadnicza nie zna pojęcia wotum nieufności wobec poszczególnych ministrów.
Historia.
Rządy Rzeszy (II Rzesza 1871–1919).
Rządy Rzeszy Cesarskiej (niem. "Reichsleitung", dosł. "kierownictwo Rzeszy") podlegały formalnie prezydium federacji ("Bundespräsidium"), sprawowanym przez króla Prus z tytułem cesarza niemieckiego. W praktyce prawie zawsze stosowano unię personalną funkcji kanclerza i pruskiego premiera. Kierownictwo Rzeszy składało się z kanclerza Rzeszy ("Reichskanzler") i podległych mu sekretarzy stanu ("Staatssekretär") kierującymi urzędami ("Ämter"), nie stanowiło zatem klasycznego rządu jako ciała kolegialnego.

</doc>
<doc id="419952" url="https://pl.wikipedia.org/wiki?curid=419952" title="Podstawowe stopy procentowe Narodowego Banku Polskiego">
Podstawowe stopy procentowe Narodowego Banku Polskiego

Podstawowe stopy procentowe Narodowego Banku Polskiego – narzędzie polityki pieniężnej polskiego banku centralnego, służące do regulowania ilości pieniądza na rynku polskim. Określając ich wysokość NBP wpływa na wysokość stóp procentowych rynku międzybankowego, a tym samym na oprocentowanie kredytów i depozytów w bankach komercyjnych.
Do podstawowych stóp procentowych NBP należą:
Zgodnie z Ustawą o Narodowym Banku Polskim z dnia 29 sierpnia 1997 wysokość stóp procentowych w Polsce ustala Rada Polityki Pieniężnej (RPP). Od 1998 r. RPP ustala stopy, które kształtowały się zgodnie z poniższą tabelą.

</doc>
<doc id="419954" url="https://pl.wikipedia.org/wiki?curid=419954" title="Salzgitter">
Salzgitter

Salzgitter − miasto na prawach powiatu w Niemczech, w kraju związkowym Dolna Saksonia, u podnóży Harzu, między Hildesheim a Brunszwikiem. Liczy ok. 104,4 tys. mieszkańców (2008).
Salzgitter jest ośrodkiem górniczo-przemysłowym (wydobycie rudy żelaza, soli kamiennej i potasowych, hutnictwo żelaza, przemysł maszynowy, metalowy i motoryzacyjny). W Salzgitter znajduje się port nad odnogą Kanału Śródlądowego oraz pokłady solanki. Do 2008 roku znajdował się tam kompleksowy zakład firmy MAN produkujący autobusy miejskie, obecnie zakład ten wytwarza jedynie podwozia autobusów wysokopodłogowych.
W mieście znajduje się stacja kolejowa Salzgitter-Ringelheim.

</doc>
<doc id="419956" url="https://pl.wikipedia.org/wiki?curid=419956" title="Reprezentacja Demokratycznej Republiki Konga w piłce nożnej mężczyzn">
Reprezentacja Demokratycznej Republiki Konga w piłce nożnej mężczyzn

Reprezentacja Demokratycznej Republiki Konga – kadra Demokratycznej Republiki Konga w piłce nożnej mężczyzn.
Historia.
W latach 1971-1997 występowała pod nazwą reprezentacja Zairu. Od 1964 roku jest członkiem FIFA, a od 1973 należy do CAF-u.
Drużyna "Simbas" swój najlepszy okres przeżywała na przełomie lat 60. i 70., kiedy dwukrotnie – w 1968 i 1974 roku – triumfowała w Pucharze Narodów Afryki. Ponadto w 1974 roku zakwalifikowała się do mistrzostw świata. Na boiskach RFN piłkarze Zairu przegrali jednak wszystkie trzy mecze (0:2 ze Szkocją, 0:9 z Jugosławią i 0:3 z Brazylią), a udział w turnieju zakończyli bez strzelenia gola.
Od początku lat 90. drużyna regularnie występuje w rozgrywkach o mistrzostwo Afryki, ale najczęściej przegrywa albo już w fazie grupowej albo w ćwierćfinale. W 1998 roku po zwycięstwie nad Burkina Faso w rzutach karnych zajęła trzecie miejsce.

</doc>
<doc id="419957" url="https://pl.wikipedia.org/wiki?curid=419957" title="Reprezentacja DR Konga w piłce nożnej">
Reprezentacja DR Konga w piłce nożnej



</doc>
<doc id="419958" url="https://pl.wikipedia.org/wiki?curid=419958" title="Reprezentacja Zairu w piłce nożnej">
Reprezentacja Zairu w piłce nożnej



</doc>
<doc id="419959" url="https://pl.wikipedia.org/wiki?curid=419959" title="Edward I Plantagenet">
Edward I Plantagenet



</doc>
<doc id="419960" url="https://pl.wikipedia.org/wiki?curid=419960" title="Elżbieta Jakubiak">
Elżbieta Jakubiak

Elżbieta Renata Jakubiak z domu Dąbrowska (ur. 17 marca 1966 w Zatorach) – polska polityk. Minister sportu i turystyki w rządzie Jarosława Kaczyńskiego, w latach 2005–2007 szef Gabinetu Prezydenta RP i sekretarz stanu w Kancelarii Prezydenta RP, posłanka na Sejm VI kadencji.
Życiorys.
W 1991 ukończyła studia w Wyższej Szkole Pedagogiki Specjalnej w Warszawie.
W latach 1990–1992 pracowała w Społecznym Towarzystwie Oświatowym w Warszawie, a następnie do 1998 w Kancelarii Sejmu, gdzie była sekretarką wicemarszałków Jacka Kurczewskiego, Olgi Krzyżanowskiej i Jana Króla. W latach 1998–2002 pełniła funkcję dyrektora Biura Dyrektora Generalnego Urzędu do spraw Kombatantów i Osób Represjonowanych. Od 2002 pracowała jako dyrektor Biura Prezydenta Warszawy.
Od 23 grudnia 2005 do 23 lipca 2007 zajmowała stanowisko szefa Gabinetu Prezydenta Rzeczypospolitej Polskiej w randze sekretarza stanu. W okresie od 23 lipca 2007 do 16 listopada 2007 była ministrem sportu i turystyki w rządzie Jarosława Kaczyńskiego.
W wyborach parlamentarnych w 2007 została wybrana do Sejmu VI kadencji z listy Prawa i Sprawiedliwości w okręgu siedleckim. W głosowaniu otrzymała 33 509 głosów, co stanowiło najlepszy indywidualny wynik w tym okręgu. Później wstąpiła do PiS i wyborach do Parlamentu Europejskiego w 2009 bez powodzenia kandydowała w okręgu warszawskim.
8 września 2010 została zawieszona w prawach członka PiS przez prezesa partii Jarosława Kaczyńskiego. 5 listopada 2010 decyzją Komitetu Politycznego Prawa i Sprawiedliwości została wykluczona z partii wraz z Joanną Kluzik-Rostkowską „za działanie na szkodę partii”. Przystąpiła do nowo utworzonego klubu parlamentarnego ugrupowania Polska Jest Najważniejsza. 4 czerwca 2011 została wybrana na pierwszym kongresie tej partii do rady krajowej, a następnie powołana na skarbnika tego ugrupowania. W wyborach parlamentarnych w 2011 startowała bez powodzenia z pierwszego miejsca listy PJN w okręgu nr 26 (Gdynia).
7 grudnia 2013, wraz z resztą rozwiązanej tego dnia PJN, współtworzyła partię Polska Razem. Tydzień później została członkiem jej prezydium. Była także w tej partii pełnomocniczką okręgową, miejską oraz powiatową. Funkcje partyjne pełniła przez około rok.
Życie prywatne.
Córka Bronisława i Krystyny. Jest mężatką, ma troje dzieci: bliźnięta Joannę i Tomasza oraz córkę Zuzannę.

</doc>
<doc id="419963" url="https://pl.wikipedia.org/wiki?curid=419963" title="THOR">
THOR

THOR () – niezrealizowany projekt bezzałogowej sondy kosmicznej NASA, której celem miało być zbadanie wnętrza Marsa.
Miałoby się to stać poprzez wystrzelenie z sondy w wybrane rejony Marsa dwóch pocisków (tzw. impaktorów) o masie 1200 i 450 kg, które z prędkością 5,3 km/s wbiłyby się w powierzchnię planety, tworząc przy tym kratery o średnicy do 35 i głębokości 4–10 metrów, wyrzucając przy tym materiał znajdujący się pod powierzchnią Marsa. Sonda w tym czasie zrobiłaby zdjęcia zderzenia, a umieszczone na niej instrumenty zanalizowałyby cząstki lodu, minerałów i związków organicznych wyrzuconych podczas kolizji.
Podróż na Marsa potrwałaby 10 miesięcy, a oddzielenie impaktorów nastąpiłoby ok. tydzień przed osiągnięciem przez orbiter marsjańskiej orbity.
W skład wyposażenia sondy miały wejść:
Założenia programu zostały opracowane przez Arizona State University. THOR był jednym z trzech projektów sondy kosmicznej kandydujących do programu kosmicznego Mars Scout, start zwycięskiej misji miał się odbyć w roku 2011. We wrześniu 2008 NASA wybrała do realizacji misję MAVEN.

</doc>
<doc id="419964" url="https://pl.wikipedia.org/wiki?curid=419964" title="Robert Emmet">
Robert Emmet

Robert Emmet (irl. "Roibeard Eiméad"; ur. 4 marca 1778, zm. 20 września 1803) – irlandzki bohater narodowy. Jeden z przywódców Towarzystwa Zjednoczonych Irlandczyków. W 1803 roku wzniecił nieudane powstanie antybrytyjskie. Został stracony przez powieszenie.

</doc>
<doc id="419966" url="https://pl.wikipedia.org/wiki?curid=419966" title="Kury (zespół muzyczny)">
Kury (zespół muzyczny)

Kury – polski zespół muzyczny, zaliczany do yassu, założony w czerwcu 1992 przez Ryszarda „Tymona” Tymańskiego.
Historia.
Pierwsza płyta zespołu została wydana w 1995. Pytany o genezę nazwy Tymański wyjaśniał: "Szukaliśmy nazwy dosyć bohaterskiej, heroicznej, która określiłaby obszar naszych heroicznych eksploracji dźwiękowych. Myślałem o czymś bardzo pompatycznym, nazwie, która będzie mocna. I moja była żona wyszła z nazwą Kury. To nas osłabiło na wieki i jakoś zostało. Kury jak wiadomo to istoty płoche i głupawe. Uważam, że to bardzo pozytywna nazwa". W 1998 Kury nagrały płytę "P.O.L.O.V.I.R.U.S." (nagrodzoną m.in. Fryderykiem). Album był komentarzem dla polskiej muzyki popularnej. Po samobójczej śmierci Jacka Oltera 6 stycznia 2001 w składzie Kur na perkusji grali Jacek Stromski, Rory Walsh i Kuba Staruszkiewicz. W grudniu 2003 Tymański zawiesił działalność zespołu. W 2011 Kury wykonały płytę "P.O.L.O.V.I.R.U.S." na Off Festivalu w składzie z Tymonem Tymański, Piotrem Pawlakiem i Kubą Staruszkiewiczem oraz na kilku pojedynczych koncertach w 2011 i 2012.
Przez wiele lat zespół zapowiadał wydanie koncertowej płyty "Martwe gitary".
Skład.
Do 2001 grupa występowała w składzie:
Dyskografia.
Lista według Discogs:

</doc>
<doc id="419980" url="https://pl.wikipedia.org/wiki?curid=419980" title="Droga wojewódzka nr 389">
Droga wojewódzka nr 389

Droga wojewódzka nr 389 (DW389, także Autostrada Sudecka) – droga wojewódzka w Sudetach w Górach Bystrzyckich i Górach Orlickich o długości ok. 42 km, łącząca drogę krajową nr 8 na przełęczy Polskie Wrota z drogą krajową nr 33 w Międzylesiu. Została zbudowana w 2 ćwierćwieczu XX wieku. Należy do najwyżej położonych szos asfaltowych w Polsce. Otwierają się z niej widoki Kotliny Kłodzkiej, Masywu Śnieżnika i Doliny Orlicy.
Przebieg.
Autostrada Sudecka rozpoczyna się na przełęczy Polskie Wrota, gdzie na wysokości 660 m n.p.m. odchodzi od drogi DK8 (E67) między Dusznikami a Kudową. Stokami Orlicy wspina się do Zieleńca, osiągając najwyższą wysokość (925 m n.p.m.). Ten odcinek biegnący przez Góry Orlickie nosi nazwę Drogi Orlickiej.
Dalej droga prowadzi w dolinę Dzikiej Orlicy przez wsie Mostowice i Lasówkę. Stamtąd skręca na południowy wschód, w Góry Bystrzyckie, wspinając się na Przełęcz Spaloną.
Z Przełęczy Spalonej biegnie poziomo na południe, trawersując stoki masywu Jagodnej, do Przełęczy nad Porębą i dalej do górnych zabudowań wsi Gniewoszów. Na jej terenie droga opada stromo do Rowu Górnej Nysy. Stamtąd, przez Różankę, prowadzi do Międzylesia, gdzie się kończy.
Historia, funkcja i znaczenie.
Autostradę Sudecką zbudowano jako element Drogi Sudeckiej ("Sudetenstraße") – szosy turystycznej poprowadzonej wzdłuż całych Sudetów. Poza A.S. powstał jeszcze tylko jeden odcinek tej drogi, ze Świeradowa-Zdroju do Szklarskiej Poręby (DW358 z Zakrętem Śmierci). Budowa drogi o łącznej długości 41 km trwała w okresie od 1931 do 1938 roku.
Droga miała też pełnić funkcje wojskowe, o czym świadczą ruiny obiektów strategiczno-obronnych (fortyfikacje i schrony) wybudowanych w pobliżu drogi w rejonie Przełęczy nad Porębą. Wiąże się z tym nieoficjalna nazwa drogi: "Autostrada Göringa", ponieważ w latach 1942-44 przedsięwzięcie nadzorował Marszałek Rzeszy Hermann Göring.
Po II wojnie światowej droga utraciła znaczenie militarne (ze względu na włączenie Dolnego Śląska w granice Polski) i turystyczne (z powodu restrykcyjnych przepisów dotyczących podróżowania w strefie granicznej). Służyła ona jedynie ruchowi lokalnemu, będąc jedyną drogą dojazdu do wsi położonych w Dolinie Orlicy.
Na początku XXI wieku Autostrada Sudecka pozostaje drogą o bardzo niskim natężeniu ruchu. W zimie na wielu odcinkach nie jest odśnieżana i może być nieprzejezdna. Wyjątek stanowi odcinek od Polskich Wrót do Zieleńca, służący dojazdowi do ośrodków narciarskich.
Dzięki możliwości pozyskiwania środków z funduszy unijnych po wejściu Polski do Unii Europejskiej podjęto prace nad aktywizacją całej Drogi Sudeckiej, a wraz z nią drogi 389. Do 2006 roku wyremontowano odcinek Przełęcz Polskie Wrota – Zieleniec – Rozdroże pod Hutniczą Kopą. W roku 2013 wyremontowano jeden z najbardziej zniszczonych odcinków drogi, we wsi Gniewoszów.

</doc>
<doc id="419981" url="https://pl.wikipedia.org/wiki?curid=419981" title="Euceryna">
Euceryna

Euceryna (, euceryna bezwodna – "Eucerinum anhydricum", euceryna apteczna, maść eucerynowa – "Unguentum Eucerini") – preparat galenowy do użytku zewnętrznego, sporządzany według przepisu farmakopealnego. W Polsce pierwsza monografia szczegółowa tej maści pojawiła się w Farmakopei Polskiej suplemecie FP IX (2013). Obecnie (2018) znajduje się w Farmakopei Polskiej XI. Klasyfikowana jest jako bezwodne, farmaceutyczne podłoże maściowe o właściwościach absorpcyjnych i lipofilowych. Liczba wodna euceryny jest wysoka; dla farmakopealnych preparatów nie może być mniejsza niż 300. Stosowana w przemyśle farmaceutycznym, kosmetycznym oraz w recepturze aptecznej jako podstawa maści bezwodnych, maści emulsyjnych oraz kremów. Może być użyta także samodzielnie "per se", jako natłuszczająca maść obojętna o działaniu ochronnym.
Farmakopea Polska XI umieściła dwie monografie podłoża, które określone zostały jako:
W składzie tym część wazeliny białej (do 12%) może być zastąpiona dodatkiem oleju parafinowego
Pierwszy skład (maść z alkoholami lanoliny) odpowiada aktualnemu składowi surowca stosowanego w Niemczech Wollwachsalkoholsalbe "Unguentum Alcoholum Lanae" według narodowej, niemieckiej farmakopei (DAB 2017).
Drugi skład (maść cholesterolowo-cetylowa) jest tzw. polską euceryną, od wielu lat tradycyjnie używaną w zakresie krajowej preparatyki farmaceutycznej.
Mimo pojawienia się dwóch standaryzowanych przepisów na eucerynę w FP XI, w Polsce nadal są dopuszczone i wprowadzane do obrotu aptecznego jako surowce farmaceutyczne podłoża o nazwie "Euceryna" z niefarmakopealnym składem, według własnych norm jakościowych wytwórców, np. "Euceryna bezwodna "S"" zawierająca alkohole lanolinowe (8 cz.) olej parafinowy (35 cz.), olej wazelinowy (35 cz.), parafinę stałą "twardą" (10 cz.) i parafinę stałą "miękką" (12 cz.). W zależności od zarejestrowanego przez wytwórców składu zamiast części wazeliny wprowadzono np. lanolinę.
Historia.
Nazwa surowca zaczerpnięta jest z greckich słów: "eú" - dobrze + "kérinos" – woskowy; wywodzi się od odkrycia pierwszego zastosowanego do produkcji kremów (uwodnionych maści) emulgatora: mieszaniny alkoholi lanolinowych (tzw. eucerytu, zwanego także lanocerytem). Połączenie wazeliny białej z zespołem alkoholi lanolinowych wyizolowanych z lanoliny dało podstawę w 1911 roku do wytworzenia pierwszych trwałych maści uwodnionych, czyli kremów przy wspólnych wysiłkach aptekarza polskiego pochodzenia dr. Oscara Troplowitza oraz dermatologa prof. Paula Gersona Unny przy współpracy dr. Isaaca Lifschutza. Z frakcji alkoholowej uzyskanej z ekstrakcji lanoliny otrzymano pierwsze trwałe emulsje – połączenie fazy olejowej i wodnej (w/o oraz o/w). Odkrycie właściwości emulgujących alkoholi lanolinowych w połączeniu z lipofilowymi podłożami bezwodnymi dało podstawy do szerokiego wykorzystania nowego podłoża absorpcyjnego bezwodnego, natomiast po wyemulgowaniu fazy wodnej absorpcyjnego podłoża uwodnionego w przemyśle kosmetycznym i farmaceutycznym.
Euceryna jako podłoże do sporządzania maści, stosowane w aptekach i zakładach farmaceutycznych jest znana w Polsce od kilkudziesięciu lat. Do 2017 r. skład jakościowy był określany według tradycyjnych receptur aptecznych (stanowiła preparat galenowy "oficynalny"). Euceryna produkowana była w Polsce przez zakłady "Pollena Lechia" Poznań, a następnie przez różne inne prywatne wytwórnie farmaceutyczne, m.in. w 1986 r. produkcję rozpoczęła krakowska Wytwórnia Euceryny "Coel"). Zawierała najczęściej wazelinę białą (95%), alkohol cetylowy (3%) i cholesterol (2%). Ówczesne wojewódzkie laboratoria galenowe niekiedy odstępowały od tego składu, stosując tańszy: 95% – zmodyfikowana maść parafinowa (30% cerezyny + 70% parafiny ciekłej), alkohol cetylowy (3%) i cholesterol (2%). Przez pewien czas "Pollena Lechia" wytwarzała odmianę euceryny do sporządzania sterylnych maści ocznych, "Eucerinum pro usu ophtalmico" zawierająca wazelinę białą, cerezynę, ROM-2 i olej parafinowy.

</doc>
<doc id="419983" url="https://pl.wikipedia.org/wiki?curid=419983" title="Robert Draba">
Robert Draba

Robert Draba (ur. 5 kwietnia 1970 w Warszawie) – polski prawnik, radca prawny.
W latach 2005–2008 sekretarz stanu w Kancelarii Prezydenta RP, w latach 2006–2008 zastępca szefa Kancelarii Prezydenta RP oraz w 2006 i 2007 p.o. szefa Kancelarii Prezydenta RP.
Wykształcenie.
Ukończył studia na Wydziale Filozofii i Socjologii oraz na Wydziale Prawa i Administracji Uniwersytetu Warszawskiego.
Kariera zawodowa.
W latach 1994–1995 pracownik Banku Creditanstalt. W latach 1995–1999 kierownik Sekcji Prawnej w Fundacji „Polsko-Niemieckie Pojednanie”. Od 1997 do 1999 pracownik Izby Przemysłowo-Handlowej Inwestorów Zagranicznych (doradca prawny). W latach 1999–2002 współpracował z późniejszą szefową Gabinetu Prezydenta RP Elżbietą Jakubiak, pełniącą wówczas funkcję szefowej Biura Dyrektora Generalnego Urzędu do Spraw Kombatantów i Osób Represjonowanych jako jej zastępca, a w 2002 zastąpił ją na stanowisku Dyrektora Biura.
W 2002 uzyskał tytuł radcy prawnego, w tym samym roku był zatrudniony w Urzędzie Ochrony Konkurencji i Konsumentów. Od 2003 pracownik Urzędu Miasta Stołecznego Warszawy, jako dyrektor Biura Prawnego Urzędu, a od 9 stycznia 2004 zastępca Prezydenta Warszawy.
28 grudnia 2005 objął funkcję sekretarza stanu w Kancelarii Prezydenta RP, nadzorował kwestie prawne. Od 2 czerwca 2006 do 2 sierpnia 2006, po dymisji Andrzeja Urbańskiego, pełnił obowiązki szefa Kancelarii Prezydenta. 2 sierpnia 2006 został powołany na stanowisko zastępcy szefa Kancelarii Prezydenta. Od 7 lutego 2007, po odejściu na stanowisko szefa MON Aleksandra Szczygły, ponownie pełnił obowiązki szefa Kancelarii Prezydenta do 29 listopada 2007. 9 lipca 2008 odwołany z funkcji zastępcy szefa Kancelarii Prezydenta i sekretarza stanu.
Partner w kancelarii prawnej PwC Legal w Warszawie, część grupy kapitałowej PwC.

</doc>
<doc id="419986" url="https://pl.wikipedia.org/wiki?curid=419986" title="Claude Le Roy">
Claude Le Roy

Claude Marie François Le Roy (ur. 6 lutego 1948) – francuski piłkarz grający na pozycji defensywnego pomocnika i trener piłkarski. Od połowy lat 80. pracuje najczęściej w Afryce, gdzie prowadził m.in. reprezentację Demokratycznej Republiki Konga (2004–2006, 2012–2013) Kamerunu (1985–1988, 1998) czy Senegalu (1989–1992). W latach 2016–2021 był selekcjonerem reprezentacji Togo.
Kariera piłkarska.
Był zawodnikiem FC Rouen, AC Ajaccio, Olympique avignonnais, Stade Lavallois i Amiens SC.
Kariera szkoleniowa.
W latach 1985–1988 był selekcjonerem reprezentacji Kamerunu, z którą w 1988 roku zdobył Puchar Narodów Afryki. Później z powodzeniem prowadził Senegal, a także Zjednoczone Emiraty Arabskie i Malezję. Pod koniec lat 90. był dyrektorem sportowym w Paris Saint Germain.
W kwietniu 1998 roku ponownie został wybrany na trenera drużyny narodowej Kamerunu. Startował z nią w mistrzostwach świata 1998. Mimo iż reprezentacja zaprezentowała się we Francji z dobrej strony i była o krok od wyjścia z grupy, po turnieju Le Roy podał się do dymisji.
Później pracował w RC Strasbourg (1999–2000) i w Chinach oraz w latach 2003–2004 w angielskim Cambridge United, z którym awansował do drugiej ligi (Division 2).
Od czerwca 2004 do lipca 2006 roku i ponownie w latach 2012–2013 był selekcjonerem reprezentacji Demokratycznej Republiki Konga, z którą dotarł do ćwierćfinału Pucharu Narodów Afryki 2006.
Od września 2006 do roku 2008 roku pełnił obowiązki trenera kadry Ghany.
W 2013 roku został selekcjonerem reprezentacji Konga, funkcję pełnił do 2015.

</doc>
<doc id="419989" url="https://pl.wikipedia.org/wiki?curid=419989" title="Ślązacy (podział etnograficzny)">
Ślązacy (podział etnograficzny)



</doc>
<doc id="420008" url="https://pl.wikipedia.org/wiki?curid=420008" title="Niszczyciele typu 1934">
Niszczyciele typu 1934

Niszczyciele Typu 1934 i 1934A (34 i 34A), określane też jako typ Leberecht Maass – seria niemieckich okrętów klasy niszczycieli z okresu II wojny światowej, składająca się z 16 jednostek. Były to pierwsze niszczyciele zbudowane w Niemczech po I wojnie światowej.
Historia rozwoju.
Po przegranej I wojnie światowej, na niemiecką marynarkę wojenną nałożono dotkliwe ograniczenia traktatu wersalskiego, pozwalając m.in. na posiadanie jedynie po 12 niszczycieli i 12 torpedowców oraz po 2 w rezerwie. Nowe jednostki można było zbudować dopiero po 15 latach od wejścia do służby pozostawionych Niemcom okrętów i nie mogły one mieć wyporności większej od 800 ton dla niszczycieli i 200 ton dla torpedowców. Pierwszymi jednostkami tych klas nowo zbudowanymi w Niemczech była seria torpedowców typów "Möwe" (Typ 1923) i "Wolf" (Typ 1924), które jednak miały wyporność określoną na 800 ton – przedział dla niszczycieli, a faktycznie jeszcze większą. Dopiero na początku lat 30., w związku z planowanym odejściem Niemiec od przestrzegania ograniczeń traktatu wersalskiego, podjęto projektowanie nowych niszczycieli. W braku możliwości szybkiego nadrobienia liczby okrętów, zdecydowano radykalnie odejść od zupełnie już nierealnych traktatowych ograniczeń wyporności i zaprojektować duże niszczyciele, przewyższające okręty tej klasy potencjalnych przeciwników.
We wrześniu 1933 swoje projekty przedstawiły cztery niemieckie przedsiębiorstwa, zwyciężył projekt Deutsche Werke, który zaaprobowano do dalszego rozwoju pod oznaczeniem Typ 1934 (Typ 34). Z uwagi na przerwanie ciągłości rozwoju niemieckich niszczycieli, nowe okręty miały liczne cechy wywodzące się z konstruowanych wcześniej torpedowców. Z kolei pod względem rozmieszczenia uzbrojenia były zainspirowane francuskimi wielkimi niszczycielami typu "Le Fantasque". 7 lipca 1934 zamówiono w stoczni Deutsche Werke w Kilonii pierwsze cztery okręty. Do stycznia 1935 zamówiono dalsze 12 okrętów nieco ulepszonego typu 1934A (34A) w trzech innych stoczniach. Budowę nowych okrętów niemieckich, łamiącą traktat wersalski, oficjalnie usankcjonowano na forum międzynarodowym przez podpisanie niemiecko-brytyjskiej umowy morskiej z 1935. Mimo to, rząd niemiecki znacznie zaniżał podawaną oficjalnie wyporność standardową nowych niszczycieli, określając ją jedynie na 1625 t, mieszczącą się w limitach dla niszczycieli – przewodników flotylli („liderów”), określonych przez traktat londyński z 1930, którego ograniczenia Niemcy zobowiązały się przestrzegać. W rzeczywistości, z wypornością od 2171 do 2270 t, stanowiły jedne z największych niszczycieli przedwojennych, porównywalnych jedynie z francuskimi wielkimi niszczycielami (klasy "contre-torpilleur").
Okręty.
Pierwszym okrętem serii był „Leberecht Maass”, od którego nazwy nazywany jest także nieoficjalnie cały typ. Wszedł on do służby 14 stycznia 1937. Pozostałe okręty weszły do służby w 1937 i 1938, a dwa ostatnie w 1939. Ich nazwy pochodziły od nazwisk niemieckich oficerów marynarki poległych podczas I wojny światowej. Cena okrętów wynosiła od 12,6 do 14,1 miliona Reichsmark.
Z1 – Z4 były zbudowane przez Deutsche Werke w Kilonii, Z5 – Z8 przez Deschimag A.G. w Bremie, Z9 – Z13 przez Krupp Germaniawerft w Kilonii, Z14 – Z16 przez Blohm und Voss w Hamburgu. W praktyce, niezależnie od podziału na Typ 34 (Z1 – Z4) i 34A (Z5 – Z16), grupy niszczycieli budowane przez wszystkie cztery stocznie różniły się od siebie, między innymi wypornością, siłownią oraz długością (Z9 – Z16 były dłuższe o 2 metry) i formą dziobnicy.
Ocena i opis konstrukcji.
Niszczyciele typu 1934/34A były jednymi z większych przedwojennych jednostek tej klasy, dzięki czemu ich zaletą była dość duża żywotność. Mimo wielkości, miały one jednak kiepskie własności morskie, między innymi ich pokład dziobowy był silnie zalewany przez wodę i zarywały dziobem w fale. Szczególnie było to dotkliwe w trudnych warunkach arktycznych. Jedynie w niewielkim stopniu własności te były polepszone przez zastosowanie bardziej wydłużonego łukowo dziobu na części jednostek (Z9-Z16), a później dalsze wydłużenie dziobu na kilku ocalałych.
Uzbrojenie okrętów, składające się z 5 pojedynczych dział kalibru 128 mm (nominalnie 12,7 cm), było dość silne, jednakże minusem okazał się niewielki zapas amunicji – 120 pocisków na działo (plus po 20 pocisków oświetlających). Działa były chronione pancernymi maskami przeciwodłamkowymi grubości 8 mm, masa kompletnego działa wynosiła 10,2 t. Jak na początek wojny, dysponowały one także silnym uzbrojeniem przeciwlotniczym, aczkolwiek półautomatyczne armaty przeciwlotnicze 37 mm C/30 miały małą skuteczność (w toku wojny uzbrojenie to stało się niewystarczające i pod koniec wojny było ono dodatkowo zwiększane, na trzech jednostkach kosztem jednego z dział artylerii głównej). Silne było również uzbrojenie torpedowe; oprócz ośmiu wyrzutni dodatkowo okręty zabierały maksymalnie do ośmiu torped zapasowych (zwykle 4), co było rzadkością na niszczycielach europejskich.
Niszczyciele typu 34/34A miały architekturę typową dla niszczycieli, z podniesionym pokładem dziobowym na ok. 40% długości kadłuba. Miały charakterystyczne cechy niemieckich niszczycieli i torpedowców od I wojny światowej, jak pierwszy komin umieszczony tuż za nadbudówką dziobową. Kadłub okrętów dzielił się na 15 przedziałów wodoszczelnych. Okręty miały trzy kotłownie i dwie maszynownie – wprawdzie nie zastosowano układu przemiennego siłowni, lecz w celu zwiększenia odporności na uszkodzenia, były one przedzielone innymi przedziałami (od dziobu: kotłownia, kotłownia, przedział kotła pomocniczego, kotłownia, maszynownia, przedział mechanizmów pomocniczych, maszynownia). Spaliny z kotłowni były odprowadzane przez dwa kominy. Istotną wadą okrętów z punktu widzenia eksploatacji okazało się wykorzystanie niedopracowanych siłowni z kotłami pracującymi pod wysokim ciśnieniem roboczym pary, co teoretycznie miało zwiększyć ich wydajność, lecz w praktyce prowadziło do licznych awarii, obniżających sprawność napędu. Niszczyciele Z1 – Z8 miały kotły Wagnera (ciśnienie 70 atm.), Z9 – Z16 bardziej awaryjne kotły Bensona (o wyższym ciśnieniu 110 atm.). Siłownie te okazały się przy tym mało ekonomiczne, na skutek m.in. dużego rozchodu pary na mechanizmy pomocnicze, przez co istotną wadą niemieckich niszczycieli stał się stosunkowo niewielki zasięg (będący pośrednią przyczyną utraty 5 niszczycieli Typu 34/34A i 5 Typu 36 pod Narvikiem). Okręty miały pojedynczy ster, a ich manewrowość także nie była najlepsza. Ogólnie niszczyciele typu 1934 i 1934A, pomimo ich siły, są oceniane jako jedne z mniej udanych dużych niszczycieli, spośród porównywalnych okrętów tej klasy na świecie. Ich wady jedynie częściowo poprawiono w kolejnych typach.
Na bazie projektu typu 1934 opracowano nieco ulepszony i powiększony typ niszczycieli 1936 ("Diether von Roeder", zbudowano 6 okrętów do 1939). Niszczyciele typów 1934 i 1936 stanowiły jedyne niemieckie okręty tej klasy na początku wojny, a kolejne niemieckie typy niszczycieli okresu II wojny światowej (1936A i 1936B) były ich bezpośrednim dalszym rozwinięciem.
Modernizacje.
Okręty modernizowano podczas służby w niewielkim stopniu. Modernizacje ocalałych okrętów rozpoczęły się w połowie 1940. Na maszcie dziobowym okrętów montowano wówczas radar FuMO 21 (od 1943 – FuMO 24/25, a od 1944, za drugim kominem – FuMO 63). Jeszcze od 1939 część okrętów otrzymała hydrolokatory S-Gerat, lecz niektóre nie otrzymały ich do końca wojny. Od 1941 wzmacniano lekkie uzbrojenie przeciwlotnicze przez dodanie trzech działek 20 mm, a następnie od końca 1941 poczwórnie sprzężonego działka 20 mm na nadbudówce rufowej. Dopiero od końca 1944 znacząco wzmacniano uzbrojenie przeciwlotnicze na ocalałych okrętach, w ramach planu "Barbara", w różnych wariantach – maksymalnie do 14 nowych działek automatycznych 37 mm M42 i 10 działek 20 mm na „Lody” i „Steinbrinck”, przy czym z powodu wzrostu masy, na tych dwóch okrętach i „Jacobi” zdemontowano działo nr 3 artylerii głównej. Oprócz modernizacji uzbrojenia przeciwlotniczego, podejmowano niewielkie wysiłki w celu poprawienia ich własności morskich. Dla polepszenia stateczności, w 1942 na ocalałych okrętach skrócono o 1,2 m przedni komin i obniżono kołpaki na kominach. Podczas kapitalnego remontu na „Jacobi”, „Steinbrinck”, „Lody” i „Beitzen” w 1944, przebudowano ich stewy dziobowe na typu „atlantyckiego” – łukowato wygięte, co nieco polepszyło ich własności morskie i wydłużyło okręty do 121 m („Lody” i „Steinbrinck” do 123 m).
Służba.
Przed wojną, okręty uczestniczyły w nielicznych grupowych wizytach i pływaniach zagranicznych, przede wszystkim na wody Hiszpanii objętej wojną domową. W maju 1939 sześć z nich wzięło udział w zajęciu Kłajpedy. Do 10 września 1939 „Leberecht Maass” był okrętem flagowym niemieckiego Dowódcy Torpedowców (FdT), adm. Lutjensa. Pierwszą „ofiarą” niszczycieli tego typu stał się niemiecki torpedowiec „Tiger”, staranowany 27 sierpnia 1939 przez „Maxa Schultza”. Wszystkie wzięły udział w II wojnie światowej, podczas której trzy jednostki zostały zatopione przez brytyjskie okręty nawodne, cztery samozatopione (część z nich po uszkodzeniach), trzy zatonęły na minach. Siedem utracono w 1940, trzy w 1942, sześć przetrwało wojnę.
Początek wojny 1939-1940.
Po wybuchu wojny, dziesięć niszczycieli patrolowało polskie wybrzeże, w większości bez epizodów bojowych, pomijając pojedynek „Maassa” i „Zenkera” z polskimi okrętami ORP „Wicher” i „Gryf” w porcie w Helu 3 września 1939, podczas którego „Maas” został uszkodzony. Część działała następnie na Morzu Północnym i w Cieśninach Duńskich, m.in. patrolując i stawiając defensywne zagrody minowe na wodach niemieckich (operacja "Westwall"). Od 18 października 1939 do lutego 1940, 12 niszczycieli tego typu wraz z niszczycielami typu 36 uczestniczyło w stawianiu ofensywnych zagród minowych u wybrzeży Wielkiej Brytanii, na których następnie zatonęło 67 statków i kilka okrętów brytyjskich, drugie tyle zostało uszkodzonych (najaktywniejszy był „Friedrich Eckoldt”, uczestnicząc w 6 operacjach, pozostałe od 1 do 3 razy). W nocnym starciu 7 grudnia 1939 „Hans Lody” i „Erich Giese” poważnie uszkodziły brytyjski niszczyciel HMS „Jersey”.
22 lutego 1940 sześć niszczycieli („Maas”, „Eckoldt”, „Beitzen”, „Koellner”, „Riedel”, „Schultz”) wzięło udział w nieudanej operacji "Wikinger", mającej na celu zwalczanie brytyjskiego rybołówstwa, w toku której utracono na skutek omyłkowego ataku niemieckiego samolotu i na brytyjskich minach dwa niszczyciele: „Leberecht Maass” i „Max Schultz”.
Kampania norweska i działania we Francji 1940-1941.
Większość niszczycieli wzięła udział w ataku na Norwegię (operacji "Weserübung"), transportując na pokładach żołnierzy niemieckich. Pięć – „Georg Thiele”, „Wolfgang Zenker”, „Bernd von Arnim”, „Erich Giese” i „Erich Koellner”, weszło w skład grupy zajmującej 9 kwietnia Narwik, gdzie „von Arnim” zatopił norweski pancernik przybrzeżny „Norge”. Wszystkie zostały następnie zniszczone przez okręty brytyjskie w toku dwóch bitew morskich pod Narwikiem 11–13 kwietnia 1940 (wraz z 5 niszczycielami typu 1936), topiąc dwa niszczyciele brytyjskie i uszkadzając kilka. Cztery niszczyciele („Paul Jacobi”, „Theodor Riedel”, „Bruno Heinemann”, „Friedrich Eckoldt”) zajęły Trondheim. Ostatnim epizodem kampanii norweskiej był udział trzech dalszych niszczycieli tego typu („Hans Lody”, „Hermann Schoemann”, „Erich Steinbrinck”) w operacji "Juno" 8 czerwca 1940 – jako eskorta dla pancerników „Gneisenau” i „Scharnhorst”, atakujących alianckie transporty ewakuacyjne z Norwegii (na skutek jednak niewielkiego zasięgu niszczycieli, powróciły następnie do portu, co ułatwiło brytyjskiemu niszczycielowi HMS „Acasta” uszkodzenie „Scharnhorsta”).
Od września 1940 6 z ocalałych 9 niszczycieli („Lody”, „Ihn”, „Jacobi”, „Riedel”, „Eckoldt”, „Steinbrinck”) operowało z baz zachodniej Francji przeciw żegludze alianckiej, z niewielkimi sukcesami, najpóźniej do lutego 1941. Między innymi, 28 września 1940 niszczyciele postawiły ofensywne pole minowe w Zatoce Falmouth, na którym zatonęło 5 statków. W starciu z brytyjskimi niszczycielami 29 listopada 1940 koło przylądka Lizard w Kornwalii, „Hans Lody” uszkodził poważnie torpedami niszczyciel HMS „Javelin”. W kwietniu 1941 ponownie na zachód Francji przebazowano z Niemiec „Ihn”, „Steinbrinck” i „Heinemann”, dla eskortowania w Zatoce Biskajskiej rajderów i statków przerywających blokadę. 27 lipca „Ihn”, a we wrześniu 1941 pozostałe dwa powróciły do Niemiec.
Działania na dalekiej północy i w Arktyce 1941-1943.
W maju i czerwcu 1941 część niszczycieli eskortowała pancernik „Bismarck” i krążownik „Lützow” z Niemiec do Norwegii. Od lipca do października 1941 „Lody”, „Beitzen”, „Schoemann”, „Eckoldt” (oraz „Karl Galster” typu 36) w składzie 6. flotylli operowały przeciw ZSRR na dalekiej północy, z baz w Norwegii (Kirkenes), z niewielkimi jedynie sukcesami. 13 lipca „Lody” i „Schoemann” wraz z „Karlem Galsterem” zatopiły radziecki konwój w składzie: patrolowiec „Passat” i dwa trawlery RT-32 i RT-67, holujące pontony do prac podwodnych, a 24 lipca „Schoemann” zatopił okręt hydrograficzny „Meridian”. 10 sierpnia „Lody”, „Beitzen”, „Eckoldt” dokonały rajdu do Zatoki Kolskiej, topiąc patrolowiec „Tuman”, po czym „Beitzen” został uszkodzony przez lotnictwo. W sierpniu na remont do Niemiec odeszły „Beitzen” i „Schoemann”, we wrześniu „Lody”, a w październiku „Eckoldt”, uszkodzony w kolizji z norweskim statkiem.
12 lutego 1942 „Beitzen”, „Schoemann”, „Jacobi” i „Ihn” brały udział w operacji "Cerberus" – osłonie przebicia się przez kanał La Manche pancerników „Scharnhorst” i „Gneisenau”. Jednakże w toku przygotowań do niej, w drodze do Francji „Bruno Heinemann” 25 stycznia 1942 zatonął na minie. „Beitzen” i „Schoemann” zostały podczas operacji lekko uszkodzone przez lotnictwo brytyjskie.
Począwszy od końca lutego 1942 większość niszczycieli typu 1934 operowała ponownie z baz w północnej Norwegii, głównie przeciw konwojom alianckim w Arktyce, odnosząc minimalne sukcesy. 6-9 marca 1942 „Ihn” i „Schoemann” wzięły udział z pancernikiem „Tirpitz” udział w akcji przeciw konwojowi PQ-12, topiąc jedynie 7 marca statek „Iżora” (z konwoju QP-8). „Hermann Schoemann” 1 maja 1942 wziął udział w akcji przeciw konwojowi QP-11, 2 maja 1942 jednak został zatopiony przez brytyjski krążownik lekki HMS „Edinburgh” i niszczyciel HMS „Forester”.
3 lipca 1942 „Lody” i „Riedel” zostały uszkodzone na skale podwodnej. W tym okresie i w kolejnym roku zdarzały się także liczne inne awarie. Od jesieni niszczyciele typu 34/34A operowały wraz z nowymi niszczycielami typu 36A. We wrześniu „Beitzen” i w październiku „Eckoldt” uczestniczyły w stawianiu min u wybrzeży ZSRR. Wzięły też udział w operacji "Hoffnung" w listopadzie. Niszczyciele „Beitzen”, „Eckoldt”, „Riedel” wzięły udział w bitwie na Morzu Barentsa („noworocznej”) 31 grudnia 1942 (operacji "Regenbogen" przeciw konwojowi JW 51B), w której „Friedrich Eckoldt” został zatopiony przez brytyjski krążownik HMS „Sheffield”. Po tej bitwie, na początku 1943 niemieckie dowództwo znacznie ograniczyło aktywność floty w Norwegii. „Riedel” wziął jeszcze udział w akcji minowania 6-7 lutego 1943 (z Z-31). Dopiero 8 września 1943 „Steinbrinck”, „Riedel” i „Lody” wzięły udział w operacji "Zitronella" – rajdzie niemieckich pancerników na Spitsbergen. Do listopada 1943 ocalałe 6 niszczycieli typu 1934/34A przebazowano do Niemiec, pozostawiając na Północy tylko jednostki typu 1936A.
Działania w Cieśninach Duńskich i na Bałtyku 1943-1945.
Od końca 1943 niszczyciele typu 1934/34A działały głównie w Cieśninach Duńskich, m.in. osłaniając tam operacje minowe i same stawiając miny. Od jesieni 1944 głównie osłaniały konwoje przybrzeżne przed atakami lotnictwa brytyjskiego, będąc w składzie 5. Flotylli, bazującej w Horten. Nie brały już udziału w starciach sił nawodnych. Wzmocniono w tym okresie ich lekkie uzbrojenie przeciwlotnicze, a część okrętów poszła na długoterminowe remonty połączone z modernizacją, przedłużane przez bombardowania stoczni. „Paul Jacobi” został uszkodzony w nalocie na Kilonię 13 grudnia 1943, powtórnie w styczniu i lipcu 1944. „Erich Steinbrinck” został uszkodzony w nalotach na Hamburg w czerwcu i listopadzie 1944 i nie został już wyremontowany. Od początku 1945, sprawne niszczyciele działały na Bałtyku, pomiędzy Gdynią a Kopenhagą, biorąc udział w ewakuacji uchodźców niemieckich z Pomorza i okazjonalnie ostrzeliwując pozycje radzieckie. 24 kwietnia 1945 „Richard Beitzen” został poważnie uszkodzony przez brytyjskie lotnictwo w Skagerraku. Podczas ostatnich dni wojny w maju 1945, sprawne „Lody”, „Riedel”, „Jacobi” i „Ihn” odbyły kilka rejsów, ewakuując na pokładach licznych uchodźców niemieckich z Pomorza, głównie Helu, do Kopenhagi.
Służba powojenna.
Wojnę przetrwało 6 niszczycieli, z których 4 przyznano przy podziale floty niemieckiej Wielkiej Brytanii, a dwa ZSRR. Spośród przyznanych niszczycieli, Brytyjczycy nie wcielili żadnego do służby, lecz wycofali „Richard Beitzen” i „Hans Lody” do rezerwy, z numerami burtowymi odpowiednio N-40 i N-97, po czym w 1948 sprzedali je na złom.
Dwa kolejne niszczyciele Wielka Brytania przekazała 4 lutego 1946 Francji, gdzie „Paul Jacobi” wcielono do służby jako „Desaix”, a „Theodor Riedel” jako „Kléber”. „Desaix” został w 1949 wycofany do rezerwy i w czerwcu 1954 skreślony z listy floty i sprzedany na złom, natomiast „Kléber” po remoncie i modernizacji w latach 1948-1951 służył do 1953. Radary i uzbrojenie przeciwlotnicze zamieniono na amerykańskie radary i 6 działek 40 mm Bofors, zdemontowano też działo nr 3 artylerii głównej. Od 1951 wchodził w skład 3. dywizjonu niszczycieli bazującego na Morzu Śródziemnym. 20 grudnia 1953 wycofany do rezerwy. W 1957 został skreślony z listy floty i sprzedany na złom.
„Friedrich Ihn” i „Erich Steinbrinck” zostały wcielone w 1946 do marynarki ZSRR jako „Prytkij” i „Pyłkij”, w składzie Floty Północno-Bałtyckiej. Z uwagi na zły stan, „Pyłkij” wycofano do rezerwy 16 listopada 1948, po czym 30 kwietnia 1949 przekształcono na hulk koszarowy PKZ-2, a w 1958 oddano na złom. „Prytkij” służył jako jednostka bojowa do 22 marca 1952, kiedy został wycofany ze służby i następnie złomowany.
Dane techniczne.
Uzbrojenie:
Wyposażenie:

</doc>
<doc id="420010" url="https://pl.wikipedia.org/wiki?curid=420010" title="Niszczyciele typu 1934A">
Niszczyciele typu 1934A



</doc>
<doc id="420016" url="https://pl.wikipedia.org/wiki?curid=420016" title="Kult astralny">
Kult astralny

Kult astralny (także astrolatria) – kult ciał niebieskich m.in.: Słońca, Księżyca, gwiazd, planet, które zostały podniesione do rangi obiektów czci religijnej.
Kult ten jest obecny w większości systemów politeistycznych. W szczególnie rozbudowanej formie pojawił się w rozwiniętych kulturach Azji (Indie, Chiny, Mezopotamia), w basenie Morza Śródziemnego (Egipt, Grecja, Rzym) oraz w wysoko rozwiniętych cywilizacjach obu Ameryk (Aztekowie, Majowie, Inkowie). Astrolatria wiązała się z reguły z uprawianiem astrologii, a wynikała z przekonania, iż pewne zjawiska przychodzące m.in. wraz ze zmianą pór roku i odbierane przez człowieka jako pozytywne lub negatywne, związane są z określonymi ciałami niebieskimi.
Astrolatria przybiera różne formy:

</doc>
<doc id="420023" url="https://pl.wikipedia.org/wiki?curid=420023" title="Natężenie pola grawitacyjnego">
Natężenie pola grawitacyjnego

Natężenie pola grawitacyjnego – wektorowa wielkość fizyczna charakteryzująca pole grawitacyjne. Równa jest sile, z jaką dane pole grawitacyjne działa na jednostkową masę. Inaczej mówiąc natężenie pola grawitacyjnego można obliczyć, dzieląc siłę grawitacyjną działającą na pewne ciało przez masę tego ciała
gdzie:
Natężenie pola grawitacyjnego wytwarzane przez punkt materialny opisuje wzór:
gdzie:
Wzór ten obowiązuje również, gdy ciało wytwarzające pole grawitacyjne jest jednorodną kulą lub sferą albo ma radialnie symetryczny rozkład gęstości – Ziemia i wszystkie większe ciała niebieskie w przybliżeniu spełniają ten warunek. Wówczas formula_5 we wzorze jest odległością od środka kuli. Wzór ten pozostaje prawdziwy na zewnątrz kuli, tzn. dla formula_9 gdzie formula_10 jest promieniem kuli.
Jednostka natężenia pola grawitacyjnego
Natężenie pola grawitacyjnego w dowolnym punkcie tego jest zbliżone do przyspieszenia grawitacyjnego, ale na ogół nie jest mu dokładnie równe. Jest to spowodowane tym, że na przyspieszenie grawitacyjne ma wpływ również siła odśrodkowa związana z ruchem obrotowym ciała niebieskiego wokół własnej osi. Równość ta zachodzi tylko w przypadku nieobracającego się ciała, albo na biegunie geograficznym tego ciała (wówczas siła odśrodkowa zeruje się). Ponieważ dla większości planet i księżyców prędkość obrotów względem własnej osi nie jest duża, przy uproszczonych rachunkach pomija się wpływ siły odśrodkowej na przyspieszenie grawitacyjne. Na Ziemi przyspieszenie grawitacyjne nazywamy przyspieszeniem ziemskim. W warunkach ziemskich, jeżeli pominie się efekt związany z siłą odśrodkową, natężenie pola grawitacyjnego równe jest w przybliżeniu przyspieszeniu ziemskiemu
gdzie formula_13 i formula_14 oznaczają odpowiednio masę i promień Ziemi.

</doc>
<doc id="420029" url="https://pl.wikipedia.org/wiki?curid=420029" title="Miłość (ujednoznacznienie)">
Miłość (ujednoznacznienie)



</doc>
<doc id="420030" url="https://pl.wikipedia.org/wiki?curid=420030" title="PZInż 603">
PZInż 603

PZInż 603 – samochód ciężarowy zaprojektowany w Państwowych Zakładach Inżynierii w Warszawie.
Historia.
Konstruktorzy z Biura Studiów PZInż zaprojektowali dwutonowy samochód ciężarowy oznaczony symbolem PZInż. 603, zunifikowany w 75% pod względem części i podzespołów z 3,5 tonowa ciężarówką PZInż 703. Nowy pojazd mógł być także produkowany w wersjach specjalnych: sanitarka, elektrownia polowa, transporter reflektorów przeciwlotniczych. Planowano stworzenie dwóch podstawowych wersji: 
Prace nad realizacją silnika typu 625 jednego z najnowszych projektów PZInż w tej dziedzinie przeciągnęły się nad planowany czas, więc oba prototypy wykonane w 2. połowie 1938 r. wyposażono w silniki PZInż 705.
Silniki obu typów charakteryzowały się nowoczesną konstrukcją. Były to jednostki gaźnikowe w układzie rzędowym z rozrządem górnozaworowym, popychaczowym, chłodzone cieczą w obiegu wymuszonym i jak na owe czasy bardzo lekkie (typ 625 – 50 kg, typ 705 – 330 kg), gdyż ich kadłuby wykonano ze stopu glinowo-krzemowego. Z żeliwa odlano tylko głowice i tuleje cylindrowe. Zastosowanie tulei tego rodzaju i dużych otworów kontrolno-naprawczych w bloku silnika (zamykanych metalowymi pokrywami) powodowało znaczne uproszczenie czynności obsługowych i remontowych. Układy dolotowe i wylotowe silników zrealizowano w sposób tradycyjny. Były to typowe jednokanałowe kolektory i dolnossące gaźniki Solex 40 FAJPZ z olejowymi filtrami powietrza. Benzynę, ze zbiornika o pojemności 75 l umieszczonego pod siedzeniem kierowcy podawała pompa przeponowa napędzana od wałka rozrządu.
Silniki miały ten sam rodzaj filtrów: paliwowy typu osadnikowego i olejowy metalowy, szczelinowy. W instalacji elektrycznej obu jednostek napędowych znajdowała się prądnica 12 V 100 W, rozrusznik o mocy 955 W i akumulatory o pojemności 60 Ah. Nie zależnie od modelu pojazdu i rodzaju silnika z jednostką napędową współpracowała skrzynia biegów o 4 przekładniach do jazdy w przód i biegu wstecznym. Trzy wyższe biegi miały przekładnie cichobieżne. Przekładnia tylnego mostu, stożkowa o zębach spiralnych była jednakowa dla wszystkich modeli ciężarówek produkowanych w PZInż.
Na życzenie odbiorcy mechanizm różnicowy wyposażano w samoczynną blokadę ułatwiającą wyjazd z ciężkiego terenu w przypadku różnic prędkości obrotowych kół napędowych. Model 603-W miał ponadto reduktor o przełożeniu szosowym i terenowym przy tylnym moście. Hamulce hydrauliczne wszystkich kół były zrealizowane w nowoczesnym systemie wodzikowym zapewniającym dobry docisk szczęk do bębna podczas hamowania i równomierne zużywanie okładzin. Hamulec pomocniczy, ręczny, mechaniczny działał na bębny kół tylnych. Zawieszenie obu sztywnych osi stanowiły resory piórowe, półeliptyczne, zaopatrzone w hydrauliczne amortyzatory ramieniowe znanej łódzkiej firmy "Roman Klinger". Istotnym elementem nośnym samochodu była rama stalowa, zamknięta z prostymi podłużnicami o profilu ceowym. Podłużnice połączone były za pomocą profilowanych poprzecznic w przedniej części ramy przystosowanych do mocowania wsporników kabiny kierowcy. Kabinę kierowcy zaprojektowano w systemie klasycznym i z silnikiem wbudowanym przed miejscem kierowcy) niezwykle starannie i z uwzględnieniem istotnych zdobyczy technicznych z zakresu ergonomii.
Zastosowano m.in. dwie odrębne wycieraczki dla obu części dzielonej szyby przedniej, wentylację o wysokiej sprawności za pomocą nawiewnika uchylnego: umieszczonego przed przednią szybą i opuszczanych szyb w drzwiach bocznych. Wygodę eksploatacji zapewniło także ogrzewanie z nadmuchem ciepłego powietrza, a także pochylona kolumna kierownicy i tablica rozdzielcza z bogatym zestawem wskaźników, umieszczona naprzeciw miejsca kierowcy. Trzeba też dodać, że kabina wyposażona była w 3-miejscową kanapę, krytą skórą, zamontowaną na metalowym stelażu, w sposób umożliwiający w niewielkim zakresie regulację odległości kanapy od czołowej części nadwozia.
Dane techniczne.
Dane techniczne samochodu PZInż 603 / w nawiasie model PZInż 603 W /

</doc>
<doc id="420044" url="https://pl.wikipedia.org/wiki?curid=420044" title="Grafik komputerowy">
Grafik komputerowy



</doc>
<doc id="420054" url="https://pl.wikipedia.org/wiki?curid=420054" title="Disneyland Resort Paris">
Disneyland Resort Paris

Disneyland Resort Paris – czwarty otwarty na świecie park rozrywki Walta Disneya. 
Otwarty 12 kwietnia 1992 roku pod nazwą Euro Disney Resort. Nazwę zmieniono w 1994 roku, by pasowała do romantycznego obrazu związanego z Paryżem, także ze względu na złą reputację, jaka przylgnęła do starej marki. Kompleks położony jest na przedmieściach Paryża w miejscowości Marne-la-Vallée - 30 km na wschód od stolicy Francji. Zarządzany jest przez spółkę Euro Disney SCA, w której udziały posiada The Walt Disney Company. W 2011 park odwiedziło 16 milionów gości, a od 1992 270 milionów gości. Oblicza się, że Disneyland Paris przyniósł gospodarce Francji 50 miliardów euro wartości dodanej.
Resorty.
Bawić się można w 2 parkach tematycznych: "Disneyland Park" oraz "Walt Disney Studios". Poniżej podano ich najważniejsze atrakcje. Do 2022 planowane jest uruchomienie trzeciego parku o powierzchni 120 ha.
Sposób w jaki opisywane są poniżej atrakcje:
Atrakcje oznaczone na mapie parku jako "nie przegap" / "Atrakcje nie oznaczone na mapie parku jako "nie przegap"".
np.:
lub
Disneyland Park.
Disneyland Park jest podzielony na 5 tematycznych krain:
Main Street. U.S.A..
Główna Ulica - to amerykańska ulica małego miasteczka z początku XX wieku. Dominują tu wiktoriański styl i słodkie kolory. To pierwsza część Parku, tuż za wejściem, główna droga łącząca wszystkie krainy. Tędy przebiegają trasy wielu parad.
Frontierland.
Pogranicze - to kraina Dzikiego Zachodu. Przygotowana jest dla starszych dzieci, które mogą tu znaleźć: 
Adventureland.
Kraina Przygody - to kraina podróżników i przygody oraz odkrywców. Najciekawsze atrakcje:
Fantasyland.
Kraina Fantazji - to najbardziej bajkowa (kreskówkowa) z krain, przygotowana przede wszystkim dla najmłodszych.
Discoveryland.
Kraina Odkryć - to przede wszystkim "kosmiczna" i futurystyczna kraina:
Walt Disney Studios.
Park Walt Disney Studios podzielony jest na 4 strefy, obrazujące powstawanie różnego typu filmów:
Disney Hotels.
Hotele dla gości parku utrzymane w bajkowym klimacie.
Disney Village.
Wioska Disneya z campingiem i ze sklepami.
Golf Disneyland.
Pole golfowe.

</doc>
<doc id="420056" url="https://pl.wikipedia.org/wiki?curid=420056" title="Dom woskowych ciał">
Dom woskowych ciał

Dom woskowych ciał (ang. "House of Wax") – horror z 2005 roku, koprodukcja amerykańsko-australijska, reżyserem którego jest Jaume Collet-Serra. Stanowi remake "Gabinetu figur woskowych" z 1953 roku. Opowiada o grupie młodych ludzi, którzy wybierają się na mecz footballu, ale wskutek zbiegu okoliczności trafiają do miasteczka, w którym znajdują ludzi z wosku. Przyjaciele myślą, że figury są sztuczne, kiedy tak naprawdę znaleźli ludzi, których żywcem zalano woskiem.
Budżet filmu wynosił 40 mln i jego box office był ponad 70 milionów dolarów.
Opinie i nagrody.
Film otrzymał bardzo nieprzychylne opinie krytyków, aczkolwiek zdarzały się również głosy pozytywne (w Polsce np. Michała Libery). Krytykowana była przede wszystkim drugoplanowa rola Paris Hilton – niektórzy złośliwie stwierdzali, że dziewczyna nie potrafiła zagrać nawet postaci do niej podobnej (w tym przypadku rozpustnej dziewczyny). Hilton za swoją rolę otrzymała Złotą Malinę jako najgorsza aktorka drugoplanowa, film nominowany był także w kategoriach najgorszy film i najgorszy remake bądź sequel. "Dom woskowych ciał" został natomiast doceniony przez młodych widzów amerykańskich, którzy przyznali mu nominację do MTV Movie Awards w kategorii najlepsza scena przerażenia (Hilton) oraz trzy Teen Choice Award w kategoriach: thriller, aktor w filmie akcji, przygodowym bądź thrillerze (Chad Michael Murray) oraz scena z krzykiem (z udziałem Paris Hilton).

</doc>
<doc id="420065" url="https://pl.wikipedia.org/wiki?curid=420065" title="4 Pułk Strzelców Podhalańskich">
4 Pułk Strzelców Podhalańskich

4 Pułk Strzelców Podhalańskich (4 psp) – oddział piechoty Wojska Polskiego II RP i Armii Polskiej we Francji.
4 pułk strzelców podhalańskich wywodził swój rodowód od sformowanego w 1919 we Włoszech pułku piechoty im. Zawiszy Czarnego, następnie występującego jako 19 pułk strzelców polskich w armii gen. Hallera. Po przybyciu do Polski pułk przemianowano na 143 pułk strzelców kresowych, przydzielając go początkowo do 18 Dywizji Piechoty. 1 marca 1920 zmieniono nazwę pułku na 4 pułk strzelców podhalańskich. Wydzielony z 18 DP, pozostał na Froncie Podolskim, stanowiąc rezerwę frontu.
Po wojnie polsko-bolszewickiej garnizonem pułku stał się Cieszyn. 5 października 1924 uroczyście wręczono pułkowi sztandar ufundowany przez mieszkańców powiatu cieszyńskiego.
Święto pułkowe obchodzono 26 września, w rocznicę bitwy pod Obuchowem. W przeddzień tego święta miał zawsze miejsce apel poległych. W samym dniu święta odbywała się natomiast msza polowa, uroczysta defilada oraz organizowano zawody sportowe.
W 1925 ekipa strzelców podhalańskich z Cieszyna zdobyła I miejsce w zawodach strzeleckich o mistrzostwo Dowództwa Okręgu Korpusu nr V w Krakowie, a następnie mistrzostwo Wojska Polskiego na zawodach w Starym Samborze.
Obecnie przy ul. Frysztackiej 2 w Cieszynie można zwiedzać muzeum poświęcone 4 pułkowi strzelców podhalańskich.
Formowanie pułku.
W grudniu 1918 w obozie La Mandria di Chivosso we Włoszech sformowany został 6 pułk strzelców im. Zawiszy Czarnego. W kwietniu 1919 przetransportowany został do rejonu Lure, we Francji, gdzie wszedł w skład Armii Polskiej dowodzonej przez gen. Józefa Hallera.
Z batalionów 6 pułku strzelców zorganizowane zostały trzy nowe oddziały: 19, 20 i 21 pułki strzelców polskich. Wymienione oddziały uzupełnione zostały kadrą oficerską i częściową podoficerską pochodzącą z demobilizowanych jednostek francuskich: 413, 414 i 416 pułków piechoty. Nowo powstałe pułki zorganizowane zostały w 7 Dywizję Strzelców Polskich, która z kolei powstała na bazie francuskiej 154 Dywizji Piechoty.
Z chwilą przyjazdu do Polski 19 pułk strzelców polskich przemianowany został na 19 pułk strzelców pieszych. 1 września 1919, w wyniku połączenia Armii Polskiej we Francji z Wojskiem Polskim w kraju, oddział po raz kolejny zmienił numer i nazwę na 143 pułk Strzelców Kresowych. 1 marca 1920 po raz ostatni dokonano zmiany nazwy na 4 pułk strzelców podhalańskich.
Pułk w walce o granice.
Brał udział w wojnie polsko-bolszewickiej w 1920. Uczestniczył w bitwach m.in. pod Szelechowem (27 marca 1920), Wołkowińcem-Barem (26 kwietnia 1920), Indurą (24 września 1920) i Obuchowem (26 września 1920).
Walki żołnierzy Dywizji Górskiej w operacji niemeńskiej na linii Kuźnica Grodzieńska, Odelsk, Indura, ze szczególnym uwzględnieniem bojów o Kuźnicę nad Łosośną, w dolinie Klimówki - Przerwy (Bilminy), w Zaśpiczach, w tzw. Bramie Odelskiej, umożliwiły (po zajęciu Kuźnicy, Odelska i Indury) zdobycie ufortyfikowanego Grodna.
Na cmentarzu w Sokółce (województwo podlaskie, powiat sokólski, gmina Sokółka) w kwaterze wojennej zostali pochowani żołnierze pułku polegli we wrześniu 1920. Znajdują się tam groby Andrzeja Hedrzyna, ppor. Józefa Karasia, ppor. Kazimierza Lehra (odznaczony VM), kpt. Stanisława Świąteckiego (odznaczony VM).
Walki pułku w kampanii wrześniowej.
W 1939 w czasie kampanii wrześniowej walczył w składzie 21 Dywizji Piechoty Górskiej.
1 września 1939 prowadził ciężkie walki w rejonie Cieszyna i Bielska. W dniu 3 września toczy walki w rejonie Kalwarii Zebrzydowskiej. W dniu 6 września odpierał atak niemieckich czołgów pod Grodkowicami a częścią sił bronił Bochni.
Od 8 września w odwrocie na linię Sanu, gdzie w dniach 10 – 11 września bronił linii tej rzeki w rejonie Leżajska i Krzeszowa. Następnie wycofuje się w kierunku południowo-wschodnim. W dniu 15 września walczył pod Duchowem, a następnego dnia został częściowo rozbity po ciężkich walkach w rejonie Dzikowa Nowego. Część żołnierzy pułku dostało się do niewoli, pozostali pododdziałami weszli w skład innych jednostek walczących na tym terenie. Dzień 16 września 1939 był ostatnim dniem istnienia 4 pułku Strzelców Podhalańskich.
22 września 1939 r. od 73 do 100 wziętych do niewoli żołnierzy pułku zostało zamordowanych przez Niemców i ukraińskich nacjonalistów we wsi Urycz (dawne woj. lwowskie). Jeńców spalono żywcem w stodole.
Pułk został odznaczony za kampanię 1939 orderem Virtuti Militari.
Strzelcy podhalańscy.
Obsada personalna w 1939 roku.
Obsada personalna i struktura organizacyjna w marcu 1939 roku:
Obsada personalna we wrześniu 1939 roku.
Obsada personalna we wrześniu 1939 roku 
Żołnierze 4 pułku strzelców podhalańskich – ofiary zbrodni katyńskiej.
"Biogramy zamordowanych oficerów znajdują się na stronie internetowej Muzeum Katyńskiego"
Symbole pułku.
Nadanie sztandaru i zatwierdzenie jego wzoru ujęte zostało w Dzienniku Rozkazów MSWojsk. z 1924, nr 37, poz. 544. Sztandar, ufundowany przez społeczeństwo powiatu cieszyńskiego, wręczył pułkowi gen. dyw. Mieczysław Kuliński w Cieszynie 5 października 1924.
1 września sztandar znajdował się na wozie kancelarii pułku pod opieką kwatermistrza kpt. Szczepana Orłowskiego i płatnika kpt. Władysława Kronholda.
Na odcinku Cieszyn-Bielsko sztandar i kasę przepakowano do prywatnego samochodu osobowego.
W czasie bitwy pod Tomaszowem sztandar znajdował się w grupie taborowej pułku. Po przegranych walkach, późnym wieczorem 20 września grupa kwatermistrza pułku nocowała na skraju wsi o nieustalonej nazwie. Zagrożeni okrążeniem żołnierze zakopali sztandar, ale w wyniku dalszych działań dostali się do niemieckiej niewoli. Po wojnie sztandaru nie odnaleziono.
Zatwierdzona w Dzienniku Rozkazów Ministerstwa Spraw Wojskowych nr 23, poz. 285 z 31 lipca 1931.
Odznaka ma kształt okrągłej, granatowo emaliowanej tarczy otoczonej srebrnym wieńcem laurowo-jedlinowym. Na tarczy znajduje się swastyka emaliowana na biało na którą wpisano numer i inicjały 4 PSP. W środku krzyża godło wz. 1927, na tarczy – słońcu, od której odchodzą pęki promieni. Na rewersie odznaki wpisano nazwy pól bitewnych SZELECHOWO 27 III 1920, WOŁKOWIŃCE, BAR 26 IV 1920, INDURA ― 24 IX 1929, OBUCHOWO ― 26 IX 1920 oraz datę i miejsce powstania pułku LURE ― 26 V 1919. Dwuczęściowa ― oficerska, wykonana w srebrze, emaliowana, łączona czterema nitami, na rewersie numerowana. Wymiary: 38 mm; wykonanie: Adam Nagalski – Warszawa.

</doc>
<doc id="420067" url="https://pl.wikipedia.org/wiki?curid=420067" title="Międzynarodowe Prawo Brydżowe">
Międzynarodowe Prawo Brydżowe

Międzynarodowe Prawo Brydżowe (MPB) - zbiór zasad regulujących grę w brydża sportowego. Pierwsze Przepisy Brydża Porównawczego opublikowano w 1928 roku. Następnie w latach 1933, 1935, 1943, 1949, 1963, 1975, 1987 i 1997 ukazały się kolejne poprawione wydania. Światowa Federacja Brydża zgodnie ze swymi przepisami opublikowała bieżące wydanie w 2007 roku.

</doc>
<doc id="420068" url="https://pl.wikipedia.org/wiki?curid=420068" title="Puszcza Sudecka">
Puszcza Sudecka

Puszcza Sudecka – dawny kompleks leśny na obszarze Sudetów i Przedgórza Sudeckiego o powierzchni ok. 2390 km².
Obecny drzewostan został niemal całkowicie sztucznie wprowadzony na miejsce pierwotnego (na obszarach drzewostanu pierwotnego ok. 90% drzewostanu wtórnego stanowi świerk).
Jeszcze dwieście lat temu obszar Sudetów porastała Puszcza Sudecka. Wycinano jodły, buki, świerki regla górnego, jawory, wiązy, graby i modrzewie. Na stanowiskach wyciętego lasu pierwotnego sadzono monokultury świerka, o złym pochodzeniu (z łagodniejszego klimatu) i na nieodpowiednich siedliskach. Nie wiedziano jeszcze wtedy, że jest to dla lasu szkodliwe. Szczątki pierwotnej Puszczy Sudeckiej zachowały się jeszcze w kilku rezerwatach przyrody utworzonych na obszarze dawnej puszczy.

</doc>
<doc id="420070" url="https://pl.wikipedia.org/wiki?curid=420070" title="Rimavska Sobota">
Rimavska Sobota



</doc>
<doc id="420071" url="https://pl.wikipedia.org/wiki?curid=420071" title="Amniopunkcja">
Amniopunkcja

Amniopunkcja (amniocenteza) – inwazyjna metoda diagnostyczna polegająca na nakłuciu igłą jamy owodni. Z reguły wykonywana jest pod kontrolą ultrasonografii. Wykonuje się amniopunkcję późną (między 15. a 20. tygodniem) i amniopunkcję wczesną (przed ukończonym 14. tygodniem).
Amniopunkcja może być wykonana w celu diagnostyki prenatalnej.
Amniopunkcja ze wskazań terapeutycznych ma na celu upuszczenie nadmiaru płynu owodniowego w wielowodziu lub jego dopełnienie w małowodziu.
Wskazania.
Wskazania do amniocentezy diagnostycznej (według Troszyńskiego):
Powikłania.
Możliwe powikłania amniopunkcji:

</doc>
<doc id="420075" url="https://pl.wikipedia.org/wiki?curid=420075" title="Wzgórze Ya-Pa 3">
Wzgórze Ya-Pa 3

Wzgórze Ya-Pa 3 - polska grupa muzyczna znana również jako WYP3, wykonująca rap, zaliczana do prekursorów tego gatunku w kraju.
Historia.
Początki.
Zespół Wzgórze Ya-Pa 3 powstał w 1993 roku, jednak jego członkowie rozpoczęli swoje pierwsze kroki z rapem już w 1990, kiedy to nagrywali pierwsze amatorskie utwory i tworzyli swoje pierwsze dema. W 1993 roku, po obejrzeniu w telewizji teledysków Liroya (stworzonych przez TVP na potrzeby projektu PM Cool Lee), Wojtas, Radoskór oraz Fazi (Jednoosobowy Tłum) udali się do niego. Początkowo ich współpraca opierała się na koncertowaniu z Liroyem, pod nazwą „Liroy and The Hooligans”. Poza tym wystąpili gościnnie w „Scyzoryku” Liroya, który z czasem stał się największym przebojem hip-hopowym w Polsce. Wcześniej skład Wzgórza uległ zmianie, gdyż Fazi (któremu brakowało poczucia rytmu oraz zapału do układania rymów) został zastąpiony przez Zajkę (ówczesnego b-boya w składzie Broken Glass), którego z pozostałymi członkami grupy zapoznał Liroy. W okresie 1993–1995, poza koncertowaniem z Liroyem, zespół tworzył oraz nagrywał utwory na swoją pierwszą płytę. W 1995 roku nakładem S.P. Records wyszła pierwsza płyta Wzgórza Ya-Pa 3 pod "tą samą nazwą" (pierwotna nazwa brzmiała "Co cię wkurwia? Jebani wąchacze i Huy!", została ona jednak zmieniona).
Jeszcze w tym samym roku Liroy i Wzgórze poróżnili się na tle finansowym (konflikt trwał aż do lat 2005/2006). Po wydaniu płyty oraz zagraniu zaledwie kilku koncertów z zespołu (z przyczyn dokładnie nieznanych opinii publicznej do dziś) odszedł Radoskór.
Pierwsze zmiany.
W roku 1996 do Wzgórza dołączył DJ Feel-X, lecz po nagraniu jedynego utworu, jaki wydało Wzgórze w tym roku (utwór „Pale-nie” na składankę "S.P. Records", na której po raz pierwszy zaistniało wiele zespołów obecnie zaliczających się do największych na polskiej scenie hip-hopowej), odszedł. Pod koniec 1996 roku na miejsce Radoskóra przyszedł Borygo, który wcześniej również koncertował z Liroyem na trasie „Scyzoryk”. Na miejsce Dj Feel-Xa (który został już od tej pory członkiem Kalibra 44) przyszedł Dj Hans, który poza sklejaniem beatów próbował również swoich sił przy mikrofonie.
W 1997 roku ukazała się druga płyta Wzgórza "Centrum". Nazwa płyty pochodziła od Agro Centrum (marketu ogrodniczego) nieopodal miejsca, w którym mieszkał Borygo. Płyta zyskała olbrzymią popularność i miano jednej z najważniejszych płyt we wczesnym okresie polskiego hip-hopu, dzięki tak utworom jak „Czekam”, „Palenie” (wersja z Borygo) oraz „Język polski”. Ten ostatni utwór wywołał spore zamieszanie w środowisku, nie tylko ze względu na jego podtekst skierowany przeciwko Liroyowi, ale też przez to, iż w tym utworze zespół Kaliber 44 (który wystąpił w nim gościnnie) zaprezentował zupełnie nowy styl – nie tak zwany „psycho-rap”, lecz luźniejszy, łagodniejszy, prostszy w odbiorze. Płyta "Centrum" została nominowana do Fryderyków w kategorii album roku – rap &amp; hip-hop. Wzgórze dostało również nagrodę za najlepszy alternatywny teledysk. W tym samym roku Wzgórze udzieliło się także na składance "Hip-Hopla" (uznawanej obecnie za kamień milowy w rozwoju polskiego hip-hopu). Na składance również po raz pierwszy zaprezentowało się V.E.T.O. (którego członkami byli Radoskór oraz były b-boy Pęku), wcześniej znane pod nazwą Puzzle. WYP3 oraz V.E.T.O. stworzyli po przyjacielsku Agro Skład, który miał dać wyraz więzi pomiędzy oboma składami oraz ich wspólnemu, kieleckiemu stylowi. Poza tym w tym samym roku zespół wziął udział w projekcie "10 Osób", który zgromadził najpopularniejsze w tym czasie osoby i zespoły hip-hopowe w Polsce.
Zmiana wydawnictwa i zmiana stylu.
W 1998 roku, po podpisaniu kontraktu z Krzysztofem Kozakiem, WYP3 zmieniło wydawnictwo na R.R.X. (które zyskało renomę głównie dzięki wydaniu albumów Peji oraz Nagłego Ataku Spawacza). Pierwszą płytą Wzgórza, która ukazała się nakładem R.R.X., była w 1998 roku płyta "Trzy". Płyta odniosła dużo mniejszy sukces niż jej dwie poprzedniczki, znalazł się na niej jednak jeden z największych przebojów Wzgórza „Ja mam to co ty”, gdzie zespół wykorzystał sample z utworu Czesława Niemena "Sen o Warszawie". W „Ja mam to co ty” po raz pierwszy pod nazwą Warszafski Deszcz wystąpił zespół wcześniej znany jako „Trzyha”. W 1998 roku WYP3 nagrało także dwa utwory (w tym jeden z Miką Urbaniak) do soundtracku filmu "Spona".
W 1999 roku ukazała się płyta "Ja mam to co ty". Zawierała głównie remiksy wcześniejszych kawałków zespołu w wykonaniu najlepszych i najbardziej cenionych Dj-ów i producentów, jak 600V czy Tede. Z nowych utworów na płycie znalazł się m.in. „Fast Food”, który był dissem na Tymona – wtedy redaktora gazety o tematyce hip-hopowej "Klan". Powodem nagrania dissu był nieprzychylny twórczości Wzgórza artykuł, napisany właśnie przez Tymona. Odpowiedź Tymona pt. „Tyle snów” ukazała się tego samego roku, na płycie "Szelma". W utworze został zdissowany również KaRRamBa, za swoje upodobnianie się do amerykańskich raperów. Karramba odpowiedział dissem „Czarna lista”, który znalazł się na albumie "Vatos Locos Klan". W międzyczasie również, na rzecz, jak stwierdził Krzysztof Kozak, Legii Cudzoziemskiej, odszedł Dj Hans.
Rok później, w 2000, ukazała się piąta płyta pt. "Precedens". Utwory na tej płycie stylowo niczym nie przypominały wcześniejszych utworów zespołu. Grupa całkowicie odeszła od funku i przerzuciła się na styl przypominający styl zespołów warszawskich. Na płycie wystąpiło gościnnie wielu artystów, jak na przykład JedenSiedem, Gano lub Chada.
Ostatnie wspólne lata.
W 2001 ukazała się solowa płyta Boryga "WYP3 kolejna część", który nagrał ją pod nowym pseudonimem – Borixon, a który to już wtedy przeniósł się do Warszawy, co miało w przyszłości znacznie wpłynąć na działalność kieleckiego zespołu.
W 2002 wydana została ostatnia płyta WYP3 pt. "Stara szkoła rapu". Na płycie znalazło się sześć nowych utworów oraz ich cztery remiksy, w wykonaniu 600V, Cameya, L.A. oraz Magiery. Płyta pod względem masteringu oraz jakości rymów odznaczała się dużo wyższym poziomem od poprzednich pięciu płyt. Niedługo po wydaniu "Starej szkoły rapu" zespół nieoficjalnie zakończył wspólną działalność. Stało się tak ze względu na wyjazd Borixona do Warszawy oraz na powstały konflikt pomiędzy Zajką a pozostałymi członkami zespołu.
Po rozpadzie zespołu.
Po rozpadzie Wzgórza wszyscy członkowie zabrali się za własne projekty.
Borixon od 2002 do 2022 roku wydał aż dwanaście solowych płyt (nie licząc projektu "Kielce się palom", który ukazał się jako nielegal). Poza tym wraz z Tede wydał na świat projekt pod nazwą "Gib Gibon Skład". Na początku roku 2004 Borixon wrócił do Kielc i odtąd tam prowadził swoją działalność muzyczną. Tam nawiązał bliższe kontakty z kieleckimi artystami (Projekt Hamas, Rada), przyczynił się do powstania kieleckiej formacji LWWL. W 2008 ukazał się wspólny projekt Borixona i Rady (obecnie Kajmana), pod nazwą "Semtex".
W 2005, po trzech latach nagrywania oraz przygotowań, ukazała się solowa płyta Wojtasa "Moja gra". Płyta, mimo iż odznaczała się bardzo wysokim poziomem, sprzedała się bardzo słabo, co wynikało z braku odpowiedniej promocji oraz z powodu przecieku materiału do Internetu na parę tygodni przed premierą. Sam Wojtas został zmuszony do wyjazdu za granicę, w poszukiwaniu pracy. Drugi album solowy został wydany w 2013 pod tytułem "23".
Zajka, wraz z producentem Igor Exe, pod nazwą Patent wydali w 2006 roku płytę "Ludzie w tonacji mol". Płyta w dużym stopniu różniła się od tego, co wcześniej reprezentował w swej twórczości Zajka. Beaty nafaszerowane były nowymi brzmieniami oraz nowoczesnymi technikami dźwiękowymi, a sam styl był kompromisem rapu oraz ragi.
Wspólny powrót na scenę?
Konflikt między Wzgórzem a Liroyem trwał do roku 2005/2006. Wtedy to na płycie Liroya "L Niño vol. 1" ukazał się utwór „My robimy to tak”, gdzie gościnnie, ponownie pod nazwą Wzgórze Ya-Pa 3, wystąpili Wojtas i Borixon. Na płycie wystąpił gościnnie również Radoskór. Występy te miały dać wyraz odwilży w stosunkach między wspomnianymi artystami. W 2006 roku ukazał się także na płycie Borixona "Zacieram ręce dzieciak" kawałek z gościnnym udziałem Liroya.
Artyści pod nazwą Wzgórze Ya-Pa 3 ponownie wystąpili dopiero w 2009 roku. Wtedy właśnie ukazał się promocyjny singiel Liroya, wydany z okazji Marszu Wolnej Konopi, na którym wystąpili Wojtas oraz Zajka. Dowód ponownego zjednoczenia członków Wzgórza został dostarczony jednak już wcześniej, w styczniu 2009 roku, kiedy to Zajka pojawił się na koncercie Wojtasa i zagrał z nim jeden z dawnych utworów.
Park.
17 marca 2023 roku z okazji 30-lecia zespołu ukazał się teledysk do utworu „Park” w wersji DJ Eproma, w którym możemy usłyszeć Wojtasa, Borixona i Radoskóra (zwrotka nagrana przed jego śmiercią). W tym samym dniu ogłoszono winylowe wydanie singla, którego premiera nastąpi 21 kwietnia 2023 roku. Również zapowiedziano szereg działań, w tym koncertów, którymi zespół będzie przypominał o Wzgórzu Ya-Pa 3.

</doc>
<doc id="420076" url="https://pl.wikipedia.org/wiki?curid=420076" title="Wilczomlecz migdałolistny">
Wilczomlecz migdałolistny

Wilczomlecz migdałolistny ("Euphorbia amygdaloides" L.) – gatunek rośliny należący do rodziny wilczomleczowatych. Występuje w Północnej Afryce, w Zachodniej Azji i na Kaukazie oraz w Europie. W Polsce północnej nie występuje, rośnie na wyżynach, pogórzu i w górach, a na niżu – w Górach Świętokrzyskich i w południowej części Lubelszczyzny.
Biologia i ekologia.
Bylina, chamefit. Kwitnie od kwietnia do czerwca. Rośnie przeważnie w lasach bukowych, preferuje gleby wapienne. Roślina trująca, zawiera sok mleczny, który w kontakcie ze skórą może powodować podrażnienia. Gatunek charakterystyczny dla rzędu "Fagetalia". Liczba chromosomów 2n=18.

</doc>
<doc id="420078" url="https://pl.wikipedia.org/wiki?curid=420078" title="Józef Haller de Hallenburg">
Józef Haller de Hallenburg



</doc>
<doc id="420123" url="https://pl.wikipedia.org/wiki?curid=420123" title="Nagroda im. księdza Józefa Tischnera">
Nagroda im. księdza Józefa Tischnera

Nagroda Znaku i Hestii im. księdza Józefa Tischnera – coroczna nagroda ufundowana w 2001 roku przez miesięcznik i Wydawnictwo „Znak” oraz Sopockie Towarzystwo Ubezpieczeń ERGO Hestia.
Kapitułę nagrody tworzy jury w składzie: ks. Adam Boniecki (przewodniczący), Witold Dudziński, Jacek Karnowski, abp Grzegorz Ryś, Władysław Stróżewski, Piotr Śliwicki, Karolina Wigura, Henryk Woźniakowski i Łukasz Tischner (sekretarz). Nagroda przyznawana jest w trzech kategoriach:
Dotychczasowe laureatki i laureaci.
2001
2002
2003
2004
Nagroda Specjalna: pośmiertnie dla Zygmunta Kubiaka za jego twórczość translatorską, a zwłaszcza za przekład "Wyznań św. Augustyna"
2005
2006
2007
2008
2009
2010
2011
2012
2013
2014
2015
2016
2017
2018
2019
2020
2021
2022

</doc>
<doc id="420125" url="https://pl.wikipedia.org/wiki?curid=420125" title="Nowela kwietniowa">
Nowela kwietniowa

Nowela kwietniowa ("Ustawa z dnia 7 kwietnia 1989 roku o zmianie Konstytucji Polskiej Rzeczypospolitej Ludowej") – uchwalona 7 kwietnia 1989 przez Sejm PRL szesnasta i najgłębsza nowelizacja Konstytucji Polskiej Rzeczypospolitej Ludowej, pierwsza z siedmiu nowelizacji konstytucji przeprowadzonych w okresie transformacji ustrojowej.
Historia.
Dwa dni po zakończeniu obrad Okrągłego Stołu, w ramach kompromisu władz państwowych z opozycją demokratyczną, Sejm PRL IX kadencji uchwalił w dniu 7 kwietnia 1989 r. ustawę o zmianie ustawy konstytucyjnej z 1952 r. Projekt przyjęty przez Sejm nie odbiegał od projektu wniesionego przez Radę Państwa, a będącego efektem ustaleń Okrągłego Stołu – co było przedłużeniem dotychczasowego modelu, w którym rola parlamentu była ograniczona i fasadowa. Nowela kwietniowa była pierwszą z siedmiu nowelizacji konstytucji przeprowadzonych w okresie transformacji ustrojowej w ramach procesu odchodzenia od dotychczasowych zasad ustrojowych.
Nowelizacji konstytucji towarzyszyły zmiany w niektórych ustawach, które miały wprowadzić pluralizm w życiu publicznym: m.in. dopuszczenie niezależnych związków zawodowych w ustawie o stowarzyszeniach oraz ordynacje wyborcze do Sejmu oraz do przywróconego Senatu przewidujące udział opozycji. Nie bez znaczenia było także ustalenie zgody na liberalną interpretację innych uregulowań prawnych.
Po wyborach nowy Sejm już w grudniu 1989 r. uchwalił kolejną obszerną nowelizację konstytucji zwaną nowelą grudniową. Konstytucja Polskiej Rzeczypospolitej Ludowej w wersji z 7 kwietnia 1989 wraz z późniejszymi zmianami obowiązywała od 8 kwietnia 1989 do 8 grudnia 1992, do czasu wejścia w życie tzw. Małej Konstytucji, która konstytucję z 1952 r. uchyliła, zachowując w mocy niektóre jej przepisy.
Postanowienia.
Nowela kwietniowa różniła się zasadniczo od sześciu następnych nowelizacji, bowiem chociaż dotyczyła struktury i kompetencji naczelnych organów państwa oraz prawa wyborczego (wprowadzała m.in. urząd prezydenta, Senat oraz częściowo wolne wybory parlamentarne), nie przewidywała zasadniczych zmian w podstawach ustrojowych państwa, a tym samym jej uchwalenie nie przesądzało odejścia od autorytarnej struktury władzy. Nowela przewidywała liczne zabezpieczenia przed ostatecznym odejściem od dotychczasowego ustroju, niemniej wprowadziła do konstytucji niejednolitość ideologiczną, stając się początkowym etapem transformacji ustrojowej.
Nowelizacja zmieniła w 6 z 11 rozdziałów konstytucji brzmienie jej 26 artykułów, 2 uchylała i dodawała 9 nowych. Na jej mocy w konstytucji pojawił się także nowy rozdział określający status urzędu prezydenta, który miał czuwać nad przestrzeganiem konstytucji, suwerenności, bezpieczeństwa, nienaruszalności i niepodzielności państwa, a także przestrzegać międzypaństwowych sojuszy politycznych i wojskowych, co odnosiło się do Układu Warszawskiego i RWPG i miało gwarantować utrzymanie ustroju. Prezydent był wybierany na nie więcej niż dwie 6-letnie kadencje przez Zgromadzenie Narodowe, podobnie jak w konstytucji marcowej. W przypadku niemożności sprawowania urzędu albo jego opróżnienia, prezydenta zastępować miał marszałek Sejmu. Pierwszym i jedynym Prezydentem PRL został gen. Wojciech Jaruzelski. Instytucja prezydenta była krytykowana przez część aparatu partyjnego jako niezgodna z założeniami socjalistycznego ustroju, jednak nowela kwietniowa nie spowodowała ewolucji ustroju w kierunku systemu prezydenckiego czy semiprezydenckiego.
Oprócz urzędu Prezydenta powstałego w miejsce dotychczasowej kolegialnej Rady Państwa, nowela utworzyła także (bądź przywracała) Senat z prawem do wnoszenia poprawek do ustaw oraz z prawem inicjatywy ustawodawczej oraz Krajową Radę Sądownictwa jako organ właściwy dla wnioskowania nominacji sędziowskich. Z noweli wynikało wyraźne osłabienie Sejmu na rzecz Senatu i w szczególności Prezydenta, przy czym przyznanie określonych kom­petencji Prezydentowi bez możliwości poniesienia przez niego politycznej odpowiedzialności przed Sejmem powodowało praktyczne zerwanie z formalnie nadal obowiązującą zasadą jednolitości władzy skupionej w Sejmie jako najwyższym organie władzy państwowej, a tym samym modyfikowało ustrój w kierunku bliższemu trójpodziałowi władzy. Rolę Senatu ograniczono do inicjatywy ustawodawczej i wnoszenia poprawek do ustaw sejmowych. Połączone obrady Sejmu i Senatu jako Zgromadzenie Narodowe były zwoływane tylko do wyboru Prezydenta, przyjęcia jego ślubowania, postawienia go przed Trybunałem Stanu lub w celu uznania jego niezdolności do sprawowania urzędu.
Nowelizacja dotyczyła statusu m.in. Trybunału Konstytucyjnego, Trybunału Stanu, Rady Ministrów, premiera, ministrów, rad narodowych, Najwyższej Izby Kontroli, prokuratora generalnego i sił zbrojnych, a także konstytucjonalizowała urzędy Rzecznika Praw Obywatelskich i prezesa Narodowego Banku Polskiego. Istotne zmiany dotyczyły powoływania i odwoływania Rady Ministrów oraz jej członków, wprowadzania stanów nadzwyczajnych i ratyfikacji umów międzynarodowych, a szczególną uwagę poświęcono zwiększeniu niezależności sądów i niezawisłości sędziów (m.in. powołano Krajową Radę Sądownictwa).
Sejm.
Sejm był najwyższym organem władzy państwowej z następującymi kompetencjami:

</doc>
<doc id="420130" url="https://pl.wikipedia.org/wiki?curid=420130" title="Arvo Aalto">
Arvo Aalto

Arvo Aalto (ur. 13 lipca 1932 w Rovaniemi) – fiński polityk komunistyczny. Z wykształcenia murarz. Od 1949 członek Związku Zawodowego Murarzy. W 1952 został członkiem Komunistycznej Partii Finlandii (KPF). W okresie 1959-1969 sekretarz zarządu prowincjonalnego KPF w Lappi. Od kwietnia 1969 członek Komitetu Centralnego i Biura Politycznego KPF. Od kwietnia 1969 do maja 1984 sekretarz generalny Komunistycznej Partii Finlandii. Od maja 1984 do 1988 przewodniczący KPF. Od 1977 do 1981 pełnił funkcję ministra pracy Finlandii.

</doc>
<doc id="420131" url="https://pl.wikipedia.org/wiki?curid=420131" title="Mr. Eko">
Mr. Eko

Eko Tunde (Mr. Eko) – jeden z bohaterów serialu Zagubieni. Jest grany przez Adewale Akinnuoye-Agbaje.
Jest to czarnoskóry mężczyzna należący do grupy „ogonowców”, czyli postaci przebywających z tyłu samolotu podczas katastrofy samolotu lotu 815.
Jego przeszłość jest bardzo burzliwa. Gdy był mały, kradł jedzenie dla młodszego brata w czasie głodu (The cost of living). Jako młody chłopak zabił starego człowieka, aby nie musiał tego robić jego młodszy brat, który został do tego zmuszony przez lokalny gang. Eko został pozbawiony krzyżyka na łańcuszku, a następnie porwany przez członków tego gangu. Całą młodość spędził w „gangsterskich klimatach”. Podczas spotkania w barze z potencjalnym sprzedawcą heroiny zabił nożem dwóch mężczyzn, ale oszczędził małego chłopca i przykazał mu, aby opowiedział wszystkim, że „pan Eko darował ci życie”. Następnie Eko odwiedził kościół, w którym proboszczem był jego brat. Poprosił go o wypożyczenie samolotu w celu wywiezienia narkotyków za granicę, jednak brat się nie zgodził. Następnym razem Eko przyszedł z dwoma wspólnikami i zaproponował, aby brat podpisał papiery, które „zrobią” z bandy Eko księży. W końcu brat się zgodził. Eko kupił 300 figurek Matki Boskiej, co miało ułatwić przemyt. Na lotnisku podczas ładowania samolotu z heroiną pojawił się brat Eko, a chwilę później wojsko. Jeden ze wspólników Eko został postrzelony, a następnie także jego brat. Eko pomógł załadować ciało brata do samolotu, a chwilę później sam został wypchnięty z maszyny, która zaraz po tym wystartowała. Wojskowi wzięli Eko za prawdziwego księdza i tak zakończyła się jego gangsterska kariera (The 23rd Psalm). Jako ksiądz badał przypadki różnych cudów. Jednym z nich było rzekome zmartwychwstanie Charlotte Malkin, córki jasnowidza, który pomagał Claire. Eko uznał, że nie było żadnego cudu. Jednak ta dopadła go na lotnisku i powiedziała mu, że brat Eko jest z niego dumny... (?).
Od początku pobytu na wyspie Eko uzyskał dobrą opinię wśród rozbitków. Pierwszej nocy zabił dwóch „Innych” chcąc bronić się przed uprowadzeniem. Od tego czasu przez 40 dni nie odezwał się do nikogo słowem. Był bardzo nieufny wobec Michaela, Sawyera i Jina. Ale potem chętnie pomaga Jinowi w poszukiwaniach Michaela. Po zastrzeleniu Shannon nie staje po stronie swej dotychczasowej przyjaciółki Any-Lucii, gdyż ta nieludzko traktuje Sayida. Po dotarciu do obozu rozbitków ze środkowej części samolotu pozostaje na uboczu. Przynosi Locke’owi fragment taśmy filmowej z innego schronu odkrytego przez ogonowców. Gdy dowiaduje się od Claire, że Charlie ma figurkę Matki Boskiej, zmusza go, aby zaprowadził go do miejsca, gdzie ją znalazł. Charlie początkowo nie chciał zaprowadzić Eko do samolotu, ale w końcu to zrobił. Po drodze znaleźli szczątki człowieka ze złotym zębem. Eko rozpoznał w nim swego dawnego współpracownika. Następnie Eko i Charlie zobaczyli „potwora”, który jednak nic mu nie zrobił, tylko przypomniał obrazy z jego życia. Gdy dotarli do samolotu, Eko znalazł w nim szczątki swego brata. Zdjął mu łańcuszek z szyi i przytulił go. Następnie spalił wrak samolotu. Później ochrzcił Claire i Aarona. Jako jeden z nielicznych wierzył, że Charlie nie bierze jednak narkotyków. Udowodnił to tym, że sam dał mu figurkę. Potem razem zaczęli budować Kościół. Jednak, gdy Mr. Eko obejrzał Instruktaż Dla Perły, uznał, że jego powołaniem jest wciskanie klawisza. Charlie sam kontynuował budowę Świątyni. Mr. Eko ginie w pobliżu stacji Perła na początku trzeciego sezonu.

</doc>
<doc id="420149" url="https://pl.wikipedia.org/wiki?curid=420149" title="Grzanka">
Grzanka

osoby o nazwisku Grzanka:

</doc>
<doc id="420151" url="https://pl.wikipedia.org/wiki?curid=420151" title="Cyrkulacja">
Cyrkulacja

Cyrkulacja (krążenie) – operator wprowadzony początkowo w dynamice płynów następnie uogólniony na wszystkie pola wektorowe, dla danego pola definiuje wielkość skalarną. Cyrkulacja oznaczana jest zwyczajowo przez formula_1
Dla przepływającego płynu z prędkością formula_2 wzdłuż zamkniętej krzywej formula_3 cyrkulacja określona jest wzorem:
gdzie formula_5 oznacza wektor styczny do krzywej całkowania.
Niezerowa wartość cyrkulacji oznacza, że w analizowanym obszarze występuje zawirowanie płynu, przy wartości dodatniej w kierunku zgodnym z przyjętym kierunkiem całkowania.
Według twierdzenia Kutty-Żukowskiego w przepływie laminarnym cyrkulacja płynu (powietrza) wokół ciała poruszającego się w nim jest jednakowa dla każdej krzywej całkowania, a wytwarzana siła nośna jest proporcjonalna do cyrkulacji.
Definicja uogólniona.
Cyrkulacja dla danego pola wektorowego formula_6 wzdłuż krzywej L określa wzór:
gdzie formula_8 jest infinitezymalnym wektorem stycznym do krzywej w danym punkcie.
Jeżeli krzywa L ma parametryzację formula_9 w przedziale formula_10 to powyższy wzór można zapisać jako:
Związek cyrkulacji z rotacją.
Twierdzenie Stokesa wiąże całkę po krzywej zamkniętej ze strumieniem rotacji przenikającym przez powierzchnię zamkniętą tą krzywą.
Ze związku powyższego wynika:
Równanie to oznacza, że dla danej krzywej L ograniczającej pewną powierzchnię S, która jest uznana za płaską, formula_14 – jest wersorem (wektor o długości 1) prostopadłym (normalnym) do tej powierzchni, iloczyn skalarny rotacji i wersora normalnego w wybranym punkcie pola jest równy granicy do której dąży iloraz cyrkulacji po krzywej zamkniętej otaczającej jeden raz wybrany punkt przez powierzchnię ograniczoną tą krzywą.

</doc>
<doc id="420157" url="https://pl.wikipedia.org/wiki?curid=420157" title="Papież Jan Paweł II">
Papież Jan Paweł II



</doc>
<doc id="420161" url="https://pl.wikipedia.org/wiki?curid=420161" title="Adolf Beck">
Adolf Beck

Adolf Abraham Beck (ur. 1 stycznia 1863 w Krakowie, zm. 1942) – polski neurofizjolog, profesor Uniwersytetu Jana Kazimierza we Lwowie; współodkrywca prądów czynnościowych mózgu (1890) i pionier elektroencefalografii.
Życiorys.
Urodził się pod imieniem Abraham Chaim Beck 1 stycznia 1863 r. w Krakowie, w ubogiej żydowskiej rodzinie piekarza z dzielnicy Kazimierz, Szai Becka i Gustawy z domu Müller. W rodzinnym mieście ukończył w 1883 r. Gimnazjum św. Jacka, a w sześć lat później na Uniwersytecie Jagiellońskim studia medyczne.
Od roku 1886 pracował w Zakładzie Fizjologii i Histologii pod kierownictwem Napoleona Cybulskiego, w latach 1888–92 był jego asystentem i najbliższym współpracownikiem. Jeszcze podczas studiów odkrył zjawisko desynchronizacji czynności elektrycznej mózgu w odpowiedzi na bodźce. Praca doktorska "Oznaczenie lokalizacyi w mózgu i rdzeniu za pomocą zjawisk elektrycznych", przedstawiona została 20 października 1890 roku. Głównym celem tych badań było wykorzystanie elektrofizjologii do lokalizacji funkcji w mózgu. Niejako ubocznym ich efektem było odkrycie elektroencefalogramu (EEG), dla którego Beck zaproponował nazwę "aktywny prąd niezależny", w odróżnieniu od prądów wywołanych stymulacją.
Podobnie jak inni, zajmujący się podówczas podobną tematyką, nie wiedział o wcześniejszych pracach Catona. Jego rozprawa stanowiła głębsze od innych studium problemu lokalizacji funkcji sensorycznych w mózgu jak i samego elektroencefalogramu. Wyniki opublikował w czasopiśmie fizjologicznym Centralblatt für Physiologie. Jego krótki artykuł rozpętał burzę pretensji do palmy pierwszeństwa. Beck odpowiedział, że technikę badania potencjałów nerwów i konstrukcję elektrod opracował Du Bois-Reymond, więc zastosowanie znanej techniki do rozwiązania nowego problemu nie zasługuje na miano odkrycia. Stwierdził ponadto, że motywem podjęcia tych eksperymentów był konkurs ogłoszony w październiku 1888 przez profesora Napoleona Cybulskiego, który jest w związku z tym autorem idei. Dyskusję uciął Richard Caton, cytując publikacje swoich prac z roku 1875.
W roku 1894 uzyskał habilitację na Wydziale Lekarskim Uniwersytetu Jagiellońskiego z zakresu fizjologii na podstawie pracy "Zmiany w ciśnieniu krwi w naczyniach krwionośnych". W latach 1895–1935 był profesorem fizjologii Uniwersytetu Lwowskiego. Pracę rozpoczął od zbudowania Zakładu Fizjologii, który wyposażył w nowoczesny sprzęt. Jest uważany za najważniejszego twórcę tzw. lwowskiej szkoły fizjologii. W latach 1904/05 i 1916/17 był dziekanem Wydziału Lekarskiego, zaś w roku akademickim 1912/1913 pełnił funkcję rektora tej uczelni.
Podczas I wojny światowej po inwazji rosyjskiej 20 czerwca 1915 został przymusowo wywieziony przez władze rosyjskie do Kijowa w grupie zakładników. Staraniem Iwana Pawłowa i Czerwonego Krzyża został zwolniony w sierpniu 1915 r. i w następnym roku powrócił do miasta dzięki wymianie więźniów.
W 1932 r. odszedł na emeryturę, jako następcę na stanowisku wyznaczając Wiktora Tychowskiego. Od 1935 był profesorem honorowym UJK. Był także w latach 1921–29 wykładowcą Akademii Medycyny Weterynaryjnej we Lwowie. Był członkiem PAU i członkiem czynnym Towarzystwa Naukowego we Lwowie. Był pierwszym honorowym członkiem i laureatem medalu Polskiego Towarzystwa Fizjologicznego. Uczniami Becka byli Czubalski, Herman, Jaburek, Klisiecki, Tothfeld, Tychowski i inni.
Podczas II wojny światowej, po zajęciu Lwowa przez Niemców, Beck ukrywał się poza granicami getta, w czym pomagał mu Zdzisław Bieliński. Adolf Beck prawdopodobnie popełnił samobójstwo w sierpniu 1942 roku za pomocą cyjanku otrzymanego od syna. Zmarł w Obozie Janowskim w drodze ze Lwowa do obozu zagłady w Bełżcu. Nieznana jest dokładna data śmierci i miejsce jego pochówku.
Życie prywatne.
Żonaty z Reginą Mandelbaum (zm. 1938), jego dziećmi byli syn Henryk (1896–1946) oraz córki Zofia (zm. 1939) i Jadwiga. Szwagrem Henryka był Kazimierz Zakrzewski, zamordowany w 1941 r. w Palmirach.
Upamiętnienie.
W 1935 jego portret namalował Stanisław Batowski Kaczor.
W latach 1970 r. Mary A. B. Brazier przełożyła na angielski jego pracę doktorską.

</doc>
<doc id="420162" url="https://pl.wikipedia.org/wiki?curid=420162" title="Papież Adeodat I">
Papież Adeodat I



</doc>
<doc id="420163" url="https://pl.wikipedia.org/wiki?curid=420163" title="Papież Adeodat II">
Papież Adeodat II



</doc>
<doc id="420164" url="https://pl.wikipedia.org/wiki?curid=420164" title="Papież Agapit I">
Papież Agapit I



</doc>
<doc id="420165" url="https://pl.wikipedia.org/wiki?curid=420165" title="Papież Agapit II">
Papież Agapit II



</doc>
<doc id="420167" url="https://pl.wikipedia.org/wiki?curid=420167" title="Papież Aleksander VII">
Papież Aleksander VII



</doc>
<doc id="420168" url="https://pl.wikipedia.org/wiki?curid=420168" title="Papież Aleksander VIII">
Papież Aleksander VIII



</doc>
<doc id="420169" url="https://pl.wikipedia.org/wiki?curid=420169" title="Papież Anaklet">
Papież Anaklet



</doc>
<doc id="420170" url="https://pl.wikipedia.org/wiki?curid=420170" title="Papież Anastazy III">
Papież Anastazy III



</doc>
<doc id="420171" url="https://pl.wikipedia.org/wiki?curid=420171" title="Papież Anastazy IV">
Papież Anastazy IV



</doc>
<doc id="420172" url="https://pl.wikipedia.org/wiki?curid=420172" title="Papież Anastazy II">
Papież Anastazy II



</doc>
<doc id="420173" url="https://pl.wikipedia.org/wiki?curid=420173" title="Papież Anterus">
Papież Anterus



</doc>
<doc id="420174" url="https://pl.wikipedia.org/wiki?curid=420174" title="Papież Benedykt I">
Papież Benedykt I



</doc>
<doc id="420176" url="https://pl.wikipedia.org/wiki?curid=420176" title="Papież Benedykt III">
Papież Benedykt III



</doc>
<doc id="420177" url="https://pl.wikipedia.org/wiki?curid=420177" title="Papież Benedykt IV">
Papież Benedykt IV



</doc>
<doc id="420178" url="https://pl.wikipedia.org/wiki?curid=420178" title="Papież Benedykt V">
Papież Benedykt V



</doc>
<doc id="420179" url="https://pl.wikipedia.org/wiki?curid=420179" title="Papież Benedykt VI">
Papież Benedykt VI



</doc>
<doc id="420180" url="https://pl.wikipedia.org/wiki?curid=420180" title="Papież Benedykt VII">
Papież Benedykt VII



</doc>
<doc id="420181" url="https://pl.wikipedia.org/wiki?curid=420181" title="Papież Benedykt VIII">
Papież Benedykt VIII



</doc>
<doc id="420182" url="https://pl.wikipedia.org/wiki?curid=420182" title="Papież Benedykt IX">
Papież Benedykt IX



</doc>
<doc id="420184" url="https://pl.wikipedia.org/wiki?curid=420184" title="Papież Benedykt XI">
Papież Benedykt XI



</doc>
<doc id="420185" url="https://pl.wikipedia.org/wiki?curid=420185" title="Papież Benedykt XII">
Papież Benedykt XII



</doc>
<doc id="420186" url="https://pl.wikipedia.org/wiki?curid=420186" title="Dikariofaza">
Dikariofaza

Dikariofaza, faza jąder sprzężonych – występująca u niektórych gatunków grzybów sytuacja, gdy kariogamia (czyli zlanie jąder) nie następuje zaraz po plazmogamii (czyli połączeniu i zlaniu cytoplazmy kopulujących ze sobą komórek), a jądra męskie występują wraz z jądrami żeńskimi w segmentach strzępek, czyli są one dwujądrowe. Taką parę sprzężonych jąder nazywa się dikarionem.
Dikariofaza występuje u grzybów dawniej zaliczanych do podkrólestwa "Dikarya". W najnowszej systematyce grzybów prezentowanej w projekcie Index Fungorum nie wyróżnia się taksonu "Dicarya". Zaliczane do Dikarya grzyby należą obecnie do dwóch gromad: podstawczaki ("Basidiomycota") i workowce ("Ascomycota").

</doc>
<doc id="420188" url="https://pl.wikipedia.org/wiki?curid=420188" title="Papież Bonifacy I">
Papież Bonifacy I



</doc>
<doc id="420191" url="https://pl.wikipedia.org/wiki?curid=420191" title="Papież Bonifacy II">
Papież Bonifacy II



</doc>
<doc id="420192" url="https://pl.wikipedia.org/wiki?curid=420192" title="Papież Bonifacy III">
Papież Bonifacy III



</doc>
<doc id="420193" url="https://pl.wikipedia.org/wiki?curid=420193" title="Papież Bonifacy IV">
Papież Bonifacy IV



</doc>
<doc id="420194" url="https://pl.wikipedia.org/wiki?curid=420194" title="Papież Bonifacy V">
Papież Bonifacy V



</doc>
<doc id="420195" url="https://pl.wikipedia.org/wiki?curid=420195" title="Papież Bonifacy VI">
Papież Bonifacy VI



</doc>
<doc id="420196" url="https://pl.wikipedia.org/wiki?curid=420196" title="Papież Bonifacy VIII">
Papież Bonifacy VIII



</doc>
<doc id="420197" url="https://pl.wikipedia.org/wiki?curid=420197" title="Papież Bonifacy IX">
Papież Bonifacy IX



</doc>
<doc id="420198" url="https://pl.wikipedia.org/wiki?curid=420198" title="Papież Celestyn I">
Papież Celestyn I



</doc>
<doc id="420199" url="https://pl.wikipedia.org/wiki?curid=420199" title="Papież Celestyn III">
Papież Celestyn III



</doc>
<doc id="420200" url="https://pl.wikipedia.org/wiki?curid=420200" title="Papież Celestyn IV">
Papież Celestyn IV



</doc>
<doc id="420201" url="https://pl.wikipedia.org/wiki?curid=420201" title="Papież Celestyn V">
Papież Celestyn V



</doc>
<doc id="420202" url="https://pl.wikipedia.org/wiki?curid=420202" title="Papież Damazy I">
Papież Damazy I



</doc>
<doc id="420203" url="https://pl.wikipedia.org/wiki?curid=420203" title="Papież Damazy II">
Papież Damazy II



</doc>
<doc id="420204" url="https://pl.wikipedia.org/wiki?curid=420204" title="Papież Donus">
Papież Donus



</doc>
<doc id="420205" url="https://pl.wikipedia.org/wiki?curid=420205" title="Wszyscy jesteśmy Chrystusami">
Wszyscy jesteśmy Chrystusami

Wszyscy jesteśmy Chrystusami – polski dramat filmowy z 2006 w reżyserii Marka Koterskiego.
Jest to kolejny obraz z oryginalnego cyklu tego reżysera, przedstawiającego losy polskiego inteligenta Adasia Miauczyńskiego. W rolę Adasia wcieliło się tym razem dwóch aktorów – Marek Kondrat i Andrzej Chyra. Zdjęcia do filmu powstały w okresie od końca czerwca do sierpnia 2005 r. w Warszawie i okolicach oraz we Wrocławiu.
Opis fabuły.
Film skupia się na problemach alkoholowych bohatera oraz jego relacjach z synem Sylwusiem. Głównym motywem filmu są bolesne wspomnienia Sylwka, syna, o piciu jego ojca – Adama. Równolegle do tego – zaczyna się w Adamie odwijać taśma własnych wspomnień, tworzących – wraz z opowiadaniem syna – listę największych strat i ran, zadanych przez picie – sobie i bliskim.
Obsada.
i inni
Nagrody.
W 2006 r. film zdobył nagrodę na Festiwalu Polskich Filmów Fabularnych w Gdyni za reżyserię, a także Nagrodę Stowarzyszenia Filmowców Polskich za twórcze przedstawienie współczesności. W 2007 roku film otrzymał 9 nominacji do Nagród Polskiej Akademii Filmowej – Orłów 2007, w tym dla najlepszego filmu (najlepszy film, najlepszy scenariusz, najlepszy montaż, najlepsza reżyseria, najlepsze zdjęcia, najlepsza scenografia, najlepsze kostiumy, najlepsza główna rola męska, najlepsza drugoplanowa rola męska).
Otrzymał 2 nagrody: w kategorii: najlepszy scenariusz (Marek Koterski) i najlepszy montaż (Ewa Smal).

</doc>
<doc id="420207" url="https://pl.wikipedia.org/wiki?curid=420207" title="Papież Eugeniusz I">
Papież Eugeniusz I



</doc>
<doc id="420208" url="https://pl.wikipedia.org/wiki?curid=420208" title="Papież Eugeniusz II">
Papież Eugeniusz II



</doc>
<doc id="420210" url="https://pl.wikipedia.org/wiki?curid=420210" title="Papież Eugeniusz III">
Papież Eugeniusz III



</doc>
<doc id="420211" url="https://pl.wikipedia.org/wiki?curid=420211" title="Papież Eugeniusz IV">
Papież Eugeniusz IV



</doc>
<doc id="420212" url="https://pl.wikipedia.org/wiki?curid=420212" title="Papież Eutychian">
Papież Eutychian



</doc>
<doc id="420213" url="https://pl.wikipedia.org/wiki?curid=420213" title="Papież Feliks I">
Papież Feliks I



</doc>
<doc id="420214" url="https://pl.wikipedia.org/wiki?curid=420214" title="Papież Feliks III">
Papież Feliks III



</doc>
<doc id="420215" url="https://pl.wikipedia.org/wiki?curid=420215" title="Papież Feliks IV">
Papież Feliks IV



</doc>
<doc id="420216" url="https://pl.wikipedia.org/wiki?curid=420216" title="Papież Formosus">
Papież Formosus



</doc>
<doc id="420217" url="https://pl.wikipedia.org/wiki?curid=420217" title="Papież Gelazjusz I">
Papież Gelazjusz I



</doc>
<doc id="420219" url="https://pl.wikipedia.org/wiki?curid=420219" title="Papież Gelazjusz II">
Papież Gelazjusz II



</doc>
<doc id="420221" url="https://pl.wikipedia.org/wiki?curid=420221" title="Papież Grzegorz VIII">
Papież Grzegorz VIII



</doc>
<doc id="420222" url="https://pl.wikipedia.org/wiki?curid=420222" title="Papież Grzegorz X">
Papież Grzegorz X



</doc>
<doc id="420223" url="https://pl.wikipedia.org/wiki?curid=420223" title="Papież Grzegorz XI">
Papież Grzegorz XI



</doc>
<doc id="420224" url="https://pl.wikipedia.org/wiki?curid=420224" title="Papież Grzegorz XII">
Papież Grzegorz XII



</doc>
<doc id="420225" url="https://pl.wikipedia.org/wiki?curid=420225" title="Papież Grzegorz XIV">
Papież Grzegorz XIV



</doc>
<doc id="420227" url="https://pl.wikipedia.org/wiki?curid=420227" title="Papież Hadrian I">
Papież Hadrian I



</doc>
<doc id="420228" url="https://pl.wikipedia.org/wiki?curid=420228" title="Papież Hadrian II">
Papież Hadrian II



</doc>
<doc id="420230" url="https://pl.wikipedia.org/wiki?curid=420230" title="Papież Hadrian III">
Papież Hadrian III



</doc>
<doc id="420231" url="https://pl.wikipedia.org/wiki?curid=420231" title="Papież Hadrian IV">
Papież Hadrian IV



</doc>
<doc id="420232" url="https://pl.wikipedia.org/wiki?curid=420232" title="Styczeń 2006 w sporcie">
Styczeń 2006 w sporcie



</doc>
<doc id="420233" url="https://pl.wikipedia.org/wiki?curid=420233" title="Papież Hadrian V">
Papież Hadrian V



</doc>
<doc id="420236" url="https://pl.wikipedia.org/wiki?curid=420236" title="Papież Honoriusz I">
Papież Honoriusz I



</doc>
<doc id="420239" url="https://pl.wikipedia.org/wiki?curid=420239" title="Zenith STOL CH701">
Zenith STOL CH701

Zenith STOL CH 701 - lekki dwumiejscowy samolot projektu kanadyjskiego inżyniera Chrisa Heintza wyprodukowany po raz pierwszy w 1986 przez jego firmę Zenith Aircraft Co.
W latach 1992-2006 CH 701 był produkowany na licencji przez Czech Aircraft Works (CZAW). Do chwili obecnej jest jedną z najczęściej kopiowanych konstrukcji lotniczych na świecie.

</doc>
<doc id="420240" url="https://pl.wikipedia.org/wiki?curid=420240" title="Papież Honoriusz II">
Papież Honoriusz II



</doc>
<doc id="420241" url="https://pl.wikipedia.org/wiki?curid=420241" title="Papież Honoriusz III">
Papież Honoriusz III



</doc>
<doc id="420242" url="https://pl.wikipedia.org/wiki?curid=420242" title="Papież Honoriusz IV">
Papież Honoriusz IV



</doc>
<doc id="420243" url="https://pl.wikipedia.org/wiki?curid=420243" title="Papież Hormizdas">
Papież Hormizdas



</doc>
<doc id="420245" url="https://pl.wikipedia.org/wiki?curid=420245" title="Papież Innocenty I">
Papież Innocenty I



</doc>
<doc id="420246" url="https://pl.wikipedia.org/wiki?curid=420246" title="Papież Innocenty II">
Papież Innocenty II



</doc>
<doc id="420247" url="https://pl.wikipedia.org/wiki?curid=420247" title="Papież Innocenty IV">
Papież Innocenty IV



</doc>
<doc id="420248" url="https://pl.wikipedia.org/wiki?curid=420248" title="Papież Innocenty V">
Papież Innocenty V



</doc>
<doc id="420249" url="https://pl.wikipedia.org/wiki?curid=420249" title="Papież Innocenty VI">
Papież Innocenty VI



</doc>
<doc id="420250" url="https://pl.wikipedia.org/wiki?curid=420250" title="Papież Innocenty VII">
Papież Innocenty VII



</doc>
<doc id="420251" url="https://pl.wikipedia.org/wiki?curid=420251" title="Papież Innocenty VIII">
Papież Innocenty VIII



</doc>
<doc id="420252" url="https://pl.wikipedia.org/wiki?curid=420252" title="Papież Innocenty IX">
Papież Innocenty IX



</doc>
<doc id="420253" url="https://pl.wikipedia.org/wiki?curid=420253" title="Papież Innocenty X">
Papież Innocenty X



</doc>
<doc id="420254" url="https://pl.wikipedia.org/wiki?curid=420254" title="Papież Innocenty XI">
Papież Innocenty XI



</doc>
<doc id="420255" url="https://pl.wikipedia.org/wiki?curid=420255" title="Papież Innocenty XII">
Papież Innocenty XII



</doc>
<doc id="420256" url="https://pl.wikipedia.org/wiki?curid=420256" title="Papież Innocenty XIII">
Papież Innocenty XIII



</doc>
<doc id="420257" url="https://pl.wikipedia.org/wiki?curid=420257" title="Papież Jan XV">
Papież Jan XV



</doc>
<doc id="420258" url="https://pl.wikipedia.org/wiki?curid=420258" title="Papież Jan XVII">
Papież Jan XVII



</doc>
<doc id="420259" url="https://pl.wikipedia.org/wiki?curid=420259" title="Papież Jan XVIII">
Papież Jan XVIII



</doc>
<doc id="420260" url="https://pl.wikipedia.org/wiki?curid=420260" title="Papież Jan XIX">
Papież Jan XIX



</doc>
<doc id="420261" url="https://pl.wikipedia.org/wiki?curid=420261" title="Papież Jan XXI">
Papież Jan XXI



</doc>
<doc id="420262" url="https://pl.wikipedia.org/wiki?curid=420262" title="Papież Jan XXII">
Papież Jan XXII



</doc>
<doc id="420264" url="https://pl.wikipedia.org/wiki?curid=420264" title="Papież Juliusz I">
Papież Juliusz I



</doc>
<doc id="420265" url="https://pl.wikipedia.org/wiki?curid=420265" title="Papież Juliusz II">
Papież Juliusz II



</doc>
<doc id="420266" url="https://pl.wikipedia.org/wiki?curid=420266" title="Papież Juliusz III">
Papież Juliusz III



</doc>
<doc id="420267" url="https://pl.wikipedia.org/wiki?curid=420267" title="Schleswig-Holstein">
Schleswig-Holstein

Geografia historyczna
Niemieckie okręty

</doc>
<doc id="420268" url="https://pl.wikipedia.org/wiki?curid=420268" title="Papież Kalikst I">
Papież Kalikst I



</doc>
<doc id="420269" url="https://pl.wikipedia.org/wiki?curid=420269" title="Papież Kalikst II">
Papież Kalikst II



</doc>
<doc id="420272" url="https://pl.wikipedia.org/wiki?curid=420272" title="Papież Kalikst III">
Papież Kalikst III



</doc>
<doc id="420273" url="https://pl.wikipedia.org/wiki?curid=420273" title="Papież Klemens I">
Papież Klemens I



</doc>
<doc id="420274" url="https://pl.wikipedia.org/wiki?curid=420274" title="Papież Klemens II">
Papież Klemens II



</doc>
<doc id="420275" url="https://pl.wikipedia.org/wiki?curid=420275" title="Papież Klemens III">
Papież Klemens III



</doc>
<doc id="420276" url="https://pl.wikipedia.org/wiki?curid=420276" title="Papież Klemens IV">
Papież Klemens IV



</doc>
<doc id="420277" url="https://pl.wikipedia.org/wiki?curid=420277" title="Papież Klemens V">
Papież Klemens V



</doc>
<doc id="420278" url="https://pl.wikipedia.org/wiki?curid=420278" title="Papież Klemens VI">
Papież Klemens VI



</doc>
<doc id="420279" url="https://pl.wikipedia.org/wiki?curid=420279" title="Papież Klemens VII">
Papież Klemens VII



</doc>
<doc id="420280" url="https://pl.wikipedia.org/wiki?curid=420280" title="Papież Klemens IX">
Papież Klemens IX



</doc>
<doc id="420281" url="https://pl.wikipedia.org/wiki?curid=420281" title="Papież Klemens X">
Papież Klemens X



</doc>
<doc id="420282" url="https://pl.wikipedia.org/wiki?curid=420282" title="Papież Klemens XII">
Papież Klemens XII



</doc>
<doc id="420283" url="https://pl.wikipedia.org/wiki?curid=420283" title="Papież Klemens XIII">
Papież Klemens XIII



</doc>
<doc id="420284" url="https://pl.wikipedia.org/wiki?curid=420284" title="Papież Klemens XIV">
Papież Klemens XIV



</doc>
<doc id="420286" url="https://pl.wikipedia.org/wiki?curid=420286" title="Papież Leon VII">
Papież Leon VII



</doc>
<doc id="420289" url="https://pl.wikipedia.org/wiki?curid=420289" title="Papież Leon X">
Papież Leon X



</doc>
<doc id="420290" url="https://pl.wikipedia.org/wiki?curid=420290" title="Papież Leon XI">
Papież Leon XI



</doc>
<doc id="420291" url="https://pl.wikipedia.org/wiki?curid=420291" title="Papież Leon XII">
Papież Leon XII



</doc>
<doc id="420292" url="https://pl.wikipedia.org/wiki?curid=420292" title="Papież Lucjusz II">
Papież Lucjusz II



</doc>
<doc id="420293" url="https://pl.wikipedia.org/wiki?curid=420293" title="Papież Lucjusz III">
Papież Lucjusz III



</doc>
<doc id="420294" url="https://pl.wikipedia.org/wiki?curid=420294" title="Papież Marceli I">
Papież Marceli I



</doc>
<doc id="420296" url="https://pl.wikipedia.org/wiki?curid=420296" title="Papież Marcin I">
Papież Marcin I



</doc>
<doc id="420297" url="https://pl.wikipedia.org/wiki?curid=420297" title="Papież Marcin IV">
Papież Marcin IV



</doc>
<doc id="420298" url="https://pl.wikipedia.org/wiki?curid=420298" title="Papież Marcin V">
Papież Marcin V



</doc>
<doc id="420299" url="https://pl.wikipedia.org/wiki?curid=420299" title="Papież Marynus I">
Papież Marynus I



</doc>
<doc id="420300" url="https://pl.wikipedia.org/wiki?curid=420300" title="Papież Marynus II">
Papież Marynus II



</doc>
<doc id="420301" url="https://pl.wikipedia.org/wiki?curid=420301" title="Papież Mikołaj V">
Papież Mikołaj V



</doc>
<doc id="420302" url="https://pl.wikipedia.org/wiki?curid=420302" title="Henryk Windsor">
Henryk Windsor



</doc>
<doc id="420303" url="https://pl.wikipedia.org/wiki?curid=420303" title="Papież Milcjades">
Papież Milcjades



</doc>
<doc id="420304" url="https://pl.wikipedia.org/wiki?curid=420304" title="Papież Paschalis I">
Papież Paschalis I



</doc>
<doc id="420305" url="https://pl.wikipedia.org/wiki?curid=420305" title="Papież Paschalis II">
Papież Paschalis II



</doc>
<doc id="420306" url="https://pl.wikipedia.org/wiki?curid=420306" title="Papież Paweł V">
Papież Paweł V



</doc>
<doc id="420307" url="https://pl.wikipedia.org/wiki?curid=420307" title="Papież Pelagiusz I">
Papież Pelagiusz I



</doc>
<doc id="420308" url="https://pl.wikipedia.org/wiki?curid=420308" title="Papież Pelagiusz II">
Papież Pelagiusz II



</doc>
<doc id="420309" url="https://pl.wikipedia.org/wiki?curid=420309" title="Papież Pius I">
Papież Pius I



</doc>
<doc id="420310" url="https://pl.wikipedia.org/wiki?curid=420310" title="Papież Pius II">
Papież Pius II



</doc>
<doc id="420311" url="https://pl.wikipedia.org/wiki?curid=420311" title="Papież Pius III">
Papież Pius III



</doc>
<doc id="420312" url="https://pl.wikipedia.org/wiki?curid=420312" title="Papież Pius IV">
Papież Pius IV



</doc>
<doc id="420314" url="https://pl.wikipedia.org/wiki?curid=420314" title="Papież Pius VI">
Papież Pius VI



</doc>
<doc id="420315" url="https://pl.wikipedia.org/wiki?curid=420315" title="Papież Pius VII">
Papież Pius VII



</doc>
<doc id="420316" url="https://pl.wikipedia.org/wiki?curid=420316" title="Papież Pius VIII">
Papież Pius VIII



</doc>
<doc id="420318" url="https://pl.wikipedia.org/wiki?curid=420318" title="Papież Poncjan">
Papież Poncjan



</doc>
<doc id="420320" url="https://pl.wikipedia.org/wiki?curid=420320" title="Papież Sergiusz III">
Papież Sergiusz III



</doc>
<doc id="420321" url="https://pl.wikipedia.org/wiki?curid=420321" title="Papież Sergiusz IV">
Papież Sergiusz IV



</doc>
<doc id="420322" url="https://pl.wikipedia.org/wiki?curid=420322" title="Papież Stefan III">
Papież Stefan III



</doc>
<doc id="420324" url="https://pl.wikipedia.org/wiki?curid=420324" title="Papież Stefan IV">
Papież Stefan IV



</doc>
<doc id="420325" url="https://pl.wikipedia.org/wiki?curid=420325" title="Jazda indywidualna">
Jazda indywidualna

Jazda indywidualna kobiet i mężczyzn, to konkurencje rozgrywane w ramach jazdy figurowej na lodzie oraz wrotkarstwa artystycznego, w których kobiety (tzw. "solistki") i mężczyźni ("soliści") wykonują indywidualnie (w przeciwieństwie do par sportowych i tanecznych) swoje programy.
Długość i zawartość (choć ta mniej rygorystycznie) układów jest ściśle określona, i różni się w zależności od płci i kategorii wiekowej. Zawodnicy muszą wykonać określoną liczbę i rodzaj skoków, piruetów, sekwencji kroków i spiral. 
Programy w łyżwiarstwie figurowym.
Zawodnicy wykonują dwa programy (układy) – krótki (techniczny) i dowolny. Do roku 2006 na liczniej obsadzonych zawodach zdarzała się konieczność dwukrotnego wykonywania programu dowolnego, z czego jeden w ramach rundy kwalifikacyjnej, która liczyła się do ogólnej punktacji jedynie na Mistrzostwach Świata. Do 1990 roku natomiast, zawody zaczynały się od jazdy obowiązkowej (tzw. figury obowiązkowe).

</doc>
<doc id="420326" url="https://pl.wikipedia.org/wiki?curid=420326" title="Papież Stefan V">
Papież Stefan V



</doc>
<doc id="420327" url="https://pl.wikipedia.org/wiki?curid=420327" title="Papież Stefan VI">
Papież Stefan VI



</doc>
<doc id="420328" url="https://pl.wikipedia.org/wiki?curid=420328" title="Papież Stefan VII">
Papież Stefan VII



</doc>
<doc id="420329" url="https://pl.wikipedia.org/wiki?curid=420329" title="Papież Stefan VIII">
Papież Stefan VIII



</doc>
<doc id="420331" url="https://pl.wikipedia.org/wiki?curid=420331" title="Papież Stefan IX">
Papież Stefan IX



</doc>
<doc id="420333" url="https://pl.wikipedia.org/wiki?curid=420333" title="Papież Stefan X">
Papież Stefan X



</doc>
<doc id="420334" url="https://pl.wikipedia.org/wiki?curid=420334" title="Papież Sykstus I">
Papież Sykstus I



</doc>
<doc id="420335" url="https://pl.wikipedia.org/wiki?curid=420335" title="Papież Sykstus II">
Papież Sykstus II



</doc>
<doc id="420337" url="https://pl.wikipedia.org/wiki?curid=420337" title="Papież Sykstus III">
Papież Sykstus III



</doc>
<doc id="420338" url="https://pl.wikipedia.org/wiki?curid=420338" title="Papież Sykstus IV">
Papież Sykstus IV



</doc>
<doc id="420339" url="https://pl.wikipedia.org/wiki?curid=420339" title="Papież Sylwester I">
Papież Sylwester I



</doc>
<doc id="420340" url="https://pl.wikipedia.org/wiki?curid=420340" title="Papież Sylwester III">
Papież Sylwester III



</doc>
<doc id="420341" url="https://pl.wikipedia.org/wiki?curid=420341" title="Papież Symmachus">
Papież Symmachus



</doc>
<doc id="420343" url="https://pl.wikipedia.org/wiki?curid=420343" title="Papież Syzyniusz">
Papież Syzyniusz



</doc>
<doc id="420344" url="https://pl.wikipedia.org/wiki?curid=420344" title="Jazda indywidualna na lodzie">
Jazda indywidualna na lodzie



</doc>
<doc id="420345" url="https://pl.wikipedia.org/wiki?curid=420345" title="Papież Urban I">
Papież Urban I



</doc>
<doc id="420346" url="https://pl.wikipedia.org/wiki?curid=420346" title="Papież Urban III">
Papież Urban III



</doc>
<doc id="420347" url="https://pl.wikipedia.org/wiki?curid=420347" title="Algi">
Algi



</doc>
<doc id="420348" url="https://pl.wikipedia.org/wiki?curid=420348" title="Papież Urban V">
Papież Urban V



</doc>
<doc id="420349" url="https://pl.wikipedia.org/wiki?curid=420349" title="Papież Urban VI">
Papież Urban VI



</doc>
<doc id="420350" url="https://pl.wikipedia.org/wiki?curid=420350" title="Papież Urban VII">
Papież Urban VII



</doc>
<doc id="420351" url="https://pl.wikipedia.org/wiki?curid=420351" title="Papież Urban VIII">
Papież Urban VIII



</doc>
<doc id="420352" url="https://pl.wikipedia.org/wiki?curid=420352" title="Papież Urban IV">
Papież Urban IV



</doc>
<doc id="420353" url="https://pl.wikipedia.org/wiki?curid=420353" title="Bazylika Notre Dame de la Paix">
Bazylika Notre Dame de la Paix



</doc>
<doc id="420355" url="https://pl.wikipedia.org/wiki?curid=420355" title="Papież Wiktor I">
Papież Wiktor I



</doc>
<doc id="420356" url="https://pl.wikipedia.org/wiki?curid=420356" title="Papież Wiktor II">
Papież Wiktor II



</doc>
<doc id="420357" url="https://pl.wikipedia.org/wiki?curid=420357" title="Papież Wiktor III">
Papież Wiktor III



</doc>
<doc id="420358" url="https://pl.wikipedia.org/wiki?curid=420358" title="Papież Witalian">
Papież Witalian



</doc>
<doc id="420359" url="https://pl.wikipedia.org/wiki?curid=420359" title="Alga">
Alga



</doc>
<doc id="420360" url="https://pl.wikipedia.org/wiki?curid=420360" title="Papież Zosymus">
Papież Zosymus



</doc>
<doc id="420364" url="https://pl.wikipedia.org/wiki?curid=420364" title="Ten (album Astral Projection)">
Ten (album Astral Projection)

Ten – siódmy album izraelskiej grupy Astral Projection wydany w 2004 roku przez wytwórnię Phonokol Records.

</doc>
<doc id="420367" url="https://pl.wikipedia.org/wiki?curid=420367" title="Mistrzostwa Świata w łyżwiarstwie figurowym">
Mistrzostwa Świata w łyżwiarstwie figurowym



</doc>
<doc id="420369" url="https://pl.wikipedia.org/wiki?curid=420369" title="Ditlenek wodoru">
Ditlenek wodoru



</doc>
<doc id="420371" url="https://pl.wikipedia.org/wiki?curid=420371" title="Marshall Bruce Mathers III">
Marshall Bruce Mathers III



</doc>
<doc id="420372" url="https://pl.wikipedia.org/wiki?curid=420372" title="Wojna radziecko-fińska">
Wojna radziecko-fińska



</doc>
<doc id="420373" url="https://pl.wikipedia.org/wiki?curid=420373" title="Palczak madagaskarski">
Palczak madagaskarski

Palczak madagaskarski, palczak, aj-aj ("Daubentonia madagascariensis") – gatunek ssaka naczelnego, jedynego współcześnie żyjącego przedstawiciela rodziny palczakowatych (Daubentoniidae), blisko spokrewniony z większym od niego, wymarłym "Daubentonia robusta". 
Palczak jest największym z naczelnych, które prowadzą nocny tryb życia.
Zasięg występowania.
Palczak madagaskarski występuje na Madagaskarze, głównie we wschodnich, północnych i środkowo-zachodnich częściach wyspy, ale najwyraźniej w niewielkich skupiskach na większości obszarów przybrzeżnych; nie jest pewne, czy występował na Nosy Mangabe przed wprowadzeniem go na tę wyspę w połowie lat sześćdziesiątych.
Taksonomia.
Gatunek po raz pierwszy naukowo opisał w 1788 roku niemiecki przyrodnik Johann Friedrich Gmelin nadając mu nazwę "Sciurus madagascariensis". Jako miejsce typowe odłowu holotypu Gmelin wskazał południowo-zachodni Madagaskar (). 
Wschodnie i północno-zachodnie populacje "D. madagascariensis" różnią się wyraźnie wielkością ciała, przy czym osobniki na wschodzie są zwykle większe. Autorzy "Illustrated Checklist of the Mammals of the World" uznają ten takson za gatunek monotypowy.
Charakterystyka.
Palczak madagaskarski ma ciało wielkości kota, z dużą głową i krótkim pyskiem, uszy duże, chwytne palce u rąk i nóg. Długość ciała (bez ogona) 30–37 cm, długość ogona 44–53 cm; masa ciała 2,4–2,6 kg (samice są nieco mniejsze i lżejsze od samców). Ciało pokryte jest dwoma rodzajami sierści: długimi, grubymi i czarnymi włosami (wśród których niektóre mają białą końcówkę) oraz krótkimi i jasnymi włosami otaczającymi głównie twarz.. Uszy są duże, trójkątne i nieowłosione. Nos jest różowy, oczy żółto-pomarańczowe lub jasnobrązowe otoczone ciemnymi pierścieniami futra. Duży puszysty ogon.
Jego charakterystyczną cechą jest to, że posiada cienki, długi palec środkowy, zakończony hakowatym pazurem. Palec ten służy mu do opukiwania pni drzew głównie bambusa, a następnie wyciągania owadów i ich larw przez szczeliny, które wygryza swoimi długimi siekaczami. Ponadto siekacze te charakteryzują się wzrostem przez całe życie palczaka - zupełnie jak u gryzoni. Zredukowana liczba zębów - z formuły 2.1.3.3 charakterystycznej dla małpiatek palczak przeszedł na formułę 1.0.1.3 dla górnej szczęki i 1.0.0.3 dla dolnej.
Ekologia.
"D. madagascariensis" zazwyczaj prowadzą samotniczy tryb życia, jednak stwierdzono również żerowanie w grupach składających się z 2-3 osobników. Nie tworzą ścisłych społeczności, najbardziej zażyłe stosunki utrzymują z palczakami, z którymi ich terytoria się pokrywają. Zazwyczaj unikają interakcji z osobnikami tej samej płci, samice reagują na siebie nawzajem bardziej agresywnie niż samce. W czasie godów samce mogą spać w jednym gnieździe z samicami, jak również z innymi samcami.
Palczaki pierwotnie oraz wtórnie zasiedlają wzniesienia w lasach deszczowych i lasach liściastych. Można je również spotkać na obszarach uprawnych (plantacje kokosów i liczi). Żywi się owadami, kokosami, owocami, bambusem oraz trzciną cukrową.
Tworzą gniazda w rozgałęzieniach drzew lub splotach lian i gałęzi. Jednego gniazda używają kilka dni, po czym przenoszą się. Opuszczone gniazdo często zostaje zajęte przez inne osobniki tego gatunku.
Porozumiewają się używając sygnałów dźwiękowych. Rozpoznano 9 rodzajów odgłosów dotyczących różnych sytuacji. Inną formą komunikacji jest pozostawianie śladów zapachowych w wydalanym moczu, które informują o płci, wieku, stanie reprodukcyjnym oraz terytorium danego osobnika.
Gody u palczaków nie występują sezonowo. Samice są cyklicznie gotowe do godów, ich cykl trwa średnio 47 dni i charakteryzuje się zmianami i kolorze i wielkości sromu. Kopulacja występuje w fazie, kiedy srom ma 25mm średnicy i kolor czerwony, w innych fazach jest szary i kurczy się do 5 mm średnicy. Podczas rui samice kopulują z więcej niż jednym samcem.
Ciąża trwa 158-172 dni. Samica rodzi jedno młode co 2-3 lata.
Młode palczaki mają zielone oczy i miękkie uszy. Rozwijają się powoli. Po 20 tygodniach od urodzenia zrzucają uzębienie mleczne. Od piersi odstawiane są po 28 tygodniach. Pełną sprawność ruchową osiągają po 9 miesiącach, a dojrzałość seksualną po 2,5 roku.
Całkowita niezależność ruchu środkowego palca pozwala palczakowi na lokalizowanie larw owadów w konarach drzew poprzez opukiwanie drewna w obrębie szczelin, oraz pomaga znajdować i wydłubywać larwy z tych ubytków. Stale rosnące siekacze pozwalają powiększać otwory w drewnie, jak również tworzyć nowe. Pożywienie stanowią więc larwy owadów, jak również nasiona, do zdobywania których palczak wykorzystuje siekacze oraz wydłużone palce. Dietę wzbogacają również jaja, owoce i orzechy.
Żyje ok. 20 - 25 lat. Jest małpiatką aktywną w nocy, w związku z tym posiada w oku błonę odblaskową. Od roku 1933 uważany za gatunek wymarły, w 1961 odkryty ponownie. W kolejnych latach odkryto kolejne jego populacje. Obecnie jest uważany za gatunek dość szeroko rozprzestrzeniony, ale nadal narażony na wyginięcie.
Lokalne wierzenia związane z palczakiem madagaskarskim.
Tubylcy wierzą, że skierowanie przez palczaka najdłuższego palca w kierunku człowieka zwiastuje szybką i nagłą śmierć tej osoby, według nich są zwiastunem zniszczeń upraw, również utożsamiane z demonami, co powoduje, że giną z rąk ludzi.
Inne.
Gatunek ten został spopularyzowany dzięki postaci Maurice’a z filmu Madagaskar.

</doc>
<doc id="420378" url="https://pl.wikipedia.org/wiki?curid=420378" title="Nagroda Grammy w kategorii Best Jazz Fusion Performance">
Nagroda Grammy w kategorii Best Jazz Fusion Performance

Nagroda Grammy w kategorii Best Jazz Fusion Performance była przyznawana od 1980 do 1991 roku. Między 1980 a 1988 rokiem kategoria nagrody Grammy nazywała się Best Jazz Fusion Performance, Vocal or Instrumental.
Nagroda przyznawana jest za nagrania/prace zarejestrowane w roku poprzedzającym daną nominację.

</doc>
<doc id="420380" url="https://pl.wikipedia.org/wiki?curid=420380" title="Kopalnia Węgla Kamiennego Jas-Mos">
Kopalnia Węgla Kamiennego Jas-Mos

Kopalnia Węgla Kamiennego Jas-Mos, KWK Jas-Mos – kopalnia węgla kamiennego w Jastrzębiu-Zdroju oraz częściowo w Mszanie w powiecie wodzisławskim. 
Powstała w 1994 r. w wyniku połączenia KWK Jastrzębie i KWK Moszczenica. Należy do Jastrzębskiej Spółki Węglowej S.A. Od 1 stycznia 2020 funkcjonuje jako Ruch Jas-Mos Kopalni Węgla Kamiennego Jastrzębie - Bzie. 
Obszar górniczy, na którym prowadzona jest eksploatacja jest położony na terenie trzech gmin: Jastrzębia-Zdroju, Mszany i Godowa w powiecie wodzisławskim.
Na koniec 2011 roku zatrudniała 4 050 pracowników.
Historia.
Kopalnia "JAS-MOS" była budowana w latach 1955 - 1962. Uroczyste uruchomienie kopalni „Jastrzębie” nastąpiło 4 grudnia 1962 r. Z dniem 1 stycznia 1966 r. działalność rozpoczęła samodzielna Kopalnia "Moszczenica”. W związku z tym dokonano formalnego i rzeczowego podziału obszarów górniczych, majątku i zadań, a także powołano odrębne dyrekcje. Kopalnia wchodziła kolejno w skład organizacji skupiających zakłady górnicze na naszym terenie: "Rybnickie Zjednoczenie Przemysłu Węglowego" (działało w latach 1945-1982), "Zrzeszenie Kopalń Węgla Kamiennego w Jastrzębiu-Zdroju" (działało w latach 1982-1984), "Rybnicko-Jastrzębskie Gwarectwo Węglowe" (działało w latach 1984-1988), "Przedsiębiorstwo Eksploatacji Węgla "Południe" z siedzibą w Jastrzębiu-Zdroju" (działało w latach 1989-1990). Z dniem 1 kwietnia 1993 r. Kopalnie stały się zakładami Jastrzębskiej Spółki Węglowej S.A. W 1999 r. rozpoczęto fizyczną likwidację byłej Kopalni "Moszczenica", której obszar i infrastrukturę po połączeniu z Kopalnią "Jastrzębie" nazwano Ruchem "Moszczenica". 
Kopalnia.
Kopalnia wydobywa głównie węgiel orto-koksowy
Poziomy:
Wydobywcze -400 m -600 m -800m Wentylacyjny-240 m 
Szyby:
Podstawowe dane na temat kopalni:
Kopalnia (obecnie Ruch Jastrzębie) jest zabezpieczana przez Okręgową Stację Ratownictwa Górniczego w Wodzisławiu Śląskim.

</doc>
<doc id="420381" url="https://pl.wikipedia.org/wiki?curid=420381" title="Kastylia i León">
Kastylia i León

Kastylia i León (dawniej: "Kastylia-León"; hiszp. "Castilla y León") – wspólnota autonomiczna w Hiszpanii. Największa pod względem obszaru (94 233 km²). Graniczy z Galicją, Asturią, Kantabrią, Krajem Basków, La Rioją, Aragonią, Kastylia La Manchą, Madrytem i Estremadurą, a także z portugalskimi dystryktami Bragança i Guarda.
Składa się z prowincji Ávila, Burgos, Palencia, Segowia, Soria, Valladolid, León, Salamanka i Zamora. Na ich terenie znajduje się ponad połowa dziedzictwa kulturowego Hiszpanii: 12 katedr, 6 tys. kościołów, blisko 400 muzeów, ponad 200 zamków i 7 miejsc uznanych przez UNESCO za należące do światowego dziedzictwa kulturalnego.
Stolicą jest Valladolid. Inne miasta to Segowia, Burgos, Salamanka i León.

</doc>
<doc id="420383" url="https://pl.wikipedia.org/wiki?curid=420383" title="Charles Lutwidge Dodgson">
Charles Lutwidge Dodgson



</doc>
<doc id="420480" url="https://pl.wikipedia.org/wiki?curid=420480" title="Katastrofa górnicza w kopalni Jas-Mos">
Katastrofa górnicza w kopalni Jas-Mos

Katastrofa górnicza w KWK Jas-Mos miała miejsce 6 lutego 2002 roku w kopalni "Jas-Mos" w Jastrzębiu-Zdroju. W jej wyniku zginęło 10 górników. Przyczyną tragedii był wybuch pyłu węglowego podczas robót strzałowych.
Do wybuchu doszło o godzinie 4:36 na poziomie 700 metrów pod powierzchnią. Eksplodował pył węglowy. W strefie wypadku znajdowało się 47 górników prowadzących roboty strzałowe. 37 udało się wyprowadzić na powierzchnię, 2 z nich odniosło rany.
Po wypadku na zlecenie MSWiA został przygotowany raport dokumentujący nadużycia w handlu węglem i sprzętem górniczym, nie został on jednak wykorzystany w śledztwie ponieważ zniknął. W akcji ratunkowej brały udział zastępy ratowników górniczych z JSW oraz Okręgowej Stacji Ratownictwa Górniczego w Wodzisławiu Śląskim.
Przyczyny.
Z ustaleń komisji Wyższego Urzędu Górniczego wynika, że przestrzeganie przepisów oraz elementarnych zasad prowadzenia robót górniczych (m.in. w kwestii prac strzałowych) zapobiegłoby tragedii. Winę za spowodowanie wybuchu ponosi jedna z osób, które zginęły. Dodatkowo stwierdzono brak należytego nadzoru ze strony kierownictwa i dozoru ruchu w kopalni.

</doc>
<doc id="420482" url="https://pl.wikipedia.org/wiki?curid=420482" title="Gomoła">
Gomoła

Gomoła (także: "Gomola", "Homola"; niem. "Hummel") – wzniesienie we Wzgórzach Lewińskich, kilkaset metrów na północny zachód od Przełęczy Polskie Wrota.
Położenie i opis.
Gomoła leży we wschodniej części Wzgórz Lewińskich, zbudowana jest z piaskowców, porasta ją mieszany las bukowo-świerkowy. Ma postać odosobnionej kulminacji, lekko wydłużonej równoleżnikowo, o stromych zboczach. Od północy widoczna jako niewysoki (około 30 m wysokości względnej) pagórek na wierzchowinie Wzgórz Lewińskich; od południa opada ku Przełęczy Polskie Wrota i głęboko wciętej Homolskiej Dolinie - od tej strony wysokość względna wynosi około 100 metrów. U północnego podnóża Gomoły leży Bukowy Stawek.
Szczyt jest szerzej znany z uwagi na znajdujące się na nim ruiny Zamku Homole.
Szlaki turystyczne.
Przez Gomołę przechodzą następujące szlaki turystyczne:

</doc>
<doc id="420483" url="https://pl.wikipedia.org/wiki?curid=420483" title="Jake Gyllenhaal">
Jake Gyllenhaal

Jake Gyllenhaal, właściwie Jacob Benjamin Gyllenhaal (ur. 19 grudnia 1980 w Los Angeles) – amerykański aktor filmowy i teatralny.
Wczesne lata.
Jest synem reżysera Stephena Gyllenhaala oraz scenarzystki Naomi Foner. Ma starszą siostrę, Maggie, i przyrodniego brata, Luke’a, oraz dwie siostrzenice. Jest potomkiem szwedzkiej rodziny szlacheckiej, Gyllenhaalów. Ojciec Jake’a wyznawał swedenborgianizm, aktor jednak, podobnie jak jego matka, uważa się za Żyda. Jest ojcem chrzestnym Matildy Rose Ledger, córki Heatha Ledgera i Michelle Williams, z którymi występował w filmie "Tajemnica Brokeback Mountain".
W 1998 ukończył Harvard-Westlake School. Kontynuował edukację na Uniwersytecie Columbia, po dwóch latach zrezygnował ze studiów, chcąc skupić się na karierze aktorskiej.
Kariera.
W 1991 zadebiutował rolą syna Mitcha Robbinsa, głównego bohatera komedii "Sułtani westernu". W 1992 otrzymał rolę w filmie "Potężne Kaczory", rodzice jednak nie pozwolili mu jej przyjąć, ponieważ wiązała się ona z opuszczeniem domu na dwa miesiące. W kolejnych latach pozwalali mu chodzić na przesłuchania, regularnie jednak zabraniali mu przyjmowania ról. Kilkukrotnie pojawiał się w filmach swojego ojca, razem z matką i siostrą wystąpił w dwóch odcinkach programu kulinarnego "Molto Mario".
W 1999 zagrał główną rolę w filmie "Dosięgnąć kosmosu", opowiadającym o nastolatku z Zachodniej Wirginii, który stara się zdobyć stypendium naukowe, by nie musieć pracować w kopalni. Kolejny film z jego udziałem, "Donnie Darko", nie okazał się finansowym sukcesem, zebrał jednak przychylne opinie krytyków, którzy często chwalili rolę Jake’a.
W 2002 wcielił się w postać Pilota Kelsona w filmie "Autostrada". Jego występ spotkał się z krytyką, opisywany był jako „głupi i schematyczny”. Większy sukces odniosły jego role w "Pięknie i jeszcze piękniej" oraz "Życiowych rozterkach". W obu filmach grał młodych mężczyzn rozpoczynających romans ze starszymi kobietami. Aktor opisał później kreacje jako role „nastolatka w okresie przejściowym”.
Ze względu na stan zdrowotny Tobeya Maguire'a miał zastąpić go w roli Spider-Mana w drugiej części cyklu, Maguire zdołał jednak wyzdrowieć, w związku z czym film nakręcono bez udziału Gyllenhaala. W 2004 zagrał w filmie "Pojutrze", który zarobił ponad czterysta milionów dolarów.
Teatralnym debiutem Gyllenhaala była rola Warrena w sztuce "This Is Our Youth". Za swój występ otrzymał Evening Standard Theatre Award w kategorii „Outstanding Newcomer”. 
W 2005 zagrał w trzech filmach pełnometrażowych: "Dowodzie", "Jarheadzie: Żołnierzu piechoty morskiej" i "Tajemnicy Brokeback Mountain" oraz krótkiej animacji pod tytułem "The Man Who Walked Between the Towers""." Wszystkie obrazy zebrały pozytywne recenzje, często chwalono role Gyllenhaala. Brał także udział w przesłuchaniach do roli Batmana w filmie "", ostatecznie postać zagrał jednak Christian Bale. Szczególne uznanie zdobyła jego rola w "Tajemnicy Brokeback Mountain", za którą otrzymał m.in. nagrodę BAFTA dla najlepszego aktora drugoplanowego oraz nominację do Oscara.
W 2006, w uznaniu dla jego kariery aktorskiej, został zaproszony do dołączenia do Akademii.
W styczniu 2007 był gospodarzem "Saturday Night Live". Również w 2007 wcielił się w postać Roberta Graysmitha w filmie "Zodiak". Przygotowując się do roli, spotkał się z Graysmithem i nagrał go, by móc przestudiować jego zachowania i maniery. W tym samym roku zagrał także Douglasa Freemana w filmie "Transfer". W 2008 ogłoszono, że zagra w filmie komediowym "Nailed" oraz w niezatytułowanym filmie Douga Limana, opowiadającym o wyścigu kosmicznym. W 2009 wystąpił w "Braciach", będących remakiem duńskiego filmu o tym samym tytule. W 2010 zagrał główne role w adaptacji gry "" oraz w komedii romantycznej "Miłość i inne używki", a w 2011 wcielił się w postać Coltera Stevensa w filmie "Kod nieśmiertelności".
W 2012 zagrał w filmie "Bogowie ulicy", opowiadającym o życiu dwóch, pracujących w Los Angeles, policjantów. Aby przygotować się do roli odbył szkolenie taktyczne i towarzyszył policjantom w prawdziwych patrolach. W 2013 zagrał w dwóch filmach Denisa Villeneuva: w "Labiryncie" wcielił się w rolę detektywa usiłującego odnaleźć porwane dziewczynki, a we "Wrogu" odegrał rolę nauczyciela historii i jego sobowtóra. W 2014 został producentem thrillera "Wolny strzelec", w którym zagrał również główną rolę. W 2015 wystąpił w dramacie sportowym "Do utraty sił", dramacie biograficznym "Everest" oraz komediodramacie "Destrukcja". Zasiadał również w jury konkursu głównego na 68. MFF w Cannes. W 2016 zagrał jedną z ról w filmie "Zwierzęta nocy".
W 2017 zagrał w thrillerze science-fiction "Life""," filmie przygodowym "Okja" oraz dramacie "Niezwyciężony""." W 2018 roku wystąpił w dramacie "Kraina wielkiego nieba" i westernie "Bracia Sisters". W 2019 roku wcielił się w Morfa Vandewalta w horrorze satyrycznym "Velvet Buzzsaw". W tym samym roku dołączył do Filmowego Uniwersum Marvela, wcielając się w Quentina „Mysterio” Becka w filmie "".
Życie prywatne.
Związki.
Spotykał się kolejno z Kirsten Dunst, Reese Witherspoon, Taylor Swift i Alyssą Miller.
Po premierze "Tajemnicy Brokeback Mountain" pojawiły się plotki dotyczące orientacji seksualnej aktora. Pogłoski zostały skomentowane przez niego w jednym z wywiadów:
"To chyba bardzo miłe, że istnieje plotka, według której jestem biseksualistą. Znaczy to, że mogę grać więcej typów ról. Jestem otwarty na wszystko, do czego publiczność mogłaby chcieć mnie zaprosić. Nigdy tak naprawdę nie pociągali mnie seksualnie mężczyźni, ale wydaje mi się, że gdyby coś takiego kiedyś nastąpiło, nie przyjąłbym tego jako zagrożenia""."
Poglądy polityczne i zainteresowania.
Jest aktywny politycznie. W 2004 nakręcił reklamę Rock the Vote i razem ze swoją siostrą odwiedził Uniwersytet Południowej Kalifornii, by zachęcić studentów do głosowania w wyborach. Prowadził także kampanię na rzecz Johna Kerry’ego, kandydującego na stanowisko prezydenta Stanów Zjednoczonych. Podczas wyborów w 2018 poparł, ubiegającego się o miejsce w Senacie, Beto O’Rourke’a, który ostatecznie przegrał z Tedem Cruzem, obecnym senatorem.
W 2003 uczestniczył w kampanii reklamowej American Civil Liberties Union. Wydaje 400 dolarów rocznie na sadzenie drzew w Mozambiku, częściowo w celu promowania programu Future Forests. Po nakręceniu filmu "Pojutrze" poleciał do Arktyki, by promować świadomość zmian klimatu.
W czasie wolnym zajmuje się gotowaniem i obróbką drewna. Stara się codziennie medytować.

</doc>
<doc id="420484" url="https://pl.wikipedia.org/wiki?curid=420484" title="Mech irlandzki">
Mech irlandzki



</doc>
<doc id="420485" url="https://pl.wikipedia.org/wiki?curid=420485" title="Gmina m.st. Warszawa">
Gmina m.st. Warszawa



</doc>
<doc id="420486" url="https://pl.wikipedia.org/wiki?curid=420486" title="Katolickie Stowarzyszenie Młodzieży">
Katolickie Stowarzyszenie Młodzieży

Katolickie Stowarzyszenie Młodzieży – ogólnopolskie stowarzyszenie skupiające młodych katolików świeckich w wieku 14–30 lat, działające na terenie całej Polski.
Stowarzyszenie pozostaje pod zwierzchnim kierownictwem Konferencji Episkopatu Polski, która czuwa nad jego formacją i działalnością przez generalnego asystenta kościelnego. W swoich ideach, zadaniach i sposobach działania jest kontynuatorem Katolickiego Stowarzyszenia Młodzieży Męskiej i Katolickiego Stowarzyszenia Młodzieży Żeńskiej, będących przed II wojną światową częścią Akcji Katolickiej, uwzględniając potrzeby obecnej katolickiej młodzieży polskiej. Wspólnota ta w pełni posiada prawną osobowość kościelną i cywilną.
Historia.
KSM zostało powołane podczas krajowego zjazdu Akcji Katolickiej w Krakowie w dniu 5 lutego 1934, na którym postanowiono ujednolicić jednostki wchodzące w jej skład. Decyzją Prezydium Zjazdu powołano na wzór włoski m.in. dwie organizacje młodzieżowe: Katolickie Stowarzyszenie Młodzieży Męskiej (KSMM) i Katolickie Stowarzyszenie Młodzieży Żeńskiej (KSMŻ), oba z siedzibą w Poznaniu. Obie organizacje prowadząc działalność religijną, kulturalno-oświatową, charytatywną i społeczno-patriotyczną pod hasłem „Budujmy Polskę Chrystusową” szybko przyciągnęły w latach trzydziestych rzesze nowych członków. Tuż przed wybuchem II wojny światowej obie organizacje liczyły ich łącznie ponad 250 tysięcy.
Liczne pisma wydawane przez młodzież szkolną w II Rzeczypospolitej, stanowiły jeden z elementów procesu wychowawczego. Oprócz dużych miast, gdzie działały bardziej znaczące szkoły, pisma takie ukazywały się także w mniejszych ośrodkach. W diecezji chełmińskiej różne katolickie organizacje młodzieżowe działały już przed pierwszą wojną światową, jednak dopiero od 1921 r. zaczęła tworzyć się jednolita struktura, obejmująca siecią organizacyjną całą diecezję. Ideologia Stowarzyszenia Młodzieży Polskiej uzupełniała, rozwijała i utrwalała te wartości, które zaszczepił w młodych ludziach Kościół. Od początku istnienia Stowarzyszenie wyznaczyło sobie za cel wychowanie młodzieży w duchu katolickim i narodowym, pomijając w swej działalności wszelkie sprawy polityczne i wpływy partyjne. Po utworzeniem w 1926 r. Generalnego Sekretariatu dla pomorskich stowarzyszeń młodzieży, nastąpiło znaczne ożywienie działalności organizacyjnej wśród katolickiej młodzieży w powiecie świeckim. W 1934 r. Katolickie Stowarzyszenie Młodzieży Męskiej w powiecie świeckim liczyło 30 oddziałów i 997 członków, natomiast Katolickie Stowarzyszenie Młodzieży Żeńskiej liczyło 25 oddziałów i 783 członkiń.
W Świeciu nad Wisłą uczniowie gimnazjum zaczęli wydawać od 13 stycznia 1931 r. miesięcznik „Gregorianum”, który ukazywał się do 1939 r. Opiekunem grupy młodych osób tworzących pisemko był ksiądz Maksymilian Dunajski. Na łamach „Gregorianum” przedstawiano aktualne sprawy z działalności gimnazjum, przede wszystkim wyniki w kształceniu, działalność licznych kół zainteresowań, wyniki wyborów do samorządu szkolnego, przebieg i rezultaty różnorodnych zawodów sportowych. Swoje miejsce zajmowała również tematyka religijna. Prezentowane zagadnienia poruszały życie religijne miasta i powiatu oraz lokalnych organizacji i stowarzyszeń katolickich.
Po zakończeniu II wojny światowej komunistyczne władze PRL odmówiły ponownej rejestracji KSMM poza terenem archidiecezji poznańskiej i krakowskiej oraz KSMŻ na terenie całego kraju. Ostatecznie 7 lutego 1953 zdelegalizowano również KSMM a członków organizacji działających w podziemiu represjonowano. Najdotkliwsze represje dotknęły członków KSMM – Michała Kowalika i Edwarda Chachlicę, których w procesie Kurii Krakowskiej skazano 27 stycznia 1953 na karę śmierci. Wyroki te zamieniono później na dożywocie a skazani opuścili więzienie na mocy amnestii w roku 1956.
Pomimo delegalizacji organizacje kontynuowały swoją podziemną działalność. Spotkania członków organizacji prowadził m.in. ks. kard. Karol Wojtyła – wcześniejszy asystent KSMM w Niegowici, a następnie w parafii św. Floriana w Krakowie.
Reaktywacji związków dokonała 10 października 1990 Konferencja Episkopatu Polski, wydając dekret powołujący do życia KSM jako organizację ogólnopolską i nadając jej osobowość prawną kościelną. 
8 października 2005 na Jasnej Górze odbyło się spotkanie oddziałów KSM z całej Polski z okazji 15-lecia reaktywowania stowarzyszenia.
W 2020 KSM rozpoczęło coroczne przyznawanie Orderu im. ks. Antoniego Sołtysika, którym uhonorowano Leszka Bodusa, ks. Zbigniewa Kucharskiego, Teresę Moskal, Antoniego Spyrę i Elżbietę Szklarczyk, a w 2021 - Piotra Mazurka, Renatę Hasiuk i ks. Stanisława Chodźko.
Członkowie.
W Polsce KSM istnieje w 41, a więc niemal wszystkich diecezjach. W 2008 gromadziło 30 tys. młodych w ok. 2 tys. oddziałów i kół, a w 2019 ok. 20 tys. członków zrzeszonych w ok. 1000 oddziałów parafialnych i kół środowiskowych.
Struktura Katolickiego Stowarzyszenia Młodzieży w diecezjach.
Najwyższą władzę w diecezji sprawuje Zjazd Diecezjalny. Organami władzy są Zarząd Diecezjalny, a także Komisja Rewizyjna, wybierane na 2-letnią kadencję. W podejmowaniu najważniejszych decyzji pomocą służą również prezesi oddziałów i kół parafialnych. W parafiach funkcjonują oddziały stowarzyszenia, na czele których występuje kierownictwo - prezes, sekretarz, ich zastępcy oraz skarbnik. Opiekę duchową nad młodymi sprawuje ksiądz asystent oddziału..
Władze stowarzyszenia.
Podczas Ogólnopolskiej Sesji Zarządów i Krajowej Rady Katolickiego Stowarzyszenia Młodzieży w dniach 25-27 lutego 2022 roku w Siedlcach, wybrano nowe władze Prezydium Krajowej Rady KSM oraz członków Krajowej Komisji Rewizyjnej.
Formacja duchowa.
Zasadniczym celem Katolickiego Stowarzyszenia Młodzieży jest kształtowanie dojrzałych chrześcijan. Cel ten jest realizowany m.in. poprzez cotygodniowe spotkania formacyjne zastępów, opartych na 7-letnim programie formacyjnym. Formację religijną prowadzoną w tym stowarzyszeniu można nazwać katechizmową lub podstawową. Jest ona realizowana na podstawie praktyk Kościoła. Konspekty zawierają nauki, które nie tylko wyjaśniają młodym elementy wiary, ale też uczą szacunku do Ojczyzny oraz bliźnich. Każda osoba powinna kolejno przejść przez następujące etapy formacji duchowej: 
Konspekty spotkań dla wszystkich diecezji udostępnione są na ogólnopolskiej stronie wspólnoty, tak aby kierownictwa mogły wykorzystywać je w oddziałach parafialnych.
Symbolika.
Godłem stowarzyszenia jest stylizowany znak łączący symbolikę orła i krzyża na żółtym tle. Kolor żółty symbolizuje Kościół katolicki. Kolor biały i czerwony są barwami narodowymi. Kolor niebieski krzyża oznacza wewnętrzną więź z Matką Najświętszą. KSM ma również swoje zawołanie i hymn. Patronami stowarzyszenia są św. Stanisław Kostka i bł. Karolina Kózkówna.
Hymn Katolickiego Stowarzyszenia Młodzieży.
"&lt;poem&gt;Hej do apelu stańmy wraz
Budować Polskę nową!
Ojczyzna wolna wzywa nas
Do pracy ręką głową
Nie wydrze nam jej żaden wróg
Tak nam dopomóż Bóg! (bis)
Młodzieży Polskę nową twórz
Potężną Bogu miłą
Gdy z nami Bóg przeciw nam któż
On jest najwyższą siłą
Zwyciężym znój i stromość dróg
Tak nam dopomóż Bóg! (bis)
Sztandarem naszym będzie Krzyż
Co ojców wiódł do chwały
I nas powiedzie także wzwyż
Gdzie buja orzeł biały
Ojczyźnie spłacim święty dług
Tak nam dopomóż Bóg! (bis)&lt;/poem&gt;"

</doc>
<doc id="420488" url="https://pl.wikipedia.org/wiki?curid=420488" title="Powierzchnia nieciągłości">
Powierzchnia nieciągłości

Powierzchnia nieciągłości (nieciągłość) – powierzchnia lub wąska strefa w głębi Ziemi, stanowiąca granicę ośrodków o różnych własnościach fizycznych, wyrażająca się w zmianie właściwości fal sejsmicznych, padających na taką granicę.
Najwyraźniejsze nieciągłości rozdzielają skorupę ziemską, płaszcz oraz jądro Ziemi. Na tych granicach następuje nagła zmiana gęstości materii, następstwem czego jest odbicie oraz załamanie fal sejsmicznych, a także zmiana ich prędkości.
Najbardziej znana jest strefa (nieciągłość) Moho, która oddziela skorupę ziemską od płaszcza. Została odkryta jako pierwsza, w 1909 r.
Strefa (nieciągłość) Wiecherta-Gutenberga oddziela płaszcz ziemski od jądra zewnętrznego i jest najbardziej wyraźna, gdyż stykają się tam ciała stałe oraz ciekłe.
Termin powierzchnia nieciągłości w geologii często oznacza też wszelkiego rodzaju powierzchnie, gdzie przerwana jest pierwotna ciągłość masywu skalnego, np. wskutek powstania uskoku.

</doc>
<doc id="420490" url="https://pl.wikipedia.org/wiki?curid=420490" title="Zielonka (gmina w województwie warszawskim)">
Zielonka (gmina w województwie warszawskim)

Zielonka – dawna gmina wiejska istniejąca w latach 1948–1954 w woj. warszawskim (dzisiejsze woj. mazowieckie). Siedzibą gminy była wieś Zielonka.
Gmina została utworzona w dniu 1 stycznia 1948 roku w woj. warszawskim, w powiecie warszawskim, z części obszaru gminy Marki (gromada Zielonka). 1 lipca 1952 roku zniesiono powiat warszawski a gminę Zielonka przyłączono do powiatu wołomińskiego; równocześnie przyłączono do niej gromady "Kobylak" (obecnie Kobylak i Kobylak), "Turów" (obecnie Turów i Turów) i Zosinek z gminy Kobyłka oraz gromadę Siwki z gminy Marki. Według stanu z 1 lipca 1952 roku gmina Zielonka składała się z 4 gromad: Kobylak, Siwki, Turów i Zosinek.
Gmina została zniesiona 29 września 1954 roku wraz z reformą wprowadzającą gromady w miejsce gmin. 1 stycznia 1956 roku gromada Zielonka otrzymała prawa osiedla a 30 grudnia 1960 roku prawa miejskie.
Zobacz też: gmina Zielonka Pasłęcka

</doc>
<doc id="420493" url="https://pl.wikipedia.org/wiki?curid=420493" title="Berdiańsk">
Berdiańsk

Berdiańsk () – miasto i port nad Morzem Azowskim, położone na Ukrainie w obwodzie zaporoskim, od marca 2022 pod okupacją rosyjską.
Ośrodek przemysłowy; rafineria ropy naftowej. W mieście znajduje się państwowy uniwersytet pedagogiczny.
Uzdrowisko z kąpielami błotnymi. Berdiańsk założony został w 1827 roku.
W 2002 roku, jako pierwsze miasto na Ukrainie, dzięki współpracy z Fundacją Młoda Demokracja z Lublina, Berdiańsk otrzymał certyfikat jakości w administracji publicznej, ISO-9001. Dokonało się to w ramach projektu „Przez jakość do partnerstwa” finansowanego przez Polsko-Amerykańską Fundację Wolności i Fundację Edukacja dla Demokracji (w ramach programu RITA).
W mieście znajduje się stacja kolejowa Berdiańsk.
Urodził się tu Władysław Paszkowski, herbu Zadora, pseudonim „Poręb” – kapitan Armii Krajowej, powstaniec warszawski.

</doc>
<doc id="420494" url="https://pl.wikipedia.org/wiki?curid=420494" title="Nagroda Grammy w kategorii Best Instrumental Composition">
Nagroda Grammy w kategorii Best Instrumental Composition

Nagroda Grammy w kategorii Best Instrumental Composition przyznawana jest od 1960 roku kompozytorom komponującym muzykę.
Na przestrzeni ostatniego półwiecza nastąpiło kilka zmian w nazwie kategorii:
Nagroda przyznawana jest za kompozycje zarejestrowane w roku poprzedzającym daną nominację.

</doc>
<doc id="420505" url="https://pl.wikipedia.org/wiki?curid=420505" title="Mech wodny">
Mech wodny



</doc>
<doc id="420506" url="https://pl.wikipedia.org/wiki?curid=420506" title="Wgłębka pływająca">
Wgłębka pływająca



</doc>
<doc id="420508" url="https://pl.wikipedia.org/wiki?curid=420508" title="Oogeneza">
Oogeneza

Oogeneza, owogeneza – zachodzący w jajnikach proces powstawania i dojrzewania komórek jajowych.
Oogonia dzielą się mitotycznie tworząc diploidalne oocyty I rzędu. Te dzielą się natomiast mejotycznie na haploidalne oocyty II rzędu oraz ciałka kierunkowe. W wyniku oogenezy liczba chromosomów w komórce jajowej zmniejsza się o połowę (z "2n" do "n"). Powstają w niej także żółtko oraz informosomy.

</doc>
<doc id="420509" url="https://pl.wikipedia.org/wiki?curid=420509" title="Nagroda Grammy w kategorii Nagranie roku">
Nagroda Grammy w kategorii Nagranie roku

Nagroda w kategorii Nagranie roku ("Record of the Year") jest jedną z najbardziej prestiżowych nagród Grammy, przyznawanych co roku. Jest przyznawana od 1959. Nagroda była przyznawana:
Nagroda przyznawana jest za nagrania/prace/albumy zarejestrowane w roku poprzedzającym daną nominację. Często nagranie nominowane w tej kategorii jest również nominowane w kategorii Piosenka roku.
Lata 50. XX wieku.
"*te utwory wygrały również w kategorii Song of the Year w danym roku."

</doc>
<doc id="420513" url="https://pl.wikipedia.org/wiki?curid=420513" title="Błażejewko">
Błażejewko

Błażejewko (niem. "Weißensee") – część wsi Błażejewo w Polsce położona w województwie wielkopolskim, w powiecie poznańskim, w gminie Kórnik, nad Jeziorem Bnińskim, 6 km na południe od Kórnika.
W latach 1975–1998 miejscowość należała administracyjnie do województwa poznańskiego.
Historia.
Na początku XVIII wieku zostali sprowadzeni osadnicy niemieccy przez Teofilę z Działyńskich Szołdrska-Potulicką, dając każdemu z nich ziemię do uprawy oraz prawo do pozyskiwania drewna z okolicznych lasów. W tym czasie wieś nazywała się Błażejewskimi Olendrami. Po II wojnie światowej na jej terenie powstał PGR.
Obecnie, na terenie Błażejewka znajduje się osiedle ogródków działkowych, głównie o charakterze rekreacyjnym, coraz bardziej jednak rozwijających się w kierunku osiedla mieszkalnego, szczególnie w początkowych latach XXI wieku.
Atrakcje turystyczne.
Nieopodal wioski znajdują się pozostałości cmentarza ewangelickiego, a około 600 m na zachód przebiega czerwony szlak turystyczny z Zaniemyśla do Bnina.
We wsi znajduje się Ośrodek Szkoleniowo-Wypoczynkowy „Błażejewko”. W Błażejewku odbyła się pierwsza (1985) oraz dwudziesta (2005) edycja konwentu fanów fantastyki Polcon.

</doc>
<doc id="420514" url="https://pl.wikipedia.org/wiki?curid=420514" title="Dzika Orlica">
Dzika Orlica

Dzika Orlica (czes. "Divoká Orlice", niem. "Wilde Adler", "Erlitz") – rzeka w Sudetach, rozdzielająca w południowej części Góry Bystrzyckie od Orlickich, dopływ Orlicy, należy do dorzecza Łaby i zlewiska Morza Północnego. Źródła w rejonie Torfowiska pod Zieleńcem. Płynie początkowo na południe, później na południowy wschód. Na odcinku 29,5 kilometra (od Lasówki do Lesicy) wzdłuż rzeki biegnie granica Polski i Czech. Ten sam odcinek stanowi też południowo-zachodnią granicę ziemi kłodzkiej.
W dolinie po polskiej stronie położone są wsie: Lasówka, Mostowice, Rudawa, Niemojów, Lesica, które tworzą ciąg osadniczy, gdzie obecnie ze względu na niekorzystne położenie postępuje wyludnianie się wsi (z wyjątkiem Lasówki, która pełni funkcję letniskową).
Na terenie Czech skręca na południe i płynie przełomową doliną przez rezerwat przyrody Ziemska brama ("czes. Přírodní rezervace Zemská brána)", miejscowości Klášterec nad Orlicí i Pastviny, po czym skręca na zachód. Płynie przez miasto Žamberk, miejscowości Litice, Potštejn, Doudleby nad Orlicí, Kostelec nad Orlicí i Častolovice. Na wysokości miejscowości Albrechtice nad Orlicí łączy się z Cichą Orlicą (czes. "Tichá Orlice") w drugą co do wielkości rzekę wschodnich Czech – Orlicę (czes. "Orlice").
Dolina Orlicy uchodziła dawniej za krajobrazowy odpowiednik dolin alpejskich.
W rzece żyją m.in. pstrąg potokowy, głowacz białopłetwy, minóg strumieniowy. 
Dolina Dzikiej Orlicy po stronie czeskiej jest obszarem sieci Natura 2000 (po stronie polskiej jest obszarem projektowanym).

</doc>
<doc id="420527" url="https://pl.wikipedia.org/wiki?curid=420527" title="Stanisław Dżułyński">
Stanisław Dżułyński

Stanisław Dżułyński ps. "Miś" (ur. 27 sierpnia 1924 w Samborze, zm. 28 czerwca 2001 w Krakowie) – polski geolog, sedymentolog.
Życiorys.
Szkołę powszechną i 11-latkę ukończył we Lwowie. W 1945 podjął studia geologiczne w Zakładzie Geologii na Uniwersytecie Jagiellońskim. W 1949 uzyskał dyplom z geologii za pracę wykonaną pod kierunkiem prof. Mariana Książkiewicza. W 1946, jeszcze w trakcie studiów, został zatrudniony w Zakładzie Geologii UJ na stanowisku młodszego asystenta. W 1949 został starszym asystentem. W 1950 objął stanowisko adiunkta w Muzeum Ziemi.
W 1951 uzyskał stopień doktora filozofii na Uniwersytecie Jagiellońskim na podstawie pracy "Powstanie wapieni skalistych jury krakowskiej". W 1953 opublikował pracę "Tektonika południowej części Wyżyny Krakowskiej". Na jej podstawie w 1956 został mianowany docentem. W 1964 został mianowany profesorem nadzwyczajnym, a w 1973 profesorem zwyczajnym.
W 1955 został kierownikiem Pracowni Geologiczno-Stratygraficznej przy Polskiej Akademii Nauk. Od 1957 do 1966 pracował w Zakładzie Nauk Geologicznych PAN. Następnie przeniósł się do Zakładu Geomorfologii Instytutu Geografii PAN, a w 1971 do Instytutu Nauk Geologicznych PAN, gdzie pracował do 1991.
W 1989 prowadził przez jeden semestr wykłady z sedymentologii na Uniwersytecie Hebrajskim w Jerozolimie.
W 1991 objął stanowisko profesora w Zakładzie Geologii na Uniwersytecie Jagiellońskim. Sprawował je do przejścia na emeryturę w 1994.
Był członkiem honorowym Geological Society of London (od 1965), Geological Society of America (od 1975) i Academia Scientiarum et Artium Europea w Salzburgu (od 1991), członkiem Polskiej Akademii Umiejętności, od 1973 członkiem korespondentem, od 1986 członkiem rzeczywistym Polskiej Akademii Nauk oraz członkiem Polskiego Towarzystwa Geologicznego. Twórca sedymentologii eksperymentalnej.
22 listopada 1996 Uniwersytet Warszawski przyznał mu tytuł doktora "honoris causa".
Został pochowany na cmentarzu Bronowickim w Krakowie kw. XVI rz. 6.

</doc>
<doc id="420528" url="https://pl.wikipedia.org/wiki?curid=420528" title="Nagroda Grammy w kategorii Album roku">
Nagroda Grammy w kategorii Album roku

Nagroda Grammy w kategorii Album roku jest przyznawana od 1959 roku. Oryginalnie nagroda była przyznawana tylko artystom, lecz z czasem zaczęto przyznawać ją również współtwórcom albumu. W 1962 roku nazwa nagrody została rozszerzona o zwrot "other than classical" (inne niż klasyczne), jednak wrócono do krótszej wersji w 1965 roku.
Nagroda przyznawana jest za nagrania/prace/albumy zarejestrowane w roku poprzedzającym daną nominację.

</doc>
<doc id="420529" url="https://pl.wikipedia.org/wiki?curid=420529" title="De Havilland Canada DHC-5 Buffalo">
De Havilland Canada DHC-5 Buffalo

de Havilland Canada DHC-5 Buffalo – wielozadaniowy dwusilnikowy turbośmigłowy samolot transportowy STOL, całkowicie metalowy górnopłat, stanowił rozwinięcie wcześniejszego De Havilland Canada DHC-4 Caribou.
Historia.
Geneza.
W 1947 roku do swojego pierwszego lotu wzniósł się De Havilland Canada DHC-2 Beaver. Samolot zaprojektowany specjalnie do eksploatacji w trudnym, północnym klimacie Kanady. Okazał się być na tyle udaną konstrukcją, iż wyprodukowano ponad półtora tysiąca samolotów DHC-2. Dużym i pożądanym odbiorcą samolot są amerykańskie siły zbrojne, zamawiające samoloty w dużych ilościach. Niestety dla producenta, amerykańska polityka ochrony własnego przemysłu uniemożliwiała siłom zbrojnym zakup sprzętu za granicą, jeśli jego odpowiednik dostępny był u rodzimego producenta. Sytuacja uległa zmianie wraz z wybuchem wojny koreańskiej, gdy poluzowano przepisy, pozwalając na nabywanie sprzętu poza granicami Stanów Zjednoczonych. Z okazji skorzystał De Havilland Canada, którego DHC-2 trafiły do sąsiada z południa na testy. Były one na tyle pomyślne, iż do United States Air Force i United States Army trafiło prawie tysiąc egzemplarzy samolotu. Podobny sukces odniósł kolejny kanadyjski produkt, De Havilland Canada DHC-3 Otter, który trafił na front wojny wietnamskiej. Kolejnym, naturalnym krokiem wytwórni było rozpoczęcie programu budowy zdecydowanie większej maszyny, De Havilland Canada DHC-4 Caribou. Powstał on w ścisłej współpracy z głównym, przyszłym odbiorcom samolotu, amerykańskimi wojskami lądowymi. Konstrukcja okazała się być, podobnie jak jego poprzednicy, maszyną wszechstronną, cieszącą się opinią samolotu niezawodnego i prostej w eksploatacji. Ostatecznie DHC-4, które otrzymały oznaczenie AC-1A/B (zmienione na C-2A/B) trafiły do Wietnamu. Operując w trudnych warunkach Azji Południowo-Wschodniej, samolot wykazał się swoimi możliwościami STOL, będąc zdolnym do startu z pasa o długości 300 metrów. 
W Wietnamie DHC-4 trafiły na konflikt jaki rozwinął się pomiędzy US Air Force a US Army. Siły powietrzne chciały przejąć realizację zadań transportu powietrznego, niechętnym okiem patrząc na wprowadzanie, ich zdaniem niepotrzebne, coraz większych samolotów transportowych na wyposażenie US Army. Ignorując krytykę i mając bardzo dobre doświadczenia z DHC-4, armia rozpoczęła program modernizacji swojej floty transportowej. W 1962 roku ogłoszono konkurs na budowę samolotu z silnikiem turbośmigłowym, z tylną rampą ładunkową. Maszyna miała być zdolna do transportu ładunków o ciężarze i gabarytach podobnych do tych jakie przenosiły śmigłowce Boeing CH-47 Chinook i charakteryzować się zdolnością do realizacji startów i lądowań w technice STOL. 
Z 25 propozycji jakie wpłynęły do US Army, do ścisłej czołówki zakwalifikowały się projekty Grumman Aircraft Engineering Corporation, Fairchild Aircraft, North American Rockwell i De Havilland Canada. Trwające rok prace porównawcze, oceniające nadesłane projekty zakończono w marcu 1963 roku, przyznaniem kontraktu na dostawę czterech nowych maszyn przez kanadyjskiego producenta.
Projekt.
De Havilland Canada dysponował już doświadczeniem z eksploatacji samolotów transportowych z napędem turbośmigłowym. W 1957 roku, amerykański producent silników, firma General Electric podpisała kontrakt z United States Navy, którego celem było opracowanie nowej jednostki napędowej. Rezultatem prac był silnik General Electric T64. W celu przebadania jednostki, zamontowano ją na platformie testowej, którą został DHC-4. Decyzję o użyciu właśnie tego samolotu ogłoszono w lutym 1961 roku. DO modernizacji wybrany został egzemplarz o numerze seryjnym 5303, dostarczony przez Kanadyjskie Siły Zbrojne. Prace posuwały się szybko i gotowa maszyna oblatana została 22 września 1961 roku. DHC-4 wyposażony w silniki T64-GE4 spędził blisko 300 godzin w powietrzu. Wyniki prób okazały się być na tyle dobre, iż samolot, lecąc na jednym silniki, był w stanie przekroczyć swoją prędkość maksymalną.
W nowym projekcie przeznaczonym dla amerykańskiej armii sięgnięto po sprawdzone rozwiązania. Nową konstrukcja miała wydłużony o 2 metry w porównaniu do Caribou kadłub. Zastosowano nowe usterzenie w kształcie litery T. Wydłużony i nieznacznie poszerzony kadłub pozwalał na przewiezienie ładunku o objętości 48,59 m³. Samolot dysponował również dodatkową przestrzenią do potencjalnego wykorzystania nad tylna rampą o objętości 7,69 m³. Zastosowano sprawdzone silniki T64 ale w nowej, mocniejszej wersji -GE-10. Właściwości STOL osiągnięto dzięki bardzo bogatej mechanizacji płata. Skrzydło, na całej jego rozpiętości, wyposażone było w dwuszczelinowe klapy. Ich zewnętrzne części, wychylając się różnicowo pełniły funkcje lotek. Na górnej powierzchni skrzydeł, w ich środkowej części, zamontowane były wychylane hydraulicznie spojlery. Ich praca w powietrzu wspomagała działanie lotek a na ziemi, pełniły klasyczną funkcję hamulców aerodynamicznych. Dzięki swojej efektywności, samolot o masie 18 ton, był w stanie zatrzymać się na dystansie 357 metrów, po lądowaniu z wysokości 15 metrów. Nowy samolot otrzymał oznaczenie producenta DHC-5. Strona zamawiająca, US Army, początkowo określała samolot jako YAC-2, następnie YCV-7. Koszty projektu zostały podzielone równo pomiędzy kanadyjski rząd, wytwórnie i US Army. Gotowy prototyp został oblatany 9 kwietnia 1963 roku. Za sterami samolotu usiadł Bob Fowler, szef pilotów oblatywaczy De Havilland Canada. Był on również oblatywaczem wcześniejszej wersji DHC-4 z silnikiem T64.
Próby US Army.
Na początku 1965 roku halę fabryczna opuścił ostatni z czterech prototypów zamówionych przez US Army i przeznaczony do prób w locie. Samoloty wzięły udział w trzymiesięcznych testach, obejmujących 500 h spędzonych w powietrzu. W ich trakcie, zmieniono ich nazwę z YVC-7 na CV-7A. Próby przebiegły na tyle pomyślnie, iż po ich zakończeniu, podjęto decyzję o wysłaniu dwóch egzemplarzy samolotu do Wietnamu. Pierwszy z nich pojawił się w Nha Trang Air Base 17 listopada 1965 roku, drugi, kilka dni później. Samoloty wykonywały klasyczne zadania transportowe, z ich pokładu desantowano żołnierzy. Dzięki swojej charakterystyce lotu, Buffalo był zdolny do realizacji bardzo stromych podejść do lądowania, i równie stromych startów. Dzięki takiemu profilowi lotu, unikał nieprzyjacielskiego ognia prowadzonego z broni małokalibrowej. W trakcie swoich działań w Wietnamie, oba samoloty spędziły w powietrzu 600 godzin, przewożąc około 1000 ton ładunków. Samolot zyskał uznanie w oczach decydentów z US Army. W lutym 1966 roku wszystkie samoloty znalazły się w Stanach Zjednoczonych. Pod koniec tego samego roku, US Army, zadowolone z wyników przeprowadzonych prób i doświadczeń zebranych w Wietnamie, wyraziło chęć zakupu 120 samolotów CV-7. Jednak tym razem, siły powietrzne skutecznie zablokowały kontrakt, posiłkując się twierdzeniem, iż wszystkie realizowane przez Buffalo zadania, z powodzeniem można zrealizować przy pomocy rodzimej produkcji Fairchild C-123 Provider. W swojej opinii US Air Force wspomagane były przez przedstawicieli amerykańskiego przemysłu lotniczego, niechętnie patrzącego na zaopatrywanie własnych sił zbrojnych przez zagranicznych dostawców. Ostateczną decyzję w grudniu 1965 roku podjął sekretarz obrony Stanów Zjednoczonych Robert McNamara, który zawetował podpisanie kontraktu z kanadyjską wytwórnią. Siły powietrzne skutecznie ograniczyły potencjał lotniczy sił lądowych, które do stycznia 1967 roku, musiały przekazać US Air Force wszystkie, posiadane samoloty transportowe. Wolną rękę pozostawiono US Army w dziedzinie rozwijania floty śmigłowcowej. Pozyskane przez siły powietrzne Buffalo, oznaczone teraz jako C-8A, 1 lipca 1966 roku trafiły do odpowiedzialnego za badania nowych systemów uzbrojenia Air Force Systems Command. Pozostające w Stanach samoloty wykorzystywane były w różnego rodzaju programach przez NASA, National Center for Atmospheric Research, Enviromental Science Services Administration.
Służba.
Fiasko sprzedaży do Stanów Zjednoczonych postawiło wytwórnie w trudnej sytuacji. Skala zamówienia ze strony amerykańskich sił zbrojnych gwarantowała pełny zwrot kosztów projektu oraz dalszy zastrzyk kapitału, związany z realizacją kontraktu. Poza wybudowaniem czterech prototypowych samolotów dla US Army, brakowało zamówienia pozwalającego uruchomić produkcję seryjną. Zamówienie takie, w grudniu 1964 roku nadeszło ze strony rządu Kanady, który zakontraktował 15 maszyn przeznaczonych dla Royal Canadian Air Force. Samoloty otrzymały wojskowe oznaczenie CC-115. Pierwsze z wybudowanych samolotów, przekazane zostały kanadyjskim siłom powietrznym w połowie 1967 roku. Od wersji dla amerykańskiego odbiorcy różniły się dłuższym kadłubem (24,08 m), dzięki któremu wygospodarowano miejsce na instalację radaru. Zwiększyła się masa startowa i ciężar ładunku. Zainstalowano też nowe silniki General Electric CT64-820-1 o mocy 3795 KM. Po ponad pół wieku służby w kanadyjskich siłach powietrznych, ostatnie CC-115 zostały wycofane w 2022 roku. Ostatnie pozostające w służbie dwie maszyny, należące do 442 Transport and Rescue Squadron, będącego częścią 19 Wing, z bazy Canadian Forces Base Comox w Comox, wykonały swój pożegnalny, operacyjny lot 15 stycznia 2022 roku. W 1968 roku podpisano kontrakt na dostawę 24 samolotów do Brazylii. Pierwszy tuzin dostarczono rok później a kolejny w 1970 roku. Kolejnym odbiorcą zostało, zamawiając 16 samolotów Peru. Pierwszą z zamówionych maszyn dostarczono w czerwcu 1971 roku.
W 1967 roku, w trakcie trwania Międzynarodowego Salonu Lotniczego w Paryżu, producent zademonstrował projekt pasażerskiej wersji DHC-5, zdolnej do przewozu 55 pasażerów. Nie zyskała ona jednak zainteresowania ze strony potencjalnych odbiorców i po wyprodukowaniu 59 samolotów w standardowej wersji transportowej, wobec braku dalszego zainteresowania, linia produkcyjna Buffalo, w sierpniu 1972 roku została czasowo zamknięta.
W trakcie przymusowej przerwy, konstruktorzy DHC-5 pracowali nad udoskonaleniem maszyny. Kolejny raz wzmocniono jednostki napędowe instalując silniki General Electric CT64-820-4 o mocy 3175 KM. Dzięki nadmiarowi mocy, samolot przystosowany był do operowania w warunkach wysokich temperatur powietrza jak również korzystać mógł z lądowisk położonych na dużej wysokości. Zainstalowano pomocniczą jednostkę zasilającą. Nowe śmigła pozwalały na generację ciągu wstecznego, ułatwiającego manewrowanie na płycie lotniska oraz skrócenie dobiegu samolotu podczas lądowania. Hamulce kół podwozia wyposażono w układ antypoślizgowy. Maszyna w nowej konfiguracji mogła wystartować z pasa o długości 363 metrów, mając na pokładzie ładunek o ciężarze 5500 kg. Aby wylądować z tym samym ładunkiem wystarczający był pas o długości zaledwie 237 metrów (rozbieg w tych warunkach wynosił 237 m a dobieg 158 m). Samolot w nowej konfiguracji otrzymał oznaczenie DHC-5D. 
DHC-5D znalazł się na liście zakupów wojska Ekwadoru (dwie maszyny), Zairu - sześć samolotów, Zambii – kolejnych siedem. Dzięki zamówieniom, De Havilland Canada w 1976 roku ponownie otworzył linie produkcyjną Buffalo.
Wśród potencjalnych nabywców samolotu znalazły się Indie, które w 1974 roku wyraziły zainteresowanie uruchomieniem licencyjnej produkcji samolotu na potrzeby własnego rynku. Za montaż samolotu odpowiedzialne były by rodzime zakłady Hindustan Aeronautics Limited mieszczące się w Kanpurze. Indyjska wersja była by wyposażona w silniki General Electric T64-P4C i oznaczona jako DHC-5B lub silniki Rolls-Royce Dart RDa.12 i oznaczeniem DHC-4C. Rozmowy pomiędzy producentem a Indiami ostatecznie nie przyniosły spodziewanego rezultatu i nie doszło do wybudowanie DHC-5B/C.
Wytwórnia, chcąc wzmocnić promocję nowej wersji swojego samolotu, zaplanowała pobicie rekordu Międzynarodowej Federacji Lotniczej czasu wznoszenia się na wysokość 9000 metrów, który dzierżony był przez amerykański Lockheed P-3 Orion. Rekordowy lot odbył się 16 lutego 1976 roku. Wziął w nim udział samolot o znakach C-GBUF-X, za którego sterami siedziała załoga dowodzona przez pilota Toma Appletona. W trakcie trwającej 17 minut próby (od momentu rozpoczęcia rozbiegu aż do lądowania), Buffalo pobił łącznie sześć rekordów świata w czasie wznoszenia dla dwóch klas, dla samolotów turbośmigłowych w klasie unlimited i w klasie samolotów o ciężarze 12 000 - 16 000 kg. Dotychczasowy rekord Oriona został pobity o ponad 140 sekund. Na wysokość 9000 metrów Buffalo wzniósł się w ciągu 8 minut i 3 sekund, na wysokość 6000 m - 4 min 27 s, na wysokość 3000 m - 2 min i 12 s.
Specyfika samolotu i jego wąska specjalizacja, czyniła zeń naturalny obiekt zainteresowań sił powietrznych oraz operatorów eksploatujących swoje samoloty w trudnych warunkach klimatycznych i terenowych. Operujących z lotnisk o krótkiej, nie utwardzonej nawierzchni, z niewielkim lub całkowitym braku zaplecza lotniskowego. Buffalo wszedł w skład sił powietrznych Zjednoczonych Emiratów Arabskich, Chile, Egiptu, Indonezji, Kamerunu, Kenii, Mauretanii, Sudanu, Tanzanii, Togo, Zambii, marynarki wojennej Meksyku, omańskiej policji. Próbą wejścia na cywilny rynek był opracowany na przełomie lat 70. i 80. ubiegłego wieku projekt oznaczony jako DHC-5E Transporter. Pojedynczy samolot o znakach C-GTLW-X, mający być wzorem do późniejszej produkcji wersji cywilnych nie wzbudził zainteresowania i cały projekt anulowano. Jedynym cywilnym użytkownikiem transportowego DHC-5, który nabył nowe samoloty były linie lotnicze Ethiopian Airlines. Etiopskie linie otrzymały je w 1981 roku. Jedna z zakupionych maszyn w listopadzie 1988 roku uległa wypadkowi. Kolejnym cywilnym użytkownikiem samolotu jest należąca do Summit Air, kanadyjska linia Arctic Sunwest Charters, która wykorzystywała ex-omańskie DHC-5D. Producent, nie widząc szans na kolejne zamówienia ze strony wojskowych operatorów oraz przy braku zainteresowania cywilnymi projektami DHC-5, po wyprodukowaniu 126 egzemplarzy, zamknął linie produkcyjną ponownie w 1982 roku. Ostatni, nowy samolot został dostarczony odbiorcy w 1986 roku. 
W 2008 roku pojawiła się nadzieja na wznowienie produkcji DHC-5. Stała za nią kanadyjska firma Viking Air. Wykupiła ona prawa handlowe i certyfikaty do samolotów de Havilland Canada DHC-1 Chipmunk, DHC-2 Beaver, DHC-3, DHC-4, DHC-5, DHC-6 i DHC-7. Z powodzeniem uruchomiła ponownie produkcję zmodernizowanych samolotów DHC-6 Twin Otter oraz części do DHC-2 Beaver. Nowe DHC-5 miały by zostać wyposażony w silniki Pratt &amp; Whitney Canada PW150A ze śmigłami wykorzystywanymi na samolocie Bombardier Q 400. Kabina załogi została by wykonana w technologii szklanego kokpitu, z szerokie wykorzystaniem cyfrowych wyświetlaczy oraz możliwością wykorzystywania przez załogę gogli noktowizyjnych. Wśród potencjalnych odbiorców nowej wersji oznaczonej jako DHC-5NG, wymieniana była Kanada i Australia. Tym niemniej, Kanada nie wyraziła zainteresowania, a Royal Australian Air Force w 2012 roku zakupiły samoloty Alenia C-27J Spartan, co czyni pozyskanie charakteryzujących się podobnymi cechami DHC-5NG bezcelowym.
Wersje specjalne.
Unikalne właściwości samolotu, jego podatność na modernizacje, uczyniły zeń wygodną platformę do badania nowych konfiguracji i rozwiązań konstrukcyjnych.
Air Cushion Landing System Aircraft (ACLS).
Celem projektu była weryfikacja możliwości lądowania dużych samolotów transportowych, z wykorzystaniem alternatywnych do klasycznego podwozia metod. Jedną z owych metod była specjalna poduszka powietrzna znajdująca się pod kadłubem samolotu. Mniejszą wersję zweryfikowano z sukcesem na samolocie Lake Buccaneer. Poduszka powietrzna była rodzajem specjalnego, gumowego balonu, który w trakcie lotu samolotu ściśle przylegał do jego kadłuba. Przed lądowaniem, poduszka napełniania była powietrzem dostarczanym przez wentylatory, napędzane dwoma, specjalnie do tego celu zainstalowanymi po bokach kadłuba, tuż przed centropłatem, silnikami Pratt &amp; Whitney Canada PT6F-70. Dodatkowym wyposażeniem były zainstalowane na końcach skrzydeł dwa pływaki, które zapewniały dodatkową stabilizację podczas lądowania na wodzie lub, dzięki uzupełniającymi pływaki elementami sprężystymi, na podłożu gruntowym. Za projekt odpowiedzialna była kanadyjska wytwórnia, United States Air Force, kanadyjski departament przemysłu i handlu oraz Bell Aerospace Company. Do udziału w projekcie wybrano pojedynczy DHC-5. Samolot był piątym zbudowanym egzemplarzem Buffalo i pierwszym dostarczonym Royal Canadian Air Force. W listopadzie 1971 roku maszyna trafiła do Bell Aerospace, odpowiedzialnego za montaż gumowego rękawa i reszty wyposażenia niezbędnego do napełnienia go powietrzem przed lądowaniem. Po modernizacji, De Havilland Canada przeprowadził wstępne próby zachowania się konstrukcji a w kwietniu 1975 roku samolot trafił do stacjonującego na stałe we Wright-Patterson Air Force Base 4950th Test Wing (4950 Skrzydła Doświadczalnego USAF, które miało być odpowiedzialne za docelowe próby nowej konstrukcji. Nowy samolot otrzymał oznaczenie XC-8A. Trwające do kwietnia 1979 roku próby wykazały, iż maszyna wyposażona w testowane rozwiązanie, jest w stanie z powodzeniem lądować, startować i manewrować na prawie każdym rodzaju nawierzchni, śniegu, trawie, błocie. Bez problemu również radziła sobie na trudnym, pofałdowanym terenie, z zagłębieniami rzędu dwumetrowej głębokości, które pokonywała bez trudu. Po zakończeniu badań, samolot przekazano z powrotem do kanadyjskich sił powietrznych, po wcześniejszym przywróceniu jej do wersji standardowej.
Augmented Wing Jet-flap STOL Research Aircraft (AWJSRA).
Buffalo wziął udział w projekcie, którego celem było zbadanie działania wyposażonych w szczeliny klap, pomiędzy które wdmuchiwane było powietrze pochodzące z silnika. Wychylając klapy, można było sterować strumieniem napływającego do środka powietrza, podobnie jak to ma miejsce w przypadku sterowania wektorem ciągu zastosowanego w późniejszych konstrukcjach. Rozwiązanie to pozwoliło na generowanie dodatkowego ciągu a z drugiej, wzrastał współczynnik siły nośnej. Prace na tego typu rozwiązaniem rozpoczęła w latach 60. ubiegłego wieku firma Avro Canada. Po jej zamknięciu, szef programu, Donald C. Whittley kontynuował projekt w De Havilland Canada. W 1965 roku, po włączeniu się do badań amerykańskiej NASA i kanadyjskiego departamentu obrony, prace nabrały tempa. Do przetestowania rozwiązania nazwanego "augmentor wing" (wspomagane/zasilane skrzydło) wybrany został pierwszy z dostarczonych do Stanów Zjednoczonych DHC-5, który w 1967 roku przekazały do badań US Air Force. Samolot poddany został głębokiej modernizacji, z której najważniejszą częścią było zastąpienie turbośmigłowych jednostek, silnikami Rolls Royce Spey 801 SF. Również nowe silniki poddano modyfikacjom. Wyposażono je w ruchome dysze wylotowe, pozwalającą na sterowanie wektorem ciągu, podobny system zainstalowano w Hawker Siddeley Harrier. Kolejną modyfikacją było rozdzielenie wypływającego z silnika powietrza. Zimne powietrze pochodzące z przepływu zewnętrznego było kierowane specjalnymi przewodami do klap. Z kolei gorące powietrze kierowane było bezpośrednio do odchylanych dysz. Silniki dostarczyła firma Rolls-Royce of Canada. NASA wraz z Boeingiem dokonały modernizacji jednostek napędowych. Zmodyfikowano skrzydła, zmniejszając o 5 metrów ich rozpiętość, zabudowano sloty na całej długości krawędzi natarcia. Zmodyfikowano podwozie, blokując je w pozycji wypuszczonej, bez możliwości schowania. Rozbudowane klapy, do których specjalnymi kanałami doprowadzono zimne powietrze z zaworów upustowych silników odrzutowych. W przypadku gdyby jedne z silników uległ awarii, klapy z obydwu skrzydeł mogły być zasilane powietrzem z drugiego, działającego silnika. Płaty wyposażono w klaplotki z nadmuchem powietrza na ich krawędzie natarci. Tak zmodyfikowana maszyna została oblatana 1 maja 1972 roku. Samolot otrzymał cywilną rejestrację N716NA a załogą podczas dziewiczego lotu dowodził pilot doświadczalny Boeinga, Thomas E. Edmonds. Pierwsze loty testowe nowej konstrukcji wykonano operując z przyzakładowego lotniska Boeinga po czym maszyn została przebazowana do należącego do NASA Centrum Badawczego imienia Josepha Amesa w Kalifornii. Zastosowane rozwiązania pozwoliły na maksymalne zredukowanie długości rozbiegu samolotu do 90 metrów. Standardem dla C-8A AWJSRA był rozbieg o długości 180 metrów. Zmniejszyła się również prędkość minimalna samolotu do 74 km/h przy ciężarze maszyny wynoszącym 18 000 kg. Klasyczny DHC-5, w trakcie podejścia do lądowania musiał utrzymywać prędkość rzędu od 130 do 148 km/h. Wersja AWJSRA była w stanie wykonać podejście z prędkością 102 - 130 km/h. Uzyskano również dwukrotnie większy współczynnik siły nośnej, w porównaniu do niezmodyfikowanego DHC-5. Cykl prób samoloty trwał do 1975 roku, kiedy to wziął udział w badaniach systemów nawigacyjnych odbywających się również w Stanach Zjednoczonych. Ostatecznie w 1981 roku samolot powrócił do Kanady aby wziąć udział w kolejnym projekcie. W 1988 roku samolot został rozmontowany a kadłub samolotu złomowano.
Quiet Short-Haul Research Aircraft (QSRA).
Celem projektu była budowa samolotu krótkiego startu i lądowania generującego najniższy możliwy do uzyskania hałas. Do testów wybrany został drugi wybudowany DHC-5, który miał już za sobą loty testowe dla US Army oraz US Air Force. Po podpisaniu w lutym 1976 roku kontraktu na modernizacje samolotu, znalazł się on w zakładach Boeinga, odpowiedzialnego za jego przebudowę. Zastosowano skrzydła o 15° skosie i nadkrytycznym profilu. Zainstalowano klapy przednie, rozciągające się na całej długości krawędzi natarcia a na krawędzi spływu, dwuszczelinowe klapy o dużej powierzchni, zewnętrzne sekcje lotek wychylały się razem z klapami. Zmodyfikowano usterzenie samolotu. Ponownie całkowicie zmieniono napęd maszyny. Tym razem zastosowano cztery turbowentylatorowe silniki Avco Lycoming YF102-LD-100, oryginalnie pochodzący z samolotu Northrop YA-9. Zainstalowano je w gondolach umieszczonych nad skrzydłami. Celem konstruktorów było wykorzystanie efektu Coandy poprzez sterowanie warstwą przyścienną powietrza opływającego płat. Dysze wylotowe silników znajdowały się w okolicy środka cięciwy płata. Gazy wylotowe wydostające się z silników, opływały górną część płata, powodując zwiększenie energii strug warstwy przyściennej powietrza a tym samym wzrost współczynnika siły nośnej. Cześć zimnego powietrza pobieranego z zaworów upustowych silników, kierowana była specjalnymi przewodami do krawędzi natarcia i klapolotki, zwiększając tym samym ich efektywność. Ukończona maszyna została oblatana 6 lipca 1978 roku na lotnisku Boeinga w Seattle. Całość zastosowanych rozwiązań konstrukcyjnych pozwoliła uzyskać współczynnik siły nośnej rzędu 5,5 i więcej. Rozbieg samolotu wynosił 202 m a dobieg 167 m. Obszar, do którego docierał hałas o natężeniu 90 EPNdB (Effective Perceived Noise Level – efektywny poziom hałasu odczuwalnego w decybelach), jaki generował C-8A QSRA, bo takie oznaczenie nosił zmodyfikowany DHC-5, stanowił jedynie 10–20% powierzchni obszaru do którego docierał hałas o takim samym natężeniu ale generowany przez podobne samoloty transportowe średniego zasięgu z połowy lat 70. ubiegłego wieku.
Obok podstawowego celu jaki postawili sobie konstruktorzy, maksymalnego wyciszenia maszyny, samolot wziął udział jeszcze w jednym projekcie. Były nim próby lądowania i startu z pokładu lotniskowca USS Kitty Hawk (CV-63) przeprowadzone w lipcu 1980 roku w pobliżu San Diego. Maszyna wykonała 37 przerwanych i 16 pełnych lądowań. W odróżnieniu od klasycznych samolotów pokładowych, start C-8A QSRA odbywał się bez użycia katapulty.

</doc>
<doc id="420530" url="https://pl.wikipedia.org/wiki?curid=420530" title="Strumień wektora">
Strumień wektora

Strumień wektora – skalarny iloczyn wektora i wektora reprezentującego powierzchnię – prostopadłego do powierzchni. Zazwyczaj oznaczany dużą literą formula_1 czasem z indeksem oznaczającym rodzaj pola, np.
gdzie:
Wzór ten pozostaje słuszny tylko wówczas, gdy powierzchnia jest płaska a wektor formula_3 ma stałą wartość, kierunek i zwrot na całej powierzchni "S". W ogólnym przypadku strumień trzeba zapisać jako całkę

</doc>
<doc id="420532" url="https://pl.wikipedia.org/wiki?curid=420532" title="Insane Clown Posse">
Insane Clown Posse

Insane Clown Posse (ICP) – hip-hopowy zespół pochodzący z Detroit (USA), wykonujący muzykę z nurtu hardcore rap i horrorcore.

</doc>
<doc id="420541" url="https://pl.wikipedia.org/wiki?curid=420541" title="Uun">
Uun



</doc>
<doc id="420542" url="https://pl.wikipedia.org/wiki?curid=420542" title="Uuu">
Uuu



</doc>
<doc id="420543" url="https://pl.wikipedia.org/wiki?curid=420543" title="Kid Rock">
Kid Rock

Kid Rock, właściwie Robert James Ritchie (ur. 17 stycznia 1971 w Romeo, w stanie Michigan) – amerykański muzyk, kompozytor, wokalista, raper, autor tekstów i piosenek, multiinstrumentalista.
Życiorys.
Wczesne lata.
Przyszedł na świat jako trzecie z czworga dzieci w tradycyjnej rodzinie katolickiej jako jedyne dziecko Susan Elizabeth (z domu Brabbs) i Williama Ryana „Billa” Ritchi’ego. Dorastał w małym rolnym miasteczku Romeo, w stanie Michigan, 40 mil na północ od Detroit. W wieku 17 lat porzucił szkołę Romeo High School i rodzinny dom. Ritchie od wczesnych lat fascynował się muzyką, przede wszystkim rapem, nauczył się breakdance i uczestniczył z grupą The Beast Crew w pokazach talentów w Detroit.
Kariera.
Zainspirowany przez Beastie Boys „Licensed to Ill” – białych wykonawców łączących rap i hard rock na gitarze – Kid Rock w 1988 roku zapisał swoje pierwsze nagranie na demo i ostatecznie zdobył pierwsze miejsce z Boogie Down Productions. Ten występ z kolei doprowadziło do podpisania kontraktu z Jive Records, która wydała debiutancki album "Grits Sandwiches for Breakfast" (1990). Wyruszył na trasę z Ice Cube i Too Short. W sierpniu 1998 powstał zespół Kid Rock &amp; Twisted Brown Trucker.
Po przeprowadzce do Brooklynu, Rock związał się z niewielką wytwórnią Continuum. Nagrywał w duecie z Insane Clown Posse, a producentem był Mike E. Clark. W 1993 ukazał się drugi album "The Polyfuze Method".
W kwietniu 2001, Kid Rock zadebiutował w roli aktorskiej w komedii Dennie’go Gordona "Joe Dirt" u boku Davida Spade, Dennisa Millera i Christophera Walkena.
5 kwietnia 2009 wystąpił gościnnie na WrestleManii XXV.
Życie prywatne.
Ma syna Roberta Jamesa Ritchie, Jr. (ur. 14 czerwca 1993). W latach 1991–1994 był związany z Kelley South Russell, dla której napisał piosenkę "Black Chick, White Guy". W 1999 roku do sieci wyciekła taśma, na której widać, jak groupie uprawiają seks oralny z Kidem Rockiem i Scottem Stappem. Spotykał się z czarnoskórą aktorką porno Midori (1999) i aktorką i modelką Jaime King (w lutym 2000).
Od kwietnia 2001 do lipca 2006 związany był z Pamelą Anderson, której przez zaledwie cztery miesiące był mężem od 29 lipca 2006 do 24 listopada 2006.
Romansował z Sheryl Crow (2002). Był związany z aktorką porno Jesse Jane (2004-2005), Jaime Pressly (w styczniu 2004), aktorką porno Brianą Banks (w lutym 2006) i Paris Hilton (2007).
Dyskografia.
Zespół

</doc>
<doc id="420544" url="https://pl.wikipedia.org/wiki?curid=420544" title="National Academy of Recording Arts and Sciences">
National Academy of Recording Arts and Sciences

The National Academy of Recording Arts and Sciences (skr. NARAS; także The Recording Academy; tłum. Narodowa Akademia Rejestracji Sztuki i Nauki) – amerykańska organizacja zrzeszająca artystów, producentów muzycznych, inżynierów dźwięku i inne osoby zawodowo związane z branżą muzyczną. Celem Akademii jest "podnoszenie jakości życia i statusu kulturowego muzyki oraz jej twórców i wykonawców". Została ustanowiona w 1957 roku. Na arenie międzynarodowej znana jest dzięki przyznawanej przez tę organizację Nagrodzie Grammy.

</doc>
<doc id="420548" url="https://pl.wikipedia.org/wiki?curid=420548" title="Karol Stanisław Radziwiłł (1734–1790)">
Karol Stanisław Radziwiłł (1734–1790)

Karol Stanisław Onufry Jan Nepomucen Radziwiłł „Panie Kochanku” herbu Trąby (ur. 27 lutego 1734 w Nieświeżu, zm. 21 listopada 1790 w Białej Podlaskiej) – wojewoda wileński od 1762, generał lejtnant wojsk litewskich od 1759 roku, szef 8. Regimentu Pieszego Domu Radziwiłłów, komisarz Komisji Porządkowej Cywilno-Wojskowej województwa wileńskiego w 1790 roku, marszałek Trybunału Głównego Wielkiego Księstwa Litewskiego w 1755 roku, starosta generalny ruski w latach 1754–1762, miecznik wielki litewski od 1752, w 1752 mianowany podczaszym litewskim, X ordynat nieświeski, VIII ordynat ołycki, VII pan na Białej, właściciel Birż, Dubinek, Kiejdan, dyrektor wileńskiego sejmiku elekcyjnego w 1747 roku.
Był najzamożniejszym magnatem w Rzeczypospolitej w II poł. XVIII wieku i jednym z najbogatszych przedstawicieli arystokracji w Europie. Jego majątek obejmował m.in. 16 miast, 683 wsie i 25 wójtostw, a wokół jego postaci narosło wiele legend. Z jednej strony był przedstawiany jako opój i hulaka, a z drugiej – jako przykład szlachetności, sarmatyzmu i patriotyzmu.
Niezmiernie bogaty i wpływowy, zdobył sobie wśród szlachty ogromną popularność dzięki szczodrości, sarmatyzmowi obyczajów, skłonności do biesiad i żartów, z drugiej strony znanym był z popędliwości i dzikich wybryków. Za życia cieszył się wielką popularnością, zwłaszcza wśród zubożałej szlachty, a dziś jest przedstawiany jako symbol swojej epoki.
Karol Radziwiłł był również pierwowzorem postaci stolnika Horeszki z "Pana Tadeusza" Adama Mickiewicza, a jego nazwisko pada w księdze XI: "Podług niej później Karol–Kochanku–Radziwiłł, gdy przyjmował w Nieświeżu króla Stanisława".
Był również założycielem tzw. Radziwiłłowskiej Szkoły Majtków w Nieświeżu (1780–1782) – swego rodzaju pierwszej szkoły morskiej w dziejach Rzeczypospolitej. Wspomina ją kpt. Karol Olgierd Borchardt, opisując źródła myśli morskiej w Polsce w swej książce „Kolebka nawigatorów”.
Przydomek.
Znany pod przydomkiem „Panie Kochanku” nadanym mu z uwagi na ulubione powiedzonko, którym zwracał się do swoich rozmówców oraz dla odróżnienia od Karola Stanisława Radziwiłła (1669–1719).
Życiorys.
Był synem Michała Kazimierza Radziwiłła i Franciszki Urszuli Wiśniowieckiej. Jego żoną była Maria Lubomirska, starościanka bolimowska, z którą rozwiódł się w 1760. Jego drugą żoną została Teresa Rzewuska, córka Wacława Rzewuskiego.
Książę Radziwiłł piastował w ciągu swego życia wiele funkcji państwowych w Rzeczypospolitej Obojga Narodów. W 1748, w wieku czternastu lat, został posłem powiatu oszmiańskiego na sejm. W 1751 został pułkownikiem wojska litewskiego; od 1752 był miecznikiem Wielkiego Księstwa Litewskiego, później marszałkiem trybunału wileńskiego, a w 1762 został wojewodą wileńskim.
Poseł na sejm 1752 roku z powiatu wileńskiego. Był posłem z powiatu wileńskiego na sejm 1753 roku. Był posłem z powiatu nowogródzkiego na sejm 1754 roku. Poseł na sejm 1760 roku z powiatu słonimskiego. Poseł na sejm nadzwyczajny 1761 roku z województwa mińskiego. Poseł na sejm 1762 roku.
W czasie wojny domowej w 1764 roku, jaka wybuchła po śmierci Augusta III, był przywódcą związanego z Wettynami obozu staroszlacheckiego. Jako przeciwnik "Familii" Czartoryskich protestował przeciwko wkroczeniu popierających ich wojsk rosyjskich. 7 maja 1764 podpisał manifest, uznający odbywający się w obecności wojsk rosyjskich sejm konwokacyjny za nielegalny. Na czele swoich oddziałów nadwornych stoczył 26 czerwca z Rosjanami przegraną bitwę pod Słonimem i zmuszony był do wyjechania na Wołoszczyznę. Potem przeniósł się do Drezna, gdzie zastała go wieść o odebraniu mu przez Sejm urzędu wojewody i zasekwestrowaniu jego dóbr.
Dzięki staraniom posła rosyjskiego Nikołaja Repnina w lutym 1767 roku powrócił z emigracji i 13 czerwca został marszałkiem generalnym konfederacji radomskiej. Na zwołanym 5 października 1767 sejmie delegacyjnym w Warszawie (tzw. sejm repninowski) został jego marszałkiem. Po ślubowaniu wierności królowi Stanisławowi Augustowi Poniatowskiemu, odzyskał ponownie wszystkie utracone uprzednio stanowiska państwowe.
5 marca 1768 wystąpił jednak przeciwko traktatowi gwarancyjnemu, mocą którego Rzeczpospolita stała się rosyjskim protektoratem i zrezygnował z urzędu marszałka sejmu. W 1769 przyłączył się do przywódców konfederacji barskiej i ponownie udał się na emigrację. W 1770 był w Preszowie członkiem założycielem loży wolnomularskiej Cnotliwy Wędrowiec.
Po I rozbiorze Polski w 1772 roku za niezłożenie w przepisanym terminie przysięgi na wierność Katarzynie II, Rosjanie skonfiskowali mu klucze: Newel, Siebież w guberni połockiej oraz Kopyś i Romanów (dziś Lenino) w guberni mohylewskiej.
Na Litwę wrócił w 1777. Osiadłszy w Nieświeżu, nie mieszał się odtąd do spraw publicznych, oddany marnotrawieniu ogromnej fortuny na zbytkowne przyjęcia, festyny i przyozdabianie swej rezydencji. Słynne było zwłaszcza przyjęcie, które zgotował w 1785 Stanisławowi Augustowi Poniatowskiemu.
Był członkiem konfederacji Sejmu Czteroletniego w 1788. Podczas Sejmu Czteroletniego był jednym z największych przeciwników reform, króla i "Familii" Czartoryskich. Zmarł w 1790 roku.
Ordery.
3 sierpnia 1757 został odznaczony Orderem Orła Białego, od 1739 był kawalerem bawarskiego Orderu św. Huberta, w 1767 został odznaczony rosyjskim Orderem św. Andrzeja Apostoła i Orderem św. Aleksandra Newskiego, a w 1791 pruskim Orderem Orła Czarnego.

</doc>
<doc id="420552" url="https://pl.wikipedia.org/wiki?curid=420552" title="Bertelsmann Music Group">
Bertelsmann Music Group

BMG (Bertelsmann Music Group) – wytwórnia muzyczna istniejąca w latach 1987–2008, dywizja korporacji Bertelsmann. 
W sierpniu 2004 BMG połączyło się umową joint venture z Sony Music w stosunku 50–50. Gdy w 2008 roku Sony wykupił akcje BMG, powrócono do nazwy Sony Music.

</doc>
<doc id="420553" url="https://pl.wikipedia.org/wiki?curid=420553" title="Rezerwat przyrody Torfowisko pod Zieleńcem">
Rezerwat przyrody Torfowisko pod Zieleńcem

Rezerwat przyrody „Torfowisko pod Zieleńcem” – torfowiskowy rezerwat przyrody w południowo-zachodniej Polsce w Górach Bystrzyckich, w Sudetach Środkowych, na terenie gminy Szczytna w powiecie kłodzkim (województwo dolnośląskie).
Położenie.
Rezerwat położony jest w północno-zachodniej części Gór Bystrzyckich, we wschodniej części Sudetów Środkowych, około 2,1 km na wschód od dzielnicy Dusznik-Zdroju – Zieleńca.
Charakterystyka.
Rezerwat został utworzony w 1954 roku zarządzeniem Ministra Leśnictwa i Przemysłu Drzewnego (Monitor Polski z 1954 r., Nr 22, Poz. 358). Jest to rezerwat o powierzchni 231,88 ha, utworzony dla ochrony ciekawych i rzadkich gatunków roślin chronionych oraz naturalnych zbiorowisk roślinnych. Rezerwat utworzono głównie dla zachowania i ochrony naturalnego torfowiska wysokiego z brzozą karłowatą "Betula nana".
Torfowisko położone jest na zachodnim zboczu Bieśca na wysokości 760 m n.p.m. Miąższość torfu przekracza miejscami 8 m. Podłoże torfowiska tworzą nieprzepuszczalne skały: margle i piaskowce usadowione na gnejsach, ukształtowanie terenu jest niemal poziome, a obszar torfowiska leży dokładnie na wododziale pomiędzy zlewiskiem Morza Bałtyckiego i Północnego, obszar jest częściowo bezodpływowy. Z okolic torfowiska wypływają źródliskowe potoki Dzikiej Orlicy. Przepływające przez rezerwat strumienie mają wodę zabarwioną na ciemnoczerwony kolor. Związane jest to z wypłukiwaniem z torfowiska kwasów humusowych. Mimo to woda nadaje się do picia. Woda w potokach rezerwatu ma kwaśny odczyn, jej pH wynosi 3,8–4,0.
Torfowisko o pow. 270 ha tworzą dwie misy: „Topielisko” i „Czarne Bagno”, przy czym rezerwat przyrody obejmuje Topielisko i tylko fragment Czarnego Bagna, częściowo zamarłego wskutek drenowania. Na kępach poprzedzielanych oczkami wodnymi rośnie bogata roślinność torfowiskowa. Ze względu na urokliwość krajobrazu miejsce to ma charakter uroczyska. Urokliwość tego miejsca doceniono już w 1919 r., gdy utworzono tu, jeden z pierwszych w Niemczech, rezerwat przyrody o obszarze 85 ha. W okresie międzywojennym poszerzono go do 218 ha, budując przy okazji drewniane pomosty i wieże widokowe, a w 1954 r. rezerwat powołano ponownie – na powierzchni 156,8 ha. Krajobraz torfowiska bywa porównywany do tundry arktycznej, tajgi syberyjskiej, a nawet do wyglądu Europy z czasów panowania lodowca. Istnieją przypuszczenia, że torfowisko jest reliktem epoki lodowcowej, a jego wiek oszacowano na 7600 lat. Obiekt stanowi dużą atrakcją turystyczną i przyrodniczą.
Obszar rezerwatu jest objęty ochroną czynną.
Flora.
Flora rezerwatu w obrębie torfowiska, liczy kilkadziesiąt taksonów roślin naczyniowych, charakteryzuje się ciekawą listą florystyczną. Najciekawsze gatunki, które występują to wiele gatunków mchów i torfowców ("Sphagnum"), brzoza karłowata ("Betula nana") mająca jedno z trzech stanowisk w Polsce, sosna błotna ("Pinus uliginosus") – jedno z ośmiu stanowisk w Polsce, żurawina błotna ("Oxycoccus palustris"), borówka bagienna ("Vaccinium uliginosum"), bagno zwyczajne ("Ledum palustre"), turzyce ("Carex spp.") – wiele gatunków, bagnica torfowa ("Scheuchzeria palustris"), bażyna czarna ("Empetrum nigrum"), wełnianka pochwowata ("Eriophorum vaginatum"), borówka brusznica ("Vaccinium vitis-idaea"). Z roślin owadożernych w rezerwacie ma stanowiska rosiczka okrągłolistna ("Drosera rotundifolia") i rosiczka długolistna ("Drosera anglica").
Fauna.
Z entomofauny na terenie rezerwatu mają swoje stanowiska głównie motyle i ważki.
Z awifauny na terenie rezerwatu gnieździ się: cietrzew "(Lyrurus tetrix)", głuszec "(Tetrao urogallus)", świergotek łąkowy "(Anthus pratensis)", bocian czarny "(Ciconia nigra)". Cietrzew i głuszec, jako zagrożone wymarciem na terenie kraju, umieszczone są w Polskiej Czerwonej Księdze.
Turystyka.
Przez środek rezerwatu prowadzi szlak turystyczny:
Na terenie rezerwatu (wzdłuż zielonego szlaku turystycznego) znajduje się ścieżka przyrodnicza prezentująca na tablicach przyrodę torfowiska, proces powstawania torfu itp.
Wieża widokowa na Torfowisku pod Zieleńcem.
Na terenie rezerwatu przy głównej grobli znajdowała się drewniana wieża widokowa. Pierwszą wybudowano w tym miejscu w 1919, kolejną w 2007. Rozciągały się z niej widoki głównie na północną część kompleksu („Topieliska”). W 2020 roku wieża została rozebrana.

</doc>
<doc id="420554" url="https://pl.wikipedia.org/wiki?curid=420554" title="HMS Sheffield">
HMS Sheffield

Okręty Royal Navy o nazwie HMS „Sheffield”, nazwa pochodzi od miasta Sheffield:

</doc>
<doc id="420555" url="https://pl.wikipedia.org/wiki?curid=420555" title="KWK Jas-Mos">
KWK Jas-Mos



</doc>
<doc id="420556" url="https://pl.wikipedia.org/wiki?curid=420556" title="Nagroda Grammy w kategorii Piosenka roku">
Nagroda Grammy w kategorii Piosenka roku

Kategoria Piosenka roku "(Song of the Year)" jest jedną z dwóch najbardziej prestiżowych kategorii wśród nagród Grammy. Jest przyznawana od 1959 kompozytorom piosenek. Nagroda przyznawana jest za nagrania/prace zarejestrowane w roku poprzedzającym daną nominację.
Lata 50. XX wieku.
"*wyszczególnione nagrania zdobyły również statuetki w kategorii "Record of the Year.

</doc>
<doc id="420558" url="https://pl.wikipedia.org/wiki?curid=420558" title="Thor (ujednoznacznienie)">
Thor (ujednoznacznienie)



</doc>
<doc id="420559" url="https://pl.wikipedia.org/wiki?curid=420559" title="Shimokita (półwysep)">
Shimokita (półwysep)

 – półwysep na północnym krańcu japońskiej wyspy Honsiu ("Honshū"). Od północy jego brzegi oblewane są wodami cieśniny Tsugaru, od zachodu – cieśniny Tairadate, od południa – zatoki Mutsu. Administracyjnie jest częścią prefektury Aomori.
Półwysep Shimokita ma kształt topora, skierowanego ostrzem na zachód. Wąska „rączka” łączy górzyste „ostrze” z głównym lądem. Wybrzeże półwyspu jest słabo zaludnione, a część środkowa jest praktycznie niezamieszkana.
Sława półwyspu nie wynika jednak z jego kształtu, ale z istnienia tam góry o wysokości 879 m, nazwanej Osore (Góra Strachu, Grozy). Jest ona mitycznym miejscem, w którym ma znajdować się wejście do piekła. Została odkryta 1000 lat temu przez mnicha, który poszukiwał świętej góry przypominającej świat Buddy i opisy buddyjskiego piekła i raju, włącznie z ośmioma otaczającymi ją szczytami i rzeką o nazwie Sanzu (porównywana do Styksu), którą przekraczają dusze zmarłych na swojej drodze do życia po śmierci. Jej nazwa oznacza trzy drogi lub trzy przejścia. Niewinni mogą przejść przez most, mniejsi grzesznicy muszą przejść w bród rwący nurt, ci o poważnych grzechach muszą płynąć przez głębokie wody. Wśród „przechodzących na drugą stronę" są także dusze zmarłych i nienarodzonych dzieci. Część z nich, nie będąc w stanie przedostać się na drugi brzeg, buduje kamienne wieże z kamyków rzecznych, jako pokutę i modlitwę o zbawienie. Wspiera ich Jizō (obrońca dzieci), chroniąc przed złymi demonami (ogólna nazwa jap. yōkai; patrz: lista legendarnych stworzeń Japonii), które chcą zniszczyć kamienne kopczyki.
U podnóża góry znajduje się świątynia Bodai-ji. Osore jest jedną z trzech najbardziej czczonych gór Japonii. Dwie pozostałe to: Hiei i Kōya w regionie Kinki (Kansai).
Nazwa góry (nieczynnego wulkanu) pochodzi częściowo od szczególnego jej otoczenia: ekshalacji wulkanicznych i silnego zapachu siarki w powietrzu. Szara, jałowa ziemia otwiera się, wyrzucając gorącą wodę i parę. Jezioro Usori, znajdujące się obok świątyni, ma różne odcienie niebieskiego ze względu na wysoką zawartość siarki.
Na półwyspie Shimokita znajduje się najdalej na północ wysunięty punkt głównej wyspy Honsiu, przylądek Ōma. Przy dobrej widoczności po drugiej stronie cieśniny Tsugaru widoczne jest Hakodate. Osada Ōma znana jest z połowów tuńczyka, który jest wysoko ceniony w restauracjach serwujących sushi w całej Japonii.
Turystów zachęca także dolina Yagen, znana ze swoich gorących źródeł (onsen). Dwa z nich mają nazwy pochodzące od mitycznych, złośliwych zwierząt-demonów o nazwie kappa. „Żyją” one w rzekach, jeziorach i stawach. Ich ulubionym pożywieniem są małe dzieci i ogórki. Rzekomo istnieje możliwość uratowania dziecka poprzez wymianę na to warzywo. Stąd też sushi z ogórkiem w środku nazywa się kappa-maki.
Większą część półwyspu obejmuje Quasi-Park Narodowy Shimokita-hantō.

</doc>
<doc id="420561" url="https://pl.wikipedia.org/wiki?curid=420561" title="Dylematu 5">
Dylematu 5

Dylematu 5 – polski miniserial komediowy z 2006 roku, w reżyserii Grzegorza Warchoła, liczący tylko 3 odcinki z planowanych 13, kontynuacja serialu "Alternatywy 4" z 1983.
Produkcja.
Początkowo reżyserem serialu był Wojciech Smarzowski, jednak ze względu na „różnice artystyczne” na dwa tygodnie przed rozpoczęciem zdjęć zastąpił go Warchoł. Zdjęcia rozpoczęto 30 sierpnia 2006 w Warszawie. Pojawiły się w nim nowe postacie. Zabrakło natomiast gospodarza domu Stanisława Anioła (nieżyjący Roman Wilhelmi), profesora Ryszarda Dęba-Rozwadowskiego (nieżyjący Mieczysław Voit) i jego gosposi Zosi (Ewa Ziętek), rodziny Majewskich (nieżyjąca Elżbieta Jagielska i Wiesław Gołas), państwa Kubiaków (śpiewaczki i jej męża – Halina Kowalska i Jerzy Turek), Dionizego Cichockiego (nieżyjący Bronisław Pawlik) i Jana Winnickiego (Janusz Gajos). Nowego gospodarza domu zagrał Tomasz Sapryk. 
Serial wyprodukowało studio filmowe Filmcontract. Telewizja Polska zamówiła 3 odcinki (po ok. 50 minut każdy), których emisja odbyła się w „Jedynce” w trzy kolejne wieczory od 1 maja 2007. Przy okazji emisji TVP przeprowadziła SMS-ową sondę wśród widzów, aby poznać ich opinię, czy warto produkować kolejne odcinki. Według serwisu „WirtualneMedia.pl”, premierowe odcinki "Dylematu 5" miały bardzo dobrą oglądalność, ale z uwagi na negatywne recenzje krytyków i widzów decyzja o kontynuowaniu produkcji miała być podjęta przez Zarząd TVP w terminie późniejszym. W sierpniu rzecznik prasowy TVP, Aneta Wrona, poinformowała, że produkcja serialu nie będzie kontynuowana.
Zdjęcia plenerowe: Warszawa Ursynów, ul. Marii Grzegorzewskiej 3 i ul. Kabacki Dukt 2.
Fabuła.
Dalsze losy bohaterów serialu "Alternatywy 4", z którego powraca większość bohaterów. Nauczycielka Bożena Lewicka nadal wzdycha do docenta Zenobiusza Furmana. Konstruktor Marek Manc wciąż pracuje nad wynalazkami. Dawna pani Aniołowa jest teraz prężną przedstawicielką dużego banku. Kłócących się panów Kotka i Kołka teraz dodatkowo różni dawna pani Kołkowa, a obecnie Kotkowa. Oprócz nich pojawiają się nowi bohaterowie, m.in. policjant Wojtaszek (marzący o awansie do CBŚ) z żoną i synem czy pan Rychu najmujący mieszkanie, w którym zakłada agencję towarzyską i zatrudnia trzy Ukrainki. Nowym gospodarzem domu zostaje cwaniaczek Jan Pokorny.
Akcja rozpoczyna się w postsocjalistycznym bloku przy ul. Alternatywy 4, który z powodu wybuchu w piwnicy zostaje zniszczony. Mieszkańcy z konieczności koczują na zewnątrz, czekając na dalsze decyzje władz. Otrzymują propozycję zamieszkania w bloku pod nowym, tytułowym adresem. „Zagrał” go budynek przy ul. Kabacki Dukt 2 na warszawskim Ursynowie, w pobliżu Lasu Kabackiego. Lokatorzy są zachwyceni, ponieważ otrzymują eleganckie apartamenty. Dowiadują się jednak, że dom jest zadłużony na sumę ponad miliona złotych, a oni muszą wspólnie spłacić dług w ratach. Mieszkańcy obmyślają różne strategie zmierzające do pozbycia się zadłużenia. Pokorny proponuje im rozwiązanie: jeśli zgodzą się na sąsiedztwo hipermarketu „Megahit”, otrzymają w zamian gratyfikację pieniężną na pokrycie zadłużenia.
Odbiór.
Serial otrzymał negatywne opinie od widzów, krytyków i dziennikarzy; doczekał się szybko określenia „największe rozczarowanie roku”. Produkcja została zakończona po trzech odcinkach.

</doc>
<doc id="420562" url="https://pl.wikipedia.org/wiki?curid=420562" title="Microsoft Most Valuable Professional">
Microsoft Most Valuable Professional

Most Valuable Professional (w skrócie MVP) – tytuł nadawany przez Microsoft dla aktywnych członków społeczności skupiających się wokół wszelkiego rodzaju technicznych portali internetowych, grupach dyskusyjnych, blogów o tematyce informatycznej, usenetu oraz grup spotykających się w celu wymiany doświadczeń związanych z informatyką.
Historia programu.
Program MVP powstał na początku lat 90. wokół forum CompuServe Information Service. Następnie w roku 1996 przeniósł się na forum techniczne grupy dyskusyjne, by w końcu w roku 1999 przekształcić się w projekt niezwiązany z pomocą w konkretnym miejscu w sieci i tak jest do tej pory.
Opis programu.
Zgodnie z harmonogramem nagroda przyznawana jest na okres jednego roku, 4 razy do roku w cyklach kwartalnych: nominacje przypadają na początek stycznia, kwietnia, lipca i października. Kategorii w jakich jest przyznawana jest bardzo dużo i praktycznie każdy produkt i technologia firmy Microsoft jest objęty programem.
Kilka faktów:
Proces nominacji.
Potencjalni MVP są nominowani przez obecnych MVP którzy zauważyli ich gotowość i zdolność do pomagania innym w pełni wykorzystać technologię Microsoft.
Gotowa lista osób z danego kraju jest weryfikowana na poziomie regionu, a następnie trafia do centrali firmy Microsoft, gdzie podejmowana jest ostateczna decyzja o przyznaniu tytułu.
Zarząd rekrutacyjny, który zawiera członków zespołu Microsoft MVP i grup użytkowników produktów oceniają każdego kandydata na podstawie wiedzy technicznej i dobrowolnej pomocy społeczności w ciągu ostatnich 12 miesięcy. Zespół uwzględnia jakość, ilość i stopień wpływu pomocy nominowanego MVP. 
Analogiczny proces weryfikacyjny przechodzą osoby, które tytuł MVP już posiadają.
Korzyści z bycia MVP.
Potwierdzenie otrzymania nominacji do tytułu przychodzi w postaci e-maila, który jest zaproszeniem do projektu. Odpowiadając na niego, decydujemy się przystąpić do programu.
Po akceptacji otrzymujemy dyplom i "starter pack", lecz jego zawartość zmienia się co roku i ma on być niespodzianką dla nagrodzonego. Zawiera też papierowy kontrakt NDA, jaki zawiera się z firmą Microsoft — umowa umożliwia dostęp do wielu treści zarezerwowanych tylko dla wąskiego kręgu odbiorców.
Jedną z nich jest dostęp do zamkniętej grupy dyskusyjnej, na której można spotkać wielu specjalistów z każdej technologii Microsoft, inną jest dostęp do grup produktowych pracujących nad programami i systemami, jakie oferuje Microsoft.
MVP otrzymują również dostęp do pełnego kodu źródłowego systemów Windows.
Raz do roku, w siedzibie Microsoft w Redmond organizowany jest MVP Global Summit — międzynarodowa konferencja, na którą biletem wstępu jest właśnie tytuł MVP. Od czasu do czasu organizowane są również regionalne zjazdy dla MVP.
Lista korzyści ulega okresowym zmianom. Przykładowo, niedostępna jest już biblioteka online dla książek MS Press czy zakupy w eCompany Store.
MVP w Polsce.
Dla Polski regionalnym opiekunem (MVP lead) jest Martin Tatar. Opiekuje się on MVP z całego regionu Europy Środkowo-Wschodniej.
Polska uczestniczy w programie od 2004 roku, kiedy to w styczniu nominowano do tytułu 8 osób.

</doc>
<doc id="420564" url="https://pl.wikipedia.org/wiki?curid=420564" title="Mi-34">
Mi-34

Mi-34 (ros. Ми-34 oznaczenie NATO "Hermit") – rosyjski lekki dwu- lub czteromiejscowy śmigłowiec treningowy, pasażerski i akrobacyjny.
Historia.
Śmigłowiec Mi-34 został zaprojektowany w biurze konstrukcyjnym Michaiła Mila w połowie lat osiemdziesiątych XX wieku, jako konstrukcja, która miała zastąpić śmigłowiec Mi-1. 
Prototyp śmigłowca Mi-34 został oblatany pod koniec 1986 roku i po przeprowadzeniu niezbędnych badań wprowadzono go w 1989 roku do produkcji seryjnej. 
Przy budowie Mi-34 szeroko zastosowano kompozyty z włókna szklanego i węglowego. Po raz pierwszy w śmigłowcu produkowanym w ZSRR zastosowano podwozie płozowe.
Użycie w lotnictwie.
Śmigłowiec ten został wprowadzony do lotnictwa ZSRR w miejsce śmigłowca Mi-1, jako śmigłowiec do szkolenia i treningowy. 
Śmigłowiec również jest wykorzystywany w lotnictwie sportowym do akrobacji i jako lekki śmigłowiec pasażerski.
Śmigłowiec Mi-34 służy także w Siłach powietrznych Nigerii.

</doc>
<doc id="420565" url="https://pl.wikipedia.org/wiki?curid=420565" title="MVP (koszykówka)">
MVP (koszykówka)



</doc>
<doc id="420569" url="https://pl.wikipedia.org/wiki?curid=420569" title="Linton Kwesi Johnson">
Linton Kwesi Johnson

Linton Kwesi Johnson, LKJ (ur. 24 sierpnia 1952 w Chapeltown, Jamajka) – brytyjski wokalista i poeta dub.
Od 1963 przebywa w Londynie. W 1970 związał się z radykalnym ruchem Czarnych Panter. Studiował socjologię w Goldsmiths College na Uniwersytecie Londyńskim. Organizował warsztaty poetyckie, współpracował z "Rasta Love", grupą poetów i bębniarzy. Jako poeta debiutował w 1974 tomem "Voices of the Living and the Dead". Jego druga książka poetycka, "Dread, Beat, an' Blood" zawierała utwory napisane w jamajskim dialekcie patois. W 1977 został laureatem nagrody "C. Day Lewis Fellowship". W 1978 ukazał się album "Dread, Beat, an' Blood", zawierający prekursorskie dla gatunku dub poetry połączenie melodeklamacji utworów poetyckich z muzyką reggae i dub. W 1980 Linton Kwesi Johnson opublikował trzeci tom poezji, "Inglan Is A Bitch". W 1981 założył własną wytwórnię płytową "LKJ Records". W latach 80. pracował m.in. jako dziennikarz i prezenter radiowy, specjalizował się w audycjach przybliżających Anglikom kulturę karaibską. Nagrał kilka albumów, które ugruntowały jego pozycję na rynku muzycznym (m.in. "Bass Culture" i "Making History"). Jego stricte lewicowe teksty, ostro atakujące kapitalizm i dyskryminację rasową, opisujące warunki życia w biednych, czarnych dzielnicach Londynu, uczyniły go znaczącą postacią na brytyjskiej scenie politycznej. 13 grudnia 1989 zagrał w Polsce na koncercie "Solidarność Anti-Apartheid" w hali Stoczni Gdańskiej. W 1991 ukazał się wybór jego poezji ("Tings An' Times"). W latach 90. Linton Kwesi Johnson ograniczył swoją aktywność muzyczną i koncertową. W 2002 wybór jego wierszy ukazał się w prestiżowej serii "Penguin Books". W 2003, wraz ze swoim ulubionym zespołem "Dennis Bovell Dub Band", LKJ zagrał z okazji 25-lecia pracy artystycznej wielki, jubileuszowy koncert w Paryżu, który ukazał się na CD i DVD.

</doc>
<doc id="420570" url="https://pl.wikipedia.org/wiki?curid=420570" title="LKJ">
LKJ



</doc>
<doc id="420574" url="https://pl.wikipedia.org/wiki?curid=420574" title="Nazwy francuskich autostrad">
Nazwy francuskich autostrad

Francuskie autostrady, oprócz numeru noszą niekiedy również nazwę, oficjalną lub zwyczajową. Taka nazwa najczęściej nadawana jest autostradzie o szczególnym znaczeniu dla systemu komunikacyjnego lub z powodu pewnych cech charakterystycznych danej trasy. Jedną nazwę może nosić kilka autostrad układających się w jeden szlak. Może się również zdarzyć, że jedna autostrada posiada kilka określeń, najczęściej odpowiadających jej różnym odcinkom.
Poniżej podano listę najpopularniejszych nazw francuskich autostrad wraz z ich polskimi tłumaczeniami, tam gdzie to możliwe.

</doc>
<doc id="420575" url="https://pl.wikipedia.org/wiki?curid=420575" title="United/Zyklon B Zombie">
United/Zyklon B Zombie

United/Zyklon B Zombie – 7" singel industrialnej grupy Throbbing Gristle, wydany w roku 1978.
Tekst do utworu "Zyklon B Zombie" został napisany przez Genesisa P-Orridge'a. W utworze tekst jest zniekształcony - muzycy starali się oddać w studiu akustykę komory gazowej.

</doc>
<doc id="420576" url="https://pl.wikipedia.org/wiki?curid=420576" title="Myszka komputerowa">
Myszka komputerowa



</doc>
<doc id="420579" url="https://pl.wikipedia.org/wiki?curid=420579" title="Sabik">
Sabik

Sabik ("Eta Ophiuchi", "η Oph") – gwiazda w gwiazdozbiorze Wężownika, odległa od Słońca o około 88 lata świetlne.
Nazwa.
Gwiazda ta nosi tradycyjną nazwę Sabik, która wywodzi się od arabskiego , choć znaczenie nazwy („ta która poprzedza”, „idzie jako pierwsza”) jest niejasne; może wiązać się ona z położeniem w ciągu gwiazd w południowej części konstelacji. Międzynarodowa Unia Astronomiczna w 2016 roku formalnie zatwierdziła użycie nazwy Sabik dla określenia tej gwiazdy.
Charakterystyka obserwacyjna.
Jest to druga co do jasności gwiazda w gwiazdozbiorze. Jego obserwowana wielkość gwiazdowa to 2,43, a wielkość absolutna jest równa 0,27m.
Eta Ophiuchi to gwiazda podwójna; obraz składników trudno jest rozdzielić przez teleskop amatorski. Składa się z pary gwiazd typu widmowego A, które okrążają wspólny środek masy raz na 88 lat. Na niebie są one oddalone o 0,5″ (w 2017 roku), a maksymalnie 1,3″, co odpowiada średniej odległości w przestrzeni 33,5 au, ale odległość ta zmienia się z czasem ze względu na dużą ekscentryczność orbit. Gwiazdy zbliżają się do siebie na 2 au, by po 44 latach oddalić się na maksymalną odległość 65 au. To powoduje zaburzenia grawitacyjne, które najprawdopodobniej uniemożliwiają powstawanie planet. Tezę tę potwierdza niezaobserwowanie pyłu wokół gwiazd.
Charakterystyka fizyczna.
Składnik Eta Ophiuchi A ma wielkość gwiazdową 3,0m, należy do typu widmowego A2. Jego temperatura to ok. 8900 K, świeci około 35 razy jaśniej od Słońca. Promień tego składnika oceniany jest na 2,5 promienia Słońca, a masa na 2,3 masy Słońca.
Składnik Eta Ophiuchi B ma wielkość gwiazdową 3,5m, należy do typu widmowego A3. Gwiazda ma temperaturę 8600 K, świeci 21 razy jaśniej od Słońca. Ma masę dwukrotnie większą od Słońca i dwa razy większy promień.

</doc>
<doc id="420581" url="https://pl.wikipedia.org/wiki?curid=420581" title="Księżyce Plutona">
Księżyce Plutona

Księżyce Plutona – pięć naturalnych satelitów planety karłowatej Pluton.
Powstały prawdopodobnie w trakcie jego zderzenia z innym ciałem o podobnych rozmiarach w początkowym okresie formowania się Układu Słonecznego. Zderzenie to odrzuciło na orbitę Plutona materię, która połączyła się w obiekty o różnych rozmiarach, tworząc rodzinę satelitów. Oprócz największego Charona, tworzącego z Plutonem układ podwójny, znane są jeszcze cztery małe satelity tej planety karłowatej.
Charon.
Charon po raz pierwszy został zaobserwowany w 1978 roku. Jego odkrywcą był James Christy. Jest on stosunkowo dużych rozmiarów, przez co układ Pluton-Charon może być uznawany za podwójną planetę karłowatą. Charakterystyczną cechą tego układu jest to, że ciała te wirują wokół wspólnego środka masy znajdującego się ponad powierzchnią Plutona. Dlatego nie wszyscy uznają za stosowne nazywanie Charona księżycem Plutona, a raczej widzą w nich układ podwójny – bez określania głównego obiektu i jego księżyca. Pluton i jego satelita tworzą układ podwójnie synchroniczny, co oznacza, że są stale zwrócone do siebie tymi samymi stronami.
O istnieniu Charona przekonały obserwacje Plutona i badania jego albedo. Regularnie zwiększająca się i malejąca jasność pozwoliła wysunąć podejrzenia o krążącym wokół niego innym obiekcie.
Zdania na temat pochodzenia Charona są podzielone. Niektórzy naukowcy wysnuwają hipotezy, że mógł on być niegdyś (podobnie jak sam Pluton) satelitą Neptuna, który został wyrwany z jego pola grawitacyjnego i znalazł się na orbicie wokółsłonecznej o właściwościach zbliżonych do orbity Plutona. Następnie w wyniku wzajemnego oddziaływania oba obiekty zbliżały się do siebie, aż wreszcie związały się grawitacyjnie tworząc znany dzisiaj układ. Inna hipoteza zakłada, że mógł on być osobnym obiektem transneptunowym przechwyconym przez Plutona. Pewne jest, że przez chociaż krótki czas swojego istnienia Charon bezpośrednio obiegał Słońce. Pluton i jego satelita są podobne pod względem rozmiarów, a także przypuszczalnie budowy i składu do Trytona, największego księżyca Neptuna, który najprawdopodobniej w przeszłości samodzielnie orbitował wokół Słońca jako obiekt transneptunowy.
Księżyce zewnętrzne.
Nix i Hydra.
31 października 2005 roku ogłoszono odkrycie dwóch kolejnych niewielkich księżyców Plutona. Zostały one zaobserwowane na zdjęciach wykonanych przez Kosmiczny Teleskop Hubble’a 15 maja i 18 maja 2005. Księżyce otrzymały nazwy Nix i Hydra dla upamiętnienia sondy New Horizons. Okrążają one Plutona w odległości około 48 690 km (Nix) i 64 740 km (Hydra), w tej samej płaszczyźnie co Charon. Obserwowana wielkość gwiazdowa wynosi 23 (czyli jasność około 5000 razy mniejsza niż Plutona). 15 lutego 2006 zespół astronomów pod kierownictwem Hala Weavera oraz Alana Sterna przeprowadził dalsze obserwacje nowo odkrytych księżyców przy użyciu Kosmicznego Teleskopu Hubble’a. Dalsze obserwacje przy użyciu teleskopu Hubble’a zostały przeprowadzone 3 marca.
Obserwacje sondy New Horizons ukazały, że są to nieregularne ciała o wydłużonych kształtach. Hydra mierzy ponad 40 km wzdłuż długiej osi, a Nix ma ponad 50 km długości. Księżyce te, w odróżnieniu od Charona i niemal wszystkich księżyców regularnych planet w Układzie Słonecznym, nie obracają się synchronicznie. Nix obraca się ponad 13 razy na każdy obieg, a Hydra prawie 90 razy na każde okrążenie układu Pluton-Charon.
Kerberos.
Księżyc ten został odkryty na zdjęciach wykonanych 28 czerwca 2011 roku Teleskopem Hubble’a. Obiekt ten jako naturalnego satelitę potwierdziły zdjęcia wykonane 3 i 18 lipca. Kerberos obiega Plutona pomiędzy orbitami Nix i Hydry. Wcześniej nosił tymczasową nazwę P4. Jest to mały, ciemny obiekt: ma wielkość gwiazdową 26,5 i rozmiary 12 na 7,5 km. Obraca się sześć razy na każde okrążenie środka masy układu.
Styx.
11 lipca 2012 roku NASA ogłosiła odkrycie piątego księżyca Plutona. Naukowcom korzystającym z Teleskopu Hubble’a udało się określić, że obiekt ten jest prawdopodobnie nieregularnym ciałem o średnicy szacowanej później na od 3,8 do 19,6 km. Porusza się po kołowej orbicie w odległości około 42 660 km od Plutona. Jest to bardzo mały i ciemny obiekt: ma wielkość gwiazdową 27 i rozmiary 10 na 5,3 km. Obraca się nieco ponad sześć razy na każde okrążenie środka masy układu.
Parametry układu.
Podstawowe dane dotyczące Plutona i jego naturalnych satelitów:

</doc>
<doc id="420582" url="https://pl.wikipedia.org/wiki?curid=420582" title="Komórka Hadleya">
Komórka Hadleya

Komórka Hadleya – element wielkoskalowej tropikalnej cyrkulacji atmosferycznej. Cyrkulacja w komórce Hadleya umożliwia bezpośredni transport ciepła ze strefy równikowej do szerokości zwrotnikowych. Nazwa pochodzi od nazwiska George’a Hadleya.
Ogólna struktura.
Transport odbywa się poprzez ruchy wstępujące w atmosferze równikowej związane z silnym ogrzewaniem podłoża, a następnie transporcie powietrza w kierunku biegunów w górnych warstwach troposfery (na 12–18 km). Ponieważ całkowita masa powietrza w atmosferze nie zmienia się, to musi następować transport w kierunku równika przy powierzchni Ziemi (inaczej na równiku zabrakłoby powietrza). Te ruchy przypowierzchniowe nazywamy wiatrami pasatowymi. Przez wieki były wykorzystywane przez żaglowce. Z zasady zachowania masy wynika, że powietrze transportowane w górnych warstwach musi gdzieś osiadać i dzieje się tak w obszarach podzwrotnikowych. Osiadanie powietrza, czyli ruch zstępujący, jest związane z obszarami pustynnymi, brakiem chmur, lub chmurami stratocumulus nad oceanami. W obszarach równikowych wstępująca część komórki Hadleya związana jest często z głęboką konwekcją, burzami, i opadami. Ta część komórki Hadleya nazywa się wewnątrztropikalną strefą konwergencji (ang. intertropical convergence zone – ITCZ). Dodatkowym czynnikiem jest siła Coriolisa, która powoduje, że wiatry pasatowe wieją z północnego wschodu. Komórka Hadleya ma strukturę północno-południową wywołaną przez gradient temperatury, ale wiatry są modulowane przez siłę Coriolisa. Komórka Hadleya jest bezpośrednią odpowiedzią na różnice w ilości energii słonecznej dochodzącej do ziemi na równiku a obszarami oddalonymi od równika. Jednym z podstawowych pytań ogólnej dynamiki atmosfery jest dlaczego komórka Hadleya nie rozciąga się aż do obszarów biegunowych. Jednym z powodów jest to, że wymiana ciepła związana z układami frontalnymi jest bardziej efektywna w wymianie ciepła pomiędzy obszarami podzwrotnikowymi a obszarami biegunowymi. Cyrkulację Hadleya opisał na początku XVII wieku George Hadley, brytyjski prawnik i amator meteorolog. Hadley pierwszy zrozumiał rolę siły Coriolisa i wytłumaczył wschodnią składową wiatru w pasatach. Podobny opis dał John Dalton, wiele lat później.
Sezonowe zachowanie komórki Hadleya.
Tropikalna strefa konwergencji powietrza (, w skrócie "ITCZ") porusza się z ruchem słońca i jest przesunięta na północ w lecie, a na południe od równika w zimie. Istnieją sytuacje, w których ITCZ jest obserwowana po obu stronach równika. Ze strefą konwergencji związane są też cyklony tropikalne, oscylacje Maddena-Juliana, a nawet zjawisko monsunu. ITCZ nie jest jednorodną komórką i często ulega lokalnemu rozpadowi. Na zdjęciach satelitarnych nigdy nie obserwuje się jednorodnej struktury chmur rozłożonych równoleżnikowo, ale zdjęcia satelitarne uśrednione po miesiącu są bardziej zbliżone do idealnej komórki Hadleya.
Struktura chmur w komórce Hadleya.
W zstępującej części komórki Hadleya, w osiadającym powietrzu, tworzy się inwersja temperatury. Z tą inwersją związane są chmury stratocumulus, rozległe układy chmur obserwowane po wschodniej stronie oceanów. Inwersja osiadania w strefie podzwrotnikowej jest niska, około 2 km nad powierzchnią oceanu, i ta wysokość limituje wysokość stratocumulusa. Lecąc od strefy podzwrotnikowej, np. od 35N lub 35S, w stronę równika obserwowalibyśmy stopniowy wzrost inwersji i rozpad solidnych chmur stratocumulus na chmury o strukturze konwekcyjnej – chmury cumulus związane z wiatrami pasatowymi, dolatując do równika obserwator zobaczy coraz głębszą konwekcję obszaru konwergencji wewnątrztropikalnej, czyli chmury cumulonimbus lub cumulus congestus.
Południowo-północna komórka Hadleya nie jest jedyną komórką w atmosferze tropikalnej. Inną cyrkulacją jest nałożona na komórkę Hadleya komórka zonalna (wschód-zachód), nazywana też komórką Walkera.
El Niño.
Wiatry pasatowe wiejące z północnego wschodu na półkuli północnej i z południowego wschodu na półkuli południowej powodują, że na zachodnim Pacyfiku w obszarach równikowych spiętrza się woda. Jest to jeden z niezbędnych prekursorów zjawiska El Nino, które wobec tego zależy od cyrkulacji Hadleya. Jednak El Nino jest przykładem, że komórka Hadleya jest tylko wyidealizowanym opisem, a sezonalne, wewnątrzsezonalne, i pomiędzyletnie zmiany w jej strukturze są znaczące.

</doc>
<doc id="420583" url="https://pl.wikipedia.org/wiki?curid=420583" title="Zmianowanie roślin">
Zmianowanie roślin

Zmianowanie roślin – następstwo uprawianych roślin na danym polu uwarunkowane czynnikami przyrodniczymi (wymagania glebowe i pokarmowe, długość okresu wegetacyjnego) i agrotechnicznymi (nawożenie naturalne, organiczne i mineralne oraz wapnowanie i uprawa roli). 
Zmianowanie jako podstawa płodozmianu ma na celu stworzenie jak najlepszych warunków do plonowania roślin. Składa się ono z członów zmianowania, które rozpoczynają się od rośliny poprawiającej wartość stanowiska (dobre przedplony), a kończą rośliną pogarszającą, która poprzedza następny dobry przedplon. 
Ustalając zmianowanie należy uwzględnić następujące zasady:

</doc>
<doc id="420584" url="https://pl.wikipedia.org/wiki?curid=420584" title="Przedplon">
Przedplon

Przedplon – roślina, której uprawa poprzedza kolejną uprawianą na tym samym polu, zwaną rośliną następczą. Kolejność różnych roślin uprawianych jako przedplon i następcze w ramach ich zmianowania ma istotny wpływ na jakość stanowiska i ich plonowanie.
Jako dobry przedplon, poprawiający stanowisko, określane są rośliny okopowe (tylko w przypadku równoczesnego zasilania obornikiem), motylkowe drobnonasienne, strączkowe i przemysłowe. Przy czym poprawa stanowiska powiązana jest z jego właściwym nawożeniem. Za rośliny pogarszające stanowisko uprawiane jako przedplon uznawane są zboża i len zwyczajny. Generalnie rośliny wieloletnie, a zwłaszcza mieszanki traw i motylkowych dobrze wpływają na sprawność gleby, w przeciwieństwie do roślin jednorocznych. Częstszego zmianowania wymagają uprawy na glebach lekkich, a na zwięzłych rekomendowany jest możliwie wolny cykl zmianowania upraw. Istotnym czynnikiem wpływającym na dobór roślin do upraw w roli przedplonu jest długość okresu potrzebnego do ich uprawienia i wymagane terminy siewu roślin następczych.

</doc>
<doc id="420585" url="https://pl.wikipedia.org/wiki?curid=420585" title="Poplon">
Poplon



</doc>
<doc id="420589" url="https://pl.wikipedia.org/wiki?curid=420589" title="Scheat">
Scheat

Scheat ("Beta Pegasi", "β Peg") – druga co do jasności gwiazda w gwiazdozbiorze Pegaza (wielkość gwiazdowa: 2,44), jej odległość od Słońca to ok. 196 lat świetlnych
Nazwa.
Gwiazda ma tradycyjną nazwę Scheat, która wywodzi się od arabskiego , „przedramię”; arabscy astronomowie znali ją też pod nazwą , „ramię konia”, co odnosi się do figury Pegaza. Razem z α i γ Pegasi oraz α Andromedae tworzy na niebie tzw. Wielki Kwadrat Pegaza. Międzynarodowa Unia Astronomiczna w 2016 formalnie zatwierdziła użycie nazwy Scheat dla określenia tej gwiazdy.
Charakterystyka.
Scheat jest gwiazdą z pogranicza olbrzymów i jasnych olbrzymów o typie widmowym M2,5, jego absolutna wielkość gwiazdowa to −1,45. Gwiazda ta ma temperaturę powierzchniową sięgającą 3700 K, jej jasność jest 1500 razy większa od słonecznej (w świetle widzialnym 340 razy). Masa tej gwiazdy jest około 2,1 razy większa od masy Słońca, promień zaś jest ok. 95 razy większy od słonecznego.
Scheat jest gwiazdą zmienną półregularną, której jasność waha się w przedziale od 2,31m do 2,74m. Gwiazda ma dwóch optycznych towarzyszy, składnik B o wielkości gwiazdowej 12,00 odległy o 129,6″ oraz składnik C o wielkości gwiazdowej 10,54m odległy o 264,1″ (pomiary z 2015 roku).

</doc>
<doc id="420592" url="https://pl.wikipedia.org/wiki?curid=420592" title="Konwencja w Ramsar">
Konwencja w Ramsar



</doc>
<doc id="420593" url="https://pl.wikipedia.org/wiki?curid=420593" title="Alderamin">
Alderamin

 
Alderamin ("Alfa Cephei", "α Cep") – najjaśniejsza gwiazda w gwiazdozbiorze Cefeusza, odległa od Słońca o około 49 lat świetlnych.
Nazwa.
Tradycyjna nazwa gwiazdy, Alderamin, wywodzi się od arabskiego , co oznacza „prawe przedramię”. Zapewne nazwa ta była pierwotnie odnoszona do Kastora w gwiazdozbiorze Bliźniąt, a potem została zniekształcona przez tłumacza i przez pomyłkę przylgnęła do Alfa Cephei. Międzynarodowa Unia Astronomiczna formalnie zatwierdziła użycie nazwy Alderamin dla określenia tej gwiazdy.
Charakterystyka.
Alderamin jest białą gwiazdą ciągu głównego (karłem) o typie widmowym A8 V, który mógł już zacząć ewoluować w podolbrzyma. Gwiazda ta ma temperaturę 7600 K, jej jasność jest 18 razy większa od jasności Słońca. Jej masa gwiazdy jest około 1,9 raza większa od masy Słońca, a jej promień to obecnie 2,5 . Gwiazda obraca się wokół osi 125 razy szybciej niż Słońce, co zapobiega separacji pierwiastków w gwieździe (typowej dla gwiazd tego rodzaju) i może mieć związek z jego aktywnością magnetyczną (nietypową dla gwiazd tego rodzaju). Alderamin emituje podobną ilość promieniowania rentgenowskiego co Słońce.
Około roku 7500 n.e., z uwagi na precesję osi ziemskiej, Alderamin zajmie na sferze niebieskiej miejsce Gwiazdy Polarnej (dokładniej znajdzie się o 3° od północnego bieguna niebieskiego). Poprzednio znajdował się w tym położeniu 20 000 lat temu. W połowie drogi między Alderaminem a Denebem znajduje się także północny biegun niebieski Marsa.
Około 3,3 minuty kątowej od Alfa Cephei znajduje się jej optyczna towarzyszka o wielkości 11,46, która ma także dwóch własnych towarzyszy. Ruch własny tych gwiazd znacznie różni się od ruchu Alderamina, co wskazuje, że ich sąsiedztwo jest przypadkowe.

</doc>
<doc id="420600" url="https://pl.wikipedia.org/wiki?curid=420600" title="Kazimierz Flatau">
Kazimierz Flatau

Kazimierz Flatau (ur. 11 lipca 1910 w Warszawie, zm. 25 lipca 2000 w Poznaniu) – polski klawesynista, założyciel klasy klawesynu i nauczyciel w Państwowej Wyższej Szkole Muzycznej, krytyk muzyczny, wykładowca fizyki na Uniwersytecie im. Adama Mickiewicza w Poznaniu, tłumacz i astrolog. W okresie PRL był przez szereg lat inwigilowany i rozpracowywany przez Służbę Bezpieczeństwa.
Edukacja.
Jego ojcem był prof. Julian Flatau. Ukończył Państwowe Gimnazjum im. Karola Marcinkowskiego w Poznaniu, następnie studia na Wydziale Matematyczno-Przyrodniczym Uniwersytetu Poznańskiego ze specjalizacją chemiczną. Równolegle z nauką szkolną uczęszczał do Konserwatorium Muzycznego w Poznaniu. W 1931 pojechał do Francji, gdzie uczył się u Wandy Landowskiej w École de musique ancienne w Saint-Leu-la-Forêt.
Muzyka.
Był doskonałym klawesynistą i muzykologiem, specjalistą od muzyki barokowej. W 1948 r. założył klasę klawesynu w Państwowej Wyższej Szkole Muzycznej w Poznaniu. Przejęła ją po nim Zofia Brenczówna. W latach 1946–1950 uczestniczył w kilkudziesięciu audycjach ogólnopolskich emitowanych na żywo w Polskim Radiu. Występował z prof. Janem Rakowskim (altówka), a jako solista wykonywał na klawesynie utwory Johanna Sebastiana Bacha i innych kompozytorów z tamtej epoki. Reprezentował poznańską PWSM w jury I i II Międzynarodowego Konkursu Muzyki Dawnej w Łodzi w 1961 i 1964 r.
Tłumacz.
Pracował dla czasopism naukowych polskich (dla samego „Acta Physica Polonica” przetłumaczył ponad tysiąc prac od 1965 r.) i zagranicznych. Pełnił funkcję tłumacza w czasie odczytów i dyskusji, tłumaczył monografie, pieśni, podręczniki muzyczne. Brał udział w obradach jury konkursów im. Henryka Wieniawskiego (1952 i 1957) i V Konkursu Chopinowskiego (1955), tłumaczył w czasie Kongresu Intelektualistów we Wrocławiu w sierpniu 1948 r.
Literatura.
Należał do założonej w latach 1960. grupy literackiej „Złota Mozaika” (K. Flatau, F.M. Nowowiejski, L. Turkowski, K. Alberti). W latach 1946–1947 był krytykiem i sprawozdawcą w muzycznym tygodniku „Zryw”. W latach 1948–1949 pisał do czasopisma „Echo Teatralne i Muzyczne”.
Astrologia.
Jeszcze w latach 30. zainteresował się astrologią. Był jednym z założycieli Stowarzyszenia Astrologów w Poznaniu, które powstało w 1978 r. i ma swoją siedzibę w Baranowie pod Poznaniem. W latach 80. był członkiem komitetu redakcyjnego wydawnictwa „Problemy Astrologii”, do którego napisał szereg artykułów.
Inwigilacja w PRL.
Organy bezpieczeństwa PRL przez szereg lat inwigilowały Kazimierza Flataua. Pierwszą sprawę przeciwko niemu tajna policja wszczęła w marcu 1956 roku, prowadzono ją do grudnia 1957 roku. Kolejną prowadzono w latach 1963–1967 z polecenia Departamentu II MSW w Warszawie.
Został pochowany na cmentarzu Miłostowo w Poznaniu (pole 4, rząd 7, miejsce 69).

</doc>
<doc id="420602" url="https://pl.wikipedia.org/wiki?curid=420602" title="Kaliber (broń)">
Kaliber (broń)



</doc>
<doc id="420603" url="https://pl.wikipedia.org/wiki?curid=420603" title="Nawierzchnia kolejowa">
Nawierzchnia kolejowa

Nawierzchnia kolejowa – konstrukcja przystosowana do przenoszenia na grunt obciążeń stałych i ruchomych związanych z ruchem pojazdów kolejowych, składającą się z toru, po którym poruszają się pojazdy kolejowe, elementów podporowych, elementów przytwierdzających i łączących oraz podsypki.
Elementy te służą do zbudowania toru szynowego, który stanowią dwa równoległe toki szynowe, ułożone w ustalonej między nimi odległości. Tor ma odpowiednie położenie w planie i profilu. Tor w planie składa się z odcinków prostych i krzywych (obejmujących łuki z krzywymi przejściowymi), w profilu zaś – z odcinków położonych w poziomie i na pochyleniu (wzniesienia i spadki) oraz z załomów profilu podłużnego.
Do nawierzchni kolejowej zalicza się także rozjazdy oraz skrzyżowania torów.

</doc>
<doc id="420607" url="https://pl.wikipedia.org/wiki?curid=420607" title="Kolej parkowa w Parku Śląskim">
Kolej parkowa w Parku Śląskim

Kolej parkowa w Parku Śląskim (również "Parkowa Kolej Wąskotorowa, "w skrócie" PKW") – turystyczna, wąskotorowa kolej parkowa na terenie Parku Śląskiego (dawny WPKiW) w Chorzowie, od 2017 roku nieczynna. 
Trasa.
Istniejąca część trasy kolei (Wesołe Miasteczko – Zoo) liczy 1050 m i z obu strona zakończona jest kozłem oporowym. Tory mają rozstaw szyn 785 mm (od 2014 roku). Podkłady są drewniane, mają długość 1500 mm i są rozstawione co 800 mm. Torowisko przystosowane jest do składów o maksymalnej masie 30 t i do maksymalnego nacisku na oś równego 7 t. Maksymalna prędkość to 25 km/h.
W 2014 roku planowano, że do 2016 zostaną odbudowane odcinki Zoo – Planetarium (1500 m) oraz Planetarium – Przystań (1850 m), tak się jednak nie stało. Pełna trasa kolei liczyłaby w ten sposób 4,2 km.
Historia.
Kolejka powstała w roku 1957 i początkowo kursowała na odcinku Przystań – Zoo, a później wydłużono ją do Wesołego Miasteczka. Pierwotnie, do roku 1965 szlak miał prześwit 1000 mm, a pociągi zestawiano ze zbudowanych w warsztatach WPK w Chorzowie Batorym jednokierunkowych wagonów motorowych (3szt.) i doczepnych (3szt.). Do obracania wagonów służyły obrotnice na stacjach końcowych. 
W 1965 roku tory kolejki przekuto na 900 mm, w związku z wyeksploatowaniem wagonów motorowych (ich samochodowe silniki Ford V8 pochodziły jeszcze z wojennego demobilu) i brakiem taboru „metrowego” w centralnie sterowanej gospodarce. Do 1966 roku pracę podjął nowy tabor – trzy lokomotywy spalinowe 2WLs50 (nr 1771-1773) i 10 zbudowanych w WPK wagonów letnich. Małe lokomotywy nie najlepiej radziły sobie na tej trudnej trasie, mającej „górski” profil. Wycofano je w 1973 roku, sprowadzając dwie mocniejsze, bardzo charakterystyczne lokomotywy WLs75 (nry 75 i 76), które upodobniono do parowozów z Dzikiego Zachodu montując duże kominy i zgarniacze. W 1988 roku zastąpiono je dwoma zakupionymi w KWK Katowice WLs150 (nr 7079 i 7658), przebudowanymi z toru 785 mm na 900 mm przez Konstal. 
Kryzys lat 80. XX wieku odbił się niekorzystnie na sytuacji parku. Na trasę kolejki zaczął wyjeżdżać już tylko jeden pociąg, zamknięto dwa przystanki. Lokomotywy WLs150 sprzedano i zastąpiono jedną, pracującą do 2011 roku nowoczesną lokomotywką WLP-50 zakupioną w ZNTSiS „Brzesko” w 1994 roku.
W lipcu 2003 operatorem kolejki zostało Stowarzyszenie Górnośląskich Kolei Wąskotorowych.
W 2011 roku po zakończeniu sezonu letniego kolejka, ze względu na zły stan techniczny, zakończyła działalność. 31 maja 2012 roku Park Śląski wypowiedział ze względu na zły stan toru umowę dzierżawy dotychczasowemu operatorowi kolejki – SGKW. Podjęto decyzję o kompletnej odbudowie trasy według nowej dokumentacji, ze zmianą rozstawu szyn z 900 mm na typowy dla kolei górnośląskich 785 mm. W październiku 2012 rozpoczęto rozbiórkę kolejki, a w 2013 roku rozpoczęto odbudowę na około 1-kilometrowym odcinku pomiędzy ZOO a wesołym miasteczkiem. W lutym 2014 roboty ziemne przy odbudowie pierwszego odcinka były już na ukończeniu. Nowym operatorem został Jarosław Łuszcz, zarządzający zabytkową stacją w Rudach. 17 czerwca 2014 do parku wypożyczono tabor z Rud Raciborskich na jazdy próbne (parowóz Las49, spalinowozy Lxd2 i 2Wls50 i dwa wagony letnie). 19 czerwca 2014 kolejka została ponownie otwarta.
Na początku 2017 roku dotychczasowy operator zawiesił kursowanie kolejki ze względu na brak realizacji obietnic związanych z odtworzeniem całej trasy.
26 września 2018 przedstawiciele Zarządu Parku oraz Zarządu Województwa Śląskiego podpisali umowę na kompleksową rewitalizację Parku Śląskiego obejmującą m.in. odnowienie całej trasy parkowej kolejki wraz z zakupem taboru.
Tabor.
W 2014 roku na kolejce kursował wypożyczony z Rud Raciborskich parowóz Las49-3343, spalinowozy Lxd2-11 i 2Wls50 oraz 2 otwarte wagoniki 32-osobowe stylizowane na przedwojenne.
W 2015 roku do Chorzowa przewieziono jako nieczynny eksponat parowóz Borsig z 1929 roku z Huty Florian oraz przeznaczoną do remontu lokomotywę spalinową WLs150-7211, odkupioną ze złomu (dawniej z KWK Siemianowice). W 2016 roku miał tam też trafić wagon motorowy MBxd2-308, przebudowany z rozstawu szyn 1000 mm.

</doc>
<doc id="420611" url="https://pl.wikipedia.org/wiki?curid=420611" title="Wojewódzkie Przedsiębiorstwo Komunikacyjne w Katowicach">
Wojewódzkie Przedsiębiorstwo Komunikacyjne w Katowicach

Wojewódzkie Przedsiębiorstwo Komunikacyjne w Katowicach – największe z Wojewódzkich Przedsiębiorstw Komunikacyjnych w okresie Polskiej Rzeczypospolitej Ludowej. Powstało z przekształcenia "Śląsko-Dąbrowskich Linii Komunikacyjnych", uchwałą Wojewódzkiej Rady Narodowej w Katowicach podjętą 27 lutego 1951 roku.
Struktura.
Przed postawieniem przedsiębiorstwa w stan likwidacji WPK składało się z 11 zakładów eksploatacyjnych:
oraz 3 zakładów pomocniczych:
Historia.
27 lutego 1951 roku uchwałą Wojewódzkiej Rady Narodowej w Katowicach przekształcono przedsiębiorstwo Śląsko-Dąbrowskie Linie Komunikacyjne w Wojewódzkie Przedsiębiorstwo Komunikacyjne w Katowicach.
Zgodnie z Zarządzeniem Nr 175/91 Wojewody Katowickiego z dnia 13 września 1991 r. w sprawie podziału Wojewódzkiego Przedsiębiorstwa Komunikacyjnego w Katowicach, przedsiębiorstwo zostało podzielone na samodzielne zakłady komunikacyjne, z których powstały Przedsiębiorstwa Komunikacji Miejskiej oraz Przedsiębiorstwo Komunikacji Tramwajowej. Samo zaś WPK zostało postawione w stan likwidacji.

</doc>
<doc id="420612" url="https://pl.wikipedia.org/wiki?curid=420612" title="Clarence Seedorf">
Clarence Seedorf

Clarence Clyde Seedorf (wym. ; ur. 1 kwietnia 1976 w Paramaribo) – holenderski trener i piłkarz który grał na pozycji pomocnika. W latach 1994–2008 reprezentant Holandii.
Reprezentował barwy Ajaxu, Sampdorii Genua, Realu Madryt, Interu Mediolan, Milanu oraz Botafogo. Jest pierwszym zawodnikiem, który triumfował w Lidze Mistrzów z trzema różnymi klubami: Ajaxem, Realem Madryt, Milanem (dwukrotnie). Z reprezentacją Holandii uczestniczył w mistrzostwach świata 1998 we Francji, na których "Pomarańczowi" zajęli 4. miejsce oraz dwukrotnie dotarł do półfinału mistrzostw Europy 2000, 2004). Jest jednym z trzech piłkarzy (wraz z Edgarem Davidsem i Patrickiem Kluivertem) urodzonych w Surinamie, którzy grali w reprezentacji Holandii oraz wygrali Ligę Mistrzów 1994/1995 z Ajaxem.
Jako trener prowadził A.C. Milan, Shenzhen Ruby oraz Deportivo La Coruña.
Wczesne życie.
Clarence Seedorf urodził się w stolicy Surinamu - Paramaribo, jednak w wieku 2 lat wyemigrował wraz z rodziną do Holandii i osiedlił się w Almere. Pochodzi z rodziny o piłkarskich tradycjach: ojciec Johann jest byłym piłkarzem oraz łowcą talentów, piłkarzami są jego dwaj młodsi bracia: Jürgen i Chedric oraz kuzyn Stefano. Pierwsze piłkarskie kroki stawiał w młodzieżowych lokalnych amatorskich drużynach: VV AS ’80 i Real Almere, zanim został odkryty i zwerbowany do Ajaxu przez Urgent Scoutingteam, agencję talentów prowadzoną przez słynnego holenderskiego piłkarza – Johana Cruyffa, który był odpowiedzialny za rekrutację takich zawodników jak m.in.: Frank i Ronald de Boer, Edgar Davids, Patrick Kluivert, Robert Witschge.
Kariera.
Początki kariery.
Clarence Seedorf karierę piłkarską rozpoczął w 1992 roku w Ajaxie jako prawy pomocnik. W drużynie zadebiutował dnia 28 października 1992 roku w wygranym 3:7 meczu wyjazdowym z VVV Venlo w ramach Pucharu Holandii, zastępując w 58. minucie Franka de Boera. Miał wtedy 16 lat i 210 dni, co czyni go najmłodszym zawodnikiem w historii klubu. Wkrótce stał się kluczowym zawodnikiem klubu, z którym zdobył dwukrotnie mistrzostwo Holandii (1994, 1995), Puchar Holandii (1993), Superpuchar Holandii (1993) oraz w sezonie 1994/1995 wygrał Ligę Mistrzów.
Po tym sukcesie przeniósł się do klubu włoskiej ligi Serie A – Sampdorii Genua, w którym rozegrał 32 mecze ligowe i strzelił 3 gole, a klub zakończył rozgrywki ligowe w sezonie 1995/1996 na 8. miejscu.
Real Madryt.
W 1996 roku został zawodnikiem Realu Madryt i już w swoim pierwszym sezonie gry w drużynie "Królewskich" zdobył mistrzostwo Hiszpanii oraz Superpuchar Hiszpanii 1997. Dnia 18 stycznia 1997 roku w wygranym 1:4 meczu wyjazdowym z Atlético Madryt zdobył bramkę strzałem z odległości 45 metrów na 3:1. W sezonie 1997/1998 miał spory udział w zdobyciu przez zespół Ligi Mistrzów (drugiej w swojej karierze). Jednak po przybyciu w 1998 roku holenderskiego trenera - Guusa Hiddinka zaczął tracić miejsce w klubie, w rezultacie czego w 1999 roku przeniósł się on do Interu Mediolan, który wyłożył na niego kwotę 45 miliardów lirów (ok. 23 milionów euro). Łącznie w barwach klubu rozegrał 159 meczów i strzelił 20 bramek.
Inter Mediolan.
Następnym klubem w karierze Seedorfa był klub włoskiej ligi Serie A – Inter Mediolan, z którym w sezonie 1999/2000 dotarł do finału Pucharu Włoch (porażka w dwumeczu 2:1 z Lazio Rzym). Jednak przez okres gry w klubie nie zdobył uznania w oczach władz klubu. Jednak został zapamiętany przez wielu fanów "Nerazzurrich" głównie dzięki dwóm znakomitym golom, które strzelił dnia 9 marca 2002 roku w zremisowanym 2:2 meczu ligowym z Juventusem Turyn. Z klubu ostatecznie odszedł po sezonie 2001/2002 po rozegraniu 93 meczów i strzeleniu 14 goli. Wbrew często spotykanej opinii za odejściem Seedorfa z Interu nie przemawiały jednak, jak w przypadku Andrei Pirlo, względy sportowe. Impulsem zapalnym był konflikt z Ronaldo, który dodatkowo podsycał plotki o romansie Seedorfa z żoną kolegi z zespołu.
Milan.
Następnie Seedorf przeniósł się do miejscowych rywali Interu Mediolan – Milanu, na zasadzie wymiany z Francesco Coco. W sezonie 2002/2003 wywalczył pierwszy od 26 lat dla klubu Puchar Włoch i trzeci raz w swojej karierze Ligę Mistrzów, stając się jednocześnie pierwszym zawodnikiem, który zdobył to trofeum grając w trzech różnych klubach, a także Superpuchar Europy 2003.
W sezonie 2003/2004 Seedorf odegrał ważną rolę w zdobyciu przez klub mistrzostwa Włoch i Superpucharu Włoch 2004 oraz w sezonie 2004/2005 w dotarciu do finału Ligi Mistrzów, w którym po zaciętej rywalizacji z angielskim FC Liverpoolem jego klub przegrał po wspaniałych interwencjach polskiego bramkarza drużyny rywali - Jerzego Dudka w serii rzutów karnych, natomiast w Serie A również "Rossoneri" przegrało mistrzostwo kraju, tym razem z Juventusem Turyn.
W 2006 roku wybuchła afera Calciopoli, która wstrząsnęła całym światem włoskiej piłki nożnej i w którą był również zamieszany Milan, przez co opinia o zespole została mocno nadszarpnięta. Ostatecznie klub dostał pozwolenie na kontynuowanie rozgrywek w Europie, dzięki czemu najlepsi piłkarze pozostali w klubie. W sezonie 2006/2007 wraz z Kaką stworzył duet pomocników prezentujący nienaganny styl gry i wysoką skuteczność zespołu, co pomogło mu z czwartym w swojej karierze triumfie w Lidze Mistrzów (najlepszy pomocnik rozgrywek), Superpucharu Europy 2007 oraz klubowego mistrzostwa świata 2007, na których został nagrodzony Srebrną Piłką.
Dnia 4 grudnia 2007 roku wygranym 1:0 meczu z szkockim Celtikiem Glasgow rozegrał swój 100. mecz w Lidze Mistrzów. W 2011 roku zdobył ostatnie trofea w klubie: mistrzostwo Włoch oraz Superpuchar Włoch. Z klubu odszedł po sezonie 2011/2012 po rozegraniu 431 meczów i strzeleniu 63 goli.
W okresie gry w Milanie Seedorf stanowił ogromne wsparcie pomocy wraz z Gennaro Gattuso i Andreą Pirlo, z którymi był wystawiany w pierwszym składzie, chociaż ich forma w ostatnich latach znacznie spadła. Pod przewodnictwem trenera Carlo Ancelottiego, ich rolą było wspomaganie ofensywnych pomocników, takich jak m.in. Rivaldo, Rui Costa, Kaká, Ronaldinho.
Botafogo.
Clarence Seedorf po odejściu z Milanu wyjechał do Brazylii, gdzie dnia 30 czerwca 2012 roku podpisał kontakt z Botafogo. Częściowy wpływ na tę decyzję miała pochodząca z Rio de Janeiro żona piłkarza. W ekstraklasie brazylijskiej zadebiutował dnia 22 lipca 2012 roku w przegranym 0:1 meczu u siebie z Grêmio Porto Alegre, w którym w 70. minucie został zastąpiony przez Rafaela Marquesa. W 2013 roku zdobył z klubem trzy trofea: Taça Rio, Taça Guanabara oraz Campeonato Carioca. Ostatni mecz w karierze rozegrał dnia 8 grudnia 2013 roku wygranym 3:0 meczu ligowym u siebie z Criciúma Esporte Clube. Dnia 14 stycznia 2014 roku ogłosił zakończenie kariery piłkarskiej. Powodem zakończenia kariery było dostanie oferty pracy jako trener włoskiego Milanu, w którym występował w latach 2002-2012. Łącznie w karierze klubowej rozegrał 875 meczów, w których strzelił 128 goli.
Kariera reprezentacyjna.
Clarence Seedorf w latach 1994–2008 w reprezentacji Holandii rozegrał 87 meczów, w których strzelił 11 goli. Debiut zaliczył dnia 14 grudnia 1994 roku na Stadionie Feijenoord w Rotterdamie w wygranym 5:0 meczu eliminacyjnym do mistrzostw Europy 1996 z reprezentacją Luksemburga, w którym zastąpił w 70. minucie Youriego Muldera, a w 90. minucie ustalając wynik spotkania strzelił także swoją pierwszą bramkę w reprezentacji Holandii. Mecz ten był ostatnim w pierwszej kadencji selekcjonera Dicka Advocaata, który przeniósł się do PSV Eindhoven.
W 1996 roku został powołany przez Guusa Hiddinka na mistrzostwa Europy 1996 w Anglii, na którym "Pomarańczowi" zakończyli turniej w ćwierćfinale po porażce serii rzutów karnych z reprezentacją Francji po zmarnowanym rzucie przez Seedorfa, a dwa lata później w 1998 roku na mistrzostwa świata 1998 we Francji, na których "Pomarańczowi" zajęli 4. miejsce. Brał także udział na mistrzostwach Europy 2000 i 2004, w których "Pomarańczowi" dotarli do półfinału.
Wielu twierdziło jednak, że kariera Seedorfa w reprezentacji Holandii mogłaby być jeszcze bardziej efektowna, gdyby pohamował swój buntowniczy i porywczy charakter, dający często o sobie znać. Dodatkowo, ma on również długą historię złych występów w chwilach krytycznych dla "Pomarańczowych". Był to jeden z powodów dla których Marco van Basten, mianowany selekcjonerem reprezentacji Holandii tuż po mistrzostwach Europy 2004, nie zdecydował się powoływać Seedorfa, w związku z czym nie zagrał w eliminacjach do mistrzostw świata 2006 oraz w samym turnieju w Niemczech.
Ponownie w reprezentacji Holandii zagrał dnia 15 listopada 2006 roku na Amsterdam Arena w Amsterdamie w zremisowanym 1:1 meczu towarzyskim z reprezentacją Anglii, na który został powołany w zastępstwie kontuzjowanego Wesleya Sneijdera. Zagrał w 6 meczach eliminacyjnych do mistrzostw Europy 2008. Było wiele wątpliwości co do jego pozycji w drużynie, szczególnie gdy selekcjoner Marco van Basten faworyzował takich graczy jak Rafael van der Vaart, Wesley Sneijder czy Robin van Persie. Ostatni mecz w reprezentacji Holandii rozegrał dnia 28 marca 2008 roku na Ernst-Happel-Stadion w Wiedniu w wygranym 3:4 meczu towarzyskim z reprezentacją Austrii, w których Seedorf wszedł w 46. minucie za Demy de Zeeuwa. Dnia 13 maja 2008 roku ogłosił, że nie weźmie udziału w mistrzostwach Europy 2008 w Austrii i Szwajcarii z powodu narastającego konfliktu z Marco van Bastenem.
Kariera trenerska.
Dnia 14 stycznia 2014 roku Clarence Seedorf poinformował na specjalnie zwołanej konferencji prasowej w Rio de Janeiro, że zarząd klubu A.C. Milan postanowił zatrudnić go w roli trenera, jednocześnie ogłaszając zakończenie kariery zawodniczej. Zastąpił na stanowisku zwolnionego Massimiliano Allegriego. Podpisał kontrakt do końca sezonu 2015/2016, jednak dnia 9 czerwca 2014 roku został zwolniony z tej funkcji. Dnia 7 lipca 2016 roku został trenerem klubu ligi China League One – Shenzhen Ruby, jednak dnia 4 grudnia 2016 roku został zwolniony. Dnia 5 lutego 2018 roku został nowym trenerem hiszpańskiego klubu ligi Primera División – Deportivo La Coruña, jednak dnia 22 maja 2018 roku po spadku klubu z ligi odszedł z niego. 4 sierpnia 2018 roku został ogłoszony nowym selekcjonerem reprezentacji Kamerunu.
Życie prywatne.
Clarence Seedorf jest żonaty z Brazylijką Luvianą; mają czwórkę dzieci: Denzela, Jusy’ego, Darjaene i Jaysyley. Są właścicielami mediolańskiej restauracji "Finger's". Mówi płynnie po angielsku, hiszpańsku, portugalsku, włosku i sranan tongo. Był często postrzegany jako osoba duchowa, inteligentna i elokwentna w piłce nożnej. W 2011 roku w jednym z wywiadów stwierdził, że studiuje na Uniwersytecie Bocconi w Mediolanie w celu uzyskania tytułu magistra biznesu.
Dnia 5 czerwca 2009 roku spotkał się z Nelsonem Mandelą, a chwilę później ogłosił na konferencji prasowej, że został członkiem "Nelson Mandela Foundation's" i tym samym dołączył do Patrice’a Motsepe, Tokyo Sexwale, Davida Rockefellera, Peggy Dulany i Billa Clintona, którzy są także członkami wybranej grupy filantropów, którzy pomagają w przetrwaniu dziedzictwa Nelsona Mandeli.
W 2012 i 2014 roku wziął udział w "Soccer Aid" - meczu charytatywnym na Old Trafford w Manchesterze z byłymi piłkarzamii i celebrytami. Grał w drużynie „The Rest of the World” przeciwko Anglii. W 2014 roku zdobył hat tricka, w którym jego drużyna wygrała 4:2.
Bratanek Clarence’a, Collin również jest piłkarzem.
W 2022 roku przeszedł na islam.Jak podkreśla piłkarz decyzja ta, była motywowana głównie przez względy jego obecnej żony, Sophi, która jest młuzumanką.

</doc>
<doc id="420614" url="https://pl.wikipedia.org/wiki?curid=420614" title="Jann Castor">
Jann Castor

Jann Castor, Jan Castor, właśc. Wiesław Ruciński (ur. 27 czerwca 1954 we Włocławku, zm. 21 kwietnia 2016 w Los Angeles) – polski muzyk, wykonawca i kompozytor, poeta.
Życiorys.
W 1973 roku ukończył III Liceum Ogólnokształcące im. Marii Konopnickiej we Włocławku. W drugiej połowie lat 70. XX wieku, jako student chemii UMK był liderem toruńskiego zespołu artrockowego Res Publica. W tym okresie Ruciński tworzył eksperymentalne kompozycje rockowe, do których teksty często czerpał z poezji światowej, np. "Winds of May" Jamesa Joyce’a. Na prymitywnym, dostępnym w owych czasach w Polsce, sprzęcie dokonywał nagrań miksując i nakładając nagrywane przez siebie ścieżki. Te nagrania próbował samodzielnie rozpowszechniać na kasetach. Po nagraniu singla w wytworni Tonpress w Polsce, wyjechał do Australii, gdzie przez wytwórnię BMG wydał 2 płyty CD: „Precedence” oraz „Red Express”. Był nominowany do Australian Grammy Awards (ARIA) za swoją twórczość.
Wkrótce po występie "Res Publiki" w 1979 na ogólnopolskim przeglądzie „Muzyka Młodej Generacji”, wiosną 1980 Ruciński porzucił zespół, który pod zmienioną nazwą "Republika" i kierunkiem nowego lidera Grzegorza Ciechowskiego zmienił styl i rozpoczął ogólnopolską karierę. Ruciński wyemigrował z kraju, początkowo do Australii, następnie do USA. Zajął się komponowaniem, głównie muzyki filmowej. W przemyśle filmowym działał także jako producent muzyczny i reżyser dźwięku. Jest autorem "Koncertu gitarowego na gitarę jedenastostrunową i orkiestrę". Był konsultantem muzycznym polskiego Radia WAWa. Jego wiersze w wykonaniu Katarzyny Figury były przedstawiane w Polsce w telewizji i w radio. Był inicjatorem "Artistic Vitamin Foundation" – fundacji mającej na celu wspomaganie artystów w trudnej sytuacji życiowej.
Zmarł 21 kwietnia 2016 w Los Angeles. Jego prochy spoczęły na Cmentarzu Komunalnym we Włocławku.

</doc>
<doc id="420615" url="https://pl.wikipedia.org/wiki?curid=420615" title="Święci kościoła katolickiego">
Święci kościoła katolickiego



</doc>
<doc id="420616" url="https://pl.wikipedia.org/wiki?curid=420616" title="Wściekłe psy">
Wściekłe psy

Wściekłe psy (ang. "Reservoir Dogs") – niezależny film kryminalny Quentina Tarantino z 1992 roku. Był to pełnometrażowy debiut reżysera i zarazem autora scenariusza. Film jest klasykiem kina niezależnego, przypadł do gustu wielu krytykom. Budżet filmu wynosił jedynie 1,2 miliona dolarów, a box office to około 2,8 miliona dolarów w Stanach Zjednoczonych i 6,5 miliona funtów w Wielkiej Brytanii. Jednak dopiero po sukcesie następnego filmu Tarantino, "Pulp Fiction," wiele osób zapoznało się z pierwszym dziełem reżysera. Według Quentina Tarantino inspiracją dla niego był film Stanleya Kubricka "Zabójstwo" z 1956 roku.
Opis fabuły.
W pierwszej scenie ośmiu mężczyzn je śniadanie w taniej restauracji. Sześciu z nich ma na sobie jednakowe garnitury i posiada pseudonimy: Pan Blond (Michael Madsen), Pan Niebieski (Edward Bunker), Pan Brązowy (Quentin Tarantino), Pan Pomarańczowy (Tim Roth), Pan Różowy (Steve Buscemi) i Pan Biały (Harvey Keitel). Pozostali dwaj to gangster z Los Angeles Joe Cabot (Lawrence Tierney) i jego syn „Miły Facet” Eddie Cabot (Chris Penn). Pan Brązowy analizuje piosenkę Madonny „Like a Virgin”. Poszukiwanie przez Joego zapomnianego nazwiska w notesie na adresy denerwuje Pana Białego, a Pan Różowy broni swojej polityki niedawania napiwków, aż w końcu Joe zmusza go do pozostawienia napiwka kelnerkom.
Akcja przenosi się do wnętrza pędzącego samochodu. Pan Biały, kierując jedną ręką, próbuje dodać otuchy Panu Pomarańczowemu, który dostał postrzał w brzuch i krwawi. Przybywają do opuszczonego magazynu, miejsca spotkania grupy. Właśnie przeprowadzili napad na jubilera. Pan Biały pozostawia Pana Pomarańczowego na podłodze, wtedy pojawia się Pan Różowy i gniewnie sugeruje, że napad, zorganizowany przez Joego Cabota, był obiektem policyjnej zasadzki. W retrospekcji widać, jak Pan Różowy ucieka z diamentami. Pan Biały ujawnia, że Pan Brązowy został zastrzelony przez policję, a losów Pana Blond i Pana Niebieskiego nie zna żaden z tych dwóch mężczyzn. Retrospekcja pokazuje długotrwałą przyjaźń Pana Białego z Joe Cabotem.
Pan Biały i Pan Różowy rozmawiają o działaniach psychopatycznego Pana Blond, który zamordował kilka osób po włączeniu się alarmu. Poza tym policja przyjechała wkrótce po alarmie. Pan Biały jest zezłoszczony decyzją Joego o zatrudnieniu takiego wariata i zgadza się co do możliwości zasadzki, tymczasem zaś Pan Różowy wyznaje, że ukrył diamenty w bezpiecznym miejscu. Kłócą się gwałtownie, czy zabrać nieprzytomnego Pana Pomarańczowego do szpitala, kiedy Pan Biały ujawnia, że podał tamtemu swoje prawdziwe imię. Pan Blond, który obserwował ich z cienia, zbliża się i kończy spór. Mówi im, żeby nie opuszczali miejsca spotkania, bo Miły Facet Eddie jest w drodze. Pan Blond prowadzi ich do swojego samochodu i otwiera bagażnik, pokazując, że jest tam schwytany policjant Marvin Nash (Kirk Baltz). Retrospekcja pokazuje, że Pan Blond wziął udział w skoku z powodu przyjaźni z Eddiem.
Trzej mężczyźni biją policjanta, dopóki wściekły Eddie nie przybywa do magazynu. Gromi ich za masakrę i nieudolność podczas skoku, nakazuje Panu Różowemu oraz Panu Białemu pomóc mu zabrać z kryjówki skradzione diamenty i pozbyć się przywłaszczonych samochodów. Panu Blond każe zostać z Marvinem i umierającym Panem Pomarańczowym. Nash stwierdza, że jest policjantem od ośmiu miesięcy i nic nie wie o możliwej zasadzce. Potem błaga Pana Blond, by wypuścił go bez dalszego bicia. Jednak gdy inni odchodzą, Pan Blond wyznaje, że sprawiają mu przyjemność tortury. Włącza radio i tańczy do utworu „Stuck in the Middle With You” Stealers Wheel, a potem odcina Marvinowi ucho brzytwą, a także oblewa go benzyną. Pan Pomarańczowy ratuje Marvina przed spaleniem, gdyż zabija z broni Pana Blond. Pan Pomarańczowy ujawnia, że jest detektywem z policji o nazwisku Freddy Newandyke (Marvin rozpoznał go od razu, ale się z tym nie zdradził) i zapewnia Marvina, że znaczące siły policyjne czuwają przecznicę dalej, czekając na Joego.
W retrospekcjach widzimy szczegółowo, jak Pan Pomarańczowy wziął udział w tajnej operacji policji w celu schwytania Joego (uczył się swojej roli pod kierunkiem czarnoskórego opiekuna) i rozwój jego przyjaźni z Panem Białym. Potem pokazane jest to, że Pan Brązowy został trafiony w głowę, kiedy prowadził samochód w czasie ucieczki, rozbił go i potem umarł. Pan Pomarańczowy został trafiony w brzuch przez kobietę kierującą samochodem, który ukradł wraz z Panem Białym po pozostawieniu Pana Brązowego. Pan Pomarańczowy natychmiast zastrzelił tę kobietę.
Reszta grupy wraca do magazynu i widzi martwego Pana Blond. Pan Pomarańczowy twierdzi, że Pan Blond chciał zabić Marvina, jego i resztę gangu, aby diamenty wziąć dla siebie. Eddie w to nie wierzy, ponieważ Pan Blond był zawsze lojalny, i wściekły na Pana Pomarańczowego, strzela trzy razy do Marvina, zabijając go. Przybywa Joe i po poinformowaniu grupy, że Pan Niebieski został zabity, śmiało oskarża Pana Pomarańczowego o to, że jest informatorem. Pan Biały broni przyjaciela. Wybucha strzelanina, w której giną Joe i Eddie (z rąk Pana Białego), Pan Biały zostaje poważnie ranny, a Pan Pomarańczowy (nie mógł strzelać, bo nie miał już nabojów) ranny śmiertelnie. Pan Różowy, który ukrył się w tym czasie, zabiera diamenty i ucieka z magazynu.
Słychać policyjne syreny. Pan Biały tuli Pana Pomarańczowego w ramionach, ale ten wyjawia, że faktycznie jest detektywem. Pan Biały zaczyna łkać sfrustrowany i celuje w głowę Pana Pomarańczowego. W tle - na zewnątrz magazynu - słychać strzały i głosy policjantów każących się komuś poddać. Na tej podstawie można wnioskować, że Pan Różowy został złapany. Potem słychać, że policja wkracza do magazynu i żąda aby Pan Biały rzucił broń. Ten jednak odmawia oraz zabija Pana Pomarańczowego, co powoduje, że policjanci otwierają ogień w jego kierunku. 

</doc>
<doc id="420619" url="https://pl.wikipedia.org/wiki?curid=420619" title="Jan Castor">
Jan Castor



</doc>
<doc id="420622" url="https://pl.wikipedia.org/wiki?curid=420622" title="Joanna Flatau">
Joanna Flatau

Joanna Antonina Flatau (ur. 4 lutego 1928 w Warszawie, zm. 19 kwietnia 1999 w Warszawie), polski lekarz psychiatra.
Utworzyła poradnię zdrowia psychicznego i półsanatorium dla nerwic, propagowała nowatorskie metody leczenia w psychiatrii.
Urodziła się w rodzinie lekarskiej, była córką wybitnego neurologa Edwarda Flataua, który umarł, kiedy miała cztery lata. O śmierci ojca usłyszała w radio w domu Janiny Bauman, która była jej długoletnią przyjaciółką z okresu dzieciństwa. Chodziła do szkoły powszechnej przy ulicy 6 Sierpnia w Warszawie. Wychowywała się pod opieką Marii Wolskiej ("Ninki"). W czasie wojny uczyła się w zawodowej szkole ogrodniczej w Warszawie. Następnie mieszkała w domu zakopiańskiego lekarza Aleksandra Januszkowskiego, ojca Józefa Januszkowskiego (na pierwszym piętrze mieszkał z rodziną Josef Koenig z zakopiańskiego gestapo). Chodziła wtedy do Szkoły Gospodarstwa Domowego w Kuźnicach i na lekcje do państwa Paryskich. Później uczestniczyła w powstaniu warszawskim. Po upadku powstania przeszła do Pruszkowa (Dulag 121), potem do Zakopanego, gdzie została schwytana podczas łapanki przez Niemców i wraz z dużą grupą Polaków uwięziona w obozie przejściowym „Na Prądniku”. Stamtąd wywieziona na roboty przymusowe do Wiednia, gdzie pracowała od stycznia do kwietnia 1945 w Wiener Holzwerke przy Beethovengasse 9. Potem ukrywała się na Praterze. Po wejściu Rosjan wyjechała do Linzu, a w lipcu 1945 roku wróciła do Warszawy, co opisywała tak: "Pamiętam doskwierającą, przemożną nostalgię za Warszawą. W snach szłam Marszałkowską w stronę pl. Zbawiciela, padał deszcz i budziłam się zalana łzami."
W czasie wojny zainteresowała się psychiatrią m.in. dzięki Maurycemu Bornsztajnowi, co opisała w następujący sposób: "Pan Maurycy był psychoanalitykiem i zaczął u nas przyjmować pacjentów, w pokoju obok mojego. Leżąc przy drzwiach podsłuchiwałam – były to absolutnie pasjonujące lekcje psychiatrii." W latach 1946–1952 odbyła studia na Wydziale Lekarskim UW i ukończyła Akademię Medyczną w Warszawie 22 grudnia 1952 roku. Jej przyjaciel z okresu studiów, chirurg Maciej Grochowicz, tak ją wspomina: "Kilka lat po okrucieństwach II wojny, kiedy poznałem Joannę, wiedziałem o jej cierpieniach, zagrożeniu życia i przymusowej pracy, ale cudowna, optymistyczna cecha jej charakteru sprawiła, że była już wtedy odrodzona, otwarta na przyszłość i pełna radości życia. Wszyscy, którzy w tym okresie obcowali z Joanną, pamiętają piękną, elegancką dziewczynę, mająca ogromne powodzenie, niezwykle wprost życzliwą i pomocną w trudnych sytuacjach... Była lekarzem znakomitym. Jej sukces zawodowy polegał na połączeniu umiejętności, doświadczenia, intuicji zawodowej z bardzo osobistym stosunkiem do chorych..."
W latach 1952–1961 pracowała jako starszy asystent w Klinice Psychiatrycznej Akademii Medycznej w Warszawie, gdzie zajmowała się m.in. badaniami klinicznymi i prowadziła zajęcia z psychiatrii w Pruszkowie. W 1955 roku uzyskała specjalizację I stopnia, a 25 marca 1960 specjalizację II stopnia z psychiatrii. W czasie egzaminu specjalizacyjnego złożyła kolokwium z języka francuskiego.
Była wieloletnim konsultantem w Ośrodku Psychoterapeutycznym Instytutu Psychologii Uniwersytetu Warszawskiego.
W 1961 założyła poradnię zdrowia psychicznego dla studentów w Warszawie przy Akademickiej Służbie Zdrowia, której kierownikiem była przez 38 lat, do końca życia. Początki Poradni opisywała tak: "Pierwsze meble, zasłony do okien kupowałam sama: zależało mi, żeby wnętrze jak najmniej przypominało gabinet lekarski, żeby miało charakter jak najbardziej prywatny i intymny." W 1978 roku poradnia obsługiwała warszawskie środowisko studenckie – 50 tysięcy studentów i 23 tysiące pracowników wszystkich wyższych uczelni. W poradni, zwłaszcza w początkowym okresie, prowadziła także badania środowiska studenckiego. W tym czasie była autorem szeregu prac o tematyce epidemiologicznej dotyczących środowiska akademickiego.
Prowadziła półsanatorium nerwic przy ul. Górnośląskiej w Warszawie. Początki sanatorium opisywała tak: "W maju 1963 roku pojechałam do Clinique Dupre w Sceaux pod Paryżem. Po miesiącu wróciłam ogarnięta obsesyjną wprost myślą otrzymania łóżek dla studentów chorych psychicznie. Późną wiosną 1969 roku pierwszych 6 pacjentów wśliznęło się niemal na Górnośląską. Później było ich 12, 22, aż wreszcie doszło do magicznej liczby 44 łóżek." Wprawdzie było to półsanatorium dla nerwic, ale praktycznie przebywali w nim chorzy psychicznie.
We współpracy ze Zrzeszeniem Studentów Polskich przez wiele lat organizowała obozy rehabilitacyjne dla studentów z zaburzeniami nerwicowymi, gdzie propagowała nowatorskie metody leczenia. Pierwszy obóz odbył się w Dusznikach Zdroju w schronisku „Pod Muflonem” w 1970 roku. Podstawą leczenia była psychoterapia grupowa, zajęcia prowadził m.in. Andrzej Samson. Wprowadziła terapię nerwic za pomocą ćwiczeń jogi, których instruktorem był Tadeusz Pasek. Wprowadziła także choreoterapię, której instruktorem była Zofia Aleszko, oraz muzykoterapię.
Pomiędzy kwietniem 1982 i grudniem 1988 pracowała w nocy w Pogotowiu Ratunkowym w Warszawie, na Poznańskiej, na stanowisku lekarza psychiatry, przyjmując ostre przypadki psychiatryczne. Była wyróżniona m.in. odznaką za wzorową pracę w służbie zdrowia (1985) przez Ministra Zdrowia i Opieki Społecznej. Została pochowana na cmentarzu ewangelisko-augsburskim w Warszawie (aleja 60, grób 135).
Miała jednego syna Piotra.

</doc>
<doc id="420623" url="https://pl.wikipedia.org/wiki?curid=420623" title="Sztuka Olmeków">
Sztuka Olmeków



</doc>
<doc id="420625" url="https://pl.wikipedia.org/wiki?curid=420625" title="Pazyfae (księżyc)">
Pazyfae (księżyc)

Pazyfae (Jowisz VIII) – niewielki zewnętrzny księżyc Jowisza. Odkrył go Philibert Jacques Melotte 27 stycznia 1908 roku. Pazyfae była pierwszym odkrytym księżycem nieregularnym. Pierwotnie uznano ją za planetoidę (nie było jasne, czy jest grawitacyjnie związana z Jowiszem) i oznaczono symbolem 1908 CJ. Dopiero 10 lipca potwierdzono, że krąży ona wokół Jowisza.
Nazwa.
Księżyc dopiero w 1975 roku otrzymał swoją obecną nazwę, pochodzącą z mitologii greckiej. Pazyfae była żoną Minosa i matką Minotaura.
Wcześniej satelita był określany jako "Jowisz VIII", w pewnym okresie proponowano dla niego nazwę "Posejdon".
Charakterystyka fizyczna.
Pazyfae jest jednym ze średniej wielkości księżyców Jowisza, jego średnicę ocenia się na około 60 km. Średnia gęstość tego ciała to ok. 2,6 g/cm³, a składa się przeważnie z krzemianów. Powierzchnia Pazyfae jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 17 magnitudo.
Księżyc obiega Jowisza ruchem wstecznym, czyli w kierunku przeciwnym do obrotu planety wokół własnej osi. Jest to największe ciało z grupy Pazyfae. Istnieje przypuszczenie, że jest to przechwycona planetoida.

</doc>
<doc id="420628" url="https://pl.wikipedia.org/wiki?curid=420628" title="Twierdza Toruń">
Twierdza Toruń

Twierdza Toruń () – pruska twierdza fortowa z II połowy XIX wieku wzniesiona za pieniądze uzyskane z kontrybucji po wojnie francusko-pruskiej. 
Charakterystyka.
Twierdza Toruń składa się z ponad 200 różnych dzieł pasa fortecznego, którego obwód wynosi ok. 22 km. Prawie wszystkie zachowały się w niezmienionym stanie do dziś. Forty i schrony twierdzy są własnością wojska, prywatnych firm lub też stoją niezagospodarowane. W Forcie IV znajduje się hotel o charakterze pruskiej twierdzy, schronisko i trasa turystyczna. Poszczególne forty toruńskie są połączone szlakiem pieszym w kolorze czarnym (Szlak Forteczny) o łącznej długości 44 km.
Historia.
Budowa fortyfikacji wewnętrznych.
Po kongresie wiedeńskim pruskie władze Torunia rozpoczęły intensywną transformację miasta w twierdzę nadgraniczną. Do 1830 w bezpośrednim sąsiedztwie historycznego Starego Miasta powstały dwa arsenały, obronne koszary (dziś Koszary Racławickie), wozownie i magazyny oraz szpital wojskowy (ul. Jęczmienna). Od strony Wisły wyburzono część średniowiecznych murów miejskich i zastąpiono je nowymi murami ze strzelnicami. Na cele koszarowe przebudowano basztę Koci Ogon i gmach dawnego kolegium jezuickiego, jak i rozebrano gotycki kościół św. Wawrzyńca. W latach dwudziestych powstał szereg budowli bastionowych skupionych wokół Starego Miasta. W ich kurtynach zlokalizowano bramy (powstałe w latach 1823-24). Nazwano je, naśladując nazwy wcześniejszych, średniowiecznych bram toruńskich, Nową Starotoruńską (lub Bydgoską), Nową Chełmińską, Nową św. Jakuba oraz Lubicką. Obiekty te utrzymano w stylu neogotyckim; wszystkie bramy zostały wyburzone w latach 20. XX wieku.
Pierwsze toruńskie forty.
Najważniejszą inwestycją tego okresu był wznoszony od 1825 do 1832 Fort św. Jakuba, budowla obronna mająca osłaniać historyczne centrum miasta i dworzec kolejowy Toruń Miasto od strony wschodniej. Do naszych czasów zachowała się jedynie część fortu – trzypiętrowa reduta na planie podkowy, przykryta nasypem ziemnym z umocnieniami, dziś przekształconymi. Obecnie pełni ona funkcje mieszkalne. Kolejne forty powstały na lewym brzegu Wisły. Były to Przyczółek Mostowy przy ul. Podgórskiej (budowany w latach 1824-28 i rozbudowywany 1837-1840). Było to dzieło rogowe z dwoma bastionami, osłoniętą rawelinem kaponierą czołową oraz dwiema kaponierami barkowymi, zespołem nasypów i wykopów, trzypiętrową redutą koszarową bez większych obiektów murowanych. Szyję fortu zamykał mur ze strzelnicami. Całość miała rozpiętość około pięciuset metrów. Fort obecnie jest w rękach prywatnych i nie jest dostępny. Drugim fortem ubezpieczającym linię kolejową do Kutna był Fort Kolejowy, wzniesiony na planie sześciokąta w latach 1863-1866. Obecnie fort ten jest całkowicie zrujnowany. Zakończenie prac nad nim było zarazem końcem budowy wewnętrznych fortyfikacji w Toruniu.
Rozbudowa fortyfikacji wewnętrznych.
W trakcie budowy zewnętrznego pierścienia fortecznego prowadzono dalsze prace modernizacyjne w obrębie wewnętrznego pierścienia twierdzy. Fort Św. Jakuba i bastion Odcinkowy zostały połączone kurtyną, natomiast pozostałe trzy bastiony (Menniczy, św. Jakuba oraz św. Katarzyny) zostały wyburzone. W wybudowanej kurtynie umieszczono bramę kolejową z uwagi na przecięcie fortyfikacji przez linię kolejową do Olsztyna. Ten fragment miasta został wypełniony koszarowym budownictwem wojskowym (Koszary Wilhelmowskie) ze szpitalem oraz podwalniami koszarowymi i magazynowymi.
Jeszcze na początku XX wieku prowadzono na terenie wewnętrznego pierścienia prace modernizacyjne, zasypując średniowieczne fosy i zabudowując zajmowany przez nie obszar. Przeprowadzono rozbiórkę większości murów obronnych oraz pierwszych, już nienowoczesnych bastionów. W 1912 podjęto budowę lotniska, wzniesiono halę balonową i sterowcową.
Budowa twierdzy pierścieniowej.
Twierdza została wzniesiona na mocy rozporządzenia pruskiego sztabu generalnego (24 czerwca 1872), za pieniądze z kontrybucji francuskiej. Toruń, jako miasto nadgraniczne, został zaliczony do grupy twierdz przewidzianych do rozbudowy. Nowo powstała architektura forteczna miała odpowiadać na zapotrzebowanie ówczesnej sztuki wojskowej, zwłaszcza na wprowadzenie artylerii gwintowanej.
Budowa rozpoczęła się w 1877, jej pierwszy etap trwał siedem lat. W tym okresie powstały forty określone dziś numerami II, IV, V, VII, IX, XI, XII i XV oraz zabudowania koszarowe. Jednak szybki rozwój artylerii i wynalezienie pocisku burzącego w 1883 sprawił, że już w momencie oddania do użytku powstałe forty były nieprzystosowane do wojskowych standardów. Konieczna była ich rozbudowa oraz wzniesienie kolejnych obiektów. W latach 1888-1893 wybudowano kolejne obiekty o numerach I, III, VI, VIII, X, XII i XIV, a ponadto 20 baterii ziemnych i 84 schrony międzypola. Nie był to koniec prac nad Twierdzą Toruń, która jeszcze w latach 1905-1914 przechodziła kolejne rozbudowy, remonty i umocnienia, przede wszystkim wzmacnianie już istniejących fortów i budowę nowych baterii ziemnych, których liczba wynosiła w 1914 39. U progu I wojny światowej w Toruniu znajdowało się około 200 budowli fortecznych, których wyposażenie, utrzymanie i budowa kosztowały ponad 60 milionów marek. Obiekty były ze sobą doskonale skomunikowane, posiadały system nawadniający i odwadniający oraz własne ujęcia wody pitnej.
Pierścień forteczny otaczał miasto promieniem około czterech kilometrów, co czyniło z Twierdzy Toruń jedną z największych w Europie wschodniej. Każdy z fortów posiada średnią rozpiętość murów 300-400 metrów, posiada zespół budynków wojskowych, fosę, wały z maską roślinną, stok bojowy oraz kilkukondygnacyjne podziemia.
Po I wojnie światowej.
Twierdza Toruń nie była oblegana w czasie I wojny światowej. Wycofujące się z Torunia wojska pruskie świadomie zniszczyły wyposażenie fortów, zabierając urządzenia artyleryjskie, przyrządy celownicze, drzwi pancerne oraz zasilanie instalacji elektrycznej, przecięły kable telegraficzne. Uszkodzenia te poważnie ograniczyły wartość bojową fortów, które przeszły następnie remonty na koszt wojska polskiego. Przejęło ono większość fortów, adaptując je na cele koszarowe i magazynowe. W niektórych fortach mieścił się Obóz Internowanych nr 15 w Toruniu.
8 listopada 1919 dowódcą twierdzy mianowany został gen. ppor. Kazimierz Grudzielski.
Fortyfikacje toruńskie są zabytkami techniki wojennej, wpisanymi w 1971 do rejestru zabytków, tworzącymi w Toruniu unikatowy system fortyfikacji na skalę europejską.
Forty.
Zestawienie numeracji i nazw fortów pierścienia zewnętrznego:

</doc>
<doc id="420629" url="https://pl.wikipedia.org/wiki?curid=420629" title="Kristoffer Jåfs">
Kristoffer Jåfs

Kristoffer Jåfs (ur. 30 lipca 1980 w Vörå) – szwedzki skoczek narciarski, reprezentant klubu Friska Viljor.
Najlepsze wyniki osiągał w sezonie 2000/2001, kiedy to zajął w konkursie PŚ w Trondheim 4. miejsce. Zajął też 14. pozycję w Kuopio oraz 25. i 18. miejsce na mistrzostwach świata. Po sezonie 2002/2003 zakończył karierę.
Jego rekord życiowy to 197 metrów. Skok ten miał miejsce w Planicy na Velikance w 2001.

</doc>
<doc id="420631" url="https://pl.wikipedia.org/wiki?curid=420631" title="DH-9">
DH-9



</doc>
<doc id="420635" url="https://pl.wikipedia.org/wiki?curid=420635" title="Clark Gable">
Clark Gable

Clark Gable, właśc. William Clark Gable (ur. 1 lutego 1901 w Cadiz, zm. 16 listopada 1960 w Los Angeles) – amerykański aktor filmowy.
Jeden z najbardziej dochodowych aktorów w historii kina, ikona „Złotej Ery Hollywood”. American Film Institute umieścił go na siódmym miejscu w rankingu „Największych aktorów wszech czasów” ("The 50 Greatest American Screen Legends"). Ze względu na swój status w świecie filmu zwany „Królem Hollywood” lub po prostu „Królem”.
Karierę aktorską rozpoczął od występów w teatrze, następnie grywał mało znaczące role w niemych filmach w latach 1924–1926. Na początku lat 30. zdobył większą popularność i od tej pory wcielał się zazwyczaj w role amantów, wpływowych i władczych mężczyzn. Specjalizował się w komediach romantycznych oraz dramatach. Zagrał w ponad 60 filmach, m.in. w "Ich nocach", "Przeminęło z wiatrem", "Mogambo, Prymusie" czy "Skłóconych z życiem". Za rolę Petera Warne’a w filmie "Ich noce" został nagrodzony Oscarem, ponadto był nominowany do tej nagrody za udział w "Buncie na Bounty" i rolę Rhetta Butlera w "Przeminęło z wiatrem". W latach 1942–1944 służył w amerykańskich siłach powietrznych w czasie II wojny światowej.
Słynął w prasie z licznych romansów z kobietami, a najbardziej znany był jego związek z aktorką Carole Lombard. Zmarł na atak serca w 1960.
Życiorys.
Młodość.
Pochodził z rodziny farmerskiej Williama Henry’ego Gable’a (1870–1948) i Adeline z d. Hershelman (1869–1901), o korzeniach niemieckich. W wieku 16 lat Clark rzucił szkołę i imał się różnych prac. W tym też czasie po obejrzeniu sztuki "The Bird of Paradise" pokochał teatr. Zatrudnił się w jednym z nich jako chłopiec na posyłki. Ponieważ nie dostawał za to wynagrodzenia, ojciec wysłał go do Oklahomy, by pracował na polach naftowych. Sytuacja zmieniła się, gdy w wieku 21 lat Gable otrzymał spadek po swoim dziadku.
Zaczął realizować swe marzenie o teatrze i zawodzie aktora. Wyboru Clarka zupełnie nie rozumiał jego ojciec i w rezultacie obaj nie kontaktowali się ze sobą przez wiele lat. William spytany w 1932 r. przez dziennikarzy o relację z synem wyznał, że „obaj jesteśmy niezależni i tak się po prostu stało, że nasze drogi się rozeszły. On (Clark) nigdy nie oczekiwał niczego ode mnie, ani ja od niego. Mimo wszystko wiele myślimy o sobie nawzajem”. W 1922 r. Gable występował w różnych przedstawieniach wędrownych trup aktorskich, ale ze względu na niskie zarobki, pracował m.in. w tartaku. W tym samym czasie poznał aktorkę Franz Dorfler, która go zachęciła do skontaktowania się z doświadczoną nauczycielką aktorstwa Josephine Dillon. Ta blisko 20 lat starsza od Gable’a kobieta stała się jego protektorką, stworzyła jego nowy wizerunek. Zapłaciła za zabiegi dentystyczne, wpłynęła na sposób uczesania, chodzenia, a także tembr głosu Gable’a. Umożliwiło to początkującemu aktorowi angaż do kilku mało znaczących niemych filmów, a także do sztuk teatralnych. Wówczas Gable zmienił swoje imię na pseudonim sceniczny Clark. W sezonie teatralnym 1927–1928 aktor zdobył pewne uznanie i zaczął grać na Broadwayu.
Lata 30..
Przełomowym wydarzeniem w jego karierze był występ w sztuce "The Last Mile". Za swoją rolę otrzymał nagrodę krytyków i został zauważony przez reżyserów. Wytwórnia MGM zaoferowała mu wówczas kontrakt. Pierwszym filmem dźwiękowym, w którym wystąpił, był western "The Painted Desert". Znaczącą rolą w karierze było wcielenie się w gangstera w "Wolnych duszach". W omawianym okresie producentom MGM brakowało nowej twarzy, szczególnie wśród aktorów. Po dotychczasowych gwiazdach, czyli Ramonie Navarro czy Johnie Gilbercie, było widać upływ czasu. Zdaniem Irvinga Thalberga Clark Gable miał zadatki na bycie największą gwiazdą MGM, a ponadto mógł dać impuls wytwórni do dalszego rozwoju i komercyjnych sukcesów. Fotografowie Clarence Bull i George Hurrell byli odpowiedzialni za portretowanie Clarka Gable’a. Zgodnie twierdzili, że aktor był ponadprzeciętnie fotogeniczny, a to było receptą na sukces. Pierwszym etapem w tworzeniu nowej gwiazdy filmowej było napisanie od nowa biografii aktora dla potrzeb prasy. Po treningach na siłowni i sesjach ze specjalistami od wizerunku, Gable był gotowy do rozpoczęcia nowego etapu w swoim życiu. Wczesną wiosną 1931 r. seria filmów z udziałem aktora miała swoją premierę i chociaż odgrywał w nich niewielkie role to został zauważony przez krytyków oraz magazyny poświęcone kinu. „Nowicjusz Gable błyszczy” stwierdził „Motion Picture Herald” o "The Easiest Way". „Variety” opisał aktorstwo Gable’a w "Dance, Fools, Dance" jako „sugestywne i autentyczne”. Postrzegany był jako najbardziej obiecujący aktor od czasów przejścia z kina niemego na dźwiękowe (1929 r.). Szybko zaczął grywać role amantów, silnych i zdecydowanych mężczyzn. Właśnie z takim emploi aktor był kojarzony przez niemal całą karierę. John Barrymoore określił Gable’a jako „Valentino w ciele Jacka Demspeya”.
Po sukcesie "Zuzanny Lenox" aktor, ze względu na warunki fizyczne, rozważany był do roli Tarzana. Jednakże to Johnny Weissmuller został wybrany. Po latach okazało się, że filmy o Tarzanie zaszufladkowały Weissmullera, co mogłoby znacząco utrudnić rozwój kariery Gable’a. W "Possesed" po raz trzeci grał z Joan Crawford, ale tym razem miał równorzędną rolę. Od udziału w "Hell Divers" aktor przez lata był kojarzony z lotnictwem. Grał pilotów częściej od jakiejkolwiek innej profesji. Lwia część ówczesnego społeczeństwa amerykańskiego nie miała okazji latać samolotem, dlatego samoloty, czy też pilotów postrzegano ze szczególną estymą. Dzięki znajomości z ekranową partnerką, Marion Davies, Gable otrzymał nowy, tym razem 2-letni kontrakt od MGM, który gwarantował mu zarobek 2 tysięcy dolarów tygodniowo.
Jego partnerkami ekranowymi były m.in. Greta Garbo ("Zuzanna Lenox"), Jean Harlow ("The Secret Six", "Kaprys platynowej blondynki", "Hold Your man", "China seas", "Wife vs. Secretary", "Saratoga"), Norma Shearer ("Wolne dusze", "Strange" "interlude", "Idiot’s Delight"), Myrna Loy ("Night Flight", "Men in White", "Manhattan Melodrama", "Wife vs. Secretary", "Parnell", "Test Pilot", "Too hot to handle"), a także Joan Crawford, z którą współpracował aż 8-krotnie.
"Ich noce".
W 1934 r. Clark Gable został udostępniony przez wytwórnię MGM niszowej wówczas Columbii Pictures. Początkowo niezadowolony z tego faktu aktor zmienił zdanie po spotkaniu z reżyserem Frankiem Caprą i zapoznaniu się ze scenariuszem powstającej komedii. Capra po latach wspominał: „Clark świetnie się bawił na planie. Grał siebie, może ten jedyny raz w swojej karierze. Chłopięcy i szorstki he-man to był właśnie Gable”. Film spotkał się ze świetnym przyjęciem i idealnie wpasował się w gusta widowni okresu wielkiego kryzysu. Garderoba głównego bohatera (pulower z dekoltem w szpic, filcowa fedora, trencz) stała się na jakiś czas modna, podobnie jak wąsy typu pencil. Według jednej z miejskich legend scena, w której aktor wystąpił bez podkoszulki, miała rzekomo spowodować spadek sprzedaży tej odzieży o kilkadziesiąt procent w USA. W czasie gali rozdania Oscarów 27 lutego 1935 r. Clark Gable otrzymał statuetkę z rąk Irvinga Cobba za najlepszą pierwszoplanową rolę męską. Gable wyznał widowni: „Jest tak wielu dobrych aktorów w tym biznesie, ale czuję się szczęśliwy jak dziecko i trochę głupio, że mnie wybrano”.
Po sukcesie "Ich nocy" Clark Gable znalazł się na szczycie Hollywood. Żaden ówczesny aktor czy aktorka nie osiągnęli takiego statusu w tak krótkim czasie. Nowy 7-letni kontrakt zaakceptowany przez aktora przewidywał zarobki w wysokości 4 tysięcy dolarów tygodniowo przez pierwsze 3 lata, następnie 4,5 tys. dolarów tygodniowo przez kolejne 2 lata i 5 tysięcy dolarów na tydzień w ostatnich 2 latach. Gable mógł grać co najwyżej w 3 filmach w danym r. kalendarzowym, a gdyby pracodawca chciał skorzystać z usług aktora w większym wymiarze, aktor zarobiłby dodatkowe 25 tysięcy dolarów za każdy dodatkowy film.
Gable systematycznie był notowany na liście najbardziej dochodowych gwiazd Hollywood. Zyskał uznanie nie tylko widowni, ale również krytyków. Najbardziej jednak widzom kojarzy się z postacią Rhetta Butlera w jednym z najbardziej dochodowych filmów wszech czasów – "Przeminęło z wiatrem".
"Bunt na Bounty".
Kolejną nominację do Oscara aktor otrzymał już rok później za "Bunt na Bounty", w którym zagrał Fletchera Christiana, przewodzącego buntowi wobec despotycznego i okrutnego kapitana Bligha (Charles Laughton). Gable chwalił sobie współpracę z Franchotem Tone, z którym zresztą miał okazję już wcześniej występować, ale zupełnie nie mógł porozumieć się z Charlesem Laughtonem. Biografowie aktora wysuwają tezę, jakoby Gable nie tolerował mężczyzn, którzy obnosili się ze swoim homoseksualizmem. Gable starał się jednak zachować profesjonalizm w scenach z oponentem, a ten miał w ogóle unikać kontaktu wzrokowego z filmowym partnerem. W końcu sytuację opanował Irving Thalberg, apelując do sumień obu aktorów, aby „nie zachowywali się jak primadonny”. Pomimo tego poza planem obaj aktorzy zupełnie unikali siebie.
Współpraca ze Spencerem Tracym.
Tracy, zaledwie 10 miesięcy starszy od Gable’a, był niespełnionym aktorem po 5 rozczarowujących latach pracy dla wytwórni Fox Film. Obaj mężczyźni byli zupełnie inni wizualnie, zatem nie rywalizowali o te same role, aczkolwiek to Gable uważał Tracy’ego za lepszego aktora i obawiał się, że ten może lepiej zaprezentować się przed kamerami. Aktorzy współpracowali ze sobą na planie filmów: "San Francisco", "Test Pilot" i "Boom Town". Na planie tego drugiego doszło do małej rywalizacji między aktorami. Tracy zazdrosny o karierę kolegi próbował zagrać scenę śmierci swojego bohatera w sposób jak najbardziej przejmujący, co miało nie spodobać się Gable’owi. Tuż po nakręceniu "Test Pilot" w 1938 r. kariera Gable’a osiągnęła apogeum. W wyniku plebiscytu, w którym miało brać udział 20 milionów fanów, Gable został mianowany przez Eda Sullivana „Królem Hollywood”, a Myrna Loy została ogłoszona „Królową Hollywood”. Spekuluje się, że głosowanie mogło być w pewien sposób ustawione przez wytwórnię MGM.
"Przeminęło z wiatrem".
Chociaż Clark Gable przeczytał i cenił słynną powieść Margaret Mitchell, to sam miał awersję do grania w filmach kostiumowych po nieudanym "Parnell". Opinia publiczna jednak wyraźnie optowała za wyborem aktora do roli Rhetta Butlera. Główny zainteresowany wspominał tę sytuację tak:
Ostatecznie Gable przystał na warunki zaproponowane przez producentów. Początkowo praca na planie była daleka od ideału, bowiem gwiazdor Hollywood nie potrafił znaleźć wspólnego języka z reżyserem George’em Cukorem. Gdy kierownictwo przejął Victor Fleming, sytuacja uległa diametralnej zmianie. Gable zaprzyjaźnił się nawet z Hattie McDaniel, a gdy tej nie zaproszono na uroczystą premierę filmu, zagroził, że sam też się na niej nie pojawi. Dopiero prośba czarnoskórej aktorki odstręczyła Gable’a od tego zamiaru. Kreacja Butlera przyniosła Gable’owi trzecią nominację do Oscara. Wydawał się murowanym faworytem do zdobycia statuetki. Ta jednak powędrowała w ręce Roberta Donata. W kuluarach plotkowano, że Donat został wyróżniony, aby wzbudzić większe zainteresowanie widzów filmem "Żegnaj Chips", który do tej pory był komercyjnym fiaskiem. Przedstawiciele Akademii stwierdzili, że Gable tak naprawdę zajął 3. miejsce w głosowaniu, bowiem został jeszcze uprzedzony przez Jamesa Stewarta. W drodze powrotnej na ranczo Carole Lombard próbowała pocieszyć swojego męża: „Po prostu wiem, że przywieziemy (Oscara) do domu w następnym roku”, na co ten odparł „To była moja ostatnia szansa, nigdy więcej nie wygram”.
Lata 40. Udział w II wojnie światowej.
Początek lat nowej dekady wydawał się być udany dla gwiazdora. Był spełniony w szczęśliwym małżeństwie z Carole Lombard, którą poślubił w 1939. Ponadto jego pierwszy western "Honky Tonk" okazał się sporym sukcesem komercyjnym, zdobył też uznanie w oczach krytyków. U boku Gable’a z powodzeniem wystąpiła wówczas zaledwie 20-letnia Lana Turner. Studio MGM pragnęło powtórzyć sukces i zaangażowało wspomnianą parę do kolejnej produkcji "Odnajdę cię wszędzie". Podczas gdy Gable pracował na planie, jego żona wybrała się w podróż lotniczą, aby wesprzeć wysiłek wojenny armii USA. Doszło do katastrofy, w której zginęli wszyscy uczestnicy feralnego lotu. Z powodu śmierci żony w 1942 zrezygnował z aktorstwa.
Resztę życia spędził w pewnym sensie z duchem Lombard, ponieważ jego następne kobiety w mniejszym lub większym stopniu przypominały ukochaną żonę. Zdruzgotany po jej utracie zaczął nadużywać alkoholu, odizolował się od społeczeństwa. Wkrótce wstąpił do amerykańskich sił powietrznych, uznając, że jego dotychczasowe wysiłki na rzecz armii były niewystarczające. 12 września 1942 został mianowany szeregowcem w obecności setek dziennikarzy i fotoreporterów. Na konferencji prasowej powiedział: „Nie chcę sprzedawać obligacji wojennych, nie chcę przemawiać, nie chcę bawić. Po prostu chcę być wysłany tam, gdzie jest ciężko”. Otrzymał nieśmiertelnik o numerze 191-257-41, który nosił na szyi razem z medalionem, w którym znajdowały się szczątki kolczyka Lombard znalezione na miejscu katastrofy lotniczej. Wkrótce rozpoczął szkolenie wojskowe w Miami Beach na Florydzie.
Był bardzo lubiany przez innych żołnierzy, a wielu z nich zaskoczyło to, że aktor nie domagał się specjalnego traktowania. Sam Gable miał do siebie wielki dystans – pewnego dnia, przebywając we wspólnej łazience, wyjął swoją protezę i zaczął nią wymachiwać nad innymi żołnierzami, mówiąc: „Patrzcie na króla Hollywood”. Gable miał duże problemy z przyzwyczajeniem się do rytmu szkoły wojskowej, wielogodzinnej nauki każdego dnia. Rozwiązał ten problem, ucząc się skryptów z wykładów tak, jakby były one scenariuszami do filmu. Początkowo na testach zostawiał puste miejsca w pytaniach zamkniętych, jeśli nie znał odpowiedzi, bowiem uważał „strzelanie” za rodzaj oszustwa. Pod koniec października zdał końcowe egzaminy, zajmując 700. miejsce spośród 2600 uczestników, i został podporucznikiem. Kontynuował szkolenie w innych miejscach, a ostatecznie w styczniu 1943 został strzelcem-obserwatorem. Większość czasu spędził w Anglii w RAF Polebrook. Wziął udział w pięciu misjach bojowych na III Rzeszę, w czasie jednej z nich omal nie zginął. W wolnym czasie pisał listy do wdów poległych żołnierzy i odwiedzał rannych w szpitalu polowym. Materiał z misji Gable’a stał się podstawą do propagandowego filmu "Combat America".
W maju 1944 został mianowany majorem, ale już 14 czerwca opuścił armię, ponieważ nie mógł brać udziału w następnych misjach ze względu na zbyt dojrzały wiek. Był odznaczony Zaszczytnym Krzyżem Lotniczym, Medalem Lotniczym, Medalem Kampanii Amerykańskiej, Medalem Kampanii Europejsko-Afrykańsko-Środkowowschodniej i Medalem Zwycięstwa.
Pod koniec 1945 wrócił do Hollywood. Jednakże "Przygoda", w której wystąpił u boku Greer Garson, zebrała przeciętne opinie od krytyków. Pomimo tego film okazał się umiarkowanym sukcesem komercyjnym. Następne produkcje, "Handlarze" (z Deborah Kerr) i "Powrót" (z Laną Turner), przywróciły jego silną pozycję w branży filmowej.
Lata 50..
Po występie u boku Barbary Stanwyck w dobrze ocenianym przez krytyków filmie "To Please a Lady", aktor spadł z listy najbardziej dochodowych gwiazd Hollywood. Według Warrena G. Harrisa przyczyną tego była zwiększona sprzedaż odbiorników telewizyjnych w całych USA, bowiem w tym samym czasie wiele innych filmów zanotowało niższy zysk niż przewidywano. W 1953 r. Gable wystąpił wraz z Avą Gardner i Grace Kelly w "Mogambo", remake’u "Red Dust", który wyreżyserował John Huston. Film okazał się jednym z największych sukcesów kasowych we wspomnianym okresie, a ponadto przyczynił się do swego rodzaju odrodzenia kariery „króla Hollywood”.
Wkrótce jednak Gable, znużony graniem ról podobnych do siebie, zdecydował się zerwać kontrakt z wytwórnią MGM i kontynuował karierę jako niezależny aktor. Jego pierwsze 2 filmy: przygodowy "Soldier of Fortune" i western "Dwaj z Teksasu" odniosły umiarkowany sukces. W 1955 r. razem z Jane Russell i jej mężem Bobem Waterfieldem założyli własną wytwórnię. Jedyny film, jaki wyprodukował Gable, to "Król i cztery damy". W czasie powstawania "Zatoki aniołów" Sidney Poitier był świadkiem pogarszającej się kondycji Clarka Gable’a, który często miewał drgania głowy i rąk. U schyłku kariery wystąpił w dobrze przyjętej komedii romantycznej z Doris Day "Prymus" oraz w filmie wojennym "Dramat w głębinach". W tym ostatnim aktor wystąpił wraz z Burtem Lancasterem. Współpraca obu gwiazdorów nie układała się w pełni pomyślnie. Zdaniem znawców tematu przyczyną tego były rozbieżne wizje dotyczące scenariusza filmu. Gable nie godził się na udział w jednej ze scen, która niejako podważałaby jego kinowy wizerunek twardego, niezwyciężonego bohatera i po prostu opuścił plan filmowy. Lancaster z kolei nie pozostawał dłużny „królowi Hollywood”, bowiem naśmiewał się z jego dojrzałego wieku. W końcu jednak kompromis został osiągnięty i wznowiono produkcję.
Konsekwentnie odrzucał propozycje ze strony coraz popularniejszej w USA telewizji. Na jednej z konferencji prasowych, w okresie kręcenia "But not for me", aktor wyznał: „Czas odgrywania ról dziarskich kochanków mam już za sobą. Nie jestem w nich wiarygodny. Aktorki, z którymi zaczynałem karierę, jak Joan Crawford czy Barbara Stanwyck od dłuższego czasu nie wcielają się w role słodkich dziewczyn. Teraz przyszedł na mnie czas. Muszę zachowywać się stosownie do wieku”.
Schyłek kariery.
Lata 60. rozpoczęły się obiecująco dla Gable’a. Aktor wystąpił u boku Sophii Loren w komedii romantycznej "Zaczęło się w Neapolu", a następnie w "Skłóconych z życiem", który okazał się ostatnim filmem w jego życiu. Na planie filmu w reżyserii Johna Hustona spotkał się z Montgomerym Cliftem i Marilyn Monroe, która uważała Gable’a za swojego idola z dzieciństwa. Aktor zmarł 16 listopada 1960, nie doczekawszy premiery filmu.
Radio.
Gable podobnie jak wielu innych aktorów występował w audycjach radiowych. Odtwarzał w nich swoje filmowe role z filmów "Manhattan Melodrama" czy "Wolnych dusz". Był twarzą akcji charytatywnych i społecznych związanych ze skutkami powodzi z 1937 r. czy organizacją March of Dimes, która w 1945 r. zbierała fundusze na rzecz pomocy dzieciom z porażeniem mózgowym.
Śmierć i pogrzeb.
Zmarł na atak serca 16 listopada 1960, nie doczekawszy narodzin syna Johna Clarka Gable, którego miał z ostatnią żoną, Kay Spreckles. Został pochowany na cmentarzu Forest Lawn Memorial Park w Kalifornii, obok swojej trzeciej żony, Carole Lombard. Na pogrzeb przybyli m.in. Frank Capra, Marion Davies, Virginia Grey, John Huston, Van Johnson, Mervyn LeRoy, Arthur Miller, Norma Shearer, Robert Stack, James Stewart, Robert Taylor, Spencer Tracy.
Spekuluje się, że do śmierci aktora mogła doprowadzić restrykcyjna dieta, jaką obrał na potrzeby "Skłóconych z życiem" (stracił ponad 10 kg) lub też trudna współpraca na planie filmowym. Ponadto aktor przez lata palił papierosy (nawet trzy paczki dziennie) i nie stronił od alkoholu (preferował whisky).
Życie prywatne.
Był ulubieńcem żeńskiej części publiczności, niegdyś przyznał, że dostał 5 tys. propozycji małżeństwa od fanek. W przeciwieństwie do swojego kinowego wizerunku był osobą dość wstydliwą, uchodził wręcz za samotnika, a tłumy niejednokrotnie go denerwowały. Aktor z dystansem mówił o sobie tak:
Wolny czas spędzał pracując w ogrodzie, wędkując, biorąc udział w polowaniach. Był fanatykiem czystości do tego stopnia, że brał prysznic bądź kąpiel kilka razy dziennie. Z powodu choroby przyzębia musiał usunąć wszystkie zęby, a noszenie protezy spowodowało, że zmagał się z nieprzyjemnym zapachem z ust, na co uskarżała się m.in. Vivien Leigh.
Przyjaźnił się m.in. z Lionelem Barrymoore’em, Jamesem Stewartem, Davidem Nivenem, Spencerem Tracym i Robertem Taylorem. Związany był m.in. z Elizabeth Allan, Pauline Frederick, Jean Harlow, Joan Crawford, Virginią Grey, Paulette Goddard, Audrey Totter czy Grace Kelly.
Na planie "Zewu krwi" poznał Lorettę Young, z którą miał córkę Judy Lewis. Ujawnienie tożsamości dziecka żonatego wówczas Gable’a i znanej z katolickich poglądów Young wywołałoby obyczajowy skandal i złamałoby kariery obojga aktorów. Aby temu zapobiec, Young wycofała się na kilka miesięcy z życia publicznego, a po potajemnym porodzie oświadczyła, że adoptowała dziecko. W 2015 Linda Lewis, synowa Young, oświadczyła, że Young wyznała jej, iż tak naprawdę została zgwałcona przez Gable’a, a między obojgiem aktorów nie było niczego więcej poza niezobowiązującym flirtem. Young miała uświadomić sobie co zaszło między nią a aktorem, oglądając jeden z programów Larry’ego Kinga, w którym mówiono o tzw. date rape. Rewelacje Lindy Lewis spotkały się ze sprzecznymi komentarzami historyków filmu: Robert Matzen wątpił, że kobieta tak obyta w świecie jak Young nie wiedziałaby czym jest termin date rape. Z kolei Stenn stwierdził, że „jeśli historia jest prawdziwa, to rzuca światło na paskudny okres Hollywood i sposób traktowania kobiet”. Faktem jest, że zarówno Gable i Young spędzali ze sobą dużo czasu poza planem "Zewu krwi", o czym wspominał reżyser tego filmu William A. Wellman. Ponadto Gable i Young zagrali ze sobą ponownie w 1950
Osobowość aktora tak scharakteryzował Tyrone Power:
Był pięciokrotnie żonaty. Jego żonami były:
Małżeństwo z Josephine Dillon (1924–1930).
Clark Gable pierwszy raz spotkał Josephine Dillon najprawdopodobniej podczas inauguracji jej szkoły teatralnej w Portland. Wkrótce został jej pilnym uczniem, ale także zamieszkał z nią. Badacz życiorysu aktora, Warren G. Harris, podejrzewa, że Dillon była lesbijką, a być może biseksualistką. Natomiast z aktorem miało ją łączyć jedynie platoniczne uczucie. Miała zresztą powiedzieć, że całe życie czekała na kogoś takiego jak Gable, którego mogła prowadzić i kształtować do perfekcji. W miarę rozwoju kariery Gable spędzał z nią coraz mniej czasu, a w dodatku romansował z Rią Franklin. Dillon początkowo nie chciała zgodzić się na rozwód, ale w końcu sama wystąpiła z pozwem do sądu. Następnie wysłała list do Louisa B. Mayera, szefa wytwórni MGM, w którym zagroziła, że opisze swój niedawny związek magazynom plotkarskim. W odpowiedzi Mayer, bez konsultacji z aktorem, zdecydował o przekazywaniu 200 dolarów miesięcznie na konto zdesperowanej Dillon.
Małżeństwo z Marią „Rią” Franklin (1931–1939).
Gable swoją drugą żonę poznał prawdopodobnie po jednym z jego występów na przełomie lat 20. i 30. Langham była dziedziczką wielkiej fortuny po zmarłym mężu, Arturze Lucasie. Biograf Warren G. Harris stwierdził, że Gable poszukiwał „substytutu swojej matki i Ria spełniała wszelkie kryteria ku temu”. Ria wpłynęła na sposób ubierania się i styl męża. Niewątpliwie była w nim zakochana. Gable jednak unikał tematu ślubu, dlatego rozgoryczona jego romansami kobieta zagroziła, że o całej sytuacji opowie plotkarskim gazetom. Wobec tego Gable zgodził się na legalizację związku. Pomimo tego tylko na oficjalnych uroczystościach para występowała i wspólnie pozowała do zdjęć. Po powrocie do domu Gable zwykle opuszczał żonę i spędzał czas bez niej. Ria była przekonana, że to tylko tymczasowa sytuacja i mąż do niej wróci. Wiele zmienił jednak romans Gable’a z Carole Lombard. Media szeroko śledziły każdy krok dwojga aktorów, przedstawiały ich niemal jak małżeństwo. W tym samym czasie Gable został wybrany do roli w "Przeminęło z wiatrem", w związku z tym wytwórnia przekazała aktorowi zaliczkę niezbędną do finalizacji rozwodu z Rią.
Małżeństwo z Carole Lombard (1939–1942).
Gable po raz pierwszy spotkał Lombard najprawdopodobniej w czasie powstawania filmu "Ben Hur: A Tale of the Christ" (1925), kiedy oboje wówczas byli mało znaczącymi aktorami. Siedem lat później wystąpili razem w "No Man of Her Own", ale dopiero w 1936 zdecydowali się ze sobą spotykać. Na dobre poznali się na balu w domu ich wspólnego przyjaciela Johna Whitneya w Beverly Hills. Wkrótce stali się jedną z najbardziej rozpoznawalnych par Hollywood, występując na premierach filmowych i rozdaniu Oscarów. Ich związek budził sensację, ponieważ Gable wciąż był żonaty z Rią Franklin. Para zakupiła ranczo Encino, na którym spędzali wspólnie czas.
Po rozwodzie Gable poślubił Lombard podczas uroczystości zorganizowanej w 1939 w Kingman w stanie Arizona. Zaraz po niej nowożeńcy wrócili do Los Angeles, aby wystąpić na konferencji prasowej. Na większość pytań Gable odpowiadał „bez komentarza”, uznając je za zbyt prywatne. Plotkarskie magazyny natychmiast okrzyknęły Gable’a i Lombard „romansem stulecia” i „najlepiej dobraną parą w historii”. Wolny czas małżonkowie spędzali wspólnie, a Lombard pomagała mężowi w próbach do scen tańca z "Idiot’s Delight". Pomimo dwuletnich starań, para nie mogła doczekać się potomka. Gable był niewiernym mężem, jednak żona wybaczała mu zdrady.
Atak na Pearl Harbor i w konsekwencji przystąpienie USA do II wojny światowej spowodowały, że para aktorów chciała zaangażować się w promocję sprzedaży bonów wojennych ("war bonds"). Gable jednak nie mógł podróżować z żoną, ponieważ pracował na planie jednego ze swoich filmów. Choć z powodu jednej ze sprzeczek nie odprowadził jej na lotnisko, udekorował dom w oczekiwaniu na jej powrót. Gdy otrzymał niepokojącą informację o problemach z samolotem, w którym przebywała m.in. jego żona, udał się na miejsce. Wstrząsające wieści przekazał aktorowi pracownik wytwórni MGM, Eddie Mannix. Zdruzgotany Gable wrócił do Los Angeles z ciałami żony, teściowej i swojego kolegi. Na cmentarzu Forest Lawn wykupił trzy miejsca pochówku – dla wspomnianych kobiet i dla siebie. Skromny pogrzeb odbył się 21 stycznia 1942 Ellaine, żona Johna Barrymore’a, tak określiła relację, jaka łączyła Clarka i Carole: „Clark uwielbiał ją, była światełkiem w jego oczach. Przyznał mi się, że zawsze miał etykietkę kobieciarza, ale z Carole, to było coś innego. On był naprawdę zakochany. Jej utrata była dla niego jak zabranie duszy. Widywałam go sporadycznie później. Nie dostrzegłam więcej tego światełka. Nawet gdy się uśmiechał”. Po śmierci żony załamał się i wstąpił do amerykańskich sił powietrznych.
Małżeństwo z Sylvią Ashley (1949–1952).
Po ponad siedmiu latach wdowieństwa Gable postanowił związać się na stałe z byłą angielską modelką Sylvią Ashley, wcześniej związaną z arystokratami: Anthonym Ashley Cooperem czy Edwardem Stanleyem. Wkrótce po ślubie młoda para udała się w podróż na Hawaje. Już pierwsze miesiące małżeństwa uwidoczniły różnice między sposobem bycia i spędzania czasu małżonków. Kiedy Gable próbował nauczyć Ashley, jak rozpalić ognisko czy przyrządzić proste dania, ta kompletnie sobie z tym nie radziła, do tego stopnia, że nie potrafiła zaparzyć kawy ani zrobić jajecznicy. Nie przepadała za rozrywkami męża, czyli wędkarstwem i polowaniami. Natomiast uwielbiała przebywać w towarzystwie snobistycznych wyższych sfer, m.in. europejskich arystokratów i aktorów takich jak Clifton Webb czy Ronald Colman. Z kolei Gable otaczał się raczej znajomymi sprzed lat jak Fred Astaire, Gary Cooper czy Jack Benny i nie przepadał za wystawnymi przyjęciami. Uchodził za ikonę stylu i nie potrafił zaakceptować tego, że żona ingeruje w jego garderobę i wprost sugeruje, w co ma się ubrać. Zupełnie nie rozumiał, czemu jego wybranka musi mieć osobistą sprzątaczkę, a ponadto nie tolerował nastoletniego kuzyna żony, Timothy’ego Blecka, który tracił na rozrywki tysiące dolarów. Czarę goryczy przelała impreza z okazji 50. rocznicy urodzin „króla Hollywood”. Sylvia zorganizowała dość skromne przyjęcie, a jako dania główne miały zostać zaserwowane ulubione potrawy jej męża. Niestety, z winy kucharza, zamiast wykwintnych dań podano nienadające się do spożycia potrawy. Goście zaczęli sobie żartować z „zatrutego” jedzenia. Zniesmaczony sytuacją Gable opuścił gości i udał się do swojego pokoju na piętrze, w którym przebywał kilka godzin. Wyszedł z niego na koniec uroczystości, aby pożegnać przybyłych. Ashley próbowała załagodzić sytuację i odwieść męża od rozwodu, ale ten twierdził, że „nie jest szczęśliwy, będąc żonatym mężczyzną”. Gable wyznał swojemu przyjacielowi Johnowi Lee Mahinowi, że „musiał być chyba pijany, kiedy się oświadczał”.
Małżeństwo z Kay Spreckles (1955–1960).
Po rozwodzie z Ashley Gable romansował m.in. z Grace Kelly. Latem 1954 r. odnowił znajomość z poznaną w połowie lat 40. modelką Kathleen Spreckles, de domo Williams. Para bardzo szybko przypadła sobie do gustu, tym bardziej że oboje mieli podobne pasje, a ponadto Gable bardzo lubił spędzać czas z dwójką dzieci Kay. Ślub miał miejsce w Minden w Nevadzie, niedaleko jeziora Tahoe. Wkrótce Kay zaszła w ciążę, ale z powodu powikłań po zażyciu lekarstwa zapadła w śpiączkę i poroniła. Gable zdecydował się na przerwę w działalności zawodowej i poświęcił ten czas na opiekę nad Kay. Stan żony Gable’a systematycznie poprawiał się, więc aktor mógł wrócić na plan filmowy. Oboje byli szczęśliwi w małżeństwie i tak też byli postrzegani przez postronnych. Angażowali się w życie lokalnej społeczności – Gable z sukcesem prowadził kampanię przeciwko sprzedaży parku deweloperowi. Tydzień po swoich 44. urodzinach Kay zaszła w ciążę, a Gable przyznał, że zamierza wziąć udział w jeszcze jednym filmie i poświęcić się życiu rodzinnemu. Planował rozbudowę swojego rancza dla dzieci Kay i oczekiwanego syna. Plany przerwała śmierć aktora. Upragniony syn, John, urodził się już po śmierci gwiazdora. Kay nigdy nie wyszła już za mąż, poświęciła się trójce swoich dzieci, brała także udział w akcjach charytatywnych, korzystając ze statusu „Pani Gable”. W 1973 r. sprzedała ranczo Encino i przeniosła się do Beverly Hills. Zmarła w 1983 r.
Poglądy polityczne.
Clark Gable był republikaninem, aczkolwiek o swoich poglądach politycznych starał się nie wspominać. W 1944 r. został członkiem Motion Picture Alliance for the Preservation of American Ideals, a w latach 50. wsparł kandydaturę Dwighta Eisenhowera na urząd prezydenta. Na kilka dni przed śmiercią oddał głos na Richarda Nixona.
Miejsce w kulturze popularnej.
Uznawany jest za jeden z symboli męskości w Złotej Erze Hollywood, ale także historii kina.
Charakterystyczną cechą fizjonomii Gable’a były odstające uszy, a także niewielkie wąsy typu pencil, które stały się jego znakiem rozpoznawczym.
Był postacią występującą lub wspominaną m.in. w kreskówkach Warner Bros. oraz w serialu Star Trek. Nonszalancka postawa chrupiącego marchewkę królika Bugsa inspirowana była sceną z filmu "Ich noce". Stanowił także inspirację dla Jerry’ego Siegela i Joe Schustera przy tworzeniu alter ego Supermana, Clarka Kenta.
Jest adresatem piosenki „You Made Me Love You”, wykonanej po raz pierwszy przez Judy Garland w 1937 r.
Gable był ulubionym aktorem Adolfa Hitlera. Wyznaczył on nagrodę dla człowieka, który pojmałby słynnego aktora. Także dyktator ZSRR, Józef Stalin, był sympatykiem talentu Clarka Gable’a. Marilyn Monroe natomiast wierzyła, że wspomniany aktor tak naprawdę był jej prawdziwym ojcem.
Cytaty.
Słowa "Frankly, my dear, I don’t give a damn" wypowiedziane przez Rhetta Butlera, postać, którą grał Gable w "Przeminęło z wiatrem", zostały uznane przez Amerykański Instytut Filmowy za najbardziej pamiętny cytat w historii amerykańskiego kina.

</doc>
<doc id="420638" url="https://pl.wikipedia.org/wiki?curid=420638" title="Pilot morski">
Pilot morski

Pilot morski, pilot portowy lub po prostu pilot to osoba posiadająca specjalistyczną wiedzę, doświadczenie w manewrowaniu statkami oraz znajomość lokalnych warunków, spełniająca wymogi kwalifikacyjne określone prawem. Pilot udziela kapitanowi statku informacji o warunkach nawigacyjnych oraz rad w prowadzeniu statku na ściśle określonym akwenie. Jego znajomość locji danego akwenu zazwyczaj jest znacznie wyższa niż dowódcy statku.
Zadania.
Zadaniem pilota jest zapewnienie bezpiecznego wprowadzenia lub wyprowadzenia z portu jednostki morskiej, hamowanie jej, obracanie i przeprowadzenie procesu cumowania lub dokowania równoległego. Pilotami są zazwyczaj doświadczeni kapitanowie, którzy posiedli wystarczającą wiedzę o akwenie, na którym przyszło im pracować i potrafiący współpracować z załogami holowników lub zespołów holowników wspomagających statki wchodzące lub wychodzące z portu.
Regulacje prawne.
W Polsce Kodeks Morski określa warunki świadczenia usługi pilotowej i odpowiedzialność pilota, natomiast rozporządzenie w sprawie pilotażu morskiego reguluje wymagania kwalifikacyjne pilota morskiego i sposób uzyskania dyplomów:
Bibliografia.
Rozporządzenie Ministra Gospodarki Morskiej i Żeglugi Śródlądowej z dnia 17 listopada 2017 r. w sprawie pilotażu morskiego

</doc>
<doc id="420639" url="https://pl.wikipedia.org/wiki?curid=420639" title="Zamek krzyżacki w Toruniu">
Zamek krzyżacki w Toruniu

Zamek krzyżacki w Toruniu – najwcześniejszy zamek krzyżacki na ziemi chełmińskiej, zbudowany na planie podkowy, prezentuje wcześniejszą formę rozwoju zamków krzyżackich, jeszcze przed ustaleniem się typowego zamku konwentualnego w postaci regularnego czworoboku.
Lokalizacja.
Zamek znajduje się we wschodniej części Zespołu Staromiejskiego, przy ul. Przedzamcze 3, w sąsiedztwie Hotelu 1231, dawnego Młyna Garbarskiego oraz Regionalnego Inkubatora Przedsiębiorczości.
Historia.
XIII wiek.
Budowę zaczęto w latach 50. XIII wieku, ukończono w drugiej ćwierci XIV wieku. Początkowo służył Krzyżakom jako baza wypadowa do podboju Prusów i stworzenia państwa zakonnego. Prawdopodobnie od początku była to siedziba komtura. 7 lutego 1454 roku torunianie jako członkowie Związku Pruskiego rozpoczęli nieudany szturm, a następnie oblężenie zamku. Następnego dnia komtur Albrecht Kelb poddał zamek i otworzył bramy krzyżackiej siedziby. Rada miejska natychmiast zdecydowała o jego wyburzeniu, aby uniemożliwić władzy zwierzchniej (niezależnie czy polskiej lub krzyżackiej) trzymanie w Toruniu wojsk. Wydarzenia te zapoczątkowały wojnę trzynastoletnią. 
Okres nowożytny.
W okresie nowożytnym teren zamkowy był wykorzystywany jako bastion oraz wysypisko śmieci. Dopiero w 1966 roku ruiny zamku uporządkowano, odsłaniając zachowane do wysokości ok. 1,5 m mury parteru. Ustawiono tu także dwa metalowe miecze, nawiązujące do grunwaldzkich. Odnalezione wtedy detale architektoniczne (maswerki, zworniki) znalazły się w podziemiach zamku oraz w zbiorach Muzeum Okręgowego w Toruniu.
Z budynków zamku głównego do dzisiaj zachowała się wieża ustępowa (gdanisko) wraz z prowadzącym do niej gankiem, fosa, dolne partie murów parteru (odc. południowy) i ośmiobocznej wieży (stołp) i piwnice. Na terenie przedzamcza zachowały się budynki związane z zamkiem – dawny szpital (częściowo zburzony w końcu XIX w.) i młyn górny, a także znaczne odcinki murów przedzamcza z kilkoma bramami (w tym m.in. Młyńską i Menniczą).
Dzisiaj zamek, zakonserwowany jako trwała ruina, służy celom turystycznym i dydaktycznym. Poza wycieczkami organizowane są tutaj także festiwale uliczne, happeningi, imprezy masowe i turystyczne (pikniki, strzelanie z łuku, pokazy mody itp.). W fosie zamkowej organizowany jest Międzynarodowy Festiwal Teatralny „Kontakt” oraz Międzynarodowy Festiwal Muzyki Chrześcijańskiej Song of Songs.
Od 2007 roku gospodarzem zamku jest Centrum Kultury Zamek Krzyżacki w Toruniu.
Przedzamcze.
Na terenie przedzamcza zachowały się obiekty związane z zamkiem:
Ciekawostka.
Przy ul. Przedzamcze przy otwartym fragmencie przepływającej w kierunku Wisły Strugi Toruńskiej znajduje się ceramiczny smok. Instalacja ta nawiązuje do rzekomego pojawienia się smoka przy tej ulicy w roku 1746.

</doc>
<doc id="420642" url="https://pl.wikipedia.org/wiki?curid=420642" title="Normalsi">
Normalsi

Normalsi – łódzki zespół rockowy założony w 1999 roku przez Piotra Pachulskiego i Adama Marszałkowskiego.
O zespole.
Debiut płytowy Normalsów – album „Soliloquium”, wydany w 2005 r. i ” Dekalog czyli Piekło Muzykantów” – wydany rok później, okazały się sukcesem artystycznym. W roku 2007 kuratorzy oświaty nagradzają płytą Normalsów najlepszych maturzystów w kraju.
Działalność Normalsów nie ogranicza się do koncertowania i nagrywania albumów płytowych (ostatni to „Pokój z widokiem na wojnę” – 2009). Zespół  w latach 2008–2011 co roku organizował trasy koncertowe w Polsce, promujące łódzką scenę rockową, czyniąc z nich objazdowy festiwal.
„Twórczość  Normalsów intryguje – napisał miesięcznik „Teraz Rock” – muzycznie osadzona w grunge`u, tekstowo dość poetycka, z konceptualnym zarysem poszczególnych albumów”.
Dorobek twórczy łódzkich Normalsów stał się inspiracją dla ludzi teatru. Fabularne, obrazowe utwory zespołu doprowadziły do powstania widowiska rockowego „Łajza” (prapremiera – styczeń 2013). Oparty na tekstach i muzyce Normalsów spektakl „Łajza” przyniósł Normalsom uznanie środowisk artystycznych i publiczności, interesującej się nie tylko muzyką rockową, ale także jej fuzją z różnymi formami tanecznymi, a także z muzyką klasyczną – w tym przypadku dziełami J.S. Bacha w interpretacji skrzypka Michała Jelonka.
Spektakl „Łajza” zdobył „Złotą Maskę” – nagrodę dziennikarzy dla twórców teatru. W ciągu trzech sezonów został zagrany kilkadziesiąt razy. Fundacja Dom Muzyki – wydawca Normalsów – przygotowała płytę ze spektaklem (premiera 22 stycznia 2016).

</doc>
<doc id="420643" url="https://pl.wikipedia.org/wiki?curid=420643" title="Rezerwat przyrody Jezioro Siedmiu Wysp">
Rezerwat przyrody Jezioro Siedmiu Wysp

Rezerwat przyrody Jezioro Siedmiu Wysp – rezerwat faunistyczny położony w gminach gminie Węgorzewo i Srokowo, w województwie warmińsko-mazurskim, przy granicy polsko-rosyjskiej. Znajduje się na terenie nadleśnictw Borki i Srokowo. Rezerwat obejmuje jezioro Oświn (zwane także "Jeziorem Siedmiu Wysp") wraz z otaczającym je terenem – torfowiskami, trzcinowiskami, rozlewiskami, bagnami, lasami i łąkami. Obszar rezerwatu jest objęty ochroną czynną.
Rezerwat został ustanowiony w 1956 roku. Początkowa powierzchnia 999,48 ha została zwiększona do 1618,34 ha w roku 2004 oraz do 1763,05 ha w roku 2016.
Cel ochrony.
Rezerwat utworzono w celu zachowania ze względów naukowych naturalnego środowiska gnieżdżenia się ptactwa wodnego i błotnego.
Obecnie jako cel ochrony podaje się:
Fauna.
Występuje tu około 110 gatunków ptaków, m.in.: perkoz dwuczuby, zausznik, bąk, gęgawa, krakwa, cyraneczka, płaskonos, kania czarna, błotniak stawowy, orlik krzykliwy, orzeł bielik, derkacz i wąsatka, gęś białoczelna, gęś zbożowa, żuraw.
W przeszłości na terenie obecnego rezerwatu obserwowano występowanie ślepowrona.
Oprócz tego znajdują się tutaj miejsca odpoczynku przelatujących ptaków, przede wszystkim gęsi (ok. 4 tys.).
Występuje także wiele rzadkich gatunków bezkręgowców wodnych, m.in. "Limnephilus externus".
Ostoja konika polskiego.
Grunty wsi Zielony Ostrów były użytkowane rolniczo przez PGR Pasternak do 1987 roku. Pozostawione bez ingerencji człowieka dawne tereny rolnicze zarosłyby lasem. W celu utrzymania powierzchni trawiastych w rejon dawnej wsi Zielony Ostrów w roku 1990 sprowadzone zostały pierwsze koniki polskie. W roku 1991 było tu 7 koników polskich. W roku 1994 było ich 17, żyjących w dwóch stadach. W roku 2000 było tu 35 koników, żyjących także w dwóch stadach. W roku tym tabun ogiera "Namorzyńca" liczący 21 sztuk koni zajmował terytorium 188 ha, a tabun ogiera "Morusa" liczący 14 sztuk koni zajmował teren 108 ha. Koniki polskie żyją tu w stanie dzikim. W czasie ciężkich zim dokarmiane są sianem. Sukcesja drzew i krzewów dzięki konikom polskim została spowolniona, ale nie zatrzymana całkowicie.
Zagrożenia.
Stałym zagrożeniem jeziora jest jego eutrofizacja i chemizacja.
Ochrona na podstawie prawa międzynarodowego.
Rezerwat jest wpisany na listę Międzynarodowej Konwencji Ramsar (chroni obszary wodno-błotne o znaczeniu międzynarodowym). Terytorium rezerwatu wchodzi w skład dwóch obszarów sieci Natura 2000: specjalnego obszaru ochrony siedlisk „Ostoja nad Oświnem” PLH280044 i obszaru specjalnej ochrony ptaków „Jezioro Oświn i okolice” PLB280004, oraz w skład ostoi ptaków IBA „Ostoja Oświn” (ang. "Oswin Site") o kodzie PL034.

</doc>
<doc id="420645" url="https://pl.wikipedia.org/wiki?curid=420645" title="Sklęczki">
Sklęczki

Sklęczki – część miasta Kutna na wschodnim krańcu miasta, na lewym brzegu rzeki Ochni.
Sklęczki mają przede wszystkim charakter dzielnicy przemysłowej. To tutaj znajduje się Kutnowski Park Agro-Przemysłowy, obszar specjalnie przygotowany do realizacji inwestycji przemysłowych, oraz Łódzka Specjalna Strefa Ekonomiczna – Podstrefa Kutno.
Przez środek dzielnicy przebiega obwodnica Kutna na trasie z Warszawy do Poznania – część drogi krajowej nr 92, na jej zachodnim krańcu, w tzw. Józefowie biegnie odcinek końcowy północnej obwodnicy miasta na drodze krajowej nr 60, natomiast przez wschodnią część dzielnicy przebiega autostrada A1.
W Sklęczkach znajdują się również Skład Kutno będący częścią 3 Regionalnej Bazy Logistycznej oraz otwarty w latach 70. przystanek kolejowy i stacja towarowa.
Historia.
Dawniej samodzielna miejscowość. Od 1867 w gminie Krzyżanówek. W okresie międzywojennym należały do powiatu kutnowskiego w woj. warszawskim. 20 października 1933 utworzono gromadę Sklęczki w granicach gminy Krzyżanówek, składającą się z folwarku i parcelacji Sklęczki oraz wsi Kotliska Małe. 1 kwietnia 1939 wraz z całym powiatem kutnowskim przeniesione do woj. łódzkiego. Podczas II wojny światowej włączone do III Rzeszy.
Po wojnie Sklęczki powróciły do powiatu kutnowskiego w województwie łódzkim, gdzie stanowiły jedną z 27 gromad gminy Krzyżanówek. W związku z reorganizacją administracji wiejskiej jesienią 1954, Sklęczki weszły w skład nowej gromady Kutno, a po jej zniesieniu 29 lutego 1956 – do gromady Bielawki. Gromadę Bielawki zniesiono 1 lipca 1968, a Sklęczki włączono do nowo utworzonej gromady Kutno-Wschód. W 1971 roku wraz z Kotliskami Małymi liczyły 375 mieszkańców.
Od 1 stycznia 1973 w gminie Kutno jako część sołectwa Sklęczki, obejmującego także Kotliska Małe. W latach 1975–1987 miejscowość należała administracyjnie do województwa płockiego.
2 lipca 1976 Sklęczki włączono do Kutna.

</doc>
<doc id="420662" url="https://pl.wikipedia.org/wiki?curid=420662" title="Bytom Karb Wąskotorowy">
Bytom Karb Wąskotorowy

Bytom Karb Wąskotorowy – główna i największa zachowana stacja Górnośląskich Kolei Wąskotorowych.
Układ torowy stacji składa się z 22 torów głównych zasadniczych, głównych dodatkowych, trakcyjnych oraz specjalnego przeznaczenia o łącznej długości przekraczającej 4 km.
Stacja wyposażona jest w scentralizowane mechaniczne urządzenia sterowania ruchem kolejowym nastawiane pierwotnie z dwóch nastawni (obecnie istnieje i czynna jest tylko nastawnia dysponująca BKw). Ponadto na stacji zachował się semafor świetlny wyjazdowy "C" oraz kształtowa tarcza zaporowa.
Do dziś na stacji przetrwały następujące budynki i budowle:

</doc>
<doc id="420668" url="https://pl.wikipedia.org/wiki?curid=420668" title="Rzut stereograficzny">
Rzut stereograficzny

Rzut stereograficzny lub "odwzorowanie stereograficzne" – przekształcenie geometryczne, rzut środkowy sfery na płaszczyznę, w którym środkiem rzutu jest punkt sfery, zaś rzutnia jest styczna do sfery w antypodzie środka rzutu.
Podstawowe własności.
Odwzorowanie stereograficzne jest wzajemnie jednoznaczne ze sfery z wyłączonym jednym punktem (środkiem rzutu) na płaszczyznę.
Odwzorowanie to jest wiernokątne: dwie linie na sferze i ich obrazy na płaszczyźnie przecinają się pod takim samym kątem (zob. Kąt między dwiema krzywymi).
Każdy okrąg na sferze, „przechodzący” przez środek rzutu, odwzorowuje się na prostą na płaszczyźnie, zaś każdy inny okrąg na sferze odwzorowuje się na okrąg na płaszczyźnie.
W przekształceniu odwrotnym każda prosta na płaszczyźnie–rzutni odwzorowuje się na okrąg na sferze „przechodzący” przez środek rzutu, każdy okrąg na rzutni odwzorowuje się na okrąg na sferze.
Z dwu powyższych własności wynika, że w odwzorowaniu stereograficznym odwrotnym rodzina prostych równoległych na płaszczyźnie odwzorowuje się na rodzinę okręgów na sferze, „stycznych” w środku rzutu.
W kartografii.
Odwzorowanie stereograficzne znane było w starożytnej Grecji – jego matematyczny opis dał Hipparchos z Nikei (II wiek p.n.e.).
W kartografii jest stosowane głównie (choć nie tylko) do przedstawiania obszarów podbiegunowych. Od innych rodzajów odwzorowania azymutalnego różni się tym, że jest wiernokątne, nie zachowuje jednak odległości ani pól.
W krystalografii.
Odwzorowanie stereograficzne zostało wprowadzone do krystalografii w 1839 przez W.H. Millera.
Stosuje się je w celu wiernej prezentacji kątów pomiędzy normalnymi ścian. Umożliwia ona przedstawienie trójwymiarowych obiektów na płaszczyźnie z wiernym zachowaniem kątów.
Każda ściana, każda prosta i punkt reprezentowane są przez rzut punktu przecięcia sfery przez normalną na płaszczyznę równikową.

</doc>
<doc id="420669" url="https://pl.wikipedia.org/wiki?curid=420669" title="Kapys (syn Assarakosa)">
Kapys (syn Assarakosa)

Kapys – pochodził z Frygii, syn Assarakosa i Hieromneme, mąż Temiste i ojciec Anchizesa. Uchodzi za jednego z przodków Eneasza oraz założyciela miasta Kapua.

</doc>
<doc id="420673" url="https://pl.wikipedia.org/wiki?curid=420673" title="Škoda Octavia">
Škoda Octavia

Škoda Octavia – samochód osobowy klasy kompaktowej produkowany pod czeską marką Škoda od 1996 roku. Od 2019 roku produkowana jest czwarta generacja modelu.
Pierwsza generacja.
Škoda Octavia I została zaprezentowana po raz pierwszy w listopadzie 1996 roku.
Octavia I wprowadzona została po raz pierwszy na rynek pod koniec 1996 roku. Pojazd był pierwszym modelem Škody zaprojektowanym w biurach konstrukcyjnych Volkswagena. Samochód został zbudowany na bazie płyty podłogowej VW A4 PQ 34, która wykorzystana została do budowy m.in. Audi A3 oraz TT, Volkswagena Bora/Jetta oraz Golfa IV. Pod koniec 1997 roku wprowadzona została wersja kombi pojazdu, która w 1999 roku otrzymała opcjonalny napęd na cztery koła. W 1998 roku do listy wyposażenia standardowego pojazdu dodano system ABS oraz poduszkę powietrzną kierowcy.
W 2000 roku auto przeszło face lifting. Zmieniony został m.in. przedni zderzak oraz tylne lampy, a także odświeżono atrapę chłodnicy. Przy okazji liftingu wprowadzona została sportowa odmiana RS. Pomimo zaprezentowania w 2004 roku II generacji modelu I generacja pozostała na rynku pod nazwą Škoda Octavia Tour. Produkcję zakończono 9 listopada 2010 roku. W ciągu 14 lat wyprodukowano 1 442 126 egzemplarzy.
Wersje wyposażeniowe.
Przed liftingiem:
Podstawowe wyposażenie wersji LX obejmuje m.in. wspomaganie kierownicy, obrotomierz oraz immobilizer. Wersja GLX dodatkowo wyposażona była m.in. w poduszkę powietrzną kierowcy, zamek centralny oraz napinacze pasów bezpieczeństwa. Wersja SLX dodatkowo wyposażona została w poduszkę powietrzną pasażera, elektryczne sterowanie szyb oraz elektryczne sterowanie lusterek, a także system ABS. Wersja Laurin&amp;Klement wyposażona mogła być m.in. w skórzaną tapicerkę oraz drewnopodobne wstawki w desce rozdzielczej, a także regulowane na wysokość fotele przednie, klimatyzację automatyczną, 8-głośnikowy system audio z radioodtwarzaczem płyt CD oraz elektryczne sterowany szyberdach.
Po liftingu:
Silniki.
Benzynowe:
Wysokoprężne:
Druga generacja.
Škoda Octavia II została po raz pierwszy zaprezentowana w 2004 roku.
Samochód został zbudowany na bazie zmodyfikowanej płyty podłogowej VW A5 PQ, która wykorzystana została do budowy m.in. Audi A3, Seata Altea, León oraz Toledo, a także Volkswagena Golfa V, Jetta, Touran oraz Golfa Plus. Początkowo pojazd występował wyłącznie w wersji liftback do której w 2004 roku dołączyła wersja kombi.
W 2005 roku podczas targów motoryzacyjnych we Frankfurcie zaprezentowano usportowioną odmianę RS, a w 2007 roku uterenowioną wersję Scout, która otrzymała powiększony prześwit, napęd na cztery koła oraz plastikowe nakładki karoserii. W 2005 roku do wyposażenia standardowego pojazdu dodano m.in. czujniki cofania. W 2008 roku auto przeszło face lifting. Zmienione zostały m.in. przednie i tylne reflektory, zderzaki, pokrywa silnika oraz delikatnie przemodelowane zostało wnętrze. Zmieniono w nim m.in. zegary oraz kierownicę.
W ciągu 9 lat wyprodukowano 2 358 400 egzemplarzy tego modelu.
Scout.
Octavia Scout to pierwsza uterenowiona odmiana w historii Škody Octavii, w poprzedniej generacji oferowano tylko napęd 4x4. Samochód wyróżnia się innym wyglądem niż standardowa wersja w skład niego wchodzą plastikowe osłony z przodu i z tyłu. Jest o 10 mm dłuższa i o 15 mm szersza od zwykłej Octavii, a także o 13 mm wyższa. Octavię Scout oferowano tylko z nadwoziem kombi. Napęd 4x4 napędzany jest przez sprzęgło Haldex 4 generacji. Octavia Scout była oferowana z 1.8 TSI oraz 2.0 TDI. Bazowa odmiana kosztowała 100 tysięcy złotych.
Wersje wyposażeniowe.
Standardowe wyposażenie podstawowej wersji Classic pojazdu obejmowało m.in. 4 poduszki powietrzne, system ABS, elektryczne sterowanie szyb przednich, podgrzewanie oraz elektryczne sterowanie lusterek bocznych, zamek centralny, regulowany na wysokość fotel kierowcy, dzielona tylna kanapa oraz od 2005 roku zestaw czujników cofania. Wersja Ambiente wyposażona może być m.in. w światła przeciwmgłowe, klimatyzację, elektrycznie sterowane szyby tylne, sterowany pilotem zamek centralny, komputer pokładowy, regulowane na wysokość siedzenie pasażera, podłokietniki, a w wersji po liftingu także kurtyny boczne. Wersje Elegance dodatkowo wyposażona jest m.in. w skórzaną kierownicę i dźwignię zmiany biegów, alufelgi, radio CD/MP3, a wersja Laurin&amp;Klement standardowo wyposażona jest także m.in. w skórzaną tapicerkę. Opcjonalnie doposażyć można ją było w system nawigacji satelitarnej.
Silniki.
Benzynowe:
Wysokoprężne:
Trzecia generacja.
Škoda Octavia III została po raz pierwszy oficjalnie zaprezentowana podczas konferencji prasowej 11 grudnia 2012 roku w Muzeum Škody w Mladá Boleslav. Produkcję seryjną pojazdu rozpoczęto 17 grudnia 2012 roku.
Samochód został zbudowany na bazie płyty podłogowej MQB wykorzystanej do budowy m.in. Audi A3, Seata Leóna, Volkswagen Jetta oraz Golfa VII. W 2013 roku podczas targów motoryzacyjnych w Genewie zaprezentowana została wersja kombi pojazdu, a także wersja z napędem na cztery koła.
10 lipca 2013 roku podczas Festiwalu Szybkości w Goodwood zaprezentowana została usportowiona wersja RS. Pojazd napędzany może być silnikiem benzynowym 2.0 TSI o mocy 220 KM lub silnikiem wysokoprężnym 2.0 TDI o mocy 184 KM. Samochód charakteryzuje się niżej zawieszonym nadwoziem, zmienionym zderzakiem przednim z innymi wlotami powietrza, dyfuzorem umieszczonym pod tylnym zderzakiem oraz tylnym spojlerem.
W 2014 roku podczas targów motoryzacyjnych w Genewie zaprezentowana została uterenowiona odmiana Scout, która wyróżnia się plastikowymi zderzakami oraz nakładkami na nadkola oraz progi, a także podniesionym prześwitem. Standardowo auto wyposażone zostało w napęd na cztery koła oparty na układzie Haldex piątej generacji. Przy okazji zaprezentowana została wersja G-TEC zasilana gazem ziemnym wyposażona w benzynowy silnik 1.4 TGI o mocy 110 KM.
W 2015 roku podczas targów motoryzacyjnych w Genewie zaprezentowano wersję RS 230, która w stosunku do zwykłej wersji RS otrzymała zwiększoną o 10 KM moc silnika. W przeciwieństwie do podstawowej wersji RS auto otrzymało pakiet stylistyczny Black składający się z czarnych listew wokół okien, polakierowaną na czarno ramką atrapy chłodnicy, czarnymi obudowami lusterek zewnętrznych, a także 19-calowymi alufelgami. Dla polepszenia trakcji, auto standardowo wyposażone jest w mechaniczną blokadę mechanizmu różnicowego przedniej osi.
W połowie 2016 roku zaprezentowano na rok modelowy 2017 wersję napędzaną trzycylindrowym silnikiem benzynowy o pojemności 1 l (1.0 TSI) o mocy 115 KM, który zastąpił silnik 1.2 TSI. Przy okazji na listę wyposażenia opcjonalnego dopisano adaptacyjne zawieszenie oraz bezprzewodową ładowarkę do smartfonów.
Scout.
Jak w poprzedniej generacji znajdują się plastikowe poszerzenia, które wyróżniają Octavię od innych wersji. Napęd 4x4 (standard) jest napędzany przez sprzęgło Haldex 5 generacji. Jej odpowiednik spod znaku VW, czyli Volkswagen Golf Alltrack również używa napędu 4x4 napędzanym przez Haldex. Ma też 17 centymetrowy prześwit. Jest on większy od zwykłej Octavii o 30 mm. Występują dwa silniki, 2.0 TDI oraz 1.8 TSI, ten pierwszy występuje z ręczną skrzynią biegów oraz DSG, a ten drugi tylko z automatem. Cena od 134 500 zł.
Lifting.
W październiku 2016 roku samochód przeszedł face lifting. Zmienione został m.in. przednie reflektory, które od teraz są dwuczęściowe, na wzór tych zastosowanych w modelu Kodiaq, które mogą być opcjonalnie wyposażone w pełni w technologię Full LED. Delikatnie zmieniona została atrapa chłodnicy, a także światła przeciwmgłowe. Z tyłu pojazdu zmienione zostało wnętrze reflektorów oraz kształt tylnego zderzaka. Przy okazji liftingu, wprowadzony został dla topowych wersji pojazdu nowy 9,2-calowy ekran dotykowy, a także łącze internetowe LTE z WiFi, system Trailer Assist wspomagający kierowcę podczas manewrowania z przyczepą oraz system monitorowania martwego pola z funkcją ostrzegania o ruchu poprzecznym podczas cofania.
Wersje wyposażeniowe.
Standardowe wyposażenie podstawowej wersji Active obejmuje m.in. 7 poduszek powietrznych, system ABS i ESP, klimatyzację, elektryczne sterowanie szyb przednich, podgrzewanie oraz elektryczne sterowanie lusterek, radioodtwarzacz oraz komputer pokładowy, a także światła do jazdy dziennej. Wersja Ambition dodatkowo wyposażona jest także m.in. w elektrycznie sterowane tylne szyby, radio CD/MP3, skórzaną wielofunkcyjną kierownicę, 16-calowe alufelgi, światła przeciwmgłowe oraz czujniki cofania. Wersja Elegance dodatkowo wyposażona jest m.in. dwustrefową automatyczną klimatyzację, czujniki parkowania, czujniki deszczu, spryskiwacze reflektorów, elektrycznie składane lusterka, radio z 5,8-calowym ekranem dotykowym oraz 17-calowe alufelgi. Wersja Laurin&amp;Klement dodatkowo wyposażona jest m.in. w fotochromatyczne podgrzewane, składane i elektrycznie regulowane lusterka zewnętrzne z pamięcią ustawień i podświetleniem wokół drzwi, fotochromatyczne lusterko wsteczne, 10-głośnikowy system audio z 5,8-calowym ekranem dotykowym, radiem CD/MP3, a także wejściami AUX i USB, a także brązową tapicerką łączącą Alcantarę z ekologiczną skórą, reflektory ksenonowe z funkcją dynamicznego doświetlania zakrętów, tylne światła wykonane w technologii LED, 18-calowe alufelgi oraz chromowane wykończenia atrapy chłodnicy oraz listew bocznych okien. Wersja RS standardowo wyposażona jest m.in. w reflektory biksenonowe, światła do jazdy dziennej wykonane w technologii LED, skórzaną tapicerkę oraz 17-calowe alufelgi. Opcjonalnie pojazd wyposażony może być także m.in. w 18 lub 19-calowe alufelgi.
Auto opcjonalnie doposażyć można także m.in. w aktywny tempomat, system monitorowania odległości od poprzedzającego pojazdu, asystenta zmiany toru jazdy, system monitorujący aktywność kierowcy oraz bezkluczykowy dostęp do auta, podgrzewaną przednią szybę, system nawigacji satelitarnej z mapą Europy, systemem DVD, łącznością Apple i kolorowym 8-calowym wyświetlaczem oraz podgrzewane przednie fotele.
Silniki.
Wysokoprężne:
CNG:
Czwarta generacja.
Škoda Octavia IV została po raz pierwszy zaprezentowana w 2019 roku.
Premiera czwartej generacji odbyła się 11 listopada 2019 roku. Samochód przeszedł wyraźne wizualne zmiany na tle poprzednika – stał się większy, zyskał bardziej muskularną sylwetkę i więcej ostrych linii. Octavia IV została utrzymana w nowej estetyce marki, którą z końcem 2018 roku zapoczątkował model Scala, co przekłada się na strzeliste, ścięte reflektory (znów są jednoczęściowe) i podłużne tylne lampy.
Duże zmiany pojawiły się także w kabinie pasażerskiej, na czele z kokpitem. Wyróżnia się on dużym, 10-calowym dotykowym ekranem służącym do sterowania klimatyzacją, radiem i nawigacją. Oferuje o też łączność Bluetooth, Apple CarPlay i Android Auto. Oryginalnym rozwiązaniem jest też nowa, dwuramienna kierownica. Zbudowana na nowej platformie MQB Octavia IV jest nie tylko większa pod kątem wymiarów zewnętrznych, ale i ma obszerniejsze wnętrze. Przekłada się to szczególnie na przestrzeń dla pasażerów tylnej kanapy i pojemność bagażnika, który w przypadku liftbacka mierzy 600 litrów, a wersji kombi – jest duży na 640 litrów.
Octavia IV oferowana jest zarówno w wariantach benzynowych, jak i wysokoprężnych. Po raz pierwszy ofertę rozbuduje też odmiana hybrydowa typu plug-in o nazwie Octavia iV, która będzie dostępna w dwóch wariantach mocy. Octavia czwartej generacji trafiła do sprzedaży w Polsce na początku 2020 roku.
Octavia RS iV.
W marcu 2020 roku zaprezentowano Octavię RS iV wyposażoną w napęd hybrydowy typu plug-in (PHEV), składającym się z silnika benzynowego 1.4 TSI oraz jednostki elektrycznej o mocy 116 KM. Deklarowana przez producenta łączna moc układu to 245 KM i 400 Nm. Samochód przyśpiesza do 100 km/h w czasie 7,3 sekundy i osiąga prędkość maksymalną 225 km/h.
Octavia RS.
W lipcu 2020 roku zadebiutowała druga wersja Octavii RS czwartej generacji, tym razem nie z napędem hybrydowym a z konwencjonalnymi silnikami benzynowymi i wysokoprężnymi. Nowa Octavia RS może być wyposażona w silnik benzynowy 2.0 TSI o mocy 245 KM i z maksymalnym momentem obrotowym wynoszącym 370 Nm, wersja ta jest oferowana wyłącznie z napędem na przednie koła i 6-biegową przekładnią manualną lub 7-biegową automatyczną DSG. Przyśpieszenie do 100 km/h zajmuje 6,7 sekundy, a prędkość maksymalna wynosi 250 km/h. Oczywiście dostępna jest także odmiana z silnikiem wysokoprężnym. Jest to motor 2.0 TDI o mocy 200 KM i z maksymalnym momentem obrotowym wynoszącym 400 Nm. W tym wypadku możemy zamawiać samochód zarówno z napędem na koła przednie jak i AWD. Octavia RS TDI dostępna będzie jedynie z 7-biegową skrzynią automatyczną DSG, natomiast osiągi to 6,8 sekundy do pierwszych 100 km/h i 243 km/h prędkości maksymalnej.
Samochód otrzymał ponadto progresywny układ kierowniczy, niższe o 15 mm zawieszenie o sportowej charakterystyce, oraz za dodatkową opłatą elektrycznie regulowane zawieszenie Dynamic Chassis Control. W przypadku wersji benzynowej otrzymamy także mechanizm różnicowy o ograniczonym poślizgu z wielopłytkowym mokrym sprzęgłem. We wnętrzu pojazdu znajdziemy także kubełkowe fotele, elementy wykończeniowe przypominające włókno węglowe, oraz akcenty charakterystyczne dla wersji RS.
Wersje wyposażeniowe.
Standardowe wyposażenie podstawowej wersji Active pojazdu obejmuje m.in. 7 poduszek powietrznych, elektrycznie regulowane i podgrzewane lusterka, centralny zamek z pilotem, system multimedialny z wyświetlaczem 8,25 cala, elektryczny hamulec postojowy, system wspomagający ruszenie na wzniesieniach, kierownicę obszytą skórą, 16-calowe felgi aluminiowe, asystent pasa ruchu i utrzymania odstępu, komputer pokładowy, a także klimatyzację manualną.
Bogatsza wersja Ambition dodatkowo wyposażona jest w m.in. podłokietnik z przodu, przednie fotele regulowane na wysokość, fotel kierowcy z regulacją odcinka lędźwiowego, tylne czujniki parkowania, czujnik deszczu i zmierzchu, kamerę cofania, system audio z 8 głośnikami, automatyczną klimatyzację dwustrefową, przednie światła przeciwmgielne, felgi aluminiowe 17 cali, a także tempomat.
Najbogatsza wersja Style została dodatkowo wyposażona w m.in. elektrycznie składane lusterka, przednie czujniki parkowania, reflektory przednie LED, chromowane wykończenie samochodu z zewnątrz, system multimedialny z 10 calowym wyświetlaczem i nawigacją, podgrzewane fotele przednie, przyciemniane szyby, dostęp bezkluczykowy, a także 18-calowe felgi aluminiowe.
Silniki.
Benzynowe:
Wysokoprężne:
Hybrydowe:
CNG:

</doc>
<doc id="420674" url="https://pl.wikipedia.org/wiki?curid=420674" title="Pruskie koleje państwowe">
Pruskie koleje państwowe

Pruskie koleje państwowe (niem. "Preußische Staatseisenbahnen") – syntetyczna nazwa łącząca przedsiębiorstwa kolejowe, które były w posiadaniu bądź pod zarządem administracji państwowej Królestwa Prus przed rokiem 1920. Popularnie oznaczane skrótem KPEV, który jednak nie był oficjalną nazwą.
Historia.
Pierwsze koleje w Prusach, począwszy od "Kolei Berlin-Poczdam" (niem. "Berlin-Potsdamer Eisenbahn") z 1838 r. były własnością prywatną.
Różne, zorientowane komercyjnie koleje prywatne, w zależności od miejscowych możliwości i potrzeb, z czasem uzależniano od państwa. Odbywało się to przez odpowiednie ustawodawstwo i koncesjonowanie, poprzez wsparcie finansowe lub zakup udziałów. Inną drogą trafienia kolei pod administrację pruską było jej przejęcie po wojnie prusko-austriackiej 1866 r., w wyniku aneksji przez Prusy innych państw niemieckich (Królestwo Hanoweru, Księstwo Nassau, Elektorat Hesji i Wolne Miasto Frankfurt). Wykup przez państwo odbywał się na dużą skalę po 1880 r., podczas korzystnej sytuacji finansowej Cesarstwa Niemieckiego, aż do nacjonalizacji w 1888 roku większości ówcześnie działających w Prusach kolei prywatnych.
Poszczególne koleje działały jako samodzielne przedsiębiorstwa, posiadające własny tabor i organizację samostanowienia. Z czasem, administrację kolei wyodrębniono z przedsiębiorstw kolejowych do specjalnych urzędów – terenowych Dyrekcji Kolei (niem. skrót KED). Od 1895 roku istniały dyrekcje: Altona, Berlin, Breslau (Wrocław), Bromberg (Bydgoszcz), Cassel, Cöln linksrh., Cöln rechtsrh. (Kolonia lewy i prawy brzeg Renu), Danzig (Gdańsk), Elberfeld, Erfurt, Essen, Frankfurt (nad Menem), Halle, Hannover (Hanower), Kattowitz (Katowice), Königsberg (Królewiec), Magdeburg, Münster, Posen (Poznań), Saarbrücken, Stettin (Szczecin). Od 1 kwietnia 1895 roku połączono dyrekcje Cöln, a 1 kwietnia 1897 roku utworzono dyrekcję Mainz (Moguncja).
Od 1912 r. rozpoczęto elektryfikację ważniejszych szlaków systemem 15 kV 16,7 Hz.
Pod koniec I wojny światowej koleje państwowe w Prusach osiągnęły łączną długość prawie 37 500 kilometrów. Historia kolei pruskich skończyła się wraz z powstaniem Republiki Weimarskiej i fuzją wszystkich kolei landowych w jedną Deutsche Reichsbahn w 1920 roku.
Nazwa.
Oficjalna, wspólna nazwa kolei pruskich na przestrzeni lat ulegała zmianie:
Popularnie używany jest w odniesieniu do kolei pruskich skrót KPEV, pochodzący od nazwy "Königlich Preußische Eisenbahn-Verwaltung" (Zarząd Królewskich Pruskich Kolei Żelaznych), który był używany na emblematach kolei. Jednakże taka organizacja faktycznie nie istniała.

</doc>
<doc id="420676" url="https://pl.wikipedia.org/wiki?curid=420676" title="Teml">
Teml

TEML () – język makrodefinicji edytorów pakietów programowania firmy Borland (np. Turbo Pascal 7.0 i Borland Pascal 7.0). W języku tym przy pomocy predefiniowanych poleceń oraz zdefiniowanych makr przypisuje się wybranym klawiszom lub sekwencjom klawiszy wykonanie określonej operacji redakcyjnej.
Skrypt w języku TEML musi zostać przygotowany w pliku tekstowym (standardowo z rozszerzeniem *.TEM) i poddany kompilacji za pomocą programu Temc wchodzącego w skład pakietu. Wynikiem kompilacji jest plik z rozszerzeniem *.tp lub *.cmd, który następnie może być wykorzystany jako zbiór konfiguracyjny edytora.
Przykład:
 Script Pr01;
 macro NewLine
 "RightOfLine";
 "InsertText"("xD");
 end;
 Ctrl-L : NewLine;
 Ctrl-N : begin
 "RightOfWord";
 InsertText("xD");
 end;
 Ctrl-S : "RightOfWord";

</doc>
<doc id="420678" url="https://pl.wikipedia.org/wiki?curid=420678" title="Łąkoszyn">
Łąkoszyn

Łąkoszyn – część miasta Kutna (historycznie nazywana dzielnicą mieszkaniową) położona na prawym brzegu rzeki Ochni. 
Łąkoszyn nie tworzy jednostki pomocniczej miasta (dzielnicy, osiedla).
Tradycyjnie Łąkoszyn dzielony jest jeszcze na tzw. Łąkoszyn Nowy (bloki) oraz Łąkoszyn Stary (stare i nowe domki jednorodzinne). Centrum dzielnicy stanowi, jak niegdyś, kościół pw. św. Stanisława Męczennika z 1912 r. Łąkoszyn posiada także własny cmentarz parafialny.
Dzielnica jest podzielona na dwie części przez obwodnicę Kutna w ciągu drogi krajowej nr 92. .
Układ przestrzenny Łąkoszyna nie zachował żadnych czytelnych śladów rozplanowania miejskiego.
Historia.
Początkowo Łąkoszyn był osobnym tworem urbanizacyjnym. Pierwsza wzmianka o istnieniu znajdującej się w szlacheckich rękach miejscowości pochodzi z 1359. Na przełomie XIV i XV w. właściciele dokonali tu lokacji miasta, co potwierdza wzmianka z 1417. Od tego czasu Łąkoszyn stanowił znaczną konkurencję dla rozwijającego się po drugiej stronie Ochni Kutna. Przypuszcza się, że Łąkoszyn był pod koniec średniowiecza miejscem, w którym miały miejsce sesje wyjazdowe łęczyckiego sądu grodzkiego. Rzeka stanowiła granicę województw: rawskiego (w nim leżało Kutno) i łęczyckiego (Łąkoszyn). Oba miasta spierały się przez lata ze sobą w sądach. Jednak miasto Łąkoszyn nie wytrzymało rywalizacji z mazowieckim Kutnem - pod koniec XVIII w. było już ubogą osadą, liczącą zaledwie 101 mieszkańców. W konsekwencji w pierwszej poł. XIX w. Łąkoszyn występuje już jako wieś, jednak data odebrania mu praw miejskich pozostaje nieznana.
Od 1867 w gminie Kutno. W okresie międzywojennym należał do powiatu kutnowskiego w woj. warszawskim. 20 października 1933 utworzono gromadę Łąkoszyn w granicach gminy Kutno, składającą się z samego Łąkoszyn a. 1 kwietnia 1939 wraz z całym powiatem kutnowskim przeniesiony do woj. łódzkiego. Podczas II wojny światowej włączony do III Rzeszy.
Po wojnie Łąkoszyn powrócił do powiatu kutnowskiego w województwie łódzkim, gdzie stanowił jedną z 22 gromad gminy Kutno. W związku z reorganizacją administracji wiejskiej jesienią 1954, Łąkoszyn wszedł w skład nowej gromady Nowa Wieś, a po jej zniesieniu 31 grudnia 1961 – do gromady Kutno, którą równocześnie przemianowano na Kutno-Zachód. W 1971 roku liczył 101 mieszkańców.
Od 1 stycznia 1973 w gminie Kutno jako część sołectwa Łąkoszyn, obejmującego także Antoniew i Wiktoryn. W latach 1975–1976 miejscowość należała administracyjnie do województwa płockiego.
2 lipca 1976 Łąkoszyn włączono do Kutna.

</doc>
<doc id="420682" url="https://pl.wikipedia.org/wiki?curid=420682" title="Boczniak (wagon)">
Boczniak (wagon)

Boczniak – wagon osobowy dawnej konstrukcji (budowany od początków XX wieku), przedziałowy, pozbawiony korytarza wewnętrznego, z osobnymi drzwiami zewnętrznymi do każdego przedziału i stopniami bocznymi na całej długości wagonu. Boczniaki nie miały przejść między wagonami. W Polsce boczniaków wywodzących się z Cesarstwa Niemieckiego używano w ruchu planowym do lat siedemdziesiątych XX wieku.
Konduktorzy, podczas kontroli biletów, musieli poruszać się po pomoście na zewnątrz wagonów. Zaletą boczniaków była szybka wymiana pasażerów, dzięki łatwemu dostępowi do drzwi. W składach złożonych z boczniaków pasażerowie nie mogli korzystać z ubikacji i wagonu restauracyjnego.
Historia.
Boczniaki zostały wynalezione w Anglii na samym początku ery kolei. Powstały poprzez umieszczenie kabiny dyliżansu pocztowego (z siedzeniami wewnątrz dla czterech pasażerów) na podwoziu wagonu. Boczniaki były używane niemal w całej Europie. Były budowane do lat 30. XX wieku. W Europie kontynentalnej były zwane "wagonami angielskimi" lub wagonami zbudowanymi według "systemu angielskiego".
Po 1900 rosnące ceny drewna spowodowały rozpoczęcie wytwarzania boczniaków ze stali. Od 1910 oświetlenie naftowe było zastępowane gazowym.

</doc>
<doc id="420683" url="https://pl.wikipedia.org/wiki?curid=420683" title="Felicjanki">
Felicjanki

Felicjanki – pełna nazwa Zgromadzenie Sióstr Świętego Feliksa z Kantalicjo Trzeciego Zakonu Regularnego Świętego Franciszka Serafickiego (łac. "Congregatio Sororum Santci Felicis de Cantalice Tertii Ordinis Regularis Sancti Francisci Seraphici") — żeńskie zgromadzenie zakonne.
Zgromadzenie zakonne założone 21 listopada 1855 roku w Warszawie przez bł. Marię Angelę Truszkowską.
Reguła "felicjanek" wywodzi się z tercjarstwa franciszkańskiego. Ich franciszkańską duchowość charakteryzuje aspekt eklezjalny, eucharystyczny – kult Najświętszego Sakramentu, i maryjny – Niepokalanego Serca Maryi i nabożeństwo do Matki Bożej Częstochowskiej.
Główne cele zgromadzenia to praca wychowawcza z dziećmi i młodzieżą oraz opieka nad chorymi i ubogimi. Felicjanki zajmują się przede wszystkim religijnym i moralnym wpływem na społeczeństwo, działalnością wychowawczo-oświatową, charytatywną, opiekuńczo-społeczną, a także działalnością misyjną. W Polsce prowadzą szkoły i przedszkola, domy dla chorych kobiet i dla chorych dzieci, ośrodek socjoterapeutyczny, kuchnię dla studentów i jadłodajnię dla bezdomnych, zajmują się działalnością katechetyczną i misyjną.
Zakon jest obecny na terenie Polski, USA, Kanady, Brazylii, Włoch, Wielkiej Brytanii, Francji, Kenii, Ukrainy, Estonii i Rosji. W Polsce są 3 prowincje Sióstr Felicjanek: warszawska, krakowska, przemyska.
Prowincja przemyska.
5 lipca 1910 roku zgromadzenie Felicjanek w Galicji zostało podzielone na dwie prowincje: krakowską i lwowską. 30 sierpnia 1910 roku została powołana prowincja lwowska "pw. Matki Bożej Częstochowskiej", w której skład weszło 17 domów zakonnych w Galicji Wschodniej. Dom macierzysty znajdował się we Lwowie. 
W latach 1945–1946 w wyniku zmian granic państwowych, siostry wyjechały do Polski. Następnie z terenu byłej prowincji lwowskiej, powstała prowincja przemyska.
Prowincja warszawska.
4 października 1922 roku została utworzona prowincja warszawska, "pw. Matki Bożej Królowe Polski"

</doc>
<doc id="420685" url="https://pl.wikipedia.org/wiki?curid=420685" title="Śródplon">
Śródplon

Śródplon – rodzaj międzyplonu uprawianego równocześnie z plonem głównym w celu lepszego wykorzystania pola. Możliwa jest uprawa dwóch lub więcej różnych gatunków lub odmian roślin. Uprawa śródplonów jest stosowana w wielu krajach od czasów starożytnych, obecnie z największym znaczeniem w regionach o niskich nakładach lub ograniczonych zasobach. W ostatnich latach stosowanie uprawy śródplonowej budzi coraz większe zainteresowanie naukowców, ze względu na możliwość zrównoważonej intensyfikacji polegającej na wzroście uzyskanych plonów, zwiększeniu stabilności upraw oraz zmniejszeniu zużycia pestycydów. 
Uprawy śródplonowe na świecie.
Jest to powszechnie stosowana technika w krajach, w których znaczna część upraw pokrywa własne potrzeby rolników oraz o niskiej mechanizacji rolnictwa. Wśród biednych rolników uprawiających dużym nakładem pracy niewielkie pola, stosowanie śródplonu pozwala na zwiększenie plonów, chroni przed negatywnymi skutkami ewentualnej straty części zbiorów oraz wahaniami cen na rynku, chroni i poprawia jakość gleby oraz zwiększa przychody gospodarstwa. Może wynikać także z indywidualnych preferencji żywieniowych lub wymogów kulturowych. W niektórych częściach świata, zwłaszcza w krajach tropikalnych, uprawy z zastosowaniem śródplonów są dominującą praktyką rolniczą. W Ameryce Południowej drobni rolnicy uprawiają 70-90% fasoli z kukurydzą, ziemniakami oraz z innymi zasiewami, a kukurydza jest śródplonem na 60% powierzchni upraw. W Afryce 98% upraw fasolnika chińskiego jest śródplonem, podobnie jak 90% upraw fasoli w Kolumbii. Całkowity odsetek upraw stosujących śródplony w krajach tropikalnych waha się od 17% w Indiach, do 94% w Malawi. Stosowanie wsiewek śródplonowych jest stosowane w Chinach od ponad 2 tysięcy lat. Obecnie najpopularniejsze są uprawy polegające na uprawie w sąsiadujących ze sobą pasach kombinacji zboża-rośliny strączkowe lub zboża-zboża. 
Szczególnym przypadkiem śródplonu może być agroleśnictwo, którego powierzchnia jest szacowana globalnie na miliard hektarów. 
W Europie do równoczesnych upraw więcej niż jednego płodu rolnego można zaliczyć szwajcarskie "pâturages boisés" (leśne pastwiska) oraz śródziemnomorskie "coltura promiscua" (zboża i warzywa uprawiane pod drzewami, zwykle oliwnymi, owocowymi lub winoroślami). Zazwyczaj techniki upraw mieszanych w Europie mają zastosowanie w rolnictwie ekologicznym. W Polsce śródplon jest stosowany głównie w warzywnictwie np. uprawiana jest rzodkiewka w ogórkach 
Badania nad zastosowaniem śródplonów.
Z wieloletnich badań przeprowadzonych na Chińskiej Akademii Nauk Rolniczych wynika, że plony ziarna w systemach międzyplonów były średnio o 22% większe niż w analogicznych monokulturach i wykazywały większą stabilność w perspektywie wieloletniej. Ogólnie rzecz biorąc, większość upraw międzyplonowych opartych na kukurydzy (z wyjątkiem soi/kukurydzy) zwiększyła szacunkowe zyski netto rolnika o 24-75%, przy średniej wartości 47%, Li i wsp. ustalili, że korzyści ze stosowania śródplonów były zwykle większe, gdy jedna roślina wykazywała najintensywniejszy wzrost na początku sezonu wegetacyjnego – np. pszenica, jęczmień i bób, a druga od połowy do późnego lata – np. kukurydza. Takie sezonowe różnice niszowe pozwalają śródplonom na efektywne wykorzystanie dostępnego światła, wody i składników odżywczych dostępnych w okresie wegetacyjnym, wpływając w ten sposób na zwiększenie plonów. Największy wzrost plonów zaobserwowano przy zastosowaniu śródplonu kukurydzy – w różnych kombinacjach upraw, średni całkowity plon zwiększył się o ~1,7–2,1 t/ha  w stosunku do monokultur. Zdaniem naukowców jeśli uprawa śródplonowa obejmująca kukurydzę doprowadziłaby do podobnych wzrostów plonów w Europie, Ameryce Północnej oraz Południowej to mogłoby zwiększyć ich już i tak wysokie plony o 20-30%.

</doc>
<doc id="420687" url="https://pl.wikipedia.org/wiki?curid=420687" title="Dybów (Kutno)">
Dybów (Kutno)

Dybów – część miasta Kutna, położona na lewym brzegu Ochni i jednocześnie nad jej dopływem: Głogowianką. Dybów na charakter dzielnicy wyłącznie zabudowy jednorodzinnej a w niektórych przypadkach willowej. Dzielnica jest najbardziej na północny-zachód wysuniętą częścią miasta i jest odizolowana do reszty Kutna. W dzielnicy znajduje się kościół pw. MB Wspomożenia Wiernych.
Historia.
Dawniej samodzielna miejscowość (wieś). Od 1867 w gminie Kutno. W okresie międzywojennym należał do powiatu kutnowskiego w woj. warszawskim. 20 października 1933 utworzono gromadę "Walentynów" w granicach gminy Kutno, składającą się ze wsi Walentynów i Dybów. 1 kwietnia 1939 wraz z całym powiatem kutnowskim przeniesiony do woj. łódzkiego. Podczas II wojny światowej włączony do III Rzeszy.
Po wojnie Dybów powrócił do powiatu kutnowskiego w województwie łódzkim, nadal jako składowa gromady Walentynów, jednej z 22 gromad gminy Kutno. W związku z reorganizacją administracji wiejskiej jesienią 1954, Dybów wszedł w skład nowej gromady Gołębiewek Nowy, a po jej zniesieniu 31 grudnia 1961 – do gromady Kutno, którą równocześnie przemianowano na Kutno-Zachód. W 1971 roku liczył 62 mieszkańców.
Od 1 stycznia 1973 w gminie Kutno jako część sołectwa Florek. W latach 1975–1976 miejscowość należała administracyjnie do województwa płockiego.
2 lipca 1976 Dybów włączono do Kutna.

</doc>
<doc id="420689" url="https://pl.wikipedia.org/wiki?curid=420689" title="Karabin Lee M1895">
Karabin Lee M1895

Lee M1895 (Lee Navy, M1895 Navy) – amerykański karabin powtarzalny skonstruowany przez Jamesa Parrisa Lee. Wprowadzony do uzbrojenia US Navy w 1895 roku.
Historia.
W połowie lat 90. XIX wieku amerykańska marynarka wojenna postanowiła zmodernizować broń strzelecką swoich oddziałów desantowych. W 1895 roku do uzbrojenia wprowadzono nowy, elaborowany prochem bezdymnym nabój .236 Navy i zasilane nim karabin Lee M1895 oraz ckm Colt M1895.
W 1896 roku rozpoczęto w zakładach Winchestera produkcję pierwszej partii 10 000 karabinów M1895 zamówionych przez marynarkę. Później zawarto jeszcze jeden kontrakt w wyniku którego dostarczono następnych 5000 karabinów. Poza karabinami przeznaczonymi da marynarki Winchester wyprodukował ok. 5000 karabinów M1895 na rynek cywilny.
W 1898 roku wybuchła wojna amerykańsko-hiszpańska. W jej trakcie okazało się, że uzbrojenie amerykańskich jednostek w różne typy karabinów (Lee M1895 używany przez marynarkę, Krag M1896 i Springfield M1889) używane przez US Army), strzelające różnymi nabojami komplikuje zaopatrzenie. Okazało się także że zarówno Lee M1895, jak i Krag M1896 ustępują używanemu przez Hiszpanów karabinowi Mauser M1893. Dlatego po zakończeniu wojny postanowiono wprowadzić do uzbrojenia nowy wzór karabinu, standardowy dla całych amerykańskich sił zbrojnych. Stał się nim opracowany w Springfield Armory wzorowany na Mauzerze M1893 karabin M1903.
W związku z wprowadzeniem karabinu M1903 karabin Lee M1895 został po 1903 roku wycofany z uzbrojenia. Na potrzeby rynku cywilnego był produkowany do 1916 roku.
Opis.
Lee M1895 był bronią powtarzalną. Karabin wyposażony był w zamek dwutaktowy. Pociągnięcie rączki zamkowej do tyłu powodowało w pierwszej fazie ruchu lekki obrót rączki i uniesienie do góry tylnej części zamka. Uniesienie zamka powodowało wysunięcie się rygli z opór ryglowych. W następnej fazie zamek cofał się co powodowało ekstrakcję łuski z komory nabojowej. Ruch rączki zamkowej do przodu powodował dosłanie kolejnego naboju z magazynka i zaryglowanie zamka.
M1895 był zasilany ze stałego magazynka pudełkowego o pojemności 5 naboi. Magazynek mógł być ładowany przy pomocy łódki lub pojedynczymi nabojami.
Lufa posiadała gwint o sześciu bruzdach prawoskrętnych o skoku 165,1 mm.
M1895 posiadał łoże przechodzące w kolbę drewnianą. Przyrządy celownicze mechaniczne (celownik schodkowo-ramkowy, nastawy do 1829 m). Karabin wyposażony był w nożowy bagnet.

</doc>
<doc id="420691" url="https://pl.wikipedia.org/wiki?curid=420691" title="Roślina ochronna">
Roślina ochronna

Roślina ochronna – roślina uprawna stanowiąca plon główny, wcześnie zbierana, w którą wsiewa się roślinę pozostającą na polu po jej zbiorze, np. jęczmień jary + koniczyna czerwona, żyto + seradela.
Wymagane cechy dobrej rośliny ochronnej:
Przykłady roślin ochronnych dla bobowatych drobnonasiennych:

</doc>
<doc id="420693" url="https://pl.wikipedia.org/wiki?curid=420693" title="Pilotówka">
Pilotówka

Pilotówka – specjalistyczna jednostka pływająca służąca do transportu pilota morskiego i przedstawicieli innych organów portowych na lub ze statku podczas ich przemieszczania się na redzie portu morskiego w związku z wykonywanymi czynnościami.
Pilotówkami są zazwyczaj szybkie łodzie motorowe, zdolne do szybkiego dotarcia do burty statku, celem dostarczenia na jego pokład pilota (lub też – w przypadku gdy statek wychodzi z portu prowadzony przez pilota – zdjęcia go zeń). Podchodząc do burty statku pilotówka powinna zrównać swą prędkość z jego prędkością tak, by pilot mógł, bez większych trudności, wspiąć się po sztormtrapie na pokład lub zejść z niego. 
Pilotówki winny charakteryzować się wysoką dzielnością morską ze względu na konieczność operowania w niemal każdych warunkach pogodowych.
Pilotówka zazwyczaj podchodzi do zawietrznej burty statku, gdzie zamocowany jest sztormtrap, po którym pilot dostaje się na pokład jednostki.

</doc>
<doc id="420703" url="https://pl.wikipedia.org/wiki?curid=420703" title="Sieć Badawcza Łukasiewicz – Instytut Technologii Eksploatacji">
Sieć Badawcza Łukasiewicz – Instytut Technologii Eksploatacji

Sieć Badawcza Łukasiewicz – Instytut Technologii Eksploatacji – państwowa placówka naukowo-badawcza w Radomiu.
Historia.
Instytut Technologii Eksploatacji powstał w 1984 r. na skutek przekształcenia Centrum Uczelniano-Przemysłowego przy ówczesnej Wyższej Szkole Inżynierskiej w Radomiu (dziś Uniwersytet Technologiczno-Humanistyczny im. Kazimierza Pułaskiego w Radomiu) i początkowo nosił nazwę Międzyresortowego Centrum Naukowego Eksploatacji Majątku Trwałego. Pierwsze lata istnienia placówki nie były łatwe. Szczególnie doskwierał brak odpowiedniej bazy lokalowej – siedzibę MCNEMT stanowiło 5 prowizorycznych baraków typu „Zębiec”. Dopiero inwestycje rozpoczęte w 1993 r. i prowadzone etapami aż do 2000 r. doprowadziły do wzniesienia kompleksu obiektów z halami laboratoryjnymi, biblioteką, centrum kongresowym i hotelem.
1 kwietnia 2019 roku Instytut Technologii Eksploatacji wszedł w skład Sieci Badawczej Łukasiewicz.
Profil badań.
Realizowane w Łukasiewicz-ITeE prace badawcze mają charakter badań podstawowych i stosowanych, prac aplikacyjnych, działalności eksperckiej i doświadczalno-produkcyjnej. Prowadzone są one w 11 obszarach tematycznych obejmujących badania systemów, innowacyjność i transfer wiedzy, inżynierię powierzchni, kształcenie i doskonalenie zawodowe, mechatronikę, produkcję prototypową i doświadczalną, systemy sterowania, technologie informatyczne, technologie środowiskowe, technologie włókiennicze i tribologię. Ponadto Instytut prowadzi działalność wydawniczą i poligraficzną w obrębie wydawnictw naukowych.
Szczegółowy zakres działalności Instytutu obejmuje m.in.:

</doc>
<doc id="420704" url="https://pl.wikipedia.org/wiki?curid=420704" title="Tangun">
Tangun

Tangun – legendarny założyciel Chosŏn ("Kraj Porannej Ciszy";
, ) w 2333 roku p.n.e. W koreańskiej kulturze uznawany za praprzodka Koreańczyków.
Mit o Tangunie, zapisany w Samguk Yusa, podaje, że Tangun (opisywany też jako "Tangun-Wanggŏm") w czasach, gdy w Chinach panował legendarny cesarz Yao, założył państwo Chosŏn (), a na siedzibę swą obrał Asadal. Miało się to stać w 2333 roku p.n.e.
Mit o Tangunie.
Władca niebios Hwanin miał syna o imieniu Hwanung, który pragnął zakosztować życia wśród ludzi. Spośród trzech wielkich pasm górskich Hwanin wybrał góry Taebaek jako najodpowiedniejsze miejsce dla swego syna. Zezwolił mu się tam osiedlić, zaopatrzywszy go wprzódy w trzy niebiańskie pieczęcie.
Hwanung zstąpił na ziemię, na szczyt Taebaek, gdzie rosła czarna brzoza, a przywiódł ze sobą trzy tysiące podwładnych, mistrza wiatrów, mistrza deszczu i mistrza obłoków. Przybrał miano niebiańskiego króla, a swą siedzibę nazwał boskim miastem. Nauczył ludzi uprawy roli, leczenia chorób... w sumie ponad trzystu sześćdziesięciu umiejętności. Sprawił, że poznali, co to prawo i przyjęli głoszone przez niego zasady moralne.
Żyjące na tych terenach tygrysica i niedźwiedzica ubłagały Hwanunga, by pomógł im przybrać ludzką postać. Niebiański król dał każdej wiązkę piołunu i dwadzieścia ząbków czosnku zalecając, by żywiły się tym i przez sto dni nie wychodziły na światło słoneczne. Tygrysica nie wytrzymała zbyt długiego pobytu w ciemnej pieczarze, wyskoczyła na zewnątrz i pozostała nadal zwierzęciem. Cierpliwa niedźwiedzica, wykonując ściśle królewskie zalecenia, po dwudziestu jeden dniach przemieniła się w kobietę. Pozostała jednak samotna, a tak pragnęła mieć dziecko! Modliła się o nie pod świętym drzewem. I znów Hwanung ulitował się nad nią. Przybrał ludzką postać i spłodził z nią syna. Nadano mu imię "Tangun Wanggeom". Założył on państwo, a za swą siedzibę obrał Pjongjang. Przeniósł potem swą stolicę do Asadal w górach Taebaek. Panował przez tysiąc pięćset lat, a gdy miał tysiąc dziewięćset osiem lat, został bóstwem gór.
Postać Tanguna w kulturze koreańskiej.
Tangun uważany jest za praprzodka Koreańczyków, a może nawet za praprzodka całej ludzkości. Do lat 60. XX wieku w Korei Południowej liczono lata od momentu założenia państwa Kojosŏn przez Tanguna, a więc od 2333 p.n.e. Obok daty według kalendarza zachodniego podawano rok ery Tanguna. I tak na przykład rok 1988 był 4327. rokiem ery Tanguna, a jednym ze świąt państwowych w Republice Korei jest 3 października, „dzień, w którym otwarły się niebiosa". Istnieje obszerna literatura dotycząca interpretacji różnych aspektów tego mitu, a także samego imienia jego bohatera.
Nie można zapominać, że w etnogenezie narodu koreańskiego znaczącą rolę odegrali przybysze z północy — z terenów Syberii i Mandżurii. Mit o Tangunie, zrodzonym ze związku syna władcy Niebios, Hwanunga, z Ungnyŏ, niedźwiedzicą przemienioną w kobietę, świadczyć może o istnieniu wśród Protokoreańczyków kultu niedźwiedzia. Może to też być świadectwem zwycięstwa klanu, którego totemem był niedźwiedź, nad klanem, którego totemem był tygrys.
Z analizy innych mitów koreańskich wynika, że obok niedźwiedzia i tygrysa oddawano w Korei cześć również innym istotom żywym. Można tu wymienić węża, smoka, dżdżownicę, konia i koguta. Żadne jednak nie ma tak bogatej ikonografii ani nie występuje w tak wielu legendach jak tygrys. Uważano, że wcielić się w niego może bóstwo gór, nazywano go też „księciem gór", a zwykle przedstawiany był jako wysłannik groźnego i wszechmocnego Sansina. Przez wiele wieków realnie zagrażał życiu mieszkańców Półwyspu, był dla nich symbolem odwagi, siły, ale i chytrości. Jego wizerunki umieszczano na amuletach mających odganiać złe moce.

</doc>
<doc id="420713" url="https://pl.wikipedia.org/wiki?curid=420713" title="Baekje">
Baekje

Baekje lub Paekche ( ) – historyczne koreańskie wczesnofeudalne królestwo, jedno z Trzech Królestw Korei.
Dzieje.
Powstanie państwa Baekje najczęściej datuje się na rok 18 p.n.e., a jego pierwszym władcą według kronik "Samguk sagi" był Onjo, syn Dongmyeonga, założyciela królestwa Goguryeo.
Baekje przeżywało swój rozkwit w IV wieku, gdy obejmowało większość zachodniego wybrzeża Półwyspu Koreańskiego. Za panowania króla Kŭnch’ogo (346–375) sprawowało kontrolę nad całym dorzeczem rzeki Han w środkowej Korei, lecz następnie wdało się w konflikty z Goguryeo (Koguryŏ) i utraciło znaczną część terytorium.
W 384 roku oficjalnie przyjęło buddyzm, zapraszając mnichów z chińskiego Qin. Z okresu Baekje pochodzą klasztory buddyjskie Paegyang sa i Sudŏk sa.
Państwo było podzielone na pięć okręgów administracyjnych. Od III wieku w administracji królestwa wyróżniono 16 rang urzędniczych, zaś rząd tworzyło sześciu mianowanych przez króla ministrów. W 475 stolicę przeniesiono do miasta Ungjin (dzisiejsze Gongju), zaś w VI wieku do Sabi. Baekje utrzymywało kontakty z chińską Wschodnią dynastią Jin, a także z krajem Wa (Japonią). Sojusze wśród Trzech Królestw kilkukrotnie się odwracały, np. w 433/434 Baekje zawarło układ z Sillą wymierzony przeciw rosnącej sile Koguryŏ, natomiast w VI i VII wieku Baekje i Koguryŏ współpracowały przeciw ekspansji Silli.
W 660 roku zostało podbite przez Sillę.
Baekje i Japonia.
Baekje najbardziej spośród Trzech Królestw utrzymywało kontakty z krajem Wa, czyli Japonią, przyczyniając się do kulturowego i społecznego rozwoju Japończyków. Według "Nihon-shoki" Japończycy mieli przyjąć za sprawą Baekje pismo chińskie, które wprowadził tam uczony Wani, a także nauczyć się tkania jedwabiu od Koreanki imieniem Maketu.
W 369 lub 372 roku król Baekje podarował Japończykom miecz Chiljido. Pod koniec IV wieku za rządów Ōjina Japonia zawarła sojusz z Baekje. V-wieczna inskrypcja na steli króla Kwanggaet’o z Koguryŏ odnotowuje najazd Wa na Półwysep Koreański, podczas którego Baekje, wbrew obietnicą składanym Koguryŏ, wchodziło w układy z Japończykami. Możliwe też, że po upadku Baekje (660) część jego dworzan i urzędników wyemigrowała na Wyspy, gdzie uczestniczyli w budowie nowej stolicy w Nara. Zapisy historyczne z Baekje były używane przy skompilowaniu tekstu "Nihon-shoki", a zestawienie wzmianek o Baekje zawartych w "Nihon-shoki" z koreańskimi kronikami "Samguk sagi" pozwala skorygować 120-letnie przesunięcie chronologii w części "Nihon-shoki".
W okresie japońskiego panowania kolonialnego forsowana była koncepcja "Nissen dōsoron", jakoby Koreańczycy byli bocznym odłamem „rasy japońskiej”, a koreańskie królestwa wasalami Japonii. W odpowiedzi na japońską politykę wynaradawiania Korei, koreański działacz niepodległościowy i historyk Sin Ch’ae-ho twierdził, że to Baekje podbiło Japonię w V wieku, gdyż wtedy Japonia przejęła wyżej stojącą kulturę Baekje. Sformułowana w drugiej połowie XX wieku „teoria jeźdźców” (inaczej „teoria Kudara-Yamato”) głosi, że Baekje opanowało w IV wieku Wyspy Japońskie i przyczyniło się w ten sposób do utworzenia państwowości japońskiej. Teorię tę propagowali Egami Namio i Wontack Hong, natomiast skrytykowała ją m.in. japonistka Gina Barnes.

</doc>
<doc id="420719" url="https://pl.wikipedia.org/wiki?curid=420719" title="Intraco (wieżowiec)">
Intraco (wieżowiec)

Intraco, pierwotnie Intraco I – jeden z najwcześniej wzniesionych w Warszawie drapaczy chmur. Wybudowany został w latach 70. XX w. na Muranowie na rogu ulic Stawki i Marcelego Nowotki (obecnie ul. gen. Władysława Andersa).
Opis.
Wieżowiec został zbudowany w latach 1973–1975 przez szwedzką firmę BPA Byggproduktion AB dla Przedsiębiorstwa Handlu Zagranicznego „Intraco”, z przeznaczeniem dla zagranicznych przedstawicielstw techniczno-handlowych. W 1975 miało tam siedzibę 60 zagranicznych przedsiębiorstw.
Budynek zaprojektowany przez szwedzkiego architekta Petera Diebitscha jest typowym późnomodernistycznym biurowcem. Posiada pryzmatyczną bryłę ściany i ciemnozieloną lustrzaną ścianę kurtynową. Zastąpiła ona w 1998 oryginalną elewację ceramiczną wykonaną według projektu Mirosława Duchowskiego, ze względu na jej zużycie. 
Intraco ma 138 metrów wysokości i 39 kondygnacji. Pomieszczenia biurowe zajmują ok. 31,5 tys. m². W budynku znajdują się również m.in. dwie restauracje, sale konferencyjne, bar, kiosk, fryzjer, kwiaciarnia, salon odnowy biologicznej oraz podziemny parking, który może pomieścić 200 pojazdów. 
W latach 1975–1978 Intraco I był najwyższym biurowcem Warszawy. W 1978 przy ul. Chałubińskiego 8 wzniesiono biurowiec pod nazwą Intraco II (obecnie Chałubińskiego 8).

</doc>
<doc id="420725" url="https://pl.wikipedia.org/wiki?curid=420725" title="Państwa-miasta">
Państwa-miasta

Państwa-miasta (również "inteligencja") – rodzaj gry towarzyskiej polegającej na wyszukiwaniu słów z różnych dziedzin rozpoczynających się na zadaną literę. 
Gra jest przeznaczona dla uczestników w liczbie od dwóch do kilkunastu.
Rekwizyty.
Każdy uczestnik gry powinien być zaopatrzony w następujące rekwizyty:

</doc>
<doc id="420728" url="https://pl.wikipedia.org/wiki?curid=420728" title="Filharmonia im. F. Nowowiejskiego">
Filharmonia im. F. Nowowiejskiego



</doc>
<doc id="420730" url="https://pl.wikipedia.org/wiki?curid=420730" title="Apanaże">
Apanaże

Apanaże (fr. "apanage" – od późnołacińskiego słowa "appanare" – dawać chleb) – funkcjonujący we Francji sposób zapewnienia dochodów członkom rodziny królewskiej, początkowo poprzez wydzielenie części domeny królewskiej, później również w formie renty pieniężnej. Obecnie apanaże występują jako tzw. "listy cywilne" m.in. w Wielkiej Brytanii, Danii i Szwecji. Apanaże w formie specjalnej renty mogą otrzymywać prezydenci republik, którzy ustąpili z urzędu przed upływem kadencji (w Polsce byli nimi Wojciech Jaruzelski i Ryszard Kaczorowski).
Historia.
Apanaże powstały w średniowiecznej Francji i początkowo stanowiły lenno nadawane przez króla swoim młodszym synom, nie biorącym przez prawo primogenitury udziału w dziedziczeniu. Celem nadania było uniknięcie podziału królestwa i wojny domowej pomiędzy kandydatami do tronu. Apanaże nie mogły być sprzedawane lub oddawane w posagu. Po wygaśnięciu linii miały powracać do królewskiej domeny. W systemie apanaży nie uczestniczyły królewskie córki, które na mocy prawa salickiego nie mogły brać udziału w dziedziczeniu tronu. 
Również w Polsce przyznawano książętom dzielnice kraju jako apanaże (np. rozdrobnienie dzielnicowe w Polsce jak i na Rusi Kijowskiej). Dopiero od XVI wieku pojawia się apanaż pieniężny, ale nie na Śląsku, gdzie Piastowie do końca dynastii praktykują rozdrabnianie kraju na coraz mniejsze ksiąstewka.
Apanaże mogły występować jako tzw. dola wdowia, czyli dożywotne zaopatrzenie w dochody wdowy po władcach czy właścicielach ordynacji, celem zachowania rangi społecznej.
Niektórzy abdykujący władcy w akcie zrzeczenia tronu zastrzegali sobie apanaże w pewnej wysokości, np. Napoleon przy pierwszej abdykacji w roku 1814 (Ludwik XVIII zalegał z apanażem dla niego).
Do roku 1644 młodsi członkowie chińskiej panującej dynastii Ming byli zaopatrywani w apanaże pieniężne, co przy dużej ilości cesarskich synów rujnowało kasę państwową. Również w Indiach istniał system apanaży zwany jagir.
W języku polskim, w przenośni, oznaczają one również ogólnie pojętą kwotę zapewniającą czyjeś utrzymanie. 

</doc>
<doc id="420737" url="https://pl.wikipedia.org/wiki?curid=420737" title="Vasja Bajc">
Vasja Bajc

Vasja Bajc (ur. 19 stycznia 1962 w Lublanie) – słoweński skoczek narciarski, reprezentant Jugosławii, olimpijczyk, trener.
Kariera.
Vasja Bajc w latach 1979–1985 oraz w 1988 roku brał udział w m.in.: konkursach Pucharu Świata (najwyżej sklasyfikowany w 21 marca 1980 roku w Planicy – 5. miejsce oraz 14 stycznia 1984 roku w Harrachovie – 9. miejsce), na igrzyskach olimpijskich 1984 w Sarajewie (17. miejsce na skoczni K-90 oraz 15. miejsce na skoczni K-112), a także zdobył brązowy w konkursie drużynowym podczas zimowej uniwersjady 1987 w Szczyrbskim Jeziorze.
Kariera trenerska.
Vasja Bajc po zakończeniu kariery sportowej rozpoczął karierę trenerską. W latach 1990–1994 prowadził reprezentację Hiszpanii. Następnie w latach 1994–2002 współpracował z reprezentacją Japonii, gdzie był m.in.: indywidualnym trenerem Kazuyoskiego Funakiego, który pod wodzą Bajca odnosił największe sukcesy w swojej karierze: mistrzostwo (na dużej skoczni) i wicemistrzostwo olimpijskie 1998 (na normalnej skoczni), wygrana w Turnieju Czterech Skoczni 1997/1998, mistrzostwo świata w lotach 1998 oraz 2. miejsce (1997) i 3. miejsce w klasyfikacji generalnej Pucharu Świata (1998).
Sukcesy Kazuyoshiego Funakiego pod wodzą Bajca w latach 1994–2002 (chronologicznie)
Następnie w latach 2002–2003 prowadził reprezentację Holandii, a w latach 2003–2004 reprezentację Szwecji. W 2004 roku został trenerem reprezentacji Czech, w której przyczynił się do rozwoju kariery Jakuba Jandy: wygrana w Turnieju Czterech Skoczni 2005/2006, zdobycie Pucharu Świata 2005/2006 oraz wicemistrzostwo (na normalnej skoczni) oraz brązowy medal (na dużej skoczni) mistrzostw świata 2005 w niemieckim Oberstdorfie.
W kwietniu 2006 roku po konflikcie z Czeskim Związkiem Narciarskim odszedł z reprezentacji Czech (powodem odejścia ze stanowiska miała być niekorzystna, niesprzyjająca pracy atmosfera wokół drużyny). Jak sam mówił: "Robimy wszystko co w naszej mocy, każdy daje z siebie maksimum, ale presja jest coraz większa. A zamiast nas wspierać, niektórzy tylko rzucają kłody pod nogi".
Sukcesy podopiecznych Bajca w Czechach w latach 2004–2006 (chronologicznie)
12 kwietnia 2006 roku został trenerem reprezentacji Słowenii, z którą pracował krótko, gdyż 25 stycznia 2007 roku, po przypadkowym zwycięstwie 20 stycznia 2007 roku w konkursie Pucharu Świata Roka Urbanca w Zakopanem został zwolniony i został zastąpiony przez słynnego fińskiego skoczka narciarskiego – Ari-Pekkę Nikkolę.
Następnie w latach 2007–2014 był trenerem reprezentacji Turcji, w latach 2014–2017 prowadził reprezentację Stanów Zjednoczonych kobiet, a od 5 grudnia 2017 do maja 2021 roku pełnił funkcję trenera reprezentacji Węgier.
Od maja 2021 roku Bajc ponownie pełni funkcję trenera reprezentacji Czech.25 stycznia 2023 został zwolniony przez czeski związek narciarski z funkcji trenera kadry Czech.

</doc>
<doc id="420741" url="https://pl.wikipedia.org/wiki?curid=420741" title="El Palmar de Troya">
El Palmar de Troya

El Palmar de Troya − miejscowość w Andaluzji.
Historia.
Od 1968 roku w El Palmar de Troya miały mieć miejsce objawienia maryjne, które nie zostały jednak uznane przez Kościół katolicki.
W 1976 roku hiszpański wizjoner Clemente Domínguez y Gómez założył tutaj własny Kościół i w 1978 roku pod imieniem Grzegorza XVII ogłosił się papieżem jako następca Pawła VI. 
Kierowany przez Grzegorza XVII Kościół Palmariański odrzucił reformy wprowadzone przez Kościół katolicki po Soborze Watykańskim II i kultywuje rygorystycznie tradycje Soboru Trydenckiego.
Ciekawe miejsca.
Na peryferiach osady znajduje się monumentalna katedra Kościoła Palmariańskiego oraz centrum religijne tego wyznania.

</doc>
<doc id="420745" url="https://pl.wikipedia.org/wiki?curid=420745" title="Joe Bryant">
Joe Bryant

Joseph Washington „Jellybean” Bryant (ur. 19 października 1954 w Filadelfii) – były amerykański koszykarz, obecnie trener.
W karierze zawodniczej występował w NBA, wybrany z 14. numerem w drafcie 1975, w barwach m.in. Philadelphia 76ers, San Diego Clippers i Houston Rockets. Po zakończeniu kariery w NBA przez kilka sezonów grał w lidze włoskiej. 
W latach 2005-07 trenował zespół Los Angeles Sparks grający w lidze WNBA. 11 lipca 2011 r. Bryant ponownie został zatrudniony jako główny szkoleniowiec Sparks.
Był ojcem Kobego Bryanta, koszykarza Los Angeles Lakers.

</doc>
<doc id="420746" url="https://pl.wikipedia.org/wiki?curid=420746" title="Strukturalizm (filozofia)">
Strukturalizm (filozofia)

Strukturalizm – stanowisko metodologiczne w najogólniejszym sensie głoszące, że do zrozumienia pewnych zjawisk potrzebne jest uchwycenie struktury, w której one występują, lub budowa takiego modelu, który wyjaśnia ich rolę w ich środowisku. Strukturalizm nie jest ruchem jednolitym, nie ma wytyczonego programu; „jest pewnym stylem myślenia formalnego w naukach humanistycznych”, który cechuje się deprecjacją roli podmiotu w poznaniu.
Początki strukturalizmu.
Strukturalizm narodził się na początku XX w. w językoznawstwie za sprawą szwajcarskiego językoznawcy Ferdinanda de Saussure. Wbrew dominującym poglądom głosił on, że dany znak rozpoznajemy poprzez opozycję do innych znaków występujących w danym systemie. Tak więc aby rozumieć dany znak (w tym przypadku językowy) musimy znać cały język – całą strukturę, w której ten znak występuje. Strukturalizm postulował, aby język badać nie jako luźny zbiór elementów, ale jako system wzajemnie sprzężonych relacji.
Dominującą wówczas metodologią nauk była metodologia pozytywistyczna, wyjaśniająca problemy przez rozbijanie ich na najbardziej podstawowe elementy, szukająca wyjaśnienia zjawisk poprzez ich analizę i rozkład na atomowe składniki. Stąd dla pewnej grupy nauk – np. dla psychologii, biologii czy historii – strukturalizm, propagujący myślenie syntetyczne i intuicyjne, miał znaczenie przełomowe.
Strukturalizm w filozofii, antropologii i etnologii.
Strukturalizm zerwał z szeregiem dotychczasowych tendencji w myśli nowożytnej, w tym np.:
Strukturalizm de Saussure'a głosił, że język jest systemem transcendentnym wobec świadomości mówiącego. De Saussure odróżnił system językowy ("langue") od mówienia ("parole"), przy czym "parole" jest indywidualnym aktem realizacji języka, jest indywidualne, uboczne, przypadkowe, i dzięki temu różnorodne. Reguły i konwencje niezbędne do posługiwania się mową czerpiemy z języka – abstrakcyjnego, nieuświadamianego i biernie realizowanego przez jednostkę w samym akcie mówienia. Język jest zbiorem znaków i reguł ich łączenia (konwencji), bez których nie da się realizować mowy.
Ten wątek podjęli pół wieku później filozofowie nazywani dziś strukturalistami, z Claude Levi-Straussem na czele. De Saussure uznawał, że specyfiką języka jest fakt, że jest on pewnym obiektywnym mechanizmem; Levi-Strauss ten pogląd rozszerzył – uznał istnienie specyficznych właściwości ludzkiego umysłu, których celem jest wypracowywanie ogólnych mechanizmów, nie tylko w języku, ale we wszystkich zjawiskach społecznych.
Levi-Strauss wykorzystał pojęcie struktury do wyjaśnienia zjawisk niezrozumiałych na gruncie tradycyjnej, głównie pozytywistycznej metodologii, takich jak awunkulat czy mit. Tak więc awunkulat okazał się być nie przeżytkiem matriarchatu, ale znamieniem wewnątrzspołecznych reguł dotyczących krążenia kobiet w społeczeństwie. Levi-Strauss wykazał, że we wszystkich analizowanych społecznościach kobieta jest przekazywana mężczyźnie wyłącznie przez innego mężczyznę, i w sposób precyzyjny objaśnił ten mechanizm we wszystkich niewyjaśnialnych wcześniej przypadkach.
Analogicznie, mit okazał się nie być prymitywnym wyjaśnieniem niezrozumiałych zjawisk, lecz elementem znaczącym.
Poststrukturalizm.
Poststrukturalizm wiąże się przede wszystkim z osobą Michela Foucaulta. Zajmował się on „archeologią wiedzy”: analizował rozmaite pojęcia tak, by pokazać, że pewne oczywiste dla nas mechanizmy pojmowania świata są współczesnymi wynalazkami, nieznanymi wcześniej w dziejach.
Przykładem takiego mechanizmu jest pojęcie podmiotu, w świetle analiz Foucaulta – wynalazek kartezjański.

</doc>
<doc id="420750" url="https://pl.wikipedia.org/wiki?curid=420750" title="The European Dailies Alliance">
The European Dailies Alliance

The European Dailies Alliance EDA - Europejski Związek Gazet Codziennych mający na celu przede wszystkim wymianę informacji międzynarodowych.
Należą do niego: Die Welt (Niemcy - wcześniej RFN), The Daily Telegraph (Wielka Brytania), Le Figaro (Francja), ABC (Hiszpania).

</doc>
<doc id="420753" url="https://pl.wikipedia.org/wiki?curid=420753" title="Grima">
Grima



</doc>
<doc id="420755" url="https://pl.wikipedia.org/wiki?curid=420755" title="Broń pirobalistyczna">
Broń pirobalistyczna



</doc>
<doc id="420760" url="https://pl.wikipedia.org/wiki?curid=420760" title="Zbigniew Rynasiewicz">
Zbigniew Rynasiewicz

Zbigniew Franciszek Rynasiewicz (ur. 4 października 1963 w Grodzisku Dolnym) – polski polityk, samorządowiec, poseł na Sejm III, V, VI i VII kadencji, samorządowiec, w latach 2013–2015 sekretarz stanu w ministerstwach odpowiadających za infrastrukturę.
Życiorys.
W 1987 ukończył studia na kierunku historia w Wyższej Szkole Pedagogicznej w Rzeszowie, a w 1992 studia podyplomowe w Studium Samorządu Terytorialnego i Rozwoju Regionalnego Uniwersytetu Warszawskiego.
W latach 1988–1990 pracował jako nauczyciel, następnie do 1997 sprawował funkcję wójta gminy Grodzisko Dolne. Sprawował mandat posła III kadencji z ramienia Akcji Wyborczej Solidarność z rekomendacji PSL-PL. Przewodził tej partii w województwie rzeszowskim. Następnie znalazł się w szeregach Ruchu Społecznego AWS i w 2001 bez powodzenia ubiegał się o reelekcję z listy AWSP. Od 2002 do 2005 był radnym i starostą powiatu leżajskiego. W 2004 wstąpił do Platformy Obywatelskiej i z jej ramienia startował w wyborach uzupełniających do Senatu w okręgu rzeszowskim, zajmując 4. miejsce spośród 12 kandydatów.
W 2005 z listy PO ponownie został posłem na Sejm V kadencji, wybranym w okręgu rzeszowskim. W trakcie V kadencji zasiadał w Komisji Rolnictwa i Rozwoju Wsi. W wyborach parlamentarnych w 2007 po raz trzeci uzyskał mandat poselski, otrzymując 28 690 głosów. W VI kadencji został przewodniczącym Komisji Infrastruktury. W 2010 stanął na czele struktur PO w województwie podkarpackim (ustąpił w 2015). W wyborach w 2011 z powodzeniem ubiegał się o reelekcję, dostał 27 510 głosów.
19 czerwca 2013 został powołany na stanowisko sekretarza stanu w Ministerstwie Transportu, Budownictwa i Gospodarki Morskiej. 15 listopada 2013 tymczasowo przejął obowiązki ministra transportu, budownictwa i gospodarki morskiej. 27 listopada 2013 przestał wykonywać te obowiązki w związku z likwidacją ministerstwa i powołaniem Elżbiety Bieńkowskiej na stanowisko ministra infrastruktury i rozwoju. 28 listopada 2013 został sekretarzem stanu w Ministerstwie Infrastruktury i Rozwoju i pełnomocnikiem rządu ds. zarządzania infrastrukturą drogową. Pełnił tę funkcję do 30 maja 2015. Dwa dni później wygasł jego mandat poselski, którego się zrzekł.
Działacz Ochotniczej Straży Pożarnej. W 2006 został honorowym obywatelem Leżajska.
Życie prywatne.
Zawarł związek małżeński z Barbarą. Ojciec sześciorga dzieci, w tym trojga z długoletniego związku pozamałżeńskiego.

</doc>
<doc id="420763" url="https://pl.wikipedia.org/wiki?curid=420763" title="Utlenianie aktywne">
Utlenianie aktywne

Utlenianie aktywne – proces utleniania różnych materiałów zachodzący w określonym zakresie ciśnień. Przykładem może być węglik krzemu (SiC) pokryty warstwą krzemionki (SiO2) przy ciśnieniu w zakresie 101 do 10³ Pa.
Utlenianie przebiega dwuetapowo:
W przypadku węgliku krzemu po przekroczeniu ciśnienia 10³ Pa zachodzi utlenianie pasywne.

</doc>
<doc id="420769" url="https://pl.wikipedia.org/wiki?curid=420769" title="Skoda Octavia">
Skoda Octavia



</doc>
<doc id="420770" url="https://pl.wikipedia.org/wiki?curid=420770" title="Utlenianie pasywne">
Utlenianie pasywne

Utlenianie pasywne – proces utleniania różnych materiałów w określonym zakresie ciśnień. Przykładem może być węglik krzemu (SiC) pokryty warstwą krzemionki (SiO2) przy ciśnieniu przekraczającym 10³ Pa.
Utlenianie przebiega dwuetapowo:
W przypadku węgliku krzemu poniżej ciśnienia 10³ Pa zachodzi utlenianie aktywne.

</doc>
<doc id="420773" url="https://pl.wikipedia.org/wiki?curid=420773" title="Fryderyki 2003">
Fryderyki 2003

Dziesiąta uroczystość wręczenia statuetek „Fryderyk” odbyła się 9 marca 2004 roku w Traffic Club w Warszawie. Nagrody przyznawane były za wydawnictwa wydane w 2003 roku.
Kategorie.
Laureaci nagród są pogrubieni.
Muzyka rozrywkowa.
Piosenka Roku.
Raz, Dwa, Trzy – "Trudno nie wierzyć w nic"
Wokalistka Roku.
Anna Maria Jopek
Wokalista Roku.
Marcin Rozynek
Grupa Roku.
Raz, Dwa, Trzy
Nowa Twarz Fonografii.
Sistars
Produkcja Muzyczna Roku.
Marcin Pospieszalski / Rafał Paczkowski ("Trudno nie wierzyć w nic" Raz, Dwa, Trzy)
Kompozytor Roku.
Andrzej Smolik
Autor Roku.
Adam Nowak
Album Roku – pop.
Anita Lipnicka &amp; John Porter – "Nieprzyzwoite piosenki"
Album Roku – rock.
Hey – "Music Music"
Album Roku – hip-hop.
Sistars – "Siła sióstr"
Album Roku – muzyka klubowa.
Reni Jusis – "Trans misja"
Album Roku – Etno/Folk.
Dziubek – "Total blaga"
Album Roku – piosenka poetycka.
Stanisław Soyka – "Tryptyk Rzymski"
Album Roku – heavy metal.
Frontside – "I odpuść nam nasze winy"
Album Roku – muzyka alternatywna.
Raz, Dwa, Trzy – "Trudno nie wierzyć w nic"
Album Roku – reedycje/nagrania archiwalne.
Czesław Niemen – "Niemen od początku"
Najlepszy Album Zagraniczny.
Dido – "Life for Rent"
Muzyka jazzowa.
Jazzowy muzyk roku.
Piotr Wojtasik
Jazzowy album roku.
Piotr Wojtasik – "Hope" 
Muzyka poważna.
Album Roku Muzyka Dawna.
By lutnia mówić umiała (DUX)
Musica Rediviva
Julian Gembalski – organy fromborskie (DUX)
Album Roku Muzyka Kameralna.
Mozart, Brahms – Clarinet Quintets (DUX)
Astor Piazzolla – Tango (Sony Music Polska/Sony Classical)
Siesta (DUX)
Tańce… i po tańcach (Radio Katowice S.A.)
Tria fortepianowe (CD Accord)
Album Roku Muzyka Solowa.
Andrzej Chorosiński – organy fromborskie (DUX)
Mieczysław Surzyński
Kuba Jakowicz – recital skrzypcowy (Polskie Radio, Warszawa)
Preludia C. Debussy’ego (2 CD) (BeArTon)
Witold Małcużyński Plays Bach-Busoni, Brahms, Franck (P.P. Polskie Nagrania)
Sergey Rachmaninov – Piano Works (DUX)
Album Roku Muzyka Wokalna.
Anatomia kobyły (Travers)
Paweł Łukaszewski – Kolędy (DUX)
Msze – Jan Maklakiewicz (CD Accord)
Ewa Podleś, Garrick Ohlsson – Live (DUX)
Stabat Mater, Litania, Demeter (DUX)
Album Roku Muzyka Orkiestrowa.
Grzegorz Fitelberg (seria DYRYGENCI POLSCY) – nagrania historyczne 1948-1953 (Polskie Radio SA)
Karłowicz, Kilar – Serenada, Siwa Mgła, Orawa (Sony Music Polska)
Karłowicz, Weiner, Bacewicz, Orbán (DUX)
Mahler – Symphony nr 1, Sibelius – Valse Triste (CD Accord)
Stanisław Skrowaczewski (seria DYRYGENCI POLSCY) (Polskie Radio SA)
Album Roku Muzyka Współczesna.
Chyrzyński, Górecki, Knapik, Lasoń, Szabelski (PWM / DUX)
Wojciech Kilar – Missa pro pace (DUX)
Lutosławski – Double Concerto, Dance Preludes, Chain I (Naxos)
Marek Moś, Orkiestra „Aukso” – Współcześnie (Box Music)
Utwory Henryka Mikołaja Góreckiego (2 CD) (BeArTon)
Najwybitniejsze Nagranie Muzyki Polskiej.
Grzegorz Fitelberg (seria DYRYGENCI POLSCY) – nagrania historyczne 1948-1953 (Polskie Radio SA)
Karłowicz, Kilar – Serenada, Siwa Mgła, Orawa (Sony Music Polska)
Lipiński – Koncerty skrzypcowe nr 2, 3, 4 (CPO)
Penderecki – Koncerty skrzypcowe nr 1 i 2 (Naxos)
Penderecki – Pasja wg Świętego Łukasza (Naxos)
Penderecki – Te Deum, Lacrimosa (DUX)
Szymanowski – Stabat Mater, Litania, Demeter (DUX)
Utwory Henryka Mikołaja Góreckiego (2 CD) (BeArTon)

</doc>
<doc id="420775" url="https://pl.wikipedia.org/wiki?curid=420775" title="Pan od muzyki">
Pan od muzyki

Pan od muzyki () – francuski film zrealizowany w 2004 przez Christophe’a Barratiera.
Fabuła.
Akcja rozpoczyna się, gdy Pierre Morhange, słynny dyrygent, dowiaduje się o śmierci swojej matki. Jedzie do miasta, gdzie ma się odbyć pogrzeb. Wieczorem, po ceremonii, odwiedza go Pépinot, kolega z dzieciństwa i przynosi dziennik, prowadzony przez ich nauczyciela, Clémenta Mathieu.
Od tego momentu akcja filmu przenosi się do 1949 roku. Do szkoły dla trudnych dzieci "Fond de l'Étang" przybywa były dyrygent, Clément Mathieu. Dyrektor ośrodka, p. Rachin, jest człowiekiem okrutnym, pozbawionym litości dla chłopców. Jego naczelną zasadą jest hasło „Akcja, reakcja!”, zgodnie z którym każde przewinienie jest natychmiastowo i bezlitośnie karane. Nowy nauczyciel, któremu nie podoba się takie traktowanie dzieci, postanawia zainteresować swoich uczniów muzyką i zakłada chór. U jednego z uczniów – poznanego na początku Pierre’a Morhange - odkrywa wybitny talent muzyczny. To właśnie dzięki „panu od muzyki”, który przekonuje matkę Pierre’a, by wysłała go do konserwatorium, chłopiec otrzymuje wykształcenie muzyczne i zostaje dyrygentem.

</doc>
<doc id="420777" url="https://pl.wikipedia.org/wiki?curid=420777" title="Panewka (broń palna)">
Panewka (broń palna)

Panewka – część dawnej broni palnej w której umieszczano porcję prochu potrzebną do odpalenia ładunku miotającego w lufie. Panewka miała postać zagłębienia umieszczanego na grzbiecie lufy (szczególnie w broni artyleryjskiej) lub na montowanym z boku osobnym występie w formie „półki” (szczególnie w broni strzeleckiej).
Panewka połączona była z zapałem (otworem prowadzącym do wnętrza lufy). Sypano na nią porcję prochu, który po zapaleniu przenosił płomień poprzez zapał do ładunku miotającego w lufie, powodując jego odpalenie i w konsekwencji wystrzelenie pocisku. W broni zaawansowanej technicznie panewka była integralną częścią zamka.
Często w wyniku niedoskonałości technologicznej dawnej broni palnej, proch wypalał się na panewce nie przenosząc dalej płomienia. Stąd też powstało popularne powiedzenie „spalić na panewce” oznaczające porażkę (zob. "spalić na panewce" w Wikisłowniku).

</doc>
<doc id="420778" url="https://pl.wikipedia.org/wiki?curid=420778" title="KPEV">
KPEV



</doc>
<doc id="420779" url="https://pl.wikipedia.org/wiki?curid=420779" title="Panewka (technika)">
Panewka (technika)

Panewka (niekiedy zwana panwią) – zewnętrzna część łożyska ślizgowego, w której obraca się czop wału.
Panewka ma kształt pierścienia pełnego, rozciętego lub złożonego z segmentów. Zwykle wykonana jest ze stopu łożyskowego (panewki wylewane) ale również z brązu, żeliwa szarego lub tworzywa sztucznego np. teflonu lub tekstolitu. Panewka może mieć na powierzchni styku z wałem nacięte rowki, których zadaniem jest rozprowadzanie środka smarującego.

</doc>
<doc id="420795" url="https://pl.wikipedia.org/wiki?curid=420795" title="Albert Sasko-Cieszyński">
Albert Sasko-Cieszyński

Albert Kazimierz Sasko-Cieszyński ("Albert Kasimir August Ignaz Pius Franz Xaver von Sachsen", ur. 11 lipca 1738 w Moritzburgu koło Drezna, zm. 10 lutego 1822 w Wiedniu) – książę cieszyński i saski, królewicz polski; syn króla polskiego Augusta III i Marii Józefy Habsburżanki.
Biografia.
Początkowo rodzice przewidywali dla niego karierę duchowną. Od 1759 roku wraz ze swoim bratem Klemensem służył w armii austriackiej.
Pełnił wiele funkcji wojskowych i politycznych. Od 1760 był generałem-porucznikiem w armii austriackiej, w latach 1765-1780 namiestnikiem cesarskim na Węgrzech, od 1780 do 1792 generalnym gubernatorem w austriackich Niderlandach. W 1794 książę został mianowany feldmarszałkiem Rzeszy, ale z przyczyn politycznych wkrótce zrezygnował i w 1795 przeszedł w stan spoczynku.
W kwietniu 1766 Albert Kazimierz ożenił się z arcyksiężną Marią Krystyną, ulubioną córką cesarzowej Marii Teresy. Niedługo po ślubie, 31 maja 1766, cesarzowa przekazała Księstwo Cieszyńskie jako niepodzielne lenno w ręce nowożeńców. Wtedy Albert Kazimierz przyjął tytuł księcia sasko-cieszyńskiego. Poprzez konsekwentną politykę gospodarczą doprowadził do znacznego wzrostu znaczenia Księstwa Cieszyńskiego w tej części Europy. Rozpoczął też powiększanie dóbr książęcych, zarządzanych bezpośrednio w imieniu księcia przez Komorę Cieszyńską.
Na początku konfederacji barskiej bardzo poważnie traktowano jego kandydaturę jako przyszłego króla Polski po usunięciu Stanisława Augusta Poniatowskiego.
Gwałtowny rozwój Księstwa Cieszyńskiego, jaki dokonywał się za sprawą Alberta, przerwała śmierć jego żony Marii Krystyny w 1798. Pogrążony w smutku Albert mieszkał w Wiedniu, poświęcając się sztuce oraz swoim, zwanych od jego imienia "Albertina", zbiorom rycin. Zlecił znanemu włoskiemu rzeźbiarzowi Antonio Canovie wykonanie w wiedeńskim kościele Augustianów nagrobka z dedykacją "UXORI OPTIMAE" (najlepszej żonie). Do końca życia Albert nie mógł pogodzić się ze śmiercią Marii Krystyny, stał się mało aktywny politycznie i przestał przywiązywać wagę do spraw gospodarczych.
Książę Albert zmarł 10 lutego 1822 w wieku 83 lat. Ponieważ nie miał własnych dzieci cały majątek odziedziczył jego przybrany syn, arcyksiążę Karol Ludwik Habsburg.
W 1738 w kołysce udekorowany Orderem Orła Białego.
Był protektorem lóż wolnomularskich Świętego Cesarstwa Rzymskiego w 1774 roku. Był kolekcjonerem sztuki i założyciel Albertiny w Wiedniu, największej kolekcji rysunków i grafik starych mistrzów na świecie.

</doc>
<doc id="420796" url="https://pl.wikipedia.org/wiki?curid=420796" title="Rząd Kazimierza Świtalskiego">
Rząd Kazimierza Świtalskiego

Rząd Kazimierza Świtalskiego – pierwszy z tzw. "rządów pułkowników", gdyż 6 na 14 ministrów było wyższymi oficerami. Gabinet został powołany 14 kwietnia 1929 roku, zaś upadł 7 grudnia 1929 roku, po wotum nieufności w Sejmie, przegłosowanym przez partie Centrolewu i mniejszości narodowych. 

</doc>
<doc id="420799" url="https://pl.wikipedia.org/wiki?curid=420799" title="NRH">
NRH



</doc>
<doc id="420801" url="https://pl.wikipedia.org/wiki?curid=420801" title="Jan Janssen">
Jan Janssen

Jan Janssen, właśc. Johannes Adrianus Janssen (ur. 19 maja 1940 w Nootdorp) – holenderski kolarz szosowy i torowy, dwukrotny medalista szosowych mistrzostw świata.
Kariera.
Janssen rozpoczął swoją karierę jako zawodowiec w 1962 roku i od razu zwyciężył w mistrzostwach Zurychu. Dwa lata później, jako 23-latek zdobył złoty medal w wyścigu ze startu wspólnego na mistrzostwach świata w Sallanches. Na rozgrywanych trzy lata później mistrzostwach świata w Heerlen był drugi. W zawodach tych lepszy był tylko Belg Eddy Merckx, a trzecie miejsce zajął Hiszpan Ramón Sáez. Wygrał też wyścig Paryż-Nicea w 1964 roku, Ronde van Nederland w 1965 roku, Brabantse Pijl i Bordeaux-Paryż w 1966 roku, Paryż-Roubaix Paryż-Luksemburg w 1967 roku, a dwa lata później był najlepszy w Grand Prix d'Isbergues. Ośmiokrotnie startował w Tour de France, wygrywając łącznie siedem etapów oraz trzykrotnie zdobywając zieloną koszulkę dla najlepszego sprintera (1964, 1965, 1967). W klasyfikacji generalnej był między innymi pierwszy w 1968 roku, drugi w 1966 roku oraz piąty rok później. Jego zwycięstwo w Tourze jest do dziś drugim pod względem najmniejszej różnicy czasów między zwycięzcą a drugim zawodnikiem. W 1967 roku pierwszy Holender w historii wygrał Vuelta a España, przy tym wygrywając też klasyfikację punktową oraz jeden etap. Rok później w tym samym wyścigu był szósty w klasyfikacji generalnej, pierwszy w punktowej oraz wygrał dwa etapy. W 1960 roku wystartował w wyścigu ze startu wspólnego podczas igrzysk olimpijskich w Rzymie, zajmując 58. pozycję. Startował także w kolarstwie torowym, ale bez większych sukcesów. W 1973 roku zakończył karierę.

</doc>
<doc id="420802" url="https://pl.wikipedia.org/wiki?curid=420802" title="Społeczny Komitet Ratowania Zabytków Radomia">
Społeczny Komitet Ratowania Zabytków Radomia

Społeczny Komitet Ratowania Zabytków Radomia – stowarzyszenie z siedzibą w Radomiu.
Komitet powstał w 1997 z inicjatywy Aleksandra Sawickiego, emerytowanego nauczyciela Zespołu Szkół Budowlanych im. Kazimierza Wielkiego w Radomiu. 
Stowarzyszenie jest m.in. inicjatorem badań archeologicznych na Zamku Królewskim w Radomiu, prac porządkowych na terenie grodziska Piotrówka, wykonania tablic pamiątkowych, upamiętniających 600 lecie "Unii wileńsko-radomskiej" oraz 500 lecia uchwalenia konstytucji "Nihil novi". dzięki staraniom Komitetu w 2006 r. odsłonięto Pomnik Jana Kochanowskiego, a w 2009 r. odrestaurowano kapliczkę Św. Rocha w Radomiu. 
SKRZR zorganizował i prowadzi Galerie Dziedzictwa Kulturowego Radomia (z makietą dużego centrum Radomia w skali 1:500) oraz Galerię Miasta kazimierzowskiego (z kinem historycznym "Radomir")
Od 1999 r. Komitet wydaje kwartalnik "Wczoraj i Dziś Radomia". (Od 2009 r. "Wczoraj i dziś Radomia i Regionu").
SKRZR wydał także wiele innych publikacji regionalnych (Kalendarze, zestawy pocztówek, przewodniki, albumy, książki opisujące historie Radomia).

</doc>
<doc id="420805" url="https://pl.wikipedia.org/wiki?curid=420805" title="Tomoyuki Yamashita">
Tomoyuki Yamashita

 – generał Cesarskiej Armii Japońskiej, nazywany „Tygrysem Malajów”. Uznany przez sąd aliancki za zbrodniarza wojennego i stracony.
Młodość.
Tomoyuki Yamashita był synem wiejskiego lekarza w prefekturze Kōchi. W wieku lat siedmiu został zapisany do szkoły kadetów w Hiroszimie. Od roku 1906 służył w armii japońskiej i w roku 1914 brał udział w walkach z Niemcami w prowincji Szantung we wschodnich Chinach. W roku 1916 ukończył Cesarską Akademię Wojskową (6. promocja). W tym samym roku poślubił Hisako Nagayamę, córkę emerytowanego generała Nagayamy. Yamashita – uznany za eksperta do spraw niemieckich – został wysłany, jako asystent attaché wojskowego, do Berna w Szwajcarii i Berlina, gdzie pracował w latach 1919–1922. Po powrocie do Japonii służył w Naczelnym Dowództwie armii i w Wyższej Szkole Sztabu Generalnego. Gdy został mianowany członkiem sztabu, Yamashita próbował – bez powodzenia – przeforsować plan redukcji armii. Wkrótce też, jako członek frakcji politycznej japońskich wojskowych – popadł w niełaskę. Jako jeden z przywódców ugrupowania Kōdō-ha (Cesarska Droga), wszedł w konflikt z Hideki Tōjō i innymi członkami Tōsei-ha (Ugrupowania Kontroli).
W roku 1928 Yamashita został wysłany do ambasady w Wiedniu, jako attaché wojskowy. W 1930, już w stopniu pułkownika, został dowódcą 3. Pułku Piechoty (uważanego za jeden z najlepszych w armii cesarskiej).
Po nieudanej próbie przewrotu w lutym 1936 r. popadł w niełaskę cesarza Hirohito, bowiem zabiegał o okazanie łaski oficerom zamieszanym w spisek.
Yamashita był zdania, że Japonia powinna zakończyć przedłużający się konflikt z Chinami i utrzymywać pokojowe stosunki ze Stanami Zjednoczonymi i Wielką Brytanią, ale został całkowicie zignorowany, a następnie skierowany na mało znaczące stanowisko w Armii Kwantuńskiej. W latach 1938–1940 dowodził 4. Dywizją Piechoty, która zajmowała się zwalczaniem antyjapońskiej partyzantki w północnych Chinach.
W grudniu 1940 roku Yamashita został wysłany z tajną misją wojskową do hitlerowskich Niemiec i faszystowskich Włoch, gdzie spotkał się z Adolfem Hitlerem i Benitem Mussolinim.
Malaje i Singapur.
6 listopada 1941 roku Yamashita został dowódcą 25. Armii. 8 grudnia, działając przez zaskoczenie, przeprowadził desant na Półwyspie Malajskim z baz we francuskich Indochinach. W czasie tej kampanii, zakończonej upadkiem Singapuru 15 lutego 1942, 30 tysięcy żołnierzy Yamashity wzięło do niewoli 130 tysięcy Brytyjczyków, Hindusów i Australijczyków, co było największą kapitulacją wojsk brytyjskich w dziejach. W wyniku tej akcji zyskał miano „Tygrysa Malajów”.
W okresie japońskiej okupacji Singapuru popełnione zostały liczne zbrodnie, zarówno w stosunku do jeńców, jak i ludności cywilnej (na przykład masakra w szpitalu „Alexandra”, czy „czystka” chińskiej diaspory). Udział Yamashity w tych wydarzeniach pozostaje sprawą kontrowersyjną, jako że nie potrafił im zapobiec. Prawdą jest jednak, że Yamashita kazał stracić oficera odpowiedzialnego za masakrę w szpitalu i kilku żołnierzy schwytanych na rabowaniu mienia. Osobiście też przeprosił pacjentów, którym udało się przeżyć.
Mandżuria.
17 lipca 1942 roku Yamashita został odwołany z Singapuru i wysłany ponownie do odległego Mandżukuo, gdzie objął dowodzenie nad 1. Armią, znajdującą się na peryferiach głównych zmagań wojny na Pacyfiku.
Za tą decyzją stał przypuszczalnie premier Tōjō, który wykorzystał potknięcie Yamashity podczas jego przemówienia do przedstawicieli ludności cywilnej Singapuru na początku 1942 roku, kiedy ten nazwał lokalną społeczność „obywatelami imperium japońskiego”. Słowa te uznane zostały za kłopotliwe dla japońskiego rządu, który nie miał zamiaru nadawać obywatelstwa żadnym mieszkańcom podbitych krajów.
Filipiny.
W roku 1944, gdy sytuacja Japonii stała się krytyczna, Yamashicie powierzono 10 października dowództwo 14. Armii, na czele której miał bronić Filipin. Zaledwie dziesięć dni później Amerykanie dokonali desantu na wybrzeżach wyspy Leyte. 6 stycznia 1945 r. oddziały 6. Armii amerykańskiej lądowały w zatoce Lingayen na Luzonie.
Yamashita dowodził 262 tys. wojska podzielonego na trzy ugrupowania obronne. Kiedy pod naporem Amerykanów został zmuszony do opuszczenia Manili wycofał się w góry północnego Luzonu. Nakazał wszystkim wojskom, nie licząc służb bezpieczeństwa, opuścić miasto. Jednak niemal natychmiast kontradmirał Sanji Iwabuchi ponownie zajął Manilę na czele 16 tys. marynarzy, z zamiarem zniszczenia urządzeń portowych. Iwabuchi wziął pod swoją komendę również 3.750 żołnierzy sił specjalnych i wbrew wyraźnym rozkazom Yamashity postanowił bronić miasta. Ta decyzja przyczyniła się do śmierci ponad stu tysięcy filipińskich cywilów podczas trwających od 4 lutego do 3 marca ciężkich walk ulicznych.
Yamashita skutecznie stosował taktykę opóźniającą i przetrwał aż do 2 września 1945, poddając się na czele sił, które stopniały do 50 tys., co było skutkiem działań kombinowanych oddziałów amerykańsko-filipińskich. Kapitulacja nastąpiła w obecności, m.in. generała Arthura Percivala, który składał broń przed Yamashitą w Singapurze trzy lata wcześniej. W sztabie japońskim po Yamashicie spodziewano się, że popełni harakiri przed kapitulacją. Ten odmówił jednak i wyjaśnił, że gdy to uczyni "ktoś inny będzie musiał wziąć winę na siebie".
Proces.
29 października 1945 roku Yamashita stanął przed amerykańskim sądem wojskowym w Manili z oskarżenia o zbrodnie wojenne w nawiązaniu do licznych przestępstw w stosunku do jeńców i ludności cywilnej w Singapurze i na Filipinach. Głównym zarzutem, stawianym Yamashicie, był brak jego reakcji – jako naczelnego dowódcy – na liczne zbrodnie popełniane podczas kampanii na Filipinach. Obrona przyznawała, że zbrodnie zostały popełnione, ale odpierała zarzut twierdząc, że – w związku z brakiem łączności między dowództwem a poszczególnymi oddziałami – Yamashita nie mógł panować nad swoimi podwładnymi, gdyby nawet o tych zbrodniach wiedział, co wcale nie jest pewne. Co więcej, wiele z tych zbrodni popełnionych zostało przez personel japońskiej marynarki wojennej, która mu nie podlegała. Mimo licznych protestów i argumentów głównego obrońcy, amerykańskiego prawnika Harry'ego E. Clarke'a, 7 grudnia sąd uznał Yamashitę winnym zarzucanych mu czynów i skazał go na śmierć. Clarke apelował do generała MacArthura, który apelację odrzucił. Podobnie uczyniły sądy najwyższe Filipin i USA. W rezultacie Yamashita został stracony 23 lutego 1946 roku.

</doc>
<doc id="420808" url="https://pl.wikipedia.org/wiki?curid=420808" title="Janusz Skulich">
Janusz Skulich

Janusz Eugeniusz Skulich (ur. 1 czerwca 1963 roku w Jaworznie) – oficer Państwowej Straży Pożarnej w stopniu nadbrygadiera.
Zastępca Komendanta Głównego Państwowej Straży Pożarnej (2008–2014), dyrektor Rządowego Centrum Bezpieczeństwa (2014–2015).
Służba.
Jego ojciec Jan również był strażakiem - służył w Ochotniczej Straży Pożarnej.
W latach 1982-1987 studiował w Szkole Głównej Służby Pożarniczej w Warszawie, którą ukończył uzyskując tytuł zawodowy magistra inżyniera. W tej uczelni ukończył także studia podyplomowe w 2004.
Na pierwsze stanowisko – oficera operacyjnego – skierowano go do Komendy Wojewódzkiej Państwowej Straży Pożarnej w Katowicach, z którą związany jest przez większość służby. Kolejno pracował w Wydziale Prewencji (lata 1987–1988) i Wydziale Operacyjnym (lata 1988–1997). W 1997 roku został naczelnikiem Wydziału Planowania Operacyjnego, a w 1998 objął funkcję Zastępcy Komendanta Wojewódzkiego. W 2002 został śląskim Komendantem Wojewódzkim Państwowej Straży Pożarnej, natomiast w Dniu Strażaka 4 maja 2005 otrzymał nominację z rąk Prezydenta RP Aleksandra Kwaśniewskiego na pierwszy stopień generalski - nadbrygadiera.
Podczas służby brał udział m.in. w akcjach gaszenia pożaru lasu koło Kuźni Raciborskiej w 1992, pożaru w zakładach PolarCup (Siemianowice Śląskie) w 2000 oraz pożaru rafinerii w Trzebini w 2002. Uczestniczył w zwalczaniu powodzi tysiąclecia w Raciborzu w 1997. Na początku 2006 kierował działaniami ratowniczymi po katastrofie budowlanej na terenie Międzynarodowych Targów Katowickich, za co został odznaczony Krzyżem Oficerskim Orderu Odrodzenia Polski.
29 grudnia 2006 złożył prośbę o zwolnienie ze służby zawodowej na ręce Ministra Spraw Wewnętrznych i Administracji Ludwika Dorna oraz Komendanta Głównego Państwowej Straży Pożarnej nadbrygadiera Kazimierza Krzowskiego. 18 stycznia 2007 minister Dorn prośbę odrzucił, natomiast nadbryg. Skulich oświadczył, że akceptuje tę decyzję i będzie kontynuował służbę na zajmowanym stanowisku. 9 stycznia 2008 został powołany na stanowisko zastępcy Komendanta Głównego Państwowej Straży Pożarnej. Od 29 kwietnia 2014 do początku listopada 2015 był Dyrektorem RCB.

</doc>
<doc id="420812" url="https://pl.wikipedia.org/wiki?curid=420812" title="Thorold (Ontario)">
Thorold (Ontario)



</doc>
<doc id="420813" url="https://pl.wikipedia.org/wiki?curid=420813" title="Radiometr">
Radiometr

Radiometr - urządzenie rejestrujące intensywność radiacji elektromagnetycznej (promieniowania elektromagnetycznego) danego zakresu długości fal w dowolnej części spektrum elektromagnetycznego.
radiometr mikrofalowy - rodzaj radiometru, wykorzystujący promieniowanie mikrofalowe. Zbudowany jest z trzech zasadniczych elementów:
Antena przekazuje odebrany sygnał do odbiornika poprzez wzmacniacz. Z odbiornika sygnał elektryczny przekazywany jest do urządzenia wizualizującego - monitora. Mikrofalowe radiometry stosowane w służbie cywilnej charakteryzują się zdolnością rozdzielczą rzędu 5-50 m (jeśli rejestracja następuje z wysokości ok. 1000 m) lub 1,5 - 5,0 km (jeśli rejestracja następuje z wysokości orbitalnych). Radiometry mikrofalowe stosuje się głównie w meteorologii i oceanografii. W radiometry mikrofalowe były zaopatrzone satelity: Nimbus i Seasat. Podstawową zaletą urządzeń tego typu jest możliwość prowadzenia badań w niekorzystnych warunkach atmosferycznych oraz o różnych porach dnia.
Zobacz też.
"Źródło: Ciołkosz, Miszalski, Olędzki, 1999, Interpretacja zdjęć lotniczych, Warszawa, Wydawnictwo Naukowe PWN"

</doc>
<doc id="420814" url="https://pl.wikipedia.org/wiki?curid=420814" title="St. Catharines (Ontario)">
St. Catharines (Ontario)



</doc>
<doc id="420817" url="https://pl.wikipedia.org/wiki?curid=420817" title="Port Colborne (Ontario)">
Port Colborne (Ontario)



</doc>
<doc id="420823" url="https://pl.wikipedia.org/wiki?curid=420823" title="Pakt lanckoroński">
Pakt lanckoroński

Pakt lanckoroński – porozumienie partii centrowych i prawicowych: Polskiego Stronnictwa Ludowego „Piast”, Związku Ludowo-Narodowego i Chrześcijańsko-Narodowego Stronnictwa Pracy, zawarte 17 maja 1923 w Warszawie w mieszkaniu jednego z przywódców ZLN Juliusza Zdanowskiego (a nie, jak niekiedy się błędnie podaje, w Lanckoronie). Nazwa paktu pochodzi od tego, iż jego warunki negocjowano w posiadłości senatora Ludwika Hammerlinga, reprezentującego okręg wyborczy Lanckorona, w sprawie utworzenia większości sejmowej przez partie-sygnatariuszy paktu.
Pakt przewidywał, że:
Skutkiem podpisania paktu było powstanie 28 maja 1923 I rządu Chjeno-Piasta.
W wyniku paktu lanckorońskiego rząd Władysława Sikorskiego podał się do dymisji, a 28 maja 1923 prezydent Stanisław Wojciechowski powierzył misję utworzenia nowego gabinetu Wincentemu Witosowi. Ministrem skarbu w tym rządzie został Władysław Grabski. W skład rządu Wincentego Witosa weszli przedstawiciele endecji, chadecji i „Piasta”. Po ostrym starciu z gen. Stanisławem Szeptyckim, Józef Piłsudski zrzekł się przewodnictwa Ścisłej Rady Wojennej. Oświadczył, że jako żołnierz nie może bronić rządu złożonego z przedstawicieli partii odpowiedzialnych za śmierć Gabriela Narutowicza i odsunął się z życia politycznego w zacisze willi w Sulejówku.

</doc>
<doc id="420828" url="https://pl.wikipedia.org/wiki?curid=420828" title="Renta feudalna">
Renta feudalna

Renta feudalna to świadczenie poddanych chłopów na rzecz feudała w zamian za prawo użytkowania ziemi. Wynikała z tytułu zwierzchniej własności ziemskiej.
Wyróżnia się cztery typy renty feudalnej:
Możliwe było też współwystępowanie dwóch lub trzech typów, zwykle z przewagą jednego z nich.

</doc>
<doc id="420830" url="https://pl.wikipedia.org/wiki?curid=420830" title="Žankarlo Šimunić">
Žankarlo Šimunić

Žankarlo Šimunić (ur. 30 lipca 1972 w Zadarze) – chorwacki piłkarz grający na pozycji bramkarza.
Wychował się w NK Zadar. W latach 1997–2000 grał w zespole Hrvatski Dragovoljac Zagrzeb, potem przez trzy lata występował w Varteksie Varaždin. Od 2003 reprezentował barwy węgierskiego Békéscsaba 1912 Előre SE. Od lutego 2006 do 2008 był zawodnikiem Polonii Warszawa (podpisał 1,5 roczny kontrakt). Grał też w islandzkim Grindavíkur.

</doc>
<doc id="420831" url="https://pl.wikipedia.org/wiki?curid=420831" title="Lamrim">
Lamrim

Lamrim (tyb. "Lam Rim" – stopnie ścieżki) – jest żywą tradycją nauk i technik medytacyjnych buddyzmu tybetańskiego, szczególnie w szkole gelug. Nauki te są stopniową ścieżką do oświecenia i pozwalają ostatecznie na całościowe zrozumienie i urzeczywistnienie buddyzmu, pomagając krok po kroku każdemu praktykującemu, stosownie do poziomu jego rozwoju, zdolności i możliwości.
4 pożytki ze studiowania Stopniowej Ścieżki do Oświecenia (Lamrim):
--Dzie Tsongkhapa: „Lam-Rim Bsdus-Don”
Rozkwit Lamrimu, czyli kompleksowych nauk o buddyzmie, nastąpił w Tybecie w okresie drugiego odrodzenia nauk Buddy w XI w za sprawą hinduskiego mistrza Atisza i rozwoju szkoły Kadampa. Atisza dzięki temu rozwiązał wiele istniejących ówcześnie wątpliwości i problemów zagrażających buddyzmowi, a związanych z tym, czy Wadżrajanę traktować jako oddzielny od Sutr i od Mahajany pojazd. Później dzięki Gampopie Lamrim został włączony do przekazu szkół Kagju. Dzie Tsongkhapa uczynił go rdzeniem swoich nauk, które obecnie istnieją w szkole Gelug. W szkole Ningma Lamrim znany jest m.in. z nauk Patrula Rinpoczego „Nauki Mistrza Samantabhadry”. W szkole Sakja nauki te również są nauczana w ramach kompleksowego systemu Lamdre.

</doc>
<doc id="420832" url="https://pl.wikipedia.org/wiki?curid=420832" title="Checkpoint">
Checkpoint



</doc>
<doc id="420833" url="https://pl.wikipedia.org/wiki?curid=420833" title="Joanna Bodak">
Joanna Bodak

Joanna Bodak (ur. 2 stycznia 1974 w Grybowie) – polska gimnastyczka artystyczna, olimpijka.
Sport zaczęła uprawiać w wieku 9 lat. Przez całą karierę była związana z klubem MKS-MDK Pałac Młodzieży Gdynia, gdzie trenowała pod opieką trenerek: Janiny Lewandowskiej i Marii Mrozińskiej.
Uczestniczka Igrzysk Olimpijskich w 1992 w Barcelonie, gdzie w konkurencji 4-boju indywidualnego zajęła 7. miejsce z notą 56,475.
Mistrzyni Polski w wieloboju w 1990 oraz 10-krotna mistrzyni kraju z przyrządami (w latach 1990–1992).
Osiągnięcia sportowe:
Po igrzyskach w Barcelonie zakończyła karierę sportową.

</doc>
<doc id="420843" url="https://pl.wikipedia.org/wiki?curid=420843" title="Edukatorzy (film)">
Edukatorzy (film)

Edukatorzy (niem. "Die fetten Jahre sind vorbei") – film produkcji austriacko–niemieckiej z 2004 roku w reżyserii Hansa Weingartnera.

</doc>
<doc id="420845" url="https://pl.wikipedia.org/wiki?curid=420845" title="Nosacz sundajski">
Nosacz sundajski

Nosacz sundajski, nosacz, nosacz trąbowy ("Nasalis larvatus") – gatunek ssaka naczelnego z podrodziny gerez (Colobinae) w obrębie rodziny koczkodanowatych (Cercopithecidae) wyróżniający się charakterystycznym nosem.
Zasięg występowania.
Nosacz sundajski występuje na Borneo (stany Sabah i Sarawak, Brunei i Kalimantan) oraz na satelickich wyspach Berhala, Sebatik i Laut.
Taksonomia.
Gatunek został po raz pierwszy opisał naukowo w 1787 roku niemiecki botanik Friedrich von Wurmb nadając mu nazwę "Cercopithecus larvatus". Holotyp pochodził z Pontianak w zachodnim Kalimantanie w Indonezji. Jedyny przedstawiciel rodzaju nosacz ("Nasalis"), który utworzył w 1812 roku francuski przyrodnik Étienne Geoffroy Saint-Hilaire.
Rozpoznano dwa podgatunki ("larvatus" i "orientalis"), ale różnica między nimi jest niewielka, a takson "orientalis" nie jest uznawany przez wszystkich uczonych. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) samic 61–64 cm, samców 73–76 cm, długość ogona samic 55–62 cm, samców 66–67 cm; masa ciała samic około 10 kg, samców 20–24 kg. Samiec ma wydatny, rozszerzony na końcu nos w kształcie ogórka, u starych samców nos wydłuża się do 10 cm i zwisa. Nos samicy jest mniejszy i zadarty ku górze. Długość ogona nieznacznie przekracza długość ciała. Ubarwienie grzbietu i ramion od różowego, czerwonego do brązowego. Kończyny i ogon są szare.
Ekologia.
Gatunek żyje w przybrzeżnych lasach namorzynowych i w lasach deszczowych wzdłuż rzek i estuariów. Nosacze sundajskie prowadzą dzienny, głównie nadrzewny tryb życia. Największą aktywność wykazują od późnego popołudnia do zmroku. Żywią się liśćmi, owocami i nasionami. Zjadają również drobne bezkręgowce. Żyją w małych, trwałych grupach złożonych z samca i kilku samic. Takie grupy tworzą luźne stado liczące do 32 osobników. Nie wykazują cech terytorialnych. Dobrze pływają i nurkują.
Po 166-dniowej ciąży samica rodzi jedno młode, które pozostaje przy niej około roku. Samce osiągają dojrzałość płciową w siódmym roku życia.
Nosacz jest gatunkiem zagrożonym wyginięciem.
Nosacz w kulturze.
Ze względu na swój charakterystyczny wygląd, nosacz sundajski jest bardzo rozpoznawalnym zwierzęciem. Najbardziej znanym przejawem popularności nosaczy są powstające od około 2007 roku memy internetowe korzystające z podobizny małpy, początkowo na polskiej sekcji globalnego forum skyscrapercity.com w wątku „100 lat planowania” poświęconemu zagospodarowaniu przestrzeni publicznej w Polsce, gdzie umieszczał i spopularyzował je jeden z moderatorów, by w sposób satyryczny ukazać stereotypy na temat mieszkańców Polski, potocznie nazywanych „januszami”. Od około 2016 memy stały się popularne w skali całego polskiego Internetu.

</doc>
<doc id="420849" url="https://pl.wikipedia.org/wiki?curid=420849" title="Garnizon Warszawa">
Garnizon Warszawa

Garnizon Warszawa – garnizon w Warszawie zajmowany kolejno przez instytucje i jednostki wojskowe:
Garnizon wojsk Imperium Rosyjskiego.
Jednostki XV Korpusu Armijnego:
Jednostki XXIII Korpusu Armijnego:
Inne jednostki i instytucje:

</doc>
<doc id="420854" url="https://pl.wikipedia.org/wiki?curid=420854" title="Hi8">
Hi8

Hi8 – (ang. High 8 mm) standard analogowego zapisu audio-wideo o podwyższonej rozdzielczości wprowadzony przez Sony w 1989 roku.
Charakteryzuje się rozdzielczością na poziomie 400 linii i możliwością zapisu dźwięku w postaci stereofonicznej. Jest rozwinięciem formatu Video8. Stosowany w półprofesjonalnych kamerach wideo w latach 90. i do niedawna w amatorskich kamerach Sony i Canon. Wykorzystywany również w niektórych zastosowaniach profesjonalnych, ze względu na przenośność sprzętu Hi8 i rozdzielczość obrazu zbliżoną do emisyjnej. W 2005/2006 roku modele Hi8 zostały wycofane z produkcji, wyparte przez standard MiniDV. 
Następny wprowadzony przez Sony na rynek format Digital8, oparty na formacie Hi8, odtwarza starsze, analogowe kasety Video8 i Hi8, jak również zapisuje dane na tych nośnikach w postaci cyfrowej. W ostatnich produkowanych modelach kamer firma Sony wycofała się z oferowania zgodności w dół; co spowodowało brak możliwości odczytu formatów analogowych (Video8 i Hi8) w kamerach Digital8. Informacje o tym podane są w specyfikacji poszczególnych modeli.

</doc>
<doc id="420858" url="https://pl.wikipedia.org/wiki?curid=420858" title="Bukefalion">
Bukefalion

Bukefalion – ornament charakterystyczny dla sztuki starożytnej Grecji i Rzymu w postaci girlandy z łbami końskimi, najczęściej stosowany w płaskorzeźbie.

</doc>
<doc id="420859" url="https://pl.wikipedia.org/wiki?curid=420859" title="Katastrofy górnicze w Polsce">
Katastrofy górnicze w Polsce

Lista katastrof górniczych w Polsce – obejmuje zdarzenia na terenie dzisiejszej Polski, w których zginęło co najmniej 5 osób.
W 2007 w polskich kopalniach zginęło 15 osób, a Wyższy Urząd Górniczy odnotował ponad 2500 wypadków, z których 18 sklasyfikowano jako ciężkie. W 2008 zginęło 22 górników, a 20 odniosło ciężkie obrażenia. Do końca lipca 2009 w kopalniach śmierć poniosło 15 osób, a do końca czerwca w całym polskim górnictwie zdarzyło się 1696 wypadków, z czego 1355 w kopalniach węgla kamiennego; 15 górników, w tym 10 z kopalń węgla kamiennego, zostało ciężko rannych.
Dane Wyższego Urzędu Górniczego wskazują na ludzkie błędy jako główne przyczyny wypadków. Powstają one w większości podczas transportu oraz obsługi maszyn i urządzeń. Najczęstsze naturalne przyczyny katastrof to wybuchy pyłu węglowego, wybuchy metanu oraz pożary powstałe od zapalonego metanu.

</doc>
<doc id="420864" url="https://pl.wikipedia.org/wiki?curid=420864" title="Linia kodu">
Linia kodu

Linia kodu (ang. "line of code", LOC) – podstawowa metryka rozmiaru programu komputerowego. Może też określać, ile czasu lub ilu ludzi potrzeba, by ten program napisać.
Często używana jest jednostka pochodna KLOC ("kiloes of lines of code") – tysiące linii kodu (zwykle mierzony jest kod źródłowy). Nie ma ustalonego standardu mierzenia linii kodu, dlatego wartość LOC może być liczona z pustymi liniami lub bez nich, z komentarzami lub bez nich. Wartość jest też zależna od użytego języka programowania.

</doc>
<doc id="420867" url="https://pl.wikipedia.org/wiki?curid=420867" title="Dvb">
Dvb



</doc>
<doc id="420869" url="https://pl.wikipedia.org/wiki?curid=420869" title="Dobra poślednie">
Dobra poślednie



</doc>
<doc id="420871" url="https://pl.wikipedia.org/wiki?curid=420871" title="Peterborough Ontario">
Peterborough Ontario



</doc>
<doc id="420872" url="https://pl.wikipedia.org/wiki?curid=420872" title="Leo Esaki">
Leo Esaki

 – japoński fizyk, laureat Nagrody Nobla w dziedzinie fizyki w roku 1973.
Życiorys.
Studiował fizykę na Uniwersytecie Tokijskim, w 1947 roku uzyskał tam stopień "Bachelor of Science", a w 1959 roku - doktorat . Po ukończeniu studiów rozpoczął pracę w przemyśle, początkowo w firmie Kobe Kogyo, a następnie w SONY, gdzie w 1956 roku został głównym fizykiem. Badania prowadzone przez niego w Sony dotyczyły zjawiska tunelowania. Esaki opracował metodę modyfikowania zachowania stałych półprzewodników poprzez ich domieszkowanie krzemem i germanem. Badania te doprowadziły do wynalezienia podwójnej diody półprzewodnikowej nazwanej diodą Esakiego . 
W 1976 roku Leo Esaki otrzymał stypendium ufundowane przez IBM pozwalające mu prowadzić badania w Stanach Zjednoczonych, a następnie podjął pracę w laboratorium badawczym tej firmy w Yorktown .
W 1973 roku otrzymał, wraz z Ivarem Giaeverem i Brianem Davidem Josephsonem, Nagrodę Nobla w dziedzinie fizyki za odkrycie fenomenu tunelowania elektronów. Możliwość tunelowego przepływu elektronów z pasma przewodnictwa do pasma walencyjnego jako pierwszy zauważył Leo Esaki. Zjawisko znalazło zastosowanie w diodzie tunelowej, nazywanej też diodą Esakiego. W stanie równowagi prąd Zenera jest równy prądowi Esakiego.
Mimo długiego pobytu w Stanach Zjednoczonych pozostał obywatelem Japonii. Wrócił tam w późniejszym czasie, w latach 1992-1998 był prezydentem Uniwersytetu Tsukuba, a od 2006 roku prezydentem Yokohama College of Pharmacy .

</doc>
<doc id="420875" url="https://pl.wikipedia.org/wiki?curid=420875" title="Wiktor Czernomyrdin">
Wiktor Czernomyrdin

Wiktor Stiepanowicz Czernomyrdin (ros. Ви́ктор Степа́нович Черномы́рдин; ur. 9 kwietnia 1938 w Czornym Otrogu, zm. 3 listopada 2010 w Moskwie) – rosyjski polityk, premier Rosji w latach 1992–1998 i 1998.
Życiorys.
W latach 1957–1960 służył w Armii Czerwonej. Obronił doktorat nauk technicznych, następnie pracował m.in. w rafinerii w Orsku i Zakładzie Uzdatniania Gazu w Orenburgu.
W latach 1985–1989 był ministrem przemysłu gazowego ZSRR, potem do 1992 roku szefem zarządu Gazpromu. Od 1992 do 1998 był premierem Rosji. Jako premier w dniach od 5 do 6 listopada 1996 pełnił zastępczo funkcję prezydenta Rosji (na czas operacji Borysa Jelcyna). Ponownie pełnił obowiązki premiera od sierpnia do września 1998, po dymisji Siergieja Kirijenki. W 1993 roku prezydent Jelcyn mianował go wiceprezydentem (później stanowisko to zniesiono). W 1995 roku Czernomyrdin został przewodniczącym partii Nasz Dom – Rosja. Był przedstawicielem prezydenta Jelcyna ds. konfliktu bałkańskiego oraz prezesem Rady Dyrektorów Gazpromu. Od 2001 do 2009 roku, z nominacji prezydenta Władimira Putina, był ambasadorem Rosji na Ukrainie. Ostatnią funkcją było stanowisko doradcy prezydenta Rosji ds. współpracy gospodarczej z krajami poradzieckiej Wspólnoty Niepodległych Państw.
W drugiej połowie lat 90. wymieniany jako kandydat na następcę prezydenta Borysa Jelcyna.
Został odznaczony m.in. Orderem Zasług dla Ojczyzny I, II, III i IV klasy (2009, 1998, 2008, 2010), Orderem Przyjaźni (2003), Orderem Rewolucji Październikowej (1986), Orderem Czerwonego Sztandaru Pracy (1979), Orderem „Znak Honoru” (1974) oraz ukraińskimi Orderem Jarosława Mądrego V klasy (2003) i Orderem Zasługi III klasy (2009).

</doc>
<doc id="420883" url="https://pl.wikipedia.org/wiki?curid=420883" title="Osiedle Tatrzańskie (Bydgoszcz)">
Osiedle Tatrzańskie (Bydgoszcz)

Osiedle Tatrzańskie - część Fordonu – dzielnicy Bydgoszczy leżącej nad Wisłą. Teren osiedla został włączony do Bydgoszczy 1 stycznia 1973 roku. Od lat 80. XX w. nastąpił rozwój budownictwa mieszkaniowego. Znajduje się tutaj pętla autobusowa i „Targowisko Tatrzańskie”. Nazwa jest związana z występującymi tu górskimi nazwami ulic oraz nawiązuje pośrednio do zróżnicowanego krajobrazu, którym charakteryzuje się otoczenie osiedla (sąsiedztwo Zbocza Fordońskiego).
Komunikacja.
Na Osiedlu Tatrzańskim znajduje się pętla autobusowa o takiej samej nazwie. Odjeżdżają z niej linie:
Autobusowe Dzienne:
Autobusowe Międzygminne:
Autobusowe Nocne:

</doc>
<doc id="420884" url="https://pl.wikipedia.org/wiki?curid=420884" title="Paracuellos de Jarama">
Paracuellos de Jarama

Paracuellos del Jarama − miasto w środkowej Hiszpanii (14 km od Madrytu), zamieszkane przez 14 329 osób.

</doc>
<doc id="420886" url="https://pl.wikipedia.org/wiki?curid=420886" title="Interdyscyplinarność">
Interdyscyplinarność

Interdyscyplinarność – rodzaj współpracy naukowej, w której naukowcy, stosując typowe dla swoich dyscyplin , starają się doprecyzować wstępnie sformułowany problem. W wyniku działań interdyscyplinarnych powstaje specyficzna nowa wiedza, przedstawiająca podejście odmienne od podejść reprezentowanych przez dziedziny, na których się opiera.
Interdyscyplinarne badania naukowe są prowadzone w różnych dziedzinach (przykłady: kognitywistyka, polemologia i ).

</doc>
<doc id="420888" url="https://pl.wikipedia.org/wiki?curid=420888" title="Giovanni Battista Sammartini">
Giovanni Battista Sammartini

Giovanni Battista Sammartini (ur. ok. 1698 (1700?) w Mediolanie, zm. 15 stycznia 1775 tamże) – włoski kompozytor, organista, kapelmistrz i nauczyciel. 
Był organistą katedralnym i kapelmistrzem w Mediolanie. Wśród jego uczniów znalazł się m.in. Ch.W. Gluck.
Tworzył symfonie (ponad 70), opery (dwie), koncerty (przede wszystkim skrzypcowe), sonaty, muzykę kameralną i kościelną. Jego dzieła, szczególnie symfonie, znamionują nadejście klasycyzmu; Sammartini wykształcił cykl sonatowy i nowy styl instrumentacji pokrewny stylowi szkoły mannheimskiej. Już w roku 1734 pisał 4-częściowe symfonie. Technika rozwijania tematów muzycznych przez Sammartiniego zapowiada twórczość Haydna i Mozarta. Wczesne jego kompozycje pisane były w celach liturgicznych.
Utwory Sammartiniego są uporządkowane albo według numeru opusowego, jaki uzyskały za życia kompozytora, albo według katalogu J-C (Jenkins-Churgin).
Giovanni Battista Sammartini jest często mylony ze swoim bratem, Giuseppe, również kompozytorem (1695-1750), o podobnym dorobku oraz inicjale pierwszego imienia (G.).

</doc>
<doc id="420890" url="https://pl.wikipedia.org/wiki?curid=420890" title="Martin Fedor">
Martin Fedor

Martin Fedor (ur. 4 marca 1974 w Powaskiej Bystrzycy) – słowacki polityk, parlamentarzysta, w 2006 minister obrony w rządzie Mikuláša Dzurindy.
Życiorys.
W latach 1992–1997 studiował stosunki międzynarodowe na Uniwersytecie Komensky'ego w Bratysławie. Odbył również kursy w zakresie służby cywilnej w Niemczech i USA oraz studia podyplomowe w Instytucie Europejskim w Dublinie. Zaangażował się w działalność polityczną w ramach Słowackiej Unii Demokratycznej i Chrześcijańskiej, w latach 2000–2002 kierował jej sekcją stosunków międzynarodowych, następnie zaś wydziałem polityki zagranicznej i integracji europejskiej. Był również wiceprzewodniczącym młodzieżówki partyjnej. Pełnił funkcję szefa gabinetu premiera Słowacji.
W czerwcu 2003 został powołany na stanowisko sekretarza stanu w Ministerstwie Obrony Słowacji. Po dymisji Juraja Liški, który zrezygnował po katastrofie wojskowego śmigłowca, 1 lutego 2006 objął stanowisko ministra obrony w gabinecie Mikuláša Dzurindy.
W 2006 i 2010 z ramienia SDKÚ-DS wybierany w skład Rady Narodowej. W 2012 uzyskał reelekcję. W 2014 opuścił swoje dotychczasowe ugrupowanie, dołączył następnie do partii SIEŤ Radoslava Procházki. W wyborach w 2016 ponownie wybrany na posła. W tym samym roku odszedł do klubu poselskiego Most-Híd, później związał się z ugrupowaniem Dobrá voľba.

</doc>
<doc id="420891" url="https://pl.wikipedia.org/wiki?curid=420891" title="Bendigo">
Bendigo

Bendigo – miasto w Australii, w stanie Wiktoria, około 150 km na północ do Melbourne. Około 86 tys. mieszkańców. Jest to czwarte co do wielkości miasto stanu Wiktoria po Melbourne, Geelong i Ballarat. W dniach 18.07 - 24.07.2011 odbył się w Australii, w Bendigo, pierwszy w historii turniej rankingowy w snookerze – Australian Open. W finale Stuart Bingham pokonał 9-8 Marka Williamsa.
Historia.
Miasto Bendigo zostało założone w 1851 roku. Miasto nazywane było oficjalnie "Sandhurst", ale pierwotną nazwę "Bendigo" przywrócono w 1891 roku.
Bendigo rozwinęło się mocno w drugiej połowie XIX wieku na fali gorączki złota. W rzeczywistości w Bendigo wydobywano znacznie więcej złota niż w rywalizującym z nim Ballarat, ale kopalń było mniej, za to głębsze i prowadzone przez większe firmy.
Obecnie w Bendigo nie ma żadnej czynnej kopalni złota, ale planuje się przywrócenie wydobycia.
Turystyka.
Atrakcjami turystycznymi miasta są:

</doc>
<doc id="420899" url="https://pl.wikipedia.org/wiki?curid=420899" title="Straż Obywatelska (II RP)">
Straż Obywatelska (II RP)

Straże obywatelskie – ochotnicze formacje powoływane w latach 1918-1920 w miastach i powiatach II RP do pełnienia służby bezpieczeństwa, porządkowej i wartowniczej, strzeżenia linii komunikacyjnych (warta przy mostach, tunelach i wiaduktach, ochrona transportów, budynków stacyjnych) i obiektów stałych. Zależnie od rejonu, w którym powstawały, nosiły różne nazwy, jak np.: Gwardia Obywatelska, Straże Kolejowe, Straże Ludowe, Straże Miejskie, Straże Ziemskie.

</doc>
<doc id="420901" url="https://pl.wikipedia.org/wiki?curid=420901" title="Scots">
Scots



</doc>
<doc id="420903" url="https://pl.wikipedia.org/wiki?curid=420903" title="ALOHA">
ALOHA

ALOHA – jeden z algorytmów dostępu wielokrotnego do kanału. Opracowany w latach 70. XX w. w Uniwersytecie Hawajskim m.in. przez Normana Abramsona, był podstawą uniwersyteckiej sieci ALOHAnet. Początkowo używany do naziemnej komunikacji radiowej z czasem znalazł zastosowanie , w których niekoordynowani użytkownicy korzystają z jednego kanału (tzw. systemy rywalizacyjne lub kontencyjne).
Podstawową ideą systemu ALOHA jest wysyłanie przez nadajnik danych zawsze, gdy tylko się pojawią. Gdy ramka dotrze do celu, wysyłana jest kolejna. Gdy nastąpi kolizja, nadajnik odczekuje losowy czas i wysyła ją ponownie. Losowość jest tu szczególnie ważna, gdyż w przeciwnym razie te same ramki wciąż by ze sobą kolidowały.
Wydajność tego systemu, a co za tym idzie – wykorzystanie kanału – są niewielkie. Opublikowana przez Larry’ego Robertsa w 1972 metoda podwojenia przepustowości systemu otrzymała nazwę: szczelinowy ALOHA (ang. "slotted ALOHA"). Metoda ta polega na podzieleniu czasu na odcinki, którym odpowiadają pojedyncze ramki i synchronizacji wszystkich użytkowników, tak aby komputer mógł nadawać dopiero po rozpoczęciu kolejnej „szczeliny”.
Pomimo swojej prostoty i małej wydajności, szczelinowy protokół ALOHA znalazł zastosowanie nie tylko w kilku wczesnych eksperymentach. Jest używany, w wersji "slotted ALOHA", m.in. w systemach GSM oraz UMTS. Wykorzystuje się go również w systemach dostępu do Internetu przez sieci telewizji kablowych.
ALOHA jest protoplastą protokołu Ethernet.

</doc>
<doc id="420904" url="https://pl.wikipedia.org/wiki?curid=420904" title="Klon kolchidzki">
Klon kolchidzki

Klon kolchidzki, klon kapadocki ("Acer cappadocicum" Gled.) – gatunek drzewa z rodziny mydleńcowatych ("Sapindaceae"). W obrębie rodzaju sklasyfikowany do sekcji "Acer" i serii "Platanoidea". Pochodzi z Kaukazu i Azji Mniejszej, gdzie występuje na stokach gór do wysokości 1700 m n.p.m. 

</doc>
<doc id="420906" url="https://pl.wikipedia.org/wiki?curid=420906" title="Język Scots">
Język Scots



</doc>
<doc id="420908" url="https://pl.wikipedia.org/wiki?curid=420908" title="Osowa Góra (Bydgoszcz)">
Osowa Góra (Bydgoszcz)

Osowa Góra (daw. niem. Hoheneiche, daw. pol. Działy) – jednostka urbanistyczna miasta Bydgoszcz, położona w jego zachodniej części, po północnej stronie Kanału Bydgoskiego, będącego częścią międzynarodowej drogi wodnej E-70. Położona jest na północnym zachodzie zachodniej dzielnicy willowej miasta, na wysokości od ok. 52 do ok. 85 m n.p.m. Do Bydgoszczy została przyłączona 7 grudnia 1959 roku. W planie zagospodarowania przestrzennego miasta z 1999 roku, jednostkę określono jako osiedle.
Warunki naturalne.
Ukształtowanie powierzchni.
Najniżej położonym miejscem Osowej Góry jest brzeg Kanału Bydgoskiego – 52 m n.p.m. Wysokość bezwzględna Dolnego Tarasu dochodzi do 65 m n.p.m., natomiast minimalna wysokość Górnego Tarasu wynosi 70 m n.p.m. Najwyższym punktem topograficznym na osiedlu jest pagórek przy Szkole Podstawowej nr 64 (85 m n.p.m.).
Ochrona przyrody.
Zachodni skrawek Osowej Góry w pobliżu Kanału Bydgoskiego należy do obszarów Natura 2000 pod nazwą: Dolina Środkowej Noteci i Kanału Bydgoskiego (Obszar specjalnej ochrony ptaków) oraz Dolina Noteci (Obszar mający znaczenie dla Wspólnoty). W północno-zachodniej części osiedla na górnym tarasie znajduje się naturalne torfowisko o powierzchni 3,5 ha, chronione od 1997 r. jako użytek ekologiczny Zielona Ostoja.
Pomniki przyrody.
Na Dolnym Tarasie, wzdłuż Kanału Bydgoskiego, przy śluzie Prądy znajdują się trzy pomnikowe wiązy szypułkowe o obwodach w pierśnicy ok. 350 cm, a w górnej części osiedla, ostatnią pozostałością parku folwarcznego był pomnikowy dąb przy ul. Głębinowej o obwodzie w pierśnicy 522 cm, zniszczony w czasie nawałnicy latem 2017.
Parki.
Na terenie Osowej Góry znajduje się ok. 14,5 ha terenów zieleni urządzonej pod nazwą Park Osowa Góra i ok. 44 ha zieleni nieurządzonej jako lasy iglaste i mieszane. Głównymi obszarami rekreacyjnymi są parki ze zbiornikami wodnymi oraz lasy. Rozwój terenów zieleni zawarty w planach urbanistycznych Bydgoszczy zmierza do powołania parku osiedlowego dla Osowej Góry przy ul. Wielorybiej i Głębinowej wraz z terenem sportu przy ul. Sielawowej.
Na osiedlu znajdują się tereny zieleni parkowej w Bydgoszczy o łącznej powierzchni ok. 14,54 ha, o nazwie Park Osowa Góra.
Park znajduje się na tzw. górnym tarasie osiedla Osowa Góra i składa z siedmiu obszarów zieleni urządzonej:
Lasy.
W skład Osowej Góry wchodzi 3,25 km² lasów, w tym 1,95 km² boru mieszanego świeżego po wschodniej stronie osiedla oraz 1,3 km² boru iglastego świeżego w jego środku. Lasy te mają urozmaiconą rzeźbę terenu (położenie po obu stronach Zbocza Kruszyńskiego), więc są ważnym obszarem rekreacyjnym dla mieszkańców osiedla. W lesie na wschodzie osiedla znaczne straty odnotowano podczas nawałnic w sierpniu 2017 r. Spacerem ok. 2,75 km przez las można dojść do Brdy na osiedlu Czyżkówko, zaś w kierunku zachodnim atrakcyjnym utworem natury jest Zbocze Kruszyńskie. Osiedle od wschodu, zachodu i północy otaczają lasy o charakterze boru świeżego. Miejscami występuje las mieszany i siedliska grądowe. Szczególnie rozległy i urozmaicony teren leśny znajduje się na wschodzie i w obszarze Przedmościa Bydgoskiego, mieszcząc dawne niemieckie schrony oraz zamaskowane obiekty wojskowe. Przez las przebiega zbocze oddzielające Dolinę Sandrową Brdy od Terasy Bydgoskiej, z systemem dolinek denudacyjnych.
Wody.
Na terenie Osowej Góry znajduje się 10 zbiorników wodnych. Są to niewielkie stawy i zagłębienia polodowcowe. Do zbiorników tych zalicza się:
Kanał Bydgoski.
Największym i najważniejszym ciekiem wodnym na terenie osiedla jest Kanał Bydgoski, zbudowany w latach 1773–1774. Na terenie Osowej Góry mieszczą się śluzy Prądy i Osowa Góra.
Śluza Osowa Góra.
Śluza Osowa Góra jest śluzą nr 8 Kanału Bydgoskiego, będącego częścią drogi wodnej Wisła-Odra. Śluza znajduje się na zachodnich rubieżach miasta Bydgoszczy, nieopodal drogi krajowej nr 10, na osiedlu Osowa Góra. Wybudowano ją w latach 1773–1774. Jej pierwotna forma była drewniana. W latach 1840–1852 przebudowano ją do masywnej formy murowanej. Wymiary użytkowe komory wynosiły wówczas 44,5 × 9,75 m, światło wrót 5,3 m, a spadek 2,99 m. Obecna śluza została oddana do użytku pod koniec sierpnia 1913 roku, kiedy dokonano przebudowy Kanału Bydgoskiego. W wyniku prowadzonych robót wykonano nowy dwukilometrowy odcinek kanału, zmodernizowano wszystkie śluzy i wybudowano dwie nowe. Oddana do użytku droga wodna umożliwiała spławianie 400-tonowych barek, pływających powszechnie na wodach śródlądowych Europy Zachodniej. W pobliżu śluzy (w km 22,88) funkcjonował „most Owczy” o długości przęsła 18 m i wysokości wody żeglownej 4,31 m. Zburzono go w marcu 1890 r., odbudowano w latach 1895–1896 i przebudowano w 1914 r. W 2005 r. śluzę Osowa Góra wraz z budynkiem towarzyszącym wpisano do rejestru zabytków województwa kujawsko-pomorskiego.
Flis.
Przez przemysłową część osiedla przepływa Flis, prawy dopływ Brdy, o powierzchni zlewni 88,6 km². Od niego wzięło nazwę osiedle Flisy w Bydgoszczy. Nazwa ta pochodzi od niemieckiego słowa "Fließ", oznaczającego "strumień". Pierwotna, polska nazwa, która zanikła w XIX wieku to "Krępa". W okresie zaboru pruskiego nazwa brzmiała "Prondyfließ", od nieistniejącej już osady Prądy-Młyn (Prondy-Mühle).
Warunki społeczno-ekonomiczne.
Położenie.
Położenie w Bydgoszczy.
Osiedle Osowa Góra jest jednym z dwóch najbardziej na zachód wysuniętych osiedli Bydgoszczy (obok Prądów), oddzielonym od strony centrum miasta pasem boru sosnowego świeżego. Część północna to Górny Taras otoczony lasem i w całości przeznaczony pod zabudowę mieszkaniową. Mieszczą się tu oczka wodne, utworzone w zagłębieniach wytopiskowych, które zaadaptowano w Parku Osowa Góra. Taras dolny w części między Zboczem, a ul. Grunwaldzką oraz na wschód od ul. Podmiejskiej również zajmuje zabudowa mieszkaniowa jednorodzinna i wielorodzinna. Dzielnica składowo-przemysłowa Osowej Góry znajduje się na dolnym tarasie między ul. Grunwaldzką, a Kanałem Bydgoskim oraz ul. Podmiejską na wschodzie, a ul. Miedzianą na zachodzie. Zachodnie rubieże Osowej Góry, które przecina droga krajowa nr 10 zajmują natomiast łąki i torfowiska towarzyszące Kanałowi Bydgoskiemu. Jest to obszar chroniony typu Natura 2000.
Granice.
Południową granicą osiedla jest w całości Kanał Bydgoski. Na wschodzie jest nią ul. Kruszyńska, ul. Przejście, ul. Grunwaldzka, granica lasu przy ul. Kolbego, Sępiej i Perkozowej i ul. Waleniowa; na północy las przy ul. Wielorybiej, Muszlowej i Okoniowej (część należy do osiedla); a na zachodzie ul. Szuwarowa, Kolbego, Rekinowa, Sumowa, Przewoźników, projektowana ul. Zalew, ul. Czapla, linia kolejowa nr 18 i ul. Przyjazna. Łączna długość granic wynosi ok. 12 km.
Sąsiadujące osiedla.
Osowa Góra sąsiaduje z osiedlami Flisy (głównie przez las bydgoski), Miedzyń i Prądy (przez Kanał Bydgoski będący południową, a zarazem najdłuższą granicą osiedla) oraz z Czyżkówkiem (przez las bydgoski oraz pośrednio przez las należący do gminy Sicienko). W pobliżu Kanału Bydgoskiego, południowym obrzeżem osiedla przepływa także potok Flis
Położenie fizycznogeograficzne.
Pod względem fizycznogeograficznym osiedle przedzielone jest granicą makroregionów: Pojezierza Południowopomorskiego i Pradoliny Toruńsko-Eberswaldzkiej i mezoregionów: Doliny Brdy, Pojezierza Krajeńskiego oraz Kotliny Toruńskiej. Należą one do podprowincji Pojezierzy Południowobałtyckich, wchodzącej w skład prowincji Niżu Środkowoeuropejskiego należącego do megaregionu Pozaalpejskiej Europy Środkowej. Granicę Pojezierza Południowopomorskiego i Pradoliny Toruńsko-Eberswaldzkiej stanowi Zbocze Kruszyńskie o wysokości względnej ok. 25 m. Część północna Osowej Góry (tzw. Górny Taras, wys. ok. 78–85 m n.p.m.) należy do mezoregionu Dolina Brdy i mikroregionów: Dolina Sandrowa Brdy i Zbocze Kruszyńskie, zaś niższa część południowa (Dolny Taras, wys. ok. 52–65 m n.p.m.) do mezoregionu Kotlina Toruńska i mikroregionów: Miasto Bydgoszcz i Dolina Kanału Bydgoskiego (zachodnie rubieże w pobliżu obwodnicy Bydgoszczy – drogi krajowej nr 10 i budowanej drogi ekspresowej S5).
Położenie administracyjne.
W latach 1920–1938 Osowa Góra znajdowała się w województwie poznańskim, w powiecie bydgoskim. W roku 1938 wraz z powiększeniem województwa pomorskiego jego stolicą stała się Bydgoszcz, a Osowa Góra należała do powiatu bydgoskiego będącego jego częścią. W okresie od 1944 do 1975 z powodu zmiany granic oraz podziału administracyjnego Polski, Osowa Góra została włączona do województwa bydgoskiego, do powiatu bydgoskiego, a od 1960 roku z powodu włączenia jej do miasta, także do gminy Bydgoszcz w powiecie bydgoskim. W latach 1975–1998 gmina Bydgoszcz stała się bezpośrednią częścią województwa bydgoskiego. 1 stycznia 1999 roku nazwę województwa zmieniono na kujawsko-pomorskie i utworzono powiat miejski Bydgoszcz.
Historia.
Prehistoria.
Ślady osadnictwa na terenie Osowej Góry pochodzą z okresu środkowej epoki kamiennej (6 tys. lat p.n.e.), wkrótce po ustąpieniu lodowca. Głównym zajęciem tutejszej ludności było rybołówstwo oraz kopieniactwo. O rybołówstwie świadczą narzędzia kultury maglemoskiej m.in. z wykopalisk koło Lisiego Ogona, które znajdują się w zbiorach Muzeum Okręgowego w Bydgoszczy. Obozowiska zakładano nad brzegami rzek, na terenach podmokłych, co odpowiada warunkom topograficznym Osowej Góry, w tej epoce położonej nad zalaną wodami Pra-Wisły Doliną Kanału Bydgoskiego. Obfitość ryb uzasadniała dominującą rolę rybołówstwa w zaopatrzeniu w żywność ówczesnej ludności, z przewagą nad rolnictwem i myślistwem. Łowiono na ogół z dłubanych czółen za pomocą ości i innych ostrych narzędzi. Najbardziej pospolitą rybą poławianą w wodach śródlądowych był szczupak. W późniejszym okresie o wyżywieniu zaczęło decydować myślistwo, pasterstwo i rolnictwo.
Średniowiecze.
Najstarsze informacje historyczne, uzyskane dzięki badaniom archeologicznym dotyczą grodziska Pawłówek, położonego w sąsiedztwie Osowej Góry. Grodzisko to leży na płaskim wzgórzu w obrębie Zbocza Kruszyńskiego na tzw. „Górze Zamkowej”, ok. 600 m na północ od Kanału Bydgoskiego i 400 m na południe od drogi krajowej nr 80. Obiekt sąsiaduje bezpośrednio od południa z linią kolejową Bydgoszcz-Krzyż, a od zachodu z obwodnicą Bydgoszczy – drogą nr 10 Bydgoszcz-Szczecin. Grodzisko z południowej i zachodniej strony odcięte jest ostro opadającymi stokami, przechodzącymi w poziom dna pradoliny Noteci, natomiast od północy przez sztuczną krawędź, przy której posadowiony był wał obronny. Wymiary majdanu wynoszą 120x80 m, a wysokość grodziska od północy: 6 m. Grodzisko leży na eksponowanym miejscu, skąd rozpościerają się rozległe widoki na pradolinę Toruńsko-Eberswaldzką. Obecnie jest silnie zniwelowane i zniszczone wskutek użytkowania rolniczego oraz budowy w tym miejscu w 1914 r. okopów wojskowych. Drewniano-ziemny gród i zespół osad został zniszczony i opuszczony podczas wojen polsko-pomorskich prowadzonych przez Bolesława Krzywoustego. Uznaje się, że Pawłówek obok Bydgoszczy i Wyszogrodu zaliczał się do głównych grodów warownych na terenie międzyrzecza Brdy i Wisły, strzegących strategicznych przepraw na pograniczu kujawsko-pomorskim. Porzucono go najpóźniej na początku XIII w., skupiając wysiłek na utrzymywaniu dwóch pozostałych grodów (zniszczonych w wyniku wojen dwa wieki później).
Okres nowożytny przedrozbiorowy.
W okresie staropolskim północna część Osowej Góry znajdowała się w obrębie posiadłości cystersów koronowskich, z tym że blisko przebiegała granica z terytorium starościńskim Bydgoszczy (Łochowo) i szlacheckim (Pawłówek, Osówiec). Pozostałości ciągu wałów i znaków granicznych wytyczonych w XV-XVI wieku pozostały do dnia dzisiejszego pod nazwą Wałów Kujawskich. Utwory te w postaci wałów i rowów ciągną się na terenie leśnym od zbiegu ul. Kruszyńskiej i Gęsiej aż do ul. Wyrzyskiej na Czyżkówku, a ich druga, mniej wyraźna linia – na północy od ul. Kolbego na Osowej Górze do zbiegu ul. Siedleckiej i Koronowskiej na Czyżkówku. W rejonie ul. Kruszyńskiej, gdzie zbiegały się posiadłości trzech właścicieli, w 1712 r. wójt bydgoski założył wieś Działy (niem. "Dzialy"). Na jednej włóce i 13 morgach mieszkał tu Michał Zelino. Po III wojnie północnej w 1724 roku osada została zupełnie opuszczona, lecz w 1752 r. wójt wydał ponownie kontrakt osadniczy. Mieszkał tu Jerzy Tern, który obowiązany był płacić podatki: czynsz, hibernę, pogłówne i gajowe w łącznej wysokości 152 złotych. W 1765 roku powstał tu folwark należący do starostwa bydgoskiego, odnotowany jeszcze na mapie z 1857 roku.
Okres zaborów.
Okres 1772-1815.
W XIX wieku na dolnym tarasie Osowej Góry, przy obecnej ulicy Kruszyńskiej, pomiędzy ulicami Kaczą a Puszczykową, istniał dwór ziemiański Hoheneiche (pol. Wysokie Dęby). Zabudowania tego majątku zbudowane były w stylu dworku szlacheckiego, a należące do niego ziemie leżały na południe od szosy Bydgoszcz – Nakło.
Natomiast powstały na górnym tarasie folwark, którego dziedzicami byli Ossowowie, został nazwany Ossowagóra (niem. "Ossowerberg"). Siedzibą majątku był dworek modrzewiowy zbudowany prawdopodobnie w 1780 roku. Nazwa majątku "Osowagóra" utrwaliła się w okresie międzywojennym dla całego obszaru dzisiejszego osiedla, zarówno dolnego, jak i górnego tarasu.
Budowa Kanału Bydgoskiego.
W latach 1773–1774 wybudowano Kanał Bydgoski, który oddzielił Miedzyń i Prądy na południu, od Czyżkówka i części wsi Działy na północy. W północnych Działach pozostały 34 domy, w których mieszkało 221 osób.
Budowniczy Kanału Franz von Brenkenhoff zdecydował o budowie w jego pobliżu osiedla dla robotników, którzy mieli stanowić zalążek osadnictwa niemieckiego na tych terenach. Powstały trzy kolonie drewnianych baraków, murowanych i szachulcowych domów, w których pod koniec XIX w. mieszkało ok. 700 osób. Były to: kolonia A (na wschód od śluzy Prądy), kolonia B (na zachód od śluzy Osowa Góra) i kolonia C (wieś Występ).
W pobliżu istniały dwie drewniane śluzy, o różnicy poziomów wody 3 m: VII „Prądy” i VIII „Osowa Góra”. Z czasem wody Kanału zarybiono i zbudowano dwa mosty: "Most Jazowy" ("Fangbrücke)" w pobliżu skrzyżowania dzisiejszych ulic Mińskiej i Kruszyńskiej oraz "Most Owczy" (Schafbrücke) Śluzy Osowa Góra (VI).
Okres 1815-1875.
W 1827 r. wybudowano szosę do Nakła (ul. Grunwaldzką), a w 1851 r. linię kolejową do Piły (Pruską Kolej Wschodnią Berlin-Królewiec (obecnie Kaliningrad)).
Spis miejscowości rejencji bydgoskiej z 1833 r. podaje, że we wsi "Ossowaberg" (pol. Osowagóra) mieszkało 60 osób (11 ewangelików i 49 katolików) w 7 domach (średnio ok. 8,571 osoby mieszkało w jednym domu). Miejscowość należała do parafii katolickiej w Nowej Dąbrówce oraz parafii ewangelickiej w Bydgoszczy. Na Osowej Górze znajdował się również folwark, gdzie w 2 domach mieszkało 12 osób (11 ewangelików i 1 katolik; w jednym domu mieszkało średnio 6 osób). Natomiast folwark "Działy" zamieszkiwały 62 osoby (54 ewangelików i 8 katolików) w 11 domach (w jednym domu mieszkało średnio ok. 5,636 osoby). W pobliżu Kanału Bydgoskiego istniały kolonie osadnicze A, B i C, które zamieszkiwało łącznie 389 osób (341 ewangelików i 48 katolików) w 61 domach (w jednym domu średnio ok. 6,377 os.). Według opisu Jana Nepomucena Bobrowicza z 1846 r. wieś Osowa Góra należała do majątku Osówiec, którego właścicielem był Piotr Schaal, natomiast folwark Działy należał do rządowej domeny bydgoskiej
Kolejny spis z 1860 r. podaje, że w folwarku "Ossowaberg" (pol. Osowagóra) mieszkało 113 osób (58 ewangelików i 55 katolików) w 6 domach (średnio w jednym domu ok. 18,833 os.). Właścicielem majątku był Gustav von Oertzen. Dzieci ewangelickie uczęszczały do szkoły w Kruszynie, a dzieci katolickie do szkoły w Dąbrówce Nowej. Z kolei w kolonii A w pobliżu Kanału Bydgoskiego mieszkało 246 osób (224 ewangelików i 22 katolików) w 39 domach (w jednym domu średnio ok. 6,308 os.). W "Działach" mieszkało 129 osób (127 ewangelików i 2 katolików) w 13 domach (w jednym domu średnio 9,923 os.). Najbliższa szkoła dla dzieci z Działów znajdowała się na Prądach. Zarówno kolonia nad kanałem, jak i Działy należały do parafii katolickiej i ewangelickiej w Bydgoszczy.
Okres 1875-1914.
W 1884 roku Słownik geograficzny Królestwa Polskiego podaje, że majątek Osowagóra (niem. Ossowaberg) miał 629 ha powierzchni (w tym 430 ha pól uprawnych, 82 ha łąk i pastwisk, 96 ha lasów) i zamieszkiwania była przez 115 osób w 9 domostwach (96 ewangelików i 19 katolików; średnio w jednym domu ok. 12,778 os.). Na terenie majątku istniała cegielnia, chowano konie oraz bydło rasy holenderskiej.
Pod koniec XIX wieku na skutek bankructwa właścicieli majątku Hoheneiche, ziemie zostały podzielone na parcele i sprzedane. Wówczas to powstały trzy określenia: „Resztówka” na Górnym tarasie, „Działy” między Kanałem Bydgoskim, a wzniesieniami na północy i „Abisynia” między dzisiejszą ulica Puszczykową, a lasem na wschodzie. Parcele zostały zakupione i zasiedlone przez Niemców wyznania ewangelickiego. W latach 1911–1912 przy ulicy Kruszyńskiej 52 ze składek ludności niemieckiej zbudowany został trzykondygnacyjny budynek szkolny z czerwonej cegły, który spełniał trzy funkcje: szkoły (dwie sale na parterze), kaplicy ewangelickiej (trzecia sala na parterze z witrażami) oraz salki parafialnej i sali zebrań mieszkańców. Osowogórska parafia ewangelicka obejmowała sąsiednie wsie: Pawłówek, Osówiec i Prądy. W pobliżu szkoły (około 300 m) wykupiono działkę, którą przeznaczono na cmentarz ewangelicki. Znajduje się tam tablica pamiątkowa z inskrypcją: „"Miejsce byłego cmentarza ewangelickiego. Ku pamięci spoczywających. Mieszkańcy”". Oddanie tego budynku upamiętniono tablicą pamiątkową, którą umieszczono na frontonie, a którą zdemontowano w 1945 roku. Od lat 60. XX w. funkcjonuje w nim przedszkole (obecnie o nazwie „Sówka”). Budynek został wpisany do Miejskiej Ewidencji Zabytków, jest on jednym z najstarszych obiektów na osiedlu.
Okres międzywojenny.
Okres 1920-1939.
Gdy w 1920 roku wieś Osowagóra znalazła się w II Rzeczypospolitej, wielu Niemców wyjechało do Republiki Weimarskiej, sprzedając swoje gospodarstwa Polakom. Do bardziej znanych właścicieli w tym okresie należeli m.in. Hieronim Dobrogowski i Cezary Gorzelewski. W okresie międzywojennym w szkole na Osowej Górze pobierały naukę dzieci polskie i rodzin niemieckich, które przyjęły obywatelstwo polskie, a w kaplicy odbywały się nabożeństwa dla katolików (1923–1928).
W lesie położonym na wschód od Osowej Góry jeszcze w okresie zaboru pruskiego znajdowały się składy amunicyjne (Przetwórnia Materiałów Wybuchowych). 26 listopada 1924 roku doszło w niej do eksplozji, w której zginęły 4 osoby.
II wojna światowa.
W czasie II wojny światowej Niemcy fabrykę amunicji rozbudowali w zakład "Luftmunitionanstalt 1/11 Bromberg" z częściowo utajnionym programem produkcji. Wytwarzano tu m.in. elementy rakiet V-1 (niemieckich samolotów-pocisków Fieseler-Fi 103). W styczniu 1945 r. wysadziły ją w powietrze wycofujące się oddziały niemieckie, a następnie teren ten użytkowało Wojsko Polskie (JW 1433).
W okresie okupacji hitlerowskiej, w latach 1939–1945, niektóre gospodarstwa Polaków zostały przejęte przez Niemców, a gospodarzy wywieziono do obozów koncentracyjnych lub do Generalnego Gubernatorstwa.
Okres 1945-1959.
Po wyzwoleniu, w latach 1945–1947 wysiedlono Niemców, zaś majątki ziemiańskie rozparcelowano i przekazano polskim rolnikom, przybyłym głównie z Kresów Wschodnich. Na niektórych działkach budowano sposobem gospodarczym domki jednorodzinne.
Osiedle Bydgoszczy (1959-1989).
7 grudnia 1959 r. 512 ha obszaru wsi Osowagóra włączono do Bydgoszczy, na cele mieszkaniowe i składowo-magazynowe. Wśród wytyczonych ulic, jedną nazwano Osowagóra (dziś ul. Św. Maksymiliana Kolbego) jako pamiątkę po nazewnictwie wioski.
W latach 60. na części dolnego tarasu rozpoczęto budowę dzielnicy składowo-przemysłowej, zgodnie z ówcześnie obowiązującą zasadą planistyczną translokowania zakładów przemysłowych z centrum Bydgoszczy do dzielnic i osiedli peryferyjnych. W latach 1965–1969 przeprowadzono uzbrojenie terenu: doprowadzono magistralę wodociągową z ujęcia na Czyżkówku, realizowano sieć kanalizacyjną oraz system bocznic kolejowych. Pierwszymi zakładami zlokalizowanymi w strefie były przeniesione ze Śródmieścia: Centrostal i Zakłady Mleczarskie.
Zabudowa jednorodzinna osiedla datuje się od 1961 r., kiedy bydgoska Miejska Rada Narodowa wyznaczyła na tym terenie działki budowlane pod budownictwo indywidualne, finansowane ze środków własnych ludności. W ślad za tym szły również przedsięwzięcia dotyczące uzbrojenia terenów i budownictwa usługowego, lecz w ograniczonym zakresie, jako że główny front robót dotyczył osiedli budownictwa wielorodzinnego realizowanych na Górnym i Dolnym Tarasie miasta, a następnie w dzielnicy Fordon. Pod koniec lat 60. zniwelowano zabudowania folwarku na dolnym tarasie, a istniejący jeszcze wówczas stawek – zasypano. Jedyna pozostałość po dworku to dwa drzewa i kępa bzów. Na Górnym tarasie wzniesiono natomiast pierwsze osiedle bloków przy ul. Wielorybiej.
W styczniu 1966 r. oddano do użytku Szkołę Podstawową nr 40 przy ul. Puszczykowej 11. Otwarcia dokonał Józef Lewkowski – ówczesny sekretarz bydgoskiego KM PZPR. Szkołę wzniesiono według projektu typowego autorstwa Józefa Pokrzywnickiego z adaptacją Jerzego Michałowskiego, z 10 salami lekcyjnymi, zaś patronem jej ustanowiono Oskara Langego. Placówka należała do 11 oddanych w Bydgoszczy tzw. szkół tysiąclecia, budowanych na obchody Tysiąclecia Państwa Polskiego.
W 1976 r. na ogólnopolskiej konferencji pt. „Zagadnienia rozwoju komunikacji miejskiej na terenie miasta Bydgoszczy” powstały plany połączenia tramwajowego Osowej Góry z centrum miasta. Tory przewidywano wzdłuż ul. Grunwaldzkiej. Plan ten został uznany za nieopłacalny. W tym samym roku oddano do użytku centralę telefoniczną.
Od 1989.
W latach 90. XX w. zakończono zabudowę dolnego tarasu, intensywnie postępowała wówczas zabudowa na tarasie Górnym: zarówno domy jednorodzinne, jak i bloki wielorodzinne. Rozebrano wówczas modrzewiowy dworek folwarku na górnym tarasie.
Przejęte po wojnie przez Wojsko Polskie tereny niemieckiej bazy amunicyjnej, w niewielkiej części znajdowały się w jego posiadaniu do 2018. W szczytowej fazie działalności obsługująca składy amunicyjne jednostka wojskowa JW 4224 zatrudniała 160 pracowników (w ostatniej fazie przed rozwiązaniem w końcu 2012 już tylko 70) i zajmowała się m.in. przedłużaniem resursów na amunicję i pociski rakietowe. Zasadnicza część dawnego kompleksu (150 ha) została przejęta przez nadleśnictwo w Żołędowie i w latach 2013–2014 kosztem 500 tys. zł oczyszczona z zalegających materiałów wybuchowych (80 tys. pocisków, w tym niemieckich bomb kasetowych SD2 "Sprengbombe Dickwandig 2 kg" oraz 13 polskich bomb lotniczych wz. 27 – najstarszych bomb produkowanych w Polsce, w wersji ćwiczebnej (wypełniono je smołą)). Ogółem saperzy odkryli i zabezpieczyli ponad 717 tys. przedmiotów niebezpiecznych, w tym m.in. 99 min przeciwpiechotnych i ponad 4 tys. bomb lotniczych. W 2018 ostatni fragment terenu należący do WP (5 ha) przekazano Muzeum Wojsk Lądowych (będącemu od 2011 jego dzierżawcą), które planuje w tym miejscu stworzenie stałej ekspozycji ciężkiego sprzętu wojskowego, budowę magazynów oraz warsztatów remontowych, a także stworzenie toru do prezentacji eksponatów.
Na początku lipca 2018 Komunalne Przedsiębiorstwo Energetyki Cieplnej podpisało umowę na budowę sieci ciepłowniczej przy ulicach Skośnej, Papuziej, Grunwaldzkiej, Filtrowej i Wyrzyskiej z terminem realizacji do października 2018 (koszt: 6,2 mln zł). Docelowo, od 2022 odcinek ten umożliwi połączenie miejskiego systemu ciepłowniczego Bydgoszczy (elektrociepłowni na Jachcicach) z siecią ciepłowni Osowa Góra. Nowe połączenie ciepłowni będzie miało długość około 8,5 kilometra. W przyszłości zostaną do niego podłączone nowe odcinki o łącznej długości ponad 18 km, a także 106 przyłączy i nowoczesnych węzłów ciepłowniczych w budynkach odbiorców. Cała inwestycja pochłonie ponad 73 mln zł.
W l. 2021–2022 kosztem 3,8 mln zł powstała ulica Zalew, stanowiąca alternatywną drogę dojazdową na górny taras osiedla.
Demografia.
Spis miejscowości rejencji bydgoskiej z 1833 r. podaje, że we wsi "Ossowaberg" mieszkało 60 osób (11 ewangelików, 49 katolików) w 7 domach. Miejscowość należała do parafii katolickiej w Nowej Dąbrówce oraz parafii ewangelickiej w Bydgoszczy. Na Osowej Górze znajdował się również folwark, gdzie w 2 domach mieszkało 12 osób (11 ewangelików, 1 katolik). Natomiast folwark "Działy" zamieszkiwały 62 osoby (54 ewangelików, 8 katolików) w 11 domach. W pobliżu Kanału Bydgoskiego istniały kolonie osadnicze A, B i C, które zamieszkiwało łącznie 389 osób (341 ewangelików, 48 katolików) w 61 domach. Według opisu Jana Nepomucena Bobrowicza z 1846 r. wieś Osowa Góra należała do majątku Osówiec, którego właścicielem był Piotr Schaal, natomiast folwark Działy należał do rządowej domeny bydgoskiej.
Kolejny spis z 1860 r. podaje, że w folwarku "Ossowaberg" mieszkało 113 osób (58 ewangelików, 55 katolików) w 6 domach. Właścicielem majątku był Gustav von Oertzen. Dzieci ewangelickie uczęszczały do szkoły w Kruszynie, a dzieci katolickie do szkoły w Dąbrówce Nowej. Z kolei w kolonii A w pobliżu Kanału Bydgoskiego mieszkało 246 osób (224 ewangelików, 22 katolików) w 39 domach. W "Działach" mieszkało 129 osób (127 ewangelików, 2 katolików) w 13 domach. Najbliższa szkoła dla dzieci z Działów znajdowała się na Prądach. Zarówno kolonia na Kanałem, jak i Działy należały do parafii katolickiej i ewangelickiej w Bydgoszczy.
W 1970 roku Osową Górę zamieszkiwało 2,1 tys. osób, w 1990 r. – 6,6 tys. (+ 4500 os.) W kolejnych latach liczba mieszkańców znacząco rosła: w 1998 r. wynosiła 11,4 tys. osób (+ 4800 os.), w 2007 r. – 13,8 tys. (+ 2200 os.), w 2010 r. – dokładnie 14 tys. (+ 200 os.), a w 2012 – 14 030 osób (+ 30 os.), a w 2014 roku liczba ludności zmalała o 60 – na tym osiedlu mieszkało 13 970 os. (p. tabela, wykres).
Zmiany ludności Osowej Góry na przestrzeni lat&lt;graph&gt;{
"version": 2,
"width": 495,
"height": 300,
"data": [
"name": "table",
"values": [
"x": 1833,
"y": 72
"x": 1860,
"y": 242
"x": 1970,
"y": 2100
"x": 1990,
"y": 6600
"x": 1998,
"y": 11400
"x": 2007,
"y": 13800
"x": 2010,
"y": 14000
"x": 2012,
"y": 14030
"x": 2014,
"y": 13970
]
],
"scales": [
"name": "x",
"type": "linear",
"range": "width",
"zero": false,
"domain": {
"data": "table",
"field": "x"
},
"name": "y",
"type": "linear",
"range": "height",
"nice": true,
"domain": {
"data": "table",
"field": "y"
"axes": [
"type": "x",
"scale": "x"
"type": "y",
"scale": "y"
],
"marks": [
"type": "line",
"from": {
"data": "table"
"properties": {
"enter": {
"x": {
"scale": "x",
"field": "x"
"y": {
"scale": "y",
"field": "y"
"y2": {
"scale": "y",
"value": 0
"interpolate": {
"value": "monotone"
"stroke": {
"value": "steelblue"
"strokeWidth": {
"value": 3
}&lt;/graph&gt;
Opieka zdrowotna.
Przychodnie.
Na górnym tarasie Osowej Góry, przy ulicy Wielorybiej 106 znajduje się przychodnia ogólna nie świadcząca Nocnej i Świątecznej Opieki Zdrowotnej.
Przy ulicy Sielawowej 4, również na górnym tarasie osiedla mieści się zbudowana w 2017 roku klinika lekarska, w większości przeniesiona z nadal czynnej placówki przy ulicy Mroteckiej 9.
Przy ulicy Kruszyńska 17 znajduje się Centrum Zdrowego Kręgosłupa, który zajmuje się rehabilitacją kręgosłupa i zaburzeń wad postawy.
Oświata.
Zespół Szkół nr 24.
W przemysłowej części osiedla funkcjonuje Zespół Szkół nr 24 im. Mariana Rejewskiego.
W latach 1911–1912 przy ulicy Kruszyńskiej 52 ze składek ludności niemieckiej zbudowany został trzykondygnacyjny budynek szkolny z czerwonej cegły, który spełniał trzy funkcje: szkoły (dwie sale na parterze), kaplicy ewangelickiej (trzecia sala na parterze z witrażami) oraz salki parafialnej i sali zebrań mieszkańców.
W styczniu 1966 r. oddano do użytku Szkołę Podstawową nr 40 przy ul. Puszczykowej 11. Otwarcia dokonał Józef Lewkowski – ówczesny sekretarz KM PZPR. Szkołę wzniesiono według projektu typowego autorstwa Józefa Pokrzywnickiego z adaptacją Jerzego Michałowskiego, z 10 izbami lekcyjnymi, zaś patronem ustanowiono Oskara Langego. Placówka należała do 11 oddanych w Bydgoszczy tzw. szkół tysiąclecia, budowanych na obchody Tysiąclecia Państwa Polskiego.
W pierwszej połowie lat 90. XX w. funkcjonująca od 1911 roku Szkoła Podstawowa nr 40 została przeniesiona ze starego, małego budynku przy ul. Kruszyńskiej 52 do nowego budynku z dużą salą gimnastyczną przy ul. Puszczykowej 11. Zespół Szkół nr 24 im. Mariana Rejewskiego powstał wskutek utworzenia Gimnazjum nr 31 obok Szkoły Podstawowej nr 40 reformy edukacji obowiązującej od 1 września 1999 roku. Dnia 1 września 2011 roku do Zespołu Szkół nr 24 dołączyło XII Liceum Ogólnokształcące, które wcześniej mieściło się na ulicy Kijowskiej. 1 września 2017 roku z powodu reformy edukacyjnej w 2017 roku, Gimnazjum nr 31 zostało zlikwidowane.
Szkoła Podstawowa nr 64.
1 września 1990 roku przy ulicy Sardynkowej 7, w sąsiedztwie Parku Osowa Góra, z powodu dużego przyrostu ludności na Górnym Tarasie osiedla, oddano do użytku Szkołę Podstawową nr 64. W wyniku reformy edukacji dokładnie 9 lat później przy szkole utworzono Gimnazjum nr 32 tworząc Zespół Szkół nr 27. W związku z reformą edukacji, 1 września 2017 roku Gimnazjum nr 32 zostało zlikwidowane, a szkoła nie mogła być już nazywana Zespołem Szkół nr 27, lecz tylko Szkołą Podstawową nr 64. Na terenie szkoły funkcjonuje także sześciotorowy basen „Sardynka” o długości 25 m wraz z pływalnią „Psi myśliwiec”, oddział przedszkolny, sala gimnastyczna, plac zabaw oraz zespół sportowy typu „Orlik 2012” zawierający boiska do piłki nożnej, piłki ręcznej, siatkówki i koszykówki oraz kort tenisowy.
Administracja.
Rada Osiedla.
Organem uchwałodawczym osiedla jest Rada Osiedla Osowa Góra o liczbie radnych 15, gdyż na jego obszarze zamieszkuje do 20 tys. mieszkańców. Jej siedziba znajduje się przy ul. Dolnej Waleniowej 1b, w osadzie Osowa Góra będącej częścią Osówca
Organem wykonawczym w dzielnicy jest zarząd. Na czele zarządu stoi przewodniczący.
W Radzie Osiedla Osowa Góra radni pełnią funkcje społeczne. Został on po raz pierwszy wybrany w roku 2013.
Schronisko dla zwierząt.
Na zachodnich rubieżach osiedla przy ulicy Grunwaldzkiej 298 znajduje się schronisko dla zwierząt należące do bydgoskiego oddziału OTOZ Animals. W 2020 roku przy schronisku uruchomiono przystanek autobusowy Grunwaldzka – Schronisko.
Infrastruktura i transport.
Transport drogowy.
Przez środek Osowej Góry przechodziła dawniej droga krajowa nr 10, która łączy Warszawę ze Szczecinem. Jednak na początku XXI wieku „dziesiątkę” skierowano na południową obwodnicę Bydgoszczy, a ulicy Grunwaldzkiej nadano status drogi krajowej numer 80. Trasa ta łączy DK10 koło Bydgoszczy z DK10 i A1 koło Torunia. Biegnie równolegle do DK10 po północnej stronie Wisły. Niegdyś był to odcinek DK10, lecz z uwagi na remont mostu na Wiśle w Fordonie i związane z tym ograniczenie jego nośności, DK10 poprowadzono od Lubicza przez obwodnicę Torunia, Solec Kujawski i obwodnicę Bydgoszczy, wyprowadzając tranzyt z centrów Torunia i Bydgoszczy. Na DK 10 została ukończona modernizacja, dzięki której droga stała się obwodnicą Bydgoszczy i Torunia przejmując większość ruchu ciężarowego. Na osiedlu swój bieg rozpoczyna także droga powiatowa nr 1529C w kierunku Mroczy.
Transport kolejowy.
W części przemysłowej osiedla na linii kolejowej nr 18 (Kutno-Piła) jest usytuowany przystanek kolejowy Bydgoszcz Osowa Góra, będący ostatnią stacją na terenie Bydgoszczy przed wyjazdem z miasta na zachód w kierunku Piły. Na stacji zatrzymują się tylko pociągi osobowe (REGIO) do/z Nakła nad Notecią, Wyrzyska i Piły. Przystanek ma 2 perony i 2 tory oraz przejście na poziomie szyn. Znajduje się przy ul. Perliczej.
Komunikacja miejska.
Autobusy.
Pierwszą linią komunikacji miejskiej, łączącą Osową Górę z pozostałą częścią miasta, powstałą już pod koniec lat 60. XX wieku była linia nr 60. Niecałe dziesięć lat później funkcjonowanie rozpoczęła również linia 60 bis, a w latach 80. uruchomiono – początkowo z Ronda Grunwaldzkiego, a następnie z ulicy Morskiej – linię 71 do ul. Rekinowej. Od 1 maja 2009 na osiedle można było dostać się dwiema dziennymi liniami autobusowymi (71 z pętli autobusowej przy ul. Morskiej lub Dworca Głównego PKP i 77 z węzła Garbary) oraz nocną linią 35N z Placu Kościeleckich. Obie linie dzienne włączono do systemu przesiadkowego A+T (autobus + tramwaj). 16 stycznia 2016 wraz ze zmianami rozkładu jazdy (tzw. „Sieć na pięć”) oddano do użytku przystanek Kolbego-Dzięciołowa, uruchomiono dodatkową linię 61 do pętli Kapuściska, linię 77 wydłużono do ul. Morskiej, a linię 35N skrócono do ul. Rekinowej, zapewniając zarazem całodobową dwukierunkową obsługę osiedla Flisy. Po ukończeniu przebudowy ulicy Grunwaldzkiej na terenie osiedla otwarto przystanek Grunwaldzka – Schronisko. 7 grudnia 2020, wraz z oddaniem do użytku torowiska tramwajowego przy ul. Kujawskiej, linię autobusową nr 61 skrócono do Placu Kościeleckich.
W 2020 powstał buspas na ul. Grunwaldzkiej, a w końcu 2021, z półtorarocznym opóźnieniem, na ul. Kolbego (koszt realizacji: 11 mln zł).
Tramwaje.
W 1976 r. na ogólnopolskiej konferencji pt. „Zagadnienia rozwoju komunikacji miejskiej na terenie miasta Bydgoszczy” powstały plany połączenia tramwajowego Osowej Góry z centrum miasta. Tory przewidywano wzdłuż ul. Grunwaldzkiej. W tym samym roku plan ten został uznany za nieopłacalny.
Komunikacja dalekobieżna.
Przez osiedle kursują głównie regionalne linie autobusowe 404 do Mroczy ulicą Grunwaldzką i Kolbego, 407 do Mrozowa i Kraczek ulicą Grunwaldzką Sobieszczańskiego oraz linie PKS do Nakła Nad Notecią, Chojnic oraz Piły. Linie ekspresowe (np. KomfortBus do Szczecina) nie zatrzymują się na osiedlu. Do września 2008 PKS Bydgoszcz obsługiwał także linię autobusową 301, którym w różnym okresie można było dojechać do Dworca PKS, na osiedle Bartodzieje, Bydgoszcz Wschód i w ostatnim okresie ponownie na Bartodzieje.
Religia.
Parafie i kościoły ewangelickie.
Osowogórska parafia ewangelicka.
W latach 1911–1912 przy ulicy Kruszyńskiej 52 ze składek ludności niemieckiej zbudowany został trzykondygnacyjny budynek szkolny z czerwonej cegły, który spełniał trzy funkcje: szkoły (dwie sale na parterze), kaplicy ewangelickiej (trzecia sala na parterze z witrażami) oraz salki parafialnej i sali zebrań mieszkańców. W kaplicy mieściła się siedziba osowogórskiej parafii ewangelickiej obejmującej także sąsiednie wsie (Pawłówek, Osówiec i Prądy).
Cmentarze ewangelickie.
Do 1911.
Do 1911 obszar Osowej Góry należał do Cmentarza Ewangelickiej Gminy Zjednoczonej przy ul. Jagiellońskiej 31-33. Był to najstarszy cmentarz ewangelicki w Bydgoszczy otwarty w roku 1778, zwany później Staroewangelickim. Zlikwidowano go w latach 1955–1956. W jego miejscu urządzono park Ludowy im. Wincentego Witosa.
Osowogórski cmentarz ewangelicki.
W pobliżu kościoła przy ul. Kruszyńskiej 52 (około 300 m) wykupiono działkę, którą przeznaczono na cmentarz ewangelicki. Znajduje się tam tablica pamiątkowa z inskrypcją „"Miejsce byłego cmentarza ewangelickiego. Ku pamięci spoczywających. Mieszkańcy”". Oddanie tego budynku upamiętniono tablicą pamiątkową, którą umieszczono na frontonie, a którą zdemontowano w 1945 roku. Od lat 60. XX w. funkcjonuje w nim przedszkole (obecnie o nazwie „Sówka”). Budynek został wpisany do Miejskiej Ewidencji Zabytków; jest jednym z najstarszych obiektów na osiedlu.
Parafie i kościoły katolickie.
Do 1933.
Do roku 1933 cały obszar Osowej Góry należał do parafii św. Jakuba Młodszego Apostoła w Dąbrówce Nowej.
Parafię we wsi erygowano w 1428. W 1590 wzniesiono kościół drewniany (była to już druga świątynia w tym miejscu, gdyż wcześniejsza uległa ruinie). Fundatorem był lokalny dziedzic – Sebastian Rudnicki. W 1729 kolejną świątynię drewnianą ufundował hrabia Wojciech Bniński. Od tego czasu nosi on obecne wezwanie. W ołtarzu wisiał wówczas uznawany za słynący łaskami obraz Matki Boskiej. Świątynia ta spłonęła 24 marca 1883. Obecną wzniesiono w latach 1888–1889. Poświęcił ją ks. prałat Łukowski 23 grudnia 1889. We wrześniu 1939 kościół uległ uszkodzeniom wojennym. Msze odprawiano na plebanii. Odbudowę rozpoczęto w 1947. Poświęcenia odbudowanego kościoła dokonał biskup Lucjan Bernacki w dniu 23 grudnia 1949, a jego konsekracji – biskup Jan Czerniak w dniu 12 sierpnia 1962 (upamiętnia to stosowna tablica w kruchcie).
Parafia św. Maksymiliana Kolbego.
W 1972 na osiedlu powstała kaplica pw. bł. Maksymiliana Marii Kolbego, jednak już w następnym roku została zamknięta przez władze komunistyczne (proboszcz za próby rozbudowy kaplicy został nawet skazany). Dopiero w 1981 parafia otrzymała pozwolenie na budowę kościoła i tego samego roku kard. Stefan Wyszyński erygował parafię. Konsekracji kościoła w 1982 roku dokonał prymas kard. Józef Glemp.
Parafia Wniebowstąpienia Pańskiego.
Wychodząc naprzeciw rozrastającemu się osiedlu i rosnącej liczby mieszkańców, 25 grudnia 1998 powstał ośrodek duszpasterski, kiedy to w pasterkę odbyła się pierwsza Msza św. w tymczasowej kaplicy poświęconej przez biskupa Stanisława Gądeckiego. Parafia Wniebowstąpienia Pańskiego została erygowana przez arcybiskupa Henryka Muszyńskiego 25 marca 1999 w Uroczystość Zwiastowania Pańskiego. Powstała w wyniku podzielenia parafii św. Maksymiliana Kolbego. Nowa parafia obejmowała tzw. górny taras osiedla Osowa Góra. Przed pierwszym proboszczem Andrzejem Dawidkiem postawiono cel zbudowania kościoła, który powstał w 2010 roku na skrzyżowaniu ulic św. Maksymiliana Kolbego i Rekinowej.
Cmentarze katolickie.
Do 1935.
Do roku 1933 mieszkańców Osowej Góry chowano na cmentarzu św. Jakuba Mniejszego Apostoła w Dąbrówce Nowej.
Lata 1935–1987.
W 1935 roku, na skrzyżowaniu ulic Chojnickiej oraz Podniebnej, powstał cmentarz katolicki św. Antoniego z Padwy. W 1996 roku na cmentarzu, na powierzchni ok. 2 ha, pochowane było ok. 7500 osób.
Cmentarz św. Maksymiliana Kolbego.
Powstanie cmentarza wiąże się z erygowaniem w 1981 r. parafii św. Maksymiliana Kolbego na Osowej Górze. Ks. proboszcz Kazimierz Kamiński w 1985 r. wybrał lokalizację dla cmentarza parafialnego na terenie położonym w gminie Sicienko, tuż za granicą administracyjną Bydgoszczy. 15 listopada 1987 r. poświęcono krzyż na cmentarzu i rozpoczęto pochówki, a w 1990 r. wzniesiono dom przedpogrzebowy (kostnicę).
W marcu 2004 r. północną część cmentarza wydzielono dla potrzeb drugiej parafii katolickiej na Osowej Górze pw. Wniebowstąpienia Pańskiego.
Cmentarz Wniebowstąpienia Pańskiego.
Cmentarz znajduje się ok. 1,3 km na zachód od granic administracyjnych Bydgoszczy, w miejscowości Osówiec, w gminie Sicienko. Powstanie cmentarza wiąże się z wydzieleniem w marcu 2004 r. północnej części cmentarza z parafii św. Maksymiliana Kolbego. Cmentarz ma powierzchnię ok. 5 ha.
Rozrywka, rekreacja i turystyka.
Obiekty rozrywkowe.
W 2020 r. na terenie osiedla znajdowały się następujące obiekty sportowe i rekreacyjne:
W początku 2021 w północnej części Parku Osowa Góra przy ul. Wielorybiej powstała minitężnia solankowa – obiekt z drewna sosnowego długości około 12 m i wysokości niemal 4 metrów, oddany do użytku w maju 2021.
Na osiedlu jest ścieżka rowerowa biegnącą wzdłuż ul. Rekinowej. Studium transportowe Bydgoszczy przewiduje realizację m.in. dróg rowerowych wzdłuż ulicy Grunwaldzkiej, Kolbego, Skośnej/ Podmiejskiej, Kanału Bydgoskiego oraz przez las do Czyżkówka.
Szlaki turystyczne.
Przez Osową Górę prowadzi szlak turystyczny pieszy im. Leona Wyczółkowskiego do Pruszcza przez Janowo, Gościeradz, Samociążek, Nowy Jasiniec i Sokole-Kuźnica o długości ok. 68 km. Szlak łączy Bydgoszcz z północnymi okolicami Jeziora Koronowskiego prowadząc wzdłuż wschodniego brzegu Brdy przez miejsca związane z patronem szlaku Leonem Wyczółkowskim, który w ostatnich latach życia mieszkał w Gościeradzu.
Nowszym szlakiem turystycznym rozpoczynającym się na Osowej Górze jest szlak turystyczny pieszy Pól Malowanych do Wierzchucinka przez Osówiec, Mochle, Chmielewo i Trzemiętówko długi na ok. 15,5 km. Szlak prowadzi przez typowe, urokliwe wiejskie ścieżki i dróżki polne.
Oba szlaki rozpoczynają się przy pętli autobusowej Rekinowa.
Ścieżki rowerowe.
Pierwszymi ścieżkami rowerowymi na osiedlu były ścieżka wzdłuż ul. Rekinowej oraz przez Osówiec do Wojnowa. W 2019 roku do użytku oddano ścieżkę rowerową do centrum miasta, wzdłuż ul. Grunwaldzkiej. Obecnie w budowie jest ścieżka wzdłuż ul. Kolbego na odcinku Grunwaldzka – kormoranów. Według Studium Zagospodarowania Przestrzennego Miasta Bydgoszczy, planuje się wybudowanie ścieżki rowerowej wzdłuż ul. Kolbego od Kormoranów do pętli autobusowej, wzdłuż projektowanej ul. Zalew, łączącą ul. Rekinową ze skrzyżowaniem ul. Grunwaldzkiej z Czaplą oraz przez ul. Skośną i Podmiejską na Flisy, a w dalszej perspektywie do ul. Nakielskiej.

</doc>
<doc id="420910" url="https://pl.wikipedia.org/wiki?curid=420910" title="Banyuwangi">
Banyuwangi

Banyuwangi – miasto w Indonezji, na wschodnim wybrzeżu Jawy, nad cieśniną Bali w prowincji Jawa Wschodnia; leży u podnóża wulkanu Ijen. 
Liczy 109 tys. mieszkańców (2006); ośrodek administracyjny dystryktu Banyuwangi.
Ośrodek przemysłu skórzanego, drzewnego, chemicznego; port morski (wywóz kopry, kauczuku, drewna). 

</doc>
<doc id="420911" url="https://pl.wikipedia.org/wiki?curid=420911" title="Bell UH-1 Iroquois">
Bell UH-1 Iroquois

Bell UH-1 Iroquois – wielozadaniowy amerykański śmigłowiec. Popularnie znany jako "Huey".
Historia.
Skonstruowany przez biuro Bell Helicopter Textron. Prace nad śmigłowcem rozpoczęto w 1955 roku (był to rok zaakceptowania przez armię amerykańską nowego modelu – 204). Pierwszego oblotu prototypu o nazwie XH-40 dokonano 22 października 1956. Po udanym locie zbudowano kilka maszyn serii próbnej, nazwanej później YH-40. Po serii badań i testów śmigłowiec został przyjęty na wyposażenie armii USA. Śmigłowce pierwszej serii – wersja UH-1A (model 204) miały silnik o mocy 860 KM i mieściły 6 pasażerów. Do jednostek US Army maszyny te trafiały od 30 czerwca 1959 do marca 1961.
Wersje.
UH-1 jest powszechnie znany z wojny w Wietnamie, gdzie służył jako śmigłowiec transportowy, wsparcia powietrznego i medycznego. Zyskał w tym czasie różne przydomki: Slick – wersja transportowa, Hog – wersja uzbrojona, Iroquois – wersja wielozadaniowa, Dustoff – wersja MEDEVAC. Wersja UH-1B miała mocniejszy silnik i mogła zabrać na pokład więcej pasażerów lub ładunku. Kolejna wersja – UH-1C wyposażona została w większy zbiornik paliwa, szersze łopaty wirnika nośnego i śmigło wirnika ogonowego o odwróconym profilu – armii przekazano około 767 egzemplarzy śmigłowca tego typu. W międzyczasie powstał kolejny model śmigłowca Bell – 205 – który od poprzedników różnił się mocniejszym silnikiem (1100 KM), prócz tego wydłużony został kadłub, by móc zabrać na pokład więcej żołnierzy (maksymalnie 12). Armii USA dostarczono 2201 egzemplarzy Bell 205 w wersji UH-1D. Na helikopterze montowano wiele typów uzbrojenia, w tym na burtach transportowych UH-1D karabin maszynowy M-60D, a w wersji wsparcia UH-1C zasobniki niekierowanych pocisków 70mm i karabiny M134 Minigun.
Wersje wojskowe:
Po wojnie w Wietnamie zmieniona została nomenklatura wersji tego śmigłowca.

</doc>
<doc id="420913" url="https://pl.wikipedia.org/wiki?curid=420913" title="Petra Verkaik">
Petra Verkaik

Petra Verkaik (ur. 4 listopada 1966 w Los Angeles) – amerykańska modelka.
Rodzice Petry Verkaik pochodzą z Holandii (matka Indonezyjka/Holenderka, ojciec Holender). W roku 1989 wysłała swoje próbne zdjęcia do magazynu Playboy. W tym samym roku Petra została Miss Grudnia. W roku 1997 zdobyła nagrodę czytelników magazynu Playboy w kategorii "Modelka Roku". W styczniu 2000 czytelnicy wybrali ją jedną z Playmates XX wieku. Jest rekordzistką pod względem ilości występów w publikacjach Playboya. Ma ich na swym koncie ponad 70.
"Lista specjalnych wydań Playboya z Petrą:"
Linki zewnętrzne.
 

</doc>
<doc id="420914" url="https://pl.wikipedia.org/wiki?curid=420914" title="Rodopy">
Rodopy

Rodopy (bułg. "Родопи", gr. "Ροδόπη") – pasmo górskie hercyńskiego Masywu Rodopskiego w południowej części Półwyspu Bałkańskiego. 
Pasmo Rodopów jest stosunkowo zwarte, ma długość około 240 km, szerokość do 100 km i powierzchnię około 18 tys. km, z czego 14,5 tys. km w Bułgarii, reszta w Grecji. Na zachodzie dolina Jadenicy, przełęcz Awramowa, doliny Dreszenca i Mesty oddzielają Rodopy od pasm Riła i Pirin. Na północy zbocza Rodopów stromo opadają w Nizinę Górnotracką (część Niziny Trackiej). Na wschodzie obszerne doliny Maricy i Ergene, będące częścią Niziny Dolnotrackiej, dzielą Rodopy od niskich gór Sakar i Strandży. Na południu Rodopy stopniowo opadają ku wybrzeżu Morza Trackiego i nadbrzeżnym nizinom aluwialnym. Rodopy w całości leżą w zlewisku Morza Egejskiego. 
Rodopy dzieli się na dwie główne części: wyższe (Golam Perelik, 2191 m n.p.m.) i rozleglejsze Rodopy Zachodnie oraz niższe (Wejkata, 1463 m n.p.m.) i mniejsze Rodopy Wschodnie. Granicę prowadzi się dolinami Kajalijki, Borowicy, Ardy i Wyrbicy. 
Rzeźba Rodopów jest bardzo urozmaicona, głównie wskutek aktywności tektonicznej w trzeciorzędzie. Pasmo składa się z gnejsów i wapieni, na zachodzie również z granitów, miejscami spotyka się skały magmowe i andezyty oraz piaskowce. Występują zjawiska krasowe. Rodopy Zachodnie składają się z szeregu masywów oddzielonych głębokimi dolinami rzecznymi. Rodopy Wschodnie mają raczej charakter płaskowyżu bądź pogórza. 
W Rodopach Zachodnich klimat jest górski, złagodzony przez masy ciepłego powietrza wstępujące na północ dolinami rzecznymi. W Rodopach Wschodnich klimat jest przejściowy między śródziemnomorskim a umiarkowanym. 
Na południowych zboczach Rodopów przeważają krzewiaste zarośla kserofilne. Zbocza północne porastają lasy, głównie dębowe i bukowe. W Rodopach Zachodnich występują również lasy iglaste z udziałem brzozy (jest to najdalej wysunięte na południe miejsce w Europie, gdzie rosną brzoza brodawkowata i świerk pospolity). 
Niższe partie gór, szczególnie w Rodopach Wschodnich, są zajęte pod uprawę tytoniu i winorośli. W Rodopach Zachodnich eksploatuje się tamtejsze lasy. W paśmie występują złoża rud metali: żelaza koło Chaskowa, chromu koło Krumowgradu, polimetaliczne koło Madan. Źródła wód mineralnych. Uzdrowiska klimatyczne i balneologiczne. 
Rodopy są ogólnie rzadko zaludnione. Rodopy Zachodnie (głównie obwód Smolan) stanowią największe skupisko Pomaków, Rodopy Wschodnie (głównie obwód Kyrdżali) – mniejszości tureckiej w Bułgarii. W greckiej części gór (regiony Macedonia Środkowa oraz Macedonia Wschodnia i Tracja) przetrwała ludność bułgarska, która jeszcze w XIX wieku stanowiła tam absolutną większość. 
Nazwa „Rodopy” wywodzi się prawdopodobnie z trackiego określenia "rod opa" – „czerwona (rdzawa) woda”.

</doc>
<doc id="420920" url="https://pl.wikipedia.org/wiki?curid=420920" title="Flisy (Bydgoszcz)">
Flisy (Bydgoszcz)

Flisy – jednostka urbanistyczna (osiedle) miasta Bydgoszczy, w jego zachodniej części, między Flisem a Kanałem Bydgoskim.
Położenie.
Jednostka urbanistyczna Flisy usytuowana jest w zachodniej części miasta. Od wschodu graniczy z nią Okole, od południa Miedzyń, od zachodu Osowa Góra, a od północy Czyżkówko i kompleks leśny leżący poza granicami administracyjnymi Bydgoszczy. Osiedle położone jest między ul. Grunwaldzką a Kanałem Bydgoskim. W części wschodniej jego granicami są linie kolejowe: nr 18 Bydgoszcz-Piła i nr 131 Bydgoszcz-Inowrocław. Po stronie zachodniej granicą jest ul. Kruszyńska i Tukanowa. Z zachodu na wschód obrzeżem lasu przez osiedle przepływa potok Flis.
Teren jednostki urbanistycznej Flisy w dzisiejszym kształcie włączany był do miasta dwukrotnie. W 1920 r. włączono część południową (na południe od potoku Flis), która znajdowała się wówczas w obrębie gminy Czyżkówko, zaś w 1961 r. część północną – las przy ul. Grunwaldzkiej (89 ha).
Pod względem fizyczno-geograficznym osiedle leży w obrębie makroregionu Pradolina Toruńsko-Eberswaldzka, mezoregionu Kotlina Toruńska i mikroregionu Miasto Bydgoszcz. Cały obszar osiedla leży na terasie VI pradoliny Wisły (ok. 55 m n.p.m.).
Charakterystyka.
Na terenie Flisów znajduje się kompleks zabudowy jednorodzinnej rozlokowany wzdłuż ul. Mińskiej i ulic przyległych. W zachodniej części obszaru znajduje się stacja kolejowa Bydgoszcz Zachód, śluza Czyżkówko oraz nieczynna śluza VI na Kanale Bydgoskim. Północną część zajmuje las sosnowy, którego skrajem płynie malowniczy ciek Flis, zaś wzdłuż Kanału Bydgoskiego znajduje się teren rekreacyjny wraz z wytyczonym traktem spacerowym i ścieżką rowerową.
Na terenie osiedla Flisy znajduje się m.in. niepubliczne przedszkole, Szkoła Perpetuum Mobile (dawna Katedra Geografii Uniwersytetu Kazimierza Wielkiego), a nad Kanałem Bydgoskim (na brzegu południowym – po stronie osiedla Miedzyń) – marina Gwiazda. Osiedle łączy z Miedzyniem kładka dla pieszych poprowadzona nad Kanałem Bydgoskim.
Na terenie leśnym sąsiadującym od północy z osiedlem Flisy znajduje się zamknięty teren wojskowy, na którym w 1917 r. uruchomiono zakład produkcji amunicji, rozbudowany przez Niemców w okresie II wojny światowej (niem. "Luftmunitionanstalt 1/11 Bromberg"). Część produkcji miała charakter tajny, dotycząc prawdopodobnie elementów napędów rakiet. W obrębie zakładu znajdowało się około 100 różnorodnych budynków, betonowych schronów, a na obrzeżach baraki obozowe jeńców wojennych. Zakłady wysadziły w powietrze w styczniu 1945 r. wycofujące się oddziały niemieckie, a obecnie teren zajmowany jest przez jednostkę wojskową.
Nazwa.
Nazwa osiedla nawiązuje do potoku Flis, który jest prawym dopływem Brdy o powierzchni zlewni 88,6 km².
Ludność.
W 1970 r. Flisy zamieszkiwało 800 osób, 20 lat później – 890. W kolejnych latach liczba mieszkańców wahała się: w 1998 r. wynosiła 1000 osób, aby w 2004 r. spaść do 837. Natomiast w 2010 r. Flisy zamieszkiwało 910 osób.
Rekreacja.
Na terenie Flisów znajduje się ok. 8 ha terenów zieleni urządzonej i 70 ha zieleni nieurządzonej (55% powierzchni całej jednostki urbanistycznej). Głównym obszarem rekreacyjnym są tereny nad Kanałem Bydgoskim oraz las przy ul. Grunwaldzkiej. Przy ul. Flisackiej 18 rośnie okazały, ok. 300-letni dąb.
Osiedle posiada ścieżki rowerowe biegnące wzdłuż Kanału Bydgoskiego. W latach 2019-2020 wraz z przebudową ulicy Grunwaldzkiej zrealizowano również równoległą drogę rowerową.
Historia.
W okresie staropolskim na terenie Flisów zbudowano tzw. "Wały Kujawskie", których chronologia i funkcje stały się przedmiotem sporów historyków. Utwory te ciągną się na terenie leśnym od zbiegu ul. Kruszyńskiej i Gęsiej aż do ul. Wyrzyskiej na Czyżkówku, a ich druga linia – na północy od Osowej Góry do Brdy na Czyżkówku. Historycy: Wiesław Posadzy i Aleksander Węcki w 1955 r. zinterpretowali wały i rowy ziemne jako linię obronną dla ochrony centralnych Kujaw przed atakami Pomorzan. Późniejsze ustalenia dowiodły jednak, że były to ciągi rozgraniczające posiadłości miasta Bydgoszczy od terenów cysterskich (Szczutki, Osowa Góra), starościńskich (Łochowo) i szlacheckich (Pawłówek, Osówiec). Wykonano je prawdopodobnie w XV-XVI wieku, a swój początek brały w miejscu zwanym "Działy". Nazwę tą przejęła później osada odnotowana w 1712 r. i lokowana w 1752 roku na prawie olęderskim przez wójta bydgoskiego. Z mapy okolic Bydgoszczy Schulza z 1857 r. wynika, że w połowie XIX w. zabudowa mieszkalna istniała w zachodniej części Flisów wzdłuż ul. Kruszyńskiej, co ma związek z istniejącą w tym rejonie wsią "Działy".
W okresie międzywojennym południowa część Flisów wraz z ul. Mińską należała do terytorium Bydgoszczy, lecz był to teren mało zurbanizowany. Na Kanale Bydgoskim istniał XIX-wieczny most łączący Flisy z Miedzyniem (ul. Kruszyńska – Żywiecka), wysadzony w powietrze przez Wojsko Polskie w 1939. Pozostały po nim ceglane przyczółki.
Po II wojnie światowej, od lat 60. XX w. rozwijało się wzdłuż ul. Mińskiej budownictwo mieszkaniowe, jednorodzinne, finansowane ze środków własnych ludności. W ślad za tym nie szły jednak przedsięwzięcia dotyczące uzbrojenia terenów i budownictwa usługowego, jako że główny front robót dotyczył osiedli budownictwa wielorodzinnego realizowanych na górnym i dolnym tarasie miasta, a następnie w dzielnicy Fordon.
W 1952 przy ul. Flisackiej powstała tzw. ziemniaczarka, czyli osłonięty i zadaszony plac, na którym jesienią składowano ziemniaki z dostaw kontraktowych i PGRów, przeznaczone dla uspołecznionych barów, restauracji, kuchni szpitalnych, stołówek oraz miejskich sklepów warzywnych. Pojemność placu wynosiła 1,5 tys. ton. Po trzech latach składowisko zostało zlikwidowane z uwagi na lokalizację na sąsiedniej działce magazynu produktów naftowych CPN.
Rada Osiedla.
Jednostka urbanistyczna Flisy posiada własną Radę Osiedla, której siedziba znajduje się przy ul. Mińskiej 45
Komunikacja miejska.
Linie dzienne zwykłe:
Linie nocne:

</doc>
<doc id="420927" url="https://pl.wikipedia.org/wiki?curid=420927" title="El Capitan">
El Capitan

El Capitan – formacja skalna o ponad kilometrowej wysokości położona w dolinie Yosemite, w środkowej Kalifornii. Ten granitowy monolit to jeden z najbardziej cenionych celów wspinaczkowych.
Nazwa „El Capitan” pochodzi z 1851 roku i jest luźnym tłumaczeniem indiańskiej nazwy góry, zapisywanej jako „To-to-kon oo-lah” lub „To-tock-ah-noo-lah”. Nie jest pewnym czy pierwotna nazwa była odniesieniem do konkretnego wodza plemiennego czy znaczyła po prostu „wódz” lub „skalny wódz”. Współcześnie formacja bywa nazywana zdrobniale, „El Cap” szczególnie wśród wspinaczy.
Na szczyt El Capitana można dotrzeć trasą turystyczną z doliny Yosemite, jednak prawdziwym wyzwaniem dla wspinaczy jest pokonanie pionowej granitowej ściany, na której poprowadzonych jest ponad 70 wielkościanowych dróg wspinaczkowych, w tym jedna z najsłynniejszych na świecie, "The Nose" o deniwelacji 900 metrów.
Firma Apple użyła nazwy "El Capitan" dla jednej z wersji systemu Mac OS X, kontynuując konwencję nazw systemu związaną z górskimi pasmami Kalifornii.
Historia wspinaczki.
Niegdyś uważane za niemożliwe do zdobycia, granitowe ściany El Capitana są teraz standardem wspinaczki wielkościanowej. „El Cap” ma dwie główne ściany, południowo-wschodnią oraz południowo-zachodnią, pomiędzy którymi znajduje się masywny „cypel” zwany "The Nose" (ang. nos). Współcześnie na El Capitana prowadzi wiele popularnych dróg wspinaczkowych, jednak najszerzej znaną jest posiadający najbogatszą historię "The Nose".
Pionierzy na "The Nose".
"The Nose" został pierwszy raz pokonany w 1958 przez Warrena J. Hardinga, Wayne’a Merry’ego i George’a Whitmore’a w 47 dni stylem wyprawowym (oblężniczym) po długich przygotowaniach, z użyciem lin poręczowych łączących obozy na całej długości drogi. Pozwalały one wspinaczom schodzić na ziemię i z powrotem wracać na ścianę podczas 18-miesięcznego okresu przygotowań i poręczowania, jednak ich użycie wiązało się z wysokim ryzykiem, jako że ze względu na długotrwałe działanie niskich temperatur, liny niejednokrotnie pękały. Ekipa wspinaczy używała głównie techniki sztucznych ułatwień stosując liny, haki i śruby by pokonać trudności.
Drugiego przejścia drogi "The Nose" dokonali w 1960 roku Royal Robbins, Joe Fitschen, Chuck Pratt i Tom Frost w 7 dni, również techniką sztucznych ułatwień, przejście miało jednak styl alpejski, nie wyprawowy. Było to pierwsze ciągłe przejście drogi, bez wracania do podstawy ściany i powrotu wzdłuż lin poręczowych. Pierwszym wspinaczem który pokonał "The Nose" solo był Tom Bauman, w roku 1969. W ciągu jednego dnia "The Nose" został zdobyty w 1975 przez Johna Longa, Jima Bridwella i Billy’ego Westbaya. Obecnie "The Nose" kusi wspinaczy o zróżnicowanym doświadczeniu i umiejętnościach, około 60% prób zdobycia kończy się sukcesem. Przebycie drogi zajmuje sprawnemu wspinaczowi 2-3 dni ciągłej wspinaczki.
Rozwój dróg wspinaczkowych.
W latach 60. i 70. eksplorowane były inne ściany El Capitana, a wiele wytyczonych wtedy dróg jest popularna do dzisiaj. Pośród wczesnych klasyków wymienić można "Salathe Wall" (1961, Royal Robbins, Chuck Pratt i Tom Frost) na ścianie południowo-zachodniej i "North America Wall" (1964, Royal Robbins, Yvon Chouinard, Chuck Pratt i Tom Frost) na ścianie południowo-wschodniej. Również w latach 60. poprowadzone zostały takie drogi jak "Dihedral Wall" (1962, Ed Cooper, Jim Baldwin i Glen Denny), "West Buttress" (1963, Layton Kor i Steve Roper) i "Muir Wall" (1965, Chouinard i TM Herbert). Do późniejszych przejść zaliczają się: "Wall of the Early Morning Light" (1970, Warren Harding i Dean Caldwell), "Zodiac" (1972, Charlie Porter (solo)); "The Shield" (1972, Porter i Gary Bocarde); "Mescalito" (1973, Porter, Steve Sutton, Hugh Burton i C. Nelson); "Pacific Ocean Wall" (1975, Jim Bridwell, Billy Westbay, Jay Fiske i Fred East); "Sea of Dreams" (1978, Bridwell, Dale Bard i Dave Diegelman); i "Jolly Roger" (1979, Charles Cole i Steve Grossman). Obecnie opisanych jest ponad 70 dróg wspinaczkowych na El. Mimo to nieustannie wytyczane są nowe drogi, zwykle będące rozwinięciem lub połączeniem już istniejących.
Wspinaczka klasyczna.
Gdy jasnym stało się, że każda ściana El Capitana może być zdobyta przy zastosowaniu techniki sztucznych ułatwień, niektórzy wspinacze rozpoczęli poszukiwania dróg możliwych do pokonania klasycznie - bez użycia sprzętu wspinaczkowego w celu poruszania się w górę - lub z jego minimalnym wykorzystaniem. Droga "West Face" pokonana została klasycznie w roku 1979 przez Raya Jardine’a i Billa Price’a, jednak mimo wysiłków Jordina i innych wspinaczy, "The Nose" opierała się przejściom klasycznym przez kolejne 14 lat.
Pierwszą z głównych dróg El Capitana pokonanych klasycznie nie była jednak "The Nose" lecz "The Salathe Wall". Todd Skinner i Paul Piana dokonali przejścia w 1988 roku - zajęło im to 9 dni wspinaczki oraz 30 dni przygotowań, a droga została wyceniona na 5.13b w skali amerykańskiej.
"The Nose" był drugą z ważnych dróg zdobytych klasycznie. Dwa wyciągi długo stanowiły przeszkodę nie do pokonania: "Great Roof" oraz "Changing Corners", obie wycenione obecnie na 5.13+. W 1993 roku Lynn Hill bliska była przejścia drogi, pokonując jako pierwsza "Great Roof" i wspinając się bez odpadnięcia aż do obozu VI. Nie udało jej się jednak pokonać wyciągu "Changing Corners" - zatrzymał ją hak osadzony w kluczowym chwycie na palec. Po usunięciu haka Hill ponownie przeszła drogę od ziemi i po czterech dniach osiągnęła wierzchołek, stając się pierwszą osobą która przeszła "The Nose" klasycznie. Rok później Hill powróciła by jako pierwsza pokonać "The Nose" w jeden dzień. Docierając na szczyt w 23 godziny ustaliła nowy standard wspinaczki na El Capitanie.
"The Nose" został pokonany klasycznie po raz drugi dopiero w 1998 roku, gdy Scott Bruke przebył go po 261 dniach rozpracowywania drogi. 14 października 2005 roku Tommy Caldwell i Beth Rodden jako trzecia i czwarta osoba na świecie (i pierwsza para) pokonali "The Nose". Zajęło to małżeństwu 4 dni, podczas których, zmieniając się na prowadzeniu, każdy z wspinaczy pokonał klasycznie każdy wyciąg. Dwa dni później Caldwell powrócił, by pokonać "The Nose" w mniej niż 12 godzin. Po dwóch tygodniach znów był na El Capitanie, by zdobyć gorę dwukrotnie w ciągu dnia, wspinając się z Rodden na "The Nose" a następnie zjeżdżając i prowadząc "Freeridera", łącznie w czasie 23 godzin i 23 minut.
Wspinaczka na czas.
Szybkie wspinanie się na El Capitana z użyciem techniki sztucznych ułatwień jest bardzo popularne. Najwięcej szybkich przejść odnotowuje się na 31-wyciągowej drodze "The Nose" (2900 stóp wysokości). Początek rywalizacji najszybszych wspinaczy na tej drodze rozpoczął się pod koniec lat 70. Pierwszy odnotowany rekord należał do Mike'a Lechlinskiego i Johna Bachara (15 godzin). Później kolejne rekordy na "The Nose" poprawiane były ponad dwadzieścia razy. Najbardziej znanymi w tej konkurencji wspinaczami był Hans Florine (rekord - swój lub innych wspinaczy - poprawiał osiem razy, schodząc od 8 godzin 6 minut w 1990 roku do 2:23:46 w 2012 roku), Alex i Thomas Huberowie (2:45:45 w 2007 roku), czy Dean Potter (jego najlepszy wynik to 2:36:45 w 2010 roku). Aktualny rekord należy do zespołu Alex Honnold i Tommy Caldwell - w czerwcu 2018 roku przebiegli oni "The Nose" w 1:58:07. Wszystkie wskazane rekordy szybkości padły w zespołach dwuosobowych.
BASE jumping.
Historia BASE jumping (skoków spadochronowych z różnorodnych obiektów, między innymi skał) na El Capitanie była burzliwa i obecnie praktyka ta zakazana jest przez National Park Service.
Pierwszego skoku BASE z El Capitana dokonali Michael Pelkey i Brian Schubery 24 lipca 1966 roku. Obaj mężczyźni w wyniku skoku odnieśli obrażenia, między innymi połamali kości. W latach 70. dzięki sprzętowi wyższej klasy i odpowiedniemu treningowi dokonano wielu bezpiecznych i zakończonych sukcesem skoków BASE. W roku 1980 National Park Service wprowadziło eksperymentalny system pozwoleń na skoki BASE. Żaden ze skaczących legalnie "BASE jumperów" nie odniósł poważniejszych obrażeń, nie było też wypadków śmiertelnych, jednak ze względu na ignorowanie przez skoczków regulaminu parku narodowego i zasad ochrony przyrody po kilku miesiącach wydawanie zezwoleń zostało wstrzymane. Od tego czasu National Park Service wprowadził zakaz skoków BASE z El Capitana. 23 października 1999 roku "BASE jumperka" i kaskaderka Jan Davis zginęła podczas nielegalnego skoku BASE oddanego w proteście przeciw wprowadzonemu przez park zakazowi. Walka skoczków BASE z władzami parku narodowego o dostęp do El Capitana trwa do dziś.

</doc>
<doc id="420932" url="https://pl.wikipedia.org/wiki?curid=420932" title="Opławiec">
Opławiec

Opławiec − jednostka urbanistyczna (osiedle) miasta Bydgoszczy, położona w jego północno-zachodniej części nad Brdą.
Położenie.
Jednostka urbanistyczna Opławiec usytuowana jest na północno-zachodnich rubieżach miasta. Od wschodu graniczą z nią Smukała i Piaski, od południa Czyżkówko, natomiast od północy i zachodu granica Opławca stanowi granicę terytorium administracyjnego Bydgoszczy. Granicę wschodnią i północną stanowi Brda, zaś granica zachodnia przebiega przez tereny leśne.
Teren jednostki urbanistycznej Opławiec w obecnym kształcie włączany był do miasta w dwóch etapach. W 1954 r. włączono część południową ze wsią Opławiec (479 ha), zaś w 1961 r. część północną – Janowo (138 ha).
Pod względem fizyczno-geograficznym jednostka należy do makroregionu Pojezierze Południowopomorskie, mezoregionu Dolina Brdy oraz mikroregionów: Dolina Sandrowa Brdy (taras wysoki pochodzenia sandrowego ok. 80 m n.p.m.) i Dolina Smukalska (trzy niższe terasy pradolinne plus trzy terasy holoceńskie zalewowe i nadzalewowe). Granicę obu poziomów (sandrowego i dolinnego) stanowi zbocze o wysokości względnej ok. 15–20 m.
Charakterystyka.
Opławiec jest osiedlem mieszkaniowym o wysokich walorach rekreacyjno-wypoczynkowych. Położony jest w enklawie pośród lasów nad rzeką Brdą. Nie przebiegają tu żadne ruchliwe drogi. Obrzeżem Opławca biegnie droga krajowa nr 25 w kierunku Koszalina.
Na północy jednostki urbanistycznej znajduje się osada letniskowa Janowo, od której aż do Opławca Brda zakręca 180 stopni, tworząc zakole, wewnątrz którego znajduje się teren leśny. Jest tu zlokalizowany największy w mieście kompleks zabudowy letniskowej, a nad Brdą – oprócz „dzikich” kąpielisk – znajduje się camping i stanica wodna PTTK, gdzie możliwe jest wypożyczenie sprzętu wodnego. Brda podpiętrzona jest przez zaporę ziemną wraz z elektrownią wodną, tworząc tzw. Zalew Smukalski. Rzędna piętrzenia wody wynosi 50 m n.p.m., szerokość zalewu wynosi od 100 do 200 m, a jego długość 6–8  km. Brzegi rzeki porasta grąd. W Brdzie notuje się wahania poziomu wody do 1,5 m wskutek pracy zapór. Niektóre fragmenty terenu zostały podtopione.
W głębi lasu na górnym tarasie znajduje się osada sanatoryjna zwana Smukałą Górną, natomiast wzdłuż ul. Opławiec osiedle domów jednorodzinnych. Na terenie osiedla znajduje się zespół szkół podstawowych, publiczne przedszkole oraz Sanatorium dla Płucnochorych należące do Kujawsko-Pomorskiego Centrum Pulmonologii. Plan zagospodarowania przestrzennego przewiduje dla Opławca budownictwo jednorodzinne z dużym udziałem zieleni (60% powierzchni działek).
Nazwa.
Nazwa jednostki pochodzi od słowa "pław" = bieg wody, nurt, pokrewnego wyrazom "płynąć, opłynąć" i ma związek z położeniem Opławca nad Brdą.
Ludność.
W 1970 r. Opławiec zamieszkiwało 1,2 tys. osób, 20 lat później – 1,0 tys.. Do 1995 r. liczba mieszkańców spadła do 960 osób, po czym zaczęła rosnąć osiągając w 2007 r. liczbę 1,07 tys., a w 2010 r. 1,14 tys.. Latem na daczach w ogrodach działkowych w Janowie mieszka wielu mieszkańców z innych dzielnic miasta.
Tereny chronione.
Cały teren jednostki urbanistycznej Opławiec należy do Obszaru Chronionego Krajobrazu Zalewu Koronowskiego. Teren ten leży także w strefie ochrony wód Brdy, które stanowią źródło wody pitnej dla mieszkańców Bydgoszczy. W północnej części obszaru, na terenie Janowa znajdują się dwa pomniki przyrody, dęby szypułkowe: przy ul. Olimpijskiej o obwodzie w pierśnicy 375  cm, oraz dąb „Magda” na terenie stanicy PTTK.
Historia.
Opławiec to dawna wieś, należąca do wójtostwa bydgoskiego.
W inwentarzu wójtostwa z 1744 r. podano, że we wsi "Opławiec" mieszka JMP Stoliński według nadanego w 1720 roku kontraktu czynszowego typu olęderskiego. Był on obowiązany płacić wójtowi rocznie 120 złotych podatków (czynsz, pogłówne, hiberna). W 1753 i 1766 r. wieś dzierżawił Jakub Zybert.
Spis miejscowości rejencji bydgoskiej z 1833 r. podaje, że we wsi Opławiec mieszkało 81 osób (72 ewangelików, 9 katolików) w 11 domach. Nieopodal znajdowała się osada zwana "Okolle", którą zamieszkiwało 26 osób (wszyscy ewangelicy) w 4 domach. Według opisu Jana Nepomucena Bobrowicza z 1846 r. kolonia Opławiec oraz Okolle należały do rządowej domeny bydgoskiej. Kolejny spis z 1860 r. podaje, że wieś liczyła 120 mieszkańców (110 ewangelików, 10 katolików) w 16 domach. Najbliższa szkoła elementarna znajdowała się w Smukale. Miejscowość należała do parafii katolickiej i ewangelickiej w Bydgoszczy. Po lewej stronie Brdy, naprzeciw Opławca leżała kolonia "Okolle", w której mieszkało 336 osób (223 ewangelików, 110 katolików, 3 Żydów). Dzieci ewangelickie z Okola uczęszczały do szkoły położonej przy folwarku Czyżkówko, a dzieci katolickie – do szkoły w Smukale. Z mapy okolic Bydgoszczy Schulza z 1857 r. wynika, że w połowie XIX w. zabudowa wsi istniała w rejonie dzisiejszego mostu na Brdzie przy ul. Biwakowej oraz w części południowej ul. Opławiec.
Słownik geograficzny Królestwa Polskiego dla roku 1884 podaje, że miejscowości mieszkało 273 osób (221 ewangelików, 52 katolików) w 43 domostwach.
W 1895 r. zbudowano Bydgoską Kolej Powiatową ze stacją Opławiec. Natomiast leśniczówkę i kolejną stację, położoną w lesie na tarasie górnym, po prawej stronie Brdy, nazwano Smukałą Górną, w odróżnieniu od istniejącej po drugiej stronie Brdy na niskim tarasie zalewowym wsi Smukała Dolna. W 1904 r. w sosnowym lesie, w odległości 1  km od stacji wzniesiono Sanatorium Przeciwgruźlicze. Placówka powstała z inicjatywy Stowarzyszenia do Walki z Gruźlicą jako Chorobą Społeczną Prowincji Poznańskiej. Budynki sanatoryjne zaprojektował bydgoski radca budowlany Carl Meyer. Do 1914 r. wybudowano kolejne budynki, willę dyrektora oraz urządzono park z architekturą ogrodową. W tym czasie sanatorium było nowoczesnym kompleksem leczniczym, zbudowanym według najbardziej funkcjonalnych wzorów architektonicznych dla tego typu obiektów w Europie. Jednorazowo mieściło około 180 pacjentów, a rocznie korzystało z jego usług blisko tysiąc osób.
W 1906 r. w Opławcu powstał most, zapora i elektrownia wodna na Brdzie, co związane było z rozwojem Fabryki Karbidu w Smukale oraz budową odgałęzienia kolei wąskotorowej do Maksymilianowa.
Okres międzywojenny przyniósł budowę szkoły (1923) oraz rozwój rekreacji. W tym czasie Opławiec stanowił popularną miejscowość wypoczynkową odwiedzaną w niedziele i święta przez mieszkańców Bydgoszczy. Sprzyjała temu przebiegająca tędy kolejka wąskotorowa do Koronowa. Na skarpie doliny Brdy istniała restauracja z salą taneczną i ogrodem, poza tym płatna plaża i dzikie kąpielisko. Po II wojnie światowej Opławiec został pozbawiony zaplecza gastronomiczno-sanitarnego i jego rola rekreacyjna zmalała.
Podczas kampanii wrześniowej w 1939 r. zniszczeniu uległy: most, zapora i fabryka karbidu. W latach 1941–1945 istniał tu hitlerowski obóz przejściowy, przez który przewinęło się ok. 4 tys. osób – głównie wysiedlonych z Pomorza. Wskutek morderczej pracy, głodu i bicia zginęło 814 osób, w tym 420 dzieci.
Po II wojnie światowej, w 1952 r. odbudowano w nowej formie zaporę i elektrownię wodną na Brdzie. Dwa lata później Opławiec włączono do Bydgoszczy, a w 1961 r. także teren położony na północ od wsi z Janowem. W 1961 r. oddano do użytku szkołę (nr 34) przy ul. Opławiec 132. Otwarcia dokonał Kazimierz Maludziński – ówczesny przewodniczący Prezydium MRN. Szkołę wzniesiono według projektu Jerzego Michałowskiego, z sześcioma izbami lekcyjnymi, zaś patronem ustanowiono Adolfa Dygasińskiego. Placówka należała do 11 oddanych w Bydgoszczy tzw. szkół tysiąclecia, budowanych na obchody Tysiąclecia Państwa Polskiego.
Po 1945 r. nadal użytkowano i rozwijano Sanatorium Przeciwgruźlicze w Smukale Górnej, które pod dyrekcją Zbigniewa Romanowskiego, stało się nowoczesną placówką naukową, szczycącą się doskonałymi wynikami w leczeniu gruźlicy. W 1948 r. przy elektrowni wodnej powstało Gimnazjum Przemysłowo-Energetyczne. W 1969 r. po zlikwidowano kolej wąskotorową Bydgoszcz-Koronowo. Pozostał po niej do dzisiaj nasyp ziemny, porośnięty drzewami. Natomiast w latach 70. XX w. powstał w rejonie Janowa duży kompleks działek pracowniczych, usytuowany w terenie leśnym, w pobliżu Brdy.
W 1983 r. erygowano na terenie Opławca i Smukały parafię pw. Przemienienia Pańskiego. Budowa świątyni parafialnej, rozpoczęta w 1986 r., została zakończona w 2000 r. konsekracją kościoła.
Począwszy od lat 60. na terenie Opławca rozwijało się budownictwo jednorodzinne, zaś osiedle zyskało charakter sypialni dla mieszkańców Bydgoszczy, stawiających tutaj prywatne domy i wille.
Rekreacja.
Na terenie Opławca znajduje się ok. 2 ha terenów zieleni urządzonej, zlokalizowanej nad Brdą przy ul. Biwakowej oraz 358 ha zieleni nieurządzonej (59% powierzchni całej jednostki urbanistycznej). Głównym obszarem rekreacyjnym są otaczające lasy i zieleń przybrzeżna Brdy. Jedynym obiektem sportowo-rekreacyjnym na terenie osiedla w 2011 r. był zespół typu Orlik 2012 przy ul. Opławiec 157.
W 2018 ze środków z budżetu obywatelskiego przeprowadzono remont przedwojennego budynku przy ul. Smukalskiej 177, w którym siedzibę znajdzie Uczniowski Klub Sportowy.
Rozwój terenów zieleni zawarty w planach urbanistycznych Bydgoszczy zmierza do powołania parku dzielnicowego przy ul. Biwakowej, uwzględniającego m.in. plac zabaw dla dzieci. Natomiast studium transportowe Bydgoszczy przewiduje realizację m.in. drogi rowerowej wzdłuż ulicy Opławiec, Biwakowej i śladem dawnej kolei wąskotorowej do Koronowa. W pierwszej połowie 2013 roku Opławiec został połączony ścieżką rowerową biegnącą wzdłuż ulicy Koronowskiej z Czyżkówkiem oraz centrum miasta.
Szlaki turystyczne.
Przez jednostkę urbanistyczną Opławiec, poprowadzono liczne szlaki turystyczne, m.in.
Większość szlaków przebiega przez zakole Brdy od Smukały do Janowa, gdzie gromadzą się najciekawsze atrybuty terenu: czysta rzeka o charakterze naturalnym, lasy odbijające swój wizerunek w wodzie, grądy, piaszczyste zbocza, cisza.
Opławiec stanowi także teren wypadowy w okoliczne tereny wypoczynkowe. Spacerem ok. 4  km przez las, czarnym szlakiem można dojść do Leśnego Parku Kultury i Wypoczynku w Myślęcinku. Podobnie żółtym szlakiem do Osowej Góry. Niedaleko stąd do Zalewu Tryszczyńskiego i Koronowskiego.
Rada Osiedla.
Jednostki urbanistyczne: Opławiec, Smukała i Janowo posiadają wspólną Radę Osiedla, której siedziba znajduje się przy ul. Opławiec 153
Ulice w Opławcu.
Związane z okolicą:
Związane z rekreacją i wypoczynkiem:
Związane z uczuciami:
Związane z nazwami geograficznymi:
Związane z osobami:
Inne:

</doc>
<doc id="420935" url="https://pl.wikipedia.org/wiki?curid=420935" title="Manuel Fraga Iribarne">
Manuel Fraga Iribarne

Manuel Fraga Iribarne (ur. 23 listopada 1922 w Vilalba, zm. 15 stycznia 2012 w Madrycie) – hiszpański polityk, prawnik i dyplomata. Minister informacji i turystyki (1962–1969), wicepremier oraz minister spraw wewnętrznych (1975–1976), wieloletni parlamentarzysta, współzałożyciel i lider Alianza Popular (AP) oraz Partii Ludowej (PP), w latach 1990–2005 prezydent Galicji.
Życiorys.
Wykształcenie i praca zawodowa.
Studia prawnicze rozpoczął na Universidad de Santiago de Compostela, następnie przeniósł się na Uniwersytet Complutense w Madrycie, który ukończył w 1944. Doktoryzował się w Madrycie w zakresie nauk politycznych i ekonomicznych. Został również absolwentem szkoły dyplomacji. Pracował początkowo w Cortes Españolas, instytucji legislacyjnej okresu frankistowskiego. Był wieloletnim nauczycielem akademickim. Od 1948 pracował na Uniwersytecie w Walencji, a od 1953 na Uniwersytecie Complutense w Madrycie. Był profesorem tej uczelni, kierował katedrą teorii państwa i prawa konstytucyjnego. Działalność akademicką zakończył w 1987.
Był członkiem różnych instytucji naukowych, m.in. Real Academia de Ciencias Morales y Políticas. Pełnił funkcję prezesa fundacji Fundación Cánovas del Castillo, od 1954 do 1975 zajmował stanowisko sekretarza generalnego Unii Łacińskiej. Był autorem licznych publikacji z zakresu nauk politycznych.
Działalność polityczna w okresie dyktatury.
Był wieloletnim aktywnym działaczem politycznym okresu dyktatury generała Francisca Franco. Od początku lat 50. obejmował różne wyższe stanowiska w administracji, był sekretarzem generalnym Instituto de Cultura Hispánica (instytucji do spraw kultury), wyższym urzędnikiem w radzie edukacji i w ministerstwie oświaty oraz dyrektorem Instituto de Estudios Políticos. W latach 1955–1977 wchodził w skład frankistowskiego parlamentu, był także członkiem Rady Stanu oraz Consejo Nacional del Movimiento, organu kierowniczego ugrupowania FET y de las JONS.
W 1962 objął urząd ministra informacji i turystyki. Działał w tym czasie na rzecz rozwoju sektora turystycznego (przypisywano mu autorstwo promocyjnego sloganu "Spain is different!"). W okresie jego urzędowania w styczniu 1966 pod Palomares doszło do katastrofy amerykańskiego samolotu z bombami termojądrowymi, które opadły na obszar wybrzeża, wywołując skażenie radioaktywne. W tym samym roku Manuel Fraga Iribarne (wraz z ambasadorem USA) wykąpał się w morzu niedaleko miejsca katastrofy, co miało uspokoić opinię publiczną. Odpowiadał także za informację, prowadząc działania propagandowe dla legitymizowania reżimu, m.in. zajmował się przekazem dotyczącym procesu i egzekucji działacza komunistycznego Juliána Grimau.
Stanowisko ministra zajmował do 1969. W 1973 został ambasadorem Hiszpanii w Wielkiej Brytanii, funkcję tę pełnił do 1975.
Okres transformacji i demokracji.
W grudniu 1975, wkrótce po śmierci Francisca Franco, premier Carlos Arias Navarro powierzył mu funkcje wicepremiera oraz ministra spraw wewnętrznych. Działał na rzecz legalizacji stowarzyszeń i ugrupowań politycznych. Za jego urzędowania doszło także do incydentu w Vitorii, gdzie podczas interwencji sił policyjnych zginęło pięć osób. W lipcu 1976 polityk odszedł z rządu.
Był przewodniczącym organizacji Reforma Democrática, wraz z którą współtworzył Alianza Popular. Z jego ramienia w 1977 uzyskał mandat posła do konstytuanty. Znalazł się w siedmioosobowym zespole, który opracował przyjętą w 1978 nową demokratyczną konstytucję. W 1979, 1982 i 1986 wybierany do Kongresu Deputowanych I, II i III kadencji, zasiadał w nim do 1987. Od 1987 do 1989 sprawował mandat deputowanego do Parlamentu Europejskiego II kadencji.
W ramach AP od 1977 pełnił funkcję sekretarza generalnego, a w 1979 objął stanowisko przewodniczącego tego ugrupowania. W tym czasie partia nawiązała współpracę z ugrupowaniami wywodzącymi się z UCD, a także stała się główną siłą opozycyjną wobec rządzących od 1982 socjalistów z PSOE. W 1986 polityk złożył rezygnację z kierowania AP, w 1987 zastąpił go na tej funkcji Antonio Hernández Mancha. W 1989 Manuel Fraga Iribarne stanął na czele Partii Ludowej powstałej głównie na bazie Alianza Popular. Ustąpił w 1990 na rzecz José Maríi Aznara.
Do 2006 kierował PPdeG, regionalnym oddziałem ludowców w Galicji. W 1989 poprowadził partię do zwycięstwa w wyborach regionalnych, co pozwoliło mu objąć w 1990 stanowisko prezydenta wspólnoty autonomicznej. Utrzymywał je również po wyborach w 1993, 1997 i 2001. Zakończył urzędowanie po wyborach w 2005, gdy nieznaczną większość w parlamencie uzyskali socjaliści i galisyjscy nacjonaliści (nowym prezydentem został Emilio Pérez Touriño z PSOE).
W 2006 regionalny parlament desygnował go w skład Senatu, Manuel Fraga Iribarne w izbie wyższej Kortezów Generalnych zasiadał do 2011.
Życie prywatne.
Od 1948 był żonaty z Carmen Estévez Eguiagaray; mieli pięcioro dzieci, w tym córkę Carmen Fragę Estévez.

</doc>
<doc id="420936" url="https://pl.wikipedia.org/wiki?curid=420936" title="Manuel Fraga">
Manuel Fraga



</doc>
<doc id="420937" url="https://pl.wikipedia.org/wiki?curid=420937" title="Bitwa o Kretę">
Bitwa o Kretę

Bitwa o Kretę – całokształt zmagań wojennych pomiędzy wojskami alianckimi a niemieckimi w maju 1941 roku, których celem było panowanie nad grecką wyspą Kretą, mającą strategiczne znaczenie ze względu na centralne położenie we wschodnim basenie Morza Śródziemnego. Zapoczątkowała je największa operacja powietrznodesantowa wojsk niemieckich podczas II wojny światowej (operacja „Merkury”, niem. "Unternehmen Merkur").
20 maja 1941 roku prawie 10 000 żołnierzy 7 Dywizji Lotniczej (spadochronowej) i Powietrznodesantowego Pułku Szturmowego (LLSR), należących do XI Korpusu Lotniczego, zostało zrzuconych w dwóch falach w pobliżu lotnisk i portów na nizinnym, północnym wybrzeżu Krety. Opanowanie któregokolwiek z nich miało umożliwić samolotom transportowym 4 Floty Powietrznej oraz improwizowanej flocie desantowej dostarczenie posiłków – 5 Dywizji Górskiej oraz czołgów z 5 Dywizji Pancernej.
Szturm niemieckich wojsk powietrznodesantowych na alianckie pozycje został 20 maja przy dużych stratach odparty; z dwóch dowodzących nim generałów jeden zginął, a drugi został ciężko ranny. Pomimo tego, dzięki wsparciu Luftwaffe, bombardującego alianckie pozycje, niektóre pododdziały zdołały umocnić się w pobliżu bronionego przez nowozelandzką 2 Dywizję Piechoty lotniska w Maleme, leżącego na zachodzie wyspy, oraz zablokować część dróg łączących miasta Krety, paraliżując aliancką obronę. Dowodzący alianckimi siłami Krety (Creforce) nowozelandzki gen. Bernard Freyberg nie zdecydował się na przeprowadzenie generalnego kontrataku z użyciem odwodów i artylerii z powodu obsesyjnej obawy desantu morskiego. Dowódca niemieckiego XI Korpusu Lotniczego Kurt Student nakazał kontynuowanie operacji i skoncentrowanie niemieckich sił w Maleme. Nad ranem 21 maja Niemcy wykorzystali taktyczny odwrót nowozelandzkiej 2 Dywizji Piechoty i ponawiając szturm oraz desantując rezerwę strategiczną, zajęli lotnisko w Maleme. Umożliwiło to przerzut na Kretę w dniach 21–25 maja pododdziałów 5 Dywizji Górskiej, artylerii, zaopatrzenia i ewakuację rannych, oraz częściowe przebazowanie lotnictwa, co było bardzo istne dla lepszego wsparcia walczących oddziałów, jak i z uwagi na zwalczanie okrętów brytyjskich. Niemiecki desant morski nie powiódł się, gdyż w dniach 21–22 maja 1941 roku Royal Navy kosztem dużych strat zatopiła większość statków należących do jednego z konwojów, a drugi zmusiła do odwrotu.
Dowodzenie siłami niemieckimi na Krecie przejął dowódca 5 Dywizji Górskiej gen. Julius Ringel. Niemcy odparli aliancki kontratak na Maleme w nocy z 21 na 22 maja i po przeprowadzeniu przegrupowania rozpoczęli ofensywę na wschód. W jej wyniku zdołali zepchnąć w dniach 23–25 maja 1941 siły ANZAC w kierunku portów w Chanii i Sudzie oraz uzyskać połączenie z broniącymi swoich stref zrzutów pododdziałami 7 Dywizji Lotniczej.
W dniach 26–28 maja kontynuujące ofensywę wojska niemieckie przy użyciu zdobytego alianckiego sprzętu oraz wykorzystując chaos w alianckim sztabie, pokonały rezerwowe siły Creforce w walkach o Chanię i Sudę, i zajęły obydwa miasta, rozbijając wojska aliantów na dwie izolowane części. Broniące wschodniej części Krety zgrupowanie w Iraklionie zostało ewakuowane przez Royal Navy w nocy z 28 na 29 maja, a garnizon Rethimno poddał się 30 maja 1941. Siły alianckie z rejonu Chanii i Sudy wycofały się przez góry na południowe wybrzeże wyspy, skąd z portu w Chora Sfakion w dniach 28–31 maja ewakuowano drogą morską ponad 11 tysięcy żołnierzy, a wyczerpane niedobitki Creforce poddały się Niemcom 1 czerwca 1941 roku.
W rezultacie 11-dniowej kampanii cała wyspa została opanowana przez Niemców, a broniące jej alianckie siły zostały zniszczone lub zmuszone do ewakuacji.
Kapitulacja Grecji.
Niemcy uderzyli na Grecję 6 kwietnia 1941 roku. W tym czasie większość armii greckiej znajdowała się na froncie albańskim, gdzie walczyła z siłami włoskimi. Pozostałe siły greckie wraz ze wspierającymi je jednostkami brytyjskimi obsadzały linie „Metaxas” i „Aliakmon” w Macedonii i Tesalii. 7 Armia feldmarszałka Wilhelma Lista przeszła przez przełęcze Rupel (na granicy z Bułgarią) i Monastir (w Jugosławii), zmuszając do kapitulacji wojska greckie i spychając 62 tys. Brytyjczyków generała Wilsona na wysokość Termopil. I ta linia została jednak przełamana 24 kwietnia; 22 kwietnia skapitulowała 1 Armia grecka w Epirze, a 27 kwietnia zostały zajęte Ateny.
Znaczenie wyspy.
Adolf Hitler uważał, że wyspa może potencjalnie stanowić duże zagrożenie, gdyby pozostawić ją pod kontrolą Brytyjczyków. Istniało realne niebezpieczeństwo przebazowania tam bombowców, w których zasięgu znalazłyby się mające strategiczne znaczenie pola naftowe w rumuńskim Ploeszti. Sztab armii niemieckiej zajmował się w tym czasie uzgadnianiem ostatnich szczegółów planu „Barbarossa”, w którym kluczową rolę odgrywały nieprzerwane transporty rumuńskiej ropy niezbędnej do działania niemieckich dywizji pancernych i grup lotniczych. Wniosek był jeden – zagrożenie trzeba usunąć. Początkowo zamierzano wysadzić desant morski wspierany przez oddziały powietrznodesantowe. Słabą stroną tej koncepcji była konieczność przetransportowania większości jednostek biorących udział w desancie morskim na pokładzie greckich statków rybackich i handlowych. Dodatkowo, choć państwa Osi posiadały przewagę w powietrzu, marynarka brytyjska była nadal na tyle silna, że udaremniłaby w zarodku każdą próbę desantu z morza – zwłaszcza że Niemcy nie mogli zbytnio liczyć na okręty włoskich sojuszników, którzy kilkakrotnie ulegli Brytyjczykom, nawet posiadając znaczną przewagę. Ostatecznie 25 kwietnia Hitler wydał Dyrektywę nr 28, w której nakazał opanować Kretę za pomocą operacji powietrznodesantowej.
Ewakuacja aliantów na Kretę.
Ewakuacja brytyjskiego korpusu ekspedycyjnego rozpoczęła się 24 kwietnia, kiedy z plaż pod Atenami (Rafti i Rafina) krążowniki, niszczyciele i transportowce zabrały do Zatoki Suda na Krecie 15 800 żołnierzy i 260 pielęgniarek. Następnego dnia z Nauplion koło Koryntu zabrano dalszych 6000 ludzi; kulminacyjnym momentem ewakuacji były 26–27 kwietnia, kiedy w przeciągu kilku godzin i niemal na oczach zbliżających się Niemców, małe stateczki, łodzie, motorówki i barki przewiozły do oczekujących na redzie okrętów 27 000 żołnierzy. Oddalające się od brzegu jednostki zaatakowało lotnictwo niemieckie. Zatonął transportowiec „Slamat”, 700 rozbitków podniósł niszczyciel HMS „Diamond”, który wkrótce również poszedł na dno; rozbitków wyłowił inny niszczyciel HMS „Wryneck”, lecz i on padł ofiarą bomb. Z załóg zatopionych jednostek i przewożonych przez nie żołnierzy zdołano uratować zaledwie 15 ludzi; bombardowania niemieckie przyniosły śmierć blisko 5 tysiącom ewakuowanych. Z Grecji na Kretę zdołano ewakuować około 50 tys. żołnierzy i pewną ilość lekkiego uzbrojenia. Rannych i chorych przetransportowano do Aleksandrii.
Wojska alianckie na Krecie, pod dowództwem gen. Bernarda Freyberga, składały się z ewakuowanych z Grecji: nowozelandzkiej 2 Dywizji Piechoty (w niepełnym składzie, bez dowódcy i sztabu), australijskiej 19 Brygady i brytyjskiej 14 Brygady Piechoty. Ponadto na wyspie znajdowała się grecka 5 Dywizja Piechoty „Kreta”, licząca 9 tys. żołnierzy oraz kilkuset żandarmów.
Uzbrojenie.
Niemcy.
Podczas inwazji na Kretę siły niemieckie po raz pierwszy użyły nowej broni – bezodrzutowego działa 7,5 cm Leichtgeschütz 40. Jego 150 kg wagi stanowiło zaledwie 10% masy dział polowych o kalibrze 75 mm, jednocześnie było w stanie wystrzelić ważący 5,9 kg pocisk na odległość 4,8 km, co stanowiło 2/3 zasięgu standardowych dział. Prócz tego 1/4 spadochroniarzy (niem. "Fallschirmjäger") wyposażona była w pistolety maszynowe MP 40, poza przydziałowym czterotaktowym karabinem Kar98k. Prawie każda drużyna posiadała również karabin maszynowy MG 34.
Niemcy posługiwali się spadochronami znaczonymi kodowymi kolorami dla odróżnienia pojemników zawierających broń, amunicję, broń zespołową oraz inny ekwipunek. Ciężki sprzęt (jak Leichtgeschütz 40) zrzucany był na potrójnej uprzęży specjalnie przygotowanej do przenoszenia dodatkowego obciążenia. Żołnierzy zaopatrzono w tekstylne płachty, które po rozłożeniu na ziemi w odpowiednich wzorach sygnalizowały przelatującym nisko myśliwcom żądanie wsparcia lub zrzutu zaopatrzeniowego.
W przeciwieństwie do sił spadochronowych innych krajów, których żołnierze skakali z uzbrojeniem przypiętym do ciała, niemieckie procedury przewidywały, iż broń osobista zrzucona zostanie w oddzielnych pojemnikach. Okazało się to zasadniczym błędem, ponieważ często spadochroniarze w krytycznych chwilach po lądowaniu pozostawali jedynie z bronią przyboczną, nożami i granatami. Prócz tego konstrukcja niemieckich spadochronów opierała się na pojedynczej linie głównej łączącej uprząż z czaszą, co uniemożliwiało sterowanie. Nawet 25% żołnierzy wyposażonych w pistolety maszynowe miało problemy z racji niewielkiego zasięgu tej broni. Wielu "Fallschirmjäger" zginęło podczas prób dotarcia do pojemników z bronią.
Grecy.
Greckie wojska dysponowały karabinami Mannlicher-Schönauer oraz dawnymi austro-węgierskimi karabinami Mannlicher M1895. Około tysiąca żołnierzy nosiło przestarzałe francuskie karabiny Gras wz. 1874. Garnizony pozbawiono najlepszej broni zespołowej, wysłanej do kontynentalnej Grecji. Prócz tego posiadali również 12 lekkich karabinów maszynowych St Etienne wz. 1907 oraz 40 innych wyprodukowanych przez różne firmy. Wielu żołnierzy posiadało mniej niż 30 nabojów; nie było możliwości zaopatrzenia się u Brytyjczyków, którzy nie mieli w magazynach odpowiednich kalibrów. Fakt ten przełożył się na rozlokowanie – posiadających niewystarczającą ilość amunicji przeniesiono na wschód wyspy, gdzie nie spodziewano się ataku. Pomimo to, według historyka Christophera Buckleya, greccy żołnierze bili się „z niezwykłą odwagą i wytrwałością”.
Wspólnota Brytyjska.
Wojska Wspólnoty Brytyjskiej używały karabinów Lee-Enfield oraz karabinów maszynowych Bren i Vickers. Alianci dysponowali 85 działami artyleryjskimi różnego kalibru, wśród nich wieloma zdobycznymi włoskimi, pozbawionymi celowników.
Obrona przeciwlotnicza lotniska w Maleme składała się z 10 armat Boforsa kal. 40 mm oraz baterii czterech dział 3-calowych w Chanii. Zatoki Suda przed atakami z powietrza broniło 16 Boforsów, dwie baterie dział 3,7-calowych i dwa poczwórnie sprzężone wkm Vickers Mk I. Wokół Heraklionu rozmieszczone było 10 armat 3-calowych 156. Lekkiej Baterii Przeciwlotniczej, 10 armat Boforsa i dwa poczwórne działa 40 mm.
Artyleria nadbrzeżna broniła Zatoki Suda i Heraklionu. W Suda tzw. bateria Z miała cztery morskie działa 152 mm, dwa 102 mm i dwa 76,2 mm. W Heraklionie bateria X dysponowała 10 armatami 102 mm; obydwie baterie podporządkowane były 15 Pułkowi Artylerii Nadbrzeżnej.
Siły pancerne składały się z 9 czołgów piechoty Mk II Matilda należących do szwadronu „B” 7 Królewskiego Regimentu Pancernego i 16 lekkich czołgów Mk VI ze szwadronu „C” 4 Pułku Huzarów. Podobnie jak większość brytyjskich czołgów tamtego okresu 40 mm armaty 2-funtowe zamontowane w Matildach wyposażono jedynie w amunicję przeciwpancerną, mało skuteczną w starciach z piechotą (amunicja burząca o tak niskim kalibrze została uznana za niepraktyczną). Matildy, ze względu na gruby pancerz, były jednak praktycznie niewrażliwe na ogień broni przeciwpancernej, jaką dysponowali spadochroniarze.
Czołgi były mocno wybrakowane. Ich silniki wyeksploatowano, a wskutek braków materiałowych nie można było ich wyremontować. W jednej z Matyld uszkodzono dźwignię obrotu wieżyczką, przez co obracała się jedynie zgodnie z ruchem wskazówek zegara. Alianci nie posiadali także dostatecznej liczby transporterów Universal Carrier i ciężarówek, które mogłyby zapewnić dodatkową mobilność oraz wsparcie strzeleckie dla piechoty atakującej spadochroniarzy.
Ordre de bataille.
Alianci.
"dowództwu brytyjskiemu podporządkowano oddziały greckie"
Bitwa.
Desant 20 maja.
20 maja 1941 r. tuż po 5.00 z lotnisk z południowej Grecji wystartowały samoloty transportowe wiozące pierwszą falę desantu powietrznego, liczącą ok. 5500 spadochroniarzy i żołnierzy piechoty powietrznej. Na samym początku operacji szybowiec transportujący sztab generała porucznika Wilhelma Süssmanna, dowódcę 7 Dywizji Lotniczej (spadochronowej), głównodowodzącego zgrupowania „Mars” zerwał się z holu i rozbił podczas przymusowego lądowania na wyspie Egina. Generał nie przeżył katastrofy.
Atak I fali.
Zgrupowanie „Komet”.
Pierwszym celem atakującego na zachodzie Krety zgrupowania „Komet” było lotnisko RAF w Maleme (Maléme). Zgrupowaniem składającym się z Powietrznodesantowego Pułku Szturmowego (Luftlande-Sturmregiment – LLSR), liczącym ok. 2500 żołnierzy, dowodził gen. mjr Eugen Meindl. Lądowanie wydzielonych pododdziałów szybowcowych LLSR na zachód od lotniska rozpoczęło się pomiędzy 7.30 a 8.00, jeszcze w trakcie bombardowania lotniczego. Piechota powietrzna, która mogła wejść do akcji od razu po przyziemieniu szybowców, bez konieczności przegrupowywania oraz poszukiwania kontenerów z zaopatrzeniem, rozpoczęła natychmiastowy atak. Pomimo ciężkich strat i śmierci dowódców pododdziały szybowcowe zdołały wyeliminować część baterii przeciwlotniczych i opanować most na wyschniętej rzeczce Tavronitis, zabezpieczając lądowanie II i IV batalionu LLSR.
III batalion LLSR poniósł duże straty w trakcie podchodzenia do desantu na skutek ostrzału przeciwlotniczego alianckiej artylerii i wylądował na południe od lotniska w Maleme na umocnionych pozycjach nowozelandzkiej 5 Brygady Piechoty. Spadochroniarze znaleźli się pod ciężkim ostrzałem i nie mogli ani zebrać się w zwarte pododdziały, ani znaleźć zasobników z zaopatrzeniem. III batalion LLSR został w trakcie kilku godzin rozbity przez 23 batalion nowozelandzki, zajmujący pozycję w strefie zrzutu. Dowódca batalionu, płk Leckie i oficerowie jego sztabu zastrzelili kilku spadochroniarzy przez okna kwatery dowództwa batalionu. Pojedynczy spadochroniarze walczyli do wyczerpania amunicji jeszcze w kolejnych dniach, zmuszając 23 batalion do intensywnego patrolowania terenu.
I batalion LLSR wylądował na południe od lotniska i zanim zdążył się przegrupować do ataku, znalazł się pod silnym ogniem ze wzgórza 107, a jego dowódca mjr Koch został ciężko ranny. Pomimo to batalion zdołał utrzymać pozycje i związać walką część sił alianckich.
Szturm na lotnisko od zachodu rozpoczęły II i IV bat. LLSR pod dowództwem gen. Meindla, niszcząc część stanowisk karabinów maszynowych i artylerii przeciwlotniczej. Podjęty następnie atak na pasy startowe i wzgórze 107 załamał się, a generał Meindl został ciężko ranny. Główny cel ataku nie został osiągnięty, ale oczyszczenie terenu na zachód od lotniska z żołnierzy alianckich przez LLSR umożliwiło zrzut zaopatrzenia. Ponadto spadochroniarze zdołali oznaczyć białymi i pomarańczowymi płachtami pozycje alianckie, co ułatwiło samolotom szturmowym i myśliwcom Luftwaffe popołudniowe ataki wspierające desant.
Po południu dowódca broniącego wzgórza 107 22 bat. 5 Brygady Piechoty ppłk Andrew zameldował o trudnej sytuacji w jego regionie i zwrócił się o przysłanie posiłków, jednakże źle funkcjonująca łączność 5 Brygady nie pozwoliła jej dowódcy, brygadierowi Hargestowi, na właściwą ocenę sytuacji. W przekonaniu, że 23 batalion płk. Leckiego wciąż jest zaangażowany w walki, nie wydał mu rozkazu wsparcia obrońców kluczowego wzgórza. 23 bat. do zmierzchu ostrzeliwał z umocnionych pozycji niedobitki niemieckiego III bat. LLSR.
Zorganizowany przez ppłk. Andrew’a słaby kontratak nowozelandzki, którego celem był most na rzeczce Tavronitis, wspierany przez dwa czołgi, został przez niemieckich spadochroniarzy odparty po tym, jak oba pojazdy wycofały się na skutek usterek technicznych. Niemcy do wieczora utrzymali pozycje na zachodnim skraju lotniska.
Zgrupowanie „Mars” – część zachodnia.
Zgrupowanie „Mars” podzielono w planie „Merkur” na dwie części. Zachodnia, licząca ok. 3000 żołnierzy składała się z 3 Pułku Spadochronowego (Fallschirmjäger Regiment – FJR), części piechoty szybowcowej LLSR, sztabu i batalionu saperów 7 Dywizji Lotniczej (spadochronowej). Pododdział szybowcowy LLSR desantujący się ok. 8:00 koło Chani wylądował w pobliżu sztabu dowódcy Creeforce gen. Freyberga i został zniszczony przez kompanię ochrony sztabu. Drugi pododdział szybowcowy desantujący się ok. 1,5 km na południe od Chanii zdołał zniszczyć baterię plot., ale odparty w ataku na stanowiska łączności radiowej wycofał się w kierunku Perivolii w rejon lądowania 3 FJR. III/3 FJR lądujący na południe od oddziałów szybowcowych desantował się wprost na pozycjach nowozelandzkiej 4 Brygady Piechoty brygadiera Inglisa i został rozbity, zanim spadochroniarze zdołali się zebrać w pododdziały. Części niemieckich spadochroniarzy udało się jednak przebić na północny zachód koło obsadzonego przez grecki 8 Pułk Piechoty Wzgórza Cmentarnego i dołączyć do reszty swojego pułku.
I i II bataliony FJR wraz ze sztabem 7 Dywizji Lotniczej (spadochronowej), lądujące na południe od Galatas w Dolinie Więziennej, pomimo strat poniesionych w wyniku brytyjskiego ostrzału przeciwlotniczego zdołały się przegrupować i zdobyć masywny budynek więzienia, z którego można było kontrolować drogę z Chanii na południe oraz część Wzgórza Różowego, z którego wyparto grecki 6 Pułk Piechoty. Silny opór aliantów powstrzymał dalsze postępy Niemców i uniemożliwił rozszerzenie zdobytej strefy poprzez atak z północy na Wzgórze Cmentarne.
Desantujący się najdalej na południowy wschód rejonu „Mars” batalion saperów 7 Dywizji Lotniczej (Spadochronowej) nie napotkał silnego oporu aliantów i skutecznie zaatakował od tyłu grecki 8 Pułk Piechoty, zmuszając go do wycofania się na południe, aby uniknąć okrążenia. Pomimo że spadochroniarze na południe od Galatas zmusili większość obrońców do wycofania się z ich strefy zrzutu, dostarczanie zaopatrzenia było niemożliwe tak długo, jak niemieckie samoloty transportowe zaangażowane były w transport jednostek drugiej fali desantu spadochronowego.
Pomimo nalegań dowódców 4 Brygady Piechoty brygadiera Inglisa i 10 Brygady Piechoty brygadiera Kippenberga dowodzący 2 Dywizją gen. Edward Puttick nie zezwolił podległym jednostkom na przeprowadzenie kontrataku. Oceniał, że dotychczasowe sukcesy jego dywizji wynikają z obrony umocnionych pozycji i obawiał się zaskoczenia w przypadku, gdyby jego oddziały po opuszczeniu okopów zostały zaatakowane przez niemieckie jednostki desantowane w drugiej fali.
Do wieczora Niemcy utrzymali pozycje zdobyte przez I i II bat. 3 FJR i saperów 7 Dywizji. Atak powietrznodesantowy na Chanię i Galatas nie osiągnął żadnego z zakładanych celów, ale atakując sztab dowództwa Creforce i jego oddziały łączności, skutecznie sparaliżował brytyjska obronę Krety 20 maja 1941 roku.
Na skutek niemieckiego desantu w rejonie Chani zagrożone zostało bezpieczeństwo greckiego króla Jerzego II, który po niemieckim ataku na Wzgórze Cmentarne znalazł się bezpośrednio w strefie walk. Brytyjska ochrona monarchy zdołała jednak zastrzelić kilku spadochroniarzy i ewakuować Jerzego II przez góry na południowe wybrzeże Krety.
Atak II fali.
Start drugiej fali desantowej, obejmującej pozostałe jednostki zgrupowania „Mars” oraz przeznaczonego do desantu we wschodniej części Krety zgrupowania „Orion”, opóźnił się ze względu na kurz wzbity przez lądujące samoloty oraz problemy z tankowaniem. Aby je przyspieszyć, paliwo w samolotach uzupełniano nie tylko z węży, ale także z kanistrów, co jednak trwało znacznie dłużej niż pierwotnie zakładano. Przez kilka godzin w kierunku Krety startowały jedynie nieliczne transportowce z zaopatrzeniem.
Zgrupowanie „Mars” – część wschodnia.
Po godz. 16.00 rozpoczęło się kolejne bombardowanie pozycji alianckich na Krecie. Pół godziny później zaczął się desant części wschodniej zgrupowania „Mars”, składającej z I/2 FJR i III/2FJR (ok. 1500 żołnierzy) dowodzonych przez płk. Alfreda Sturma, którego zadaniem było zdobycie i zabezpieczenie lotniska i portu w Rethimno (Retimno), a następnie dołączenie do głównych sił zgrupowania „Mars” w rejonie Chanii. I/3 FJR i dowództwo zgrupowania, desantujące się wprost na płytę lotniska Rethimno, poniosły ciężkie straty od ognia okopanych żołnierzy australijskiej 19 Brygady Piechoty(, a następnie został rozbity kontratakiem greckiego 4 Pułku Piechoty. Płk Sturm dostał się do niewoli. Część pododdziałów zdołała obejść lotnisko od południa i dołączyć do desantującego się na wschód od lotniska III/2 FJR.
Wzmocniony III/2 FJR pod dowództwem mjr. Koha zaatakował kluczowy punkt obrony wschodniego skraju lotniska w Rethimno – wzgórze A. Broniący go batalion 2/1 australijskiej 19 Brygady Piechoty został częściowo zepchnięty, co pozwoliło spadochroniarzom zająć część wzgórza i umocnić się na zdobytych pozycjach w oczekiwaniu na poranne wsparcie lotnicze.
Wydzielony oddział z III/2 FJR desantował się bez znaczących strat i po udanym przegrupowaniu zaatakował miasto Rethimno, lecz atak został odparty przez greckich żandarmów wspieranych przez pospolite ruszenie mieszkańców. Spadochroniarze wycofali się w rejon Perivolii Rethimnońskiej i okopali.
Zgrupowanie „Orion”.
Zgrupowaniem „Orion”, atakującym główny cel II fali – lotnisko i port w Iraklionie (Heraklionie), składającym się z 1 FJR i II/2 FJR (ok. 3000 żołnierzy) dowodził płk Brunon Bräuer. Aliancka obrona przeciwlotnicza na wschodzie Krety była silniejsza niż w innych regionach i doprowadziła do rozproszenia formacji niemieckich samolotów transportowych. II/1 FJR desantujący się pomiędzy morzem a lotniskiem w Heraklionie wylądował wewnątrz pozycji obronnych 14 Brygady Piechoty i został całkowicie rozbity. I/1 FJR wraz ze sztabem ugrupowania oraz jedną kompanią II/1 FJR desantował się w znacznym rozproszeniu w promieniu 10 km na wschód od celu. Batalion zdołał się przegrupować i po zebraniu rozproszonych spadochroniarzy uderzył wieczorem na lotnisko w Iraklionie, ale atak ten został odparty. Główny cel niemieckiego ataku na wschodzie Krety nie został osiągnięty, a przewaga alianckich obrońców nie pozwalała na kontynuowanie ataku. Niemcy umocnili się na zajętych pozycjach.
Dwa pozostałe bataliony zgrupowania „Orion” natrafiły na znacznie słabszy opór: III/1 FJR desantujący się ok. 6 km na południe i zachód od Iraklionu po przegrupowaniu podjął atak na miasto i pokonując grecki batalion garnizonowy, zdołał zdobyć część budynków greckich koszar, znajdujących się na przedmieściu. II/2 FJR osłaniający ugrupowanie „Orion” od zachodu poniósł jedynie minimalne straty podczas desantu i do wieczora umocnił się w strefie zrzutu, częścią sił wspierając walczący w Iraklionie III/1 FJR.
Nocne walki.
Pod wieczór 20 maja niemieckiemu desantowi na Krecie udało się nawiązać łączność z dowództwem operacji w Grecji. Generał Karl Student, dowodzący operacją „Merkur” z Aten, uzyskał informacje zarówno o bardzo wysokich, przekraczających 1000 zabitych, rannych i zaginionych żołnierzy stratach wśród spadochroniarzy, jak i o fiasku pierwszego natarcia. Ponadto 4 Flota Lotnicza również poniosła wysokie straty w lotnictwie transportowym, obejmujące około 50 straconych maszyn transportowych. Wobec ciężkiej sytuacji zrzuconych na Krecie wojsk desantowych niemieckie dowództwo rozważało nawet rezygnację z dalszego prowadzenia ataku i pozostawienie 7 Dywizji Lotniczej (spadochronowej) na Krecie własnemu losowi. Na ocenę taką wpływała niemożność wsparcia desantu drogą powietrzną lub morską, gdyż żadne lotnisko ani port na Krecie nie zostało zajęte przez Niemców. O kontynuowaniu operacji „Merkur” zadecydowała nieugięta postawa gen. Studenta.
Wieczorem i w nocy z 20 na 21 maja przeciwko niemieckiemu desantowi wystąpiło także pospolite ruszenie kreteńskich cywilów, czego Niemcy nie brali pod uwagę w swych planach. Mieszkańcy wyspy rozgoryczeni silnymi bombardowaniami wyspy oraz niemiecką agresją, uzbrojeni zarówno we własną broń myśliwską oraz przestarzałą broń z okresów walk z Turkami na przełomie XIX i XX w., jak i nowoczesną broń zdobytą w znalezionych niemieckich zasobnikach lub zabraną zabitym i rannych spadochroniarzom, a nawet w narzędzia rolnicze, zabijali zagubionych niemieckich spadochroniarzy lub wskazywali ich pozycje alianckim żołnierzom i przecinali kable łączności. Utrudniali tym samym desantowi uzupełnienie zaopatrzenia ze zrzucanych na spadochronach zasobników i przegrupowanie, a swym sposobem walki budzili panicznych strach w niemieckich żołnierzach.
Jedna kompania LLSR, skierowana spod Maleme na zachód w celu zajęcia niewielkiego portu rybackiego w miejscowości Kastelii, została całkowicie rozbita przez cywilnych greckich kombatantów.
Brytyjskie dowództwo obrony wyspy (Creforce) było przekonane o odparciu niemieckiego desantu. Premier Churchill oświadczył w Izbie Gmin że „większa część agresorów atakujących lotniska została zmieciona z powierzchni ziemi”.
Maleme.
Optymizmu tego nie podzielały dowództwa niższych szczebli. Generał Puttick nie otrzymał informacji o ciężkiej sytuacji 5 Brygady Piechoty brygadiera Hargesta i nie zdecydował się na przeprowadzenie nocnego kontrataku siłami 4 Brygady Piechoty i 10 Brygady Piechoty ze swojej dywizji. Brygadier Hargest uznał sytuację podległych mu batalionów za krytyczną, a przeprowadzenie przegrupowania i nocnego kontrataku za niewykonalne. Umożliwiło to okrążonym Niemcom wysyłanie patroli poszukujących zasobników z zaopatrzeniem i zagubionych spadochroniarzy, dzięki czemu desant zdołał utrzymać zdolność bojową i przygotować się do porannego ataku.
Po północy z 20 na 21 maja ppłk Andrews, nie doczekawszy się posiłków i obawiając się okrążenia i zniszczenia swojego batalionu, wydał rozkaz opuszczenia wzgórza 107 i wycofania w rejon obrony 23 bat, na co otrzymał wcześniej zgodę brygadiera Hargesta. Pozycji broniły tylko patrole z 28 batalionu maoryskiego, którego dowódca, nie wiedząc o wycofaniu 22 batalionu, poszukiwał z nim kontaktu. Przed świtem niemiecka grupa bojowa licząca ok. 200 żołnierzy, zebranych "ad hoc" przez lekarza LLSR, majora doktora Neumanna przeprowadziła szturm na wzgórze 107 i zdobyła je, spychając słabe pododdziały osłonowe aliantów. Wkrótce dołączyły do niej pododdziały i grupy bojowe walczące wokół wzgórza. Kluczowa pozycja w rejonie lotniska Maleme znalazła się 21 maja rano w rękach Niemców. Mjr Neumann został po bitwie za wykazaną inicjatywę nagrodzony Krzyżem Rycerskim.
Rethimno i Iraklion.
W nocy w rejonie lotniska Rethimno mjr Kroh przeprowadził serię ataków na wzgórze A, zakończonych sukcesem: Niemcy całkowicie wyparli Australijczyków ze wzgórza i umocnili się na tej pozycji, ale ze względu na brak wsparcia innych sił grupy „Mars” nad ranem zdolnych do walki pozostało mniej niż 700 żołnierzy i atak na lotnisko Rethimno nie mógł być kontynuowany.
Płk Brunon Bräuer dowodzący zgrupowaniem „Orion” w nocy z 20 na 21 maja podjął decyzję o przerwaniu nierokującego powodzenia ataku na lotnisko w Iraklionie i odwrocie na łatwiejsze do obrony pozycje nad rzeką Amies, aby utrzymać zdolność bojową swojego zgrupowania, całkowicie blokując ruchy wojsk alianckich we wschodniej części Krety. 1 FJR zebrał się nad rzeką i utrzymywał strefę zrzutu. 21 maja desantowało się w niej 150 żołnierzy, którzy z różnych powodów nie zostali zrzuceni na Krecie 20 maja.
II faza bitwy – przełamanie w rejonie Maleme 21–22 maja.
Zdobycie lotniska Maleme 21 maja.
O świcie 21 maja na lotnisku w Maleme wylądował pojedynczy transportowy Junkers z amunicją i po załadowaniu kilku ciężko rannych spadochroniarzy odleciał do Grecji. Na pokładzie wykonującej ryzykowną misję rozpoznawczą maszyny znajdował się łącznik generała Studenta – kpt. Kleye. Dzięki jego raportowi gen. Student ustalił, że pomimo sporadycznego alianckiego ostrzału z broni ręcznej i artylerii lądowanie na lotnisku samolotów z zaopatrzeniem i ewakuacja rannych żołnierzy jest możliwa. Misja ta przesądziła o decyzji niemieckiego dowództwa, aby cały wysiłek XI Korpusu Lotniczego skierować na zdobycie i utrzymanie lotniska w Maleme. Przed południem nieregularnie lądujące transportowce pozwoliły pododdziałom LLSR okupującym lotnisko uzupełnić zapasy i ewakuować najciężej rannych, przywracając desantowi zdolność bojową.
Wczesnym popołudniem na wschód od lotniska desantowała się rezerwa strategiczna 7 Dywizji Lotniczej (spadochronowej) – trzymana dotychczas w odwodzie grupa 550 spadochroniarzy z II/2FJR dowodzonych przez płk. Bernharda Ramcke, który po wylądowaniu i przegrupowaniu objął dowództwo nad niemieckimi siłami w rejonie Maleme. Pomimo że część rezerwy desantowała się w rejonie już patrolowanym przez aliantów i poniosła ciężkie straty w walkach o miejscowość Pirgos, jej przybycie na tyle zabezpieczyło zdobyte lotnisko, że po 16:00 Niemcy rozpoczęli przerzucanie drogą lotniczą do Maleme pododdziałów 100 Pułku Strzelców Górskich (Gebirgjägerregiment – GJR) z 5 Dywizji Górskiej oraz ciężkiego uzbrojenia – artylerii, dział przeciwlotniczych i zaopatrzenia.
Kontratak aliancki w nocy z 21 na 22 maja.
Nad ranem 21 maja australijska 19 Brygada Piechoty silnym kontratakiem wyparła pododdziały 2 FJR ze wzgórza A koło Rethimno i zmusiła niedobitki wschodniego ugrupowania Zgrupowania „Mars” do wycofania się w rejon strefy zrzutu III/2FJR w pobliżu Stawromenos. Umożliwiło to przerzucenie części oddziałów 19 Brygady Piechoty z rejonu Rethimmo w rejon Perivolli i Chani, gdzie dwa bataliony australijskie dotarły w nocy z 21 na 22 maja. Pozycje na północnych plażach Krety w rejonie Chani od początku bitwy biernie zajmował 20 batalion z 4 Brygady Piechoty, przygotowany do obrony przeciwko niemieckiemu desantowi morskiemu. Nie jest jasne, czy dowództwo Creforce przeceniło możliwość Niemców do zorganizowania ataku z morza, czy też otrzymało rozkaz przygotowania obrony przed desantem morskim, aby Niemcy nie mogli domyślić się, że ich szyfry zostały złamane, a zamiary przeprowadzenia desantu powietrznego są aliantom znane. Zajęcie pozycji na wybrzeżu przez Australijczyków umożliwiło zorganizowanie silnego kontrataku, w celu rozbicia Niemców w zachodniej części wyspy i odzyskania lotniska Maleme.
Po przybyciu oddziałów australijskich, maoryski 20 bat. i 28 bat. nowozelandzkiej 10 Brygady Piechoty zostały natychmiast skierowane w rejon Maleme. Zgodnie z planem gen. Putticka miały stworzyć trzon grupy przeznaczonej do kontrataku na lotnisko. Pozostałe oddziały 2 Dywizji Piechoty miały zadanie wspierać atak na dotychczasowych kierunkach. Przegrupowanie 20 bat. z pozycji na wybrzeżu do kontrataku nie zakończyło się przed świtem. 
22 maja o 3:30 do ataku na lotnisko w środku brytyjskiego ugrupowania ruszył 23 batalion. Pomimo pierwszych sukcesów został odparty przez spadochroniarzy obsadzających teren wokół pasów startowych, wspieranych od świtu przez Luftwaffe. Oskrzydlające Niemców lewoskrzydłowe natarcie 21 batalionu zostało odrzucone niemieckim kontratakiem na południe w góry. Nieskoordynowane, poranne natarcie przeprowadzone 22 maja z determinacją przez 20 i 28 bataliony wzdłuż wybrzeża na okopane pododdziały niemieckiej rezerwy, dowodzone przez płk. Ramckego, utknęło w walkach o miejscowość Pirgos pod ogniem granatników i karabinów maszynowych, gdzie obydwie strony poniosły znaczne straty. Jedynie nieliczne grupy alianckich żołnierzy zdołały ostrzelać niemieckie samoloty transportowe na lotnisku w Maleme. W ciągu dnia pod naporem spadochroniarzy i niemieckiego lotnictwa wszystkie kontratakujące bataliony nowozelandzkie musiały się wycofać. Niemcy zdołali utrzymać kluczowe lotnisko i 22 maja po odparciu nowozelandzkiego kontrataku samoloty transportowe dostarczyły do Maleme cztery bataliony z 85 i 100 GJR oraz dowódcę 5 Dywizji Górskiej gen. Juliusa Ringla, który objął dowództwo nad całością niemieckich wojsk walczących na wyspie.
Wykorzystując zaangażowanie Nowozelandczyków w kontratak na Maleme, grupa bojowa złożona z I i II/3 FJR oraz saperów 7 Dywizji Lotniczej przeprowadziła natarcie na Różowe Wzgórze w celu uzyskania połączenia z niemieckimi oddziałami broniącymi lotniska Maleme, ale atak ten został przez aliantów odparty.
Walki w rejonie Rethimno i Iraklinonu.
Po południu 21 maja pododdziały I/2 FJR odparte z Rethimonu umocniły się wokół wytwórni oliwy w Stawromenos, a III bat./2 FJR zajmował pozycje w okolicach Perivoli Rethymońskiej. Wyczerpanie amunicji i reszty zaopatrzenia oraz straty poniesione poprzedniego dnia wykluczały możliwość podjęcia przez nie nie tylko jakiejkolwiek akcji zaczepnej, ale nawet dłuższej skutecznej obrony przed pozostałymi w rejonie pododdziałami australijskiej 19 Brygady Piechoty.
Po przerwaniu ataku na lotnisko w Iraklionie III/1 FJR przeszedł do obrony, odpierając kilka ataków wojsk greckich i brytyjskich. 22 maja batalion wycofał się w rejon swojej strefy zrzutu.
Bitwa morska u wybrzeży Krety 21–22 maja.
Siły przeznaczone do przybycia na Kretę drogą morską składały się z pododdziałów II/85 GJR, III/100 GJR, włoskiego batalionu piechoty z pułku San Stefano oraz czołgów z 5 Dywizji Pancernej. Nie posiadały one sprzętu ani wyszkolenia pozwalającego na szturm plaży lub umocnionego brzegu, plan operacji „Merkur” przewidywał wyładowanie ich w jednym ze zdobytych przez wojska powietrznodesantowe portów (Sudzie, Chani albo Kastelli). Do przewiezienia wyznaczone zgrupowania na Kretę zarekwirowano w Jugosławii i Grecji kilkadziesiąt małych statków oraz jachtów i barek, podzielonych na dwa konwoje.
Konwoje wyruszyły 19 oraz 20 maja, aby dotrzeć do wyspy Milos i stamtąd przedostać się na Kretę. Pierwszy konwój eskortowany przez włoski torpedowiec „Lupo” wyruszył z Milos w nocy z 21 na 22 maja i tej samej nocy został przechwycony przez zespół kontradm. Glenniego w składzie: krążowniki HMS „Ajax”, HMS „Dido”, HMS „Orion” oraz cztery niszczyciele. Przytłaczająca przewaga aliantów doprowadziła do zniszczenia konwoju (zatopiono 3 statki i 13 jachtów i barek) pomimo dzielnej obrony podjętej przez okręt włoski. Zginęło ok. 400 żołnierzy niemieckich.
Drugi konwój zmierzający ku Krecie 22 maja otrzymał rozkaz odwrotu, podczas którego został przechwycony przez zespół kontradm. Kinga w składzie: krążowniki HMS „Naiad”, HMS „Carlisle”, HMAS „Perth” i osłona niszczycieli. Zanim alianckie okręty zdołały odgonić eskortujący konwój włoski torpedowiec „Sagittario”, nastąpił nalot Luftwaffe, który umożliwił niemieckiej flocie odwrót. Zatopiono jeden statek z konwoju. Ostatecznie na Kretę przedarł się jedynie statek wiozący 113 żołnierzy bez ciężkiego wyposażenia, a Niemcy zrezygnowali z dalszych prób dostarczania posiłków drogą morską.
Niemieckie lotnictwo po zmuszeniu do odwrotu zespołu kontradm. Kinga kontynuowało naloty 22 maja, kilkakrotnie atakując wycofujące się do Egiptu alianckie okręty. W wyniku ataków powietrznych zatonął nowoczesny krążownik HMS „Gloucester” oraz niszczyciel HMS „Greyhound”, uszkodzony został pancernik HMS „Warspite”, a 23 maja Luftwaffe zatopiła na południe od Krety dwa brytyjskie niszczyciele i pięć ścigaczy torpedowych. Zniszczono ponadto wszystkie samoloty z lotniskowca HMS „Formidable”. Zginęło ponad 1100 alianckich marynarzy.
III faza bitwy – ofensywa niemiecka 23–25 maja.
Ofensywa niemiecka rozpoczęła się o świcie 23 maja. Zgrupowanie dowodzone przez płk. Ramckego zaatakowało wzdłuż północnego wybrzeża Krety, zdobywając Pirgos, lecz ok. 11:00 zostało zatrzymane na pozycjach 20 i 28 batalionu pod Platanias. Atakujące pododdziały zostały wzmocnione przez pojedynczych spadochroniarzy z rozbitych III bat. LLSR oraz rezerwy strategicznej 7 Dywizji Lotniczej (spadochronowej), którzy dołączali do atakujących.
Pododdziały należące do Kampfgruppe Utza, uderzając na południe od pozycji 20 i 28 batalionu na 18 batalion z 4 Brygady Piechoty, zmusiły do wycofania się aliancką artylerię ostrzeliwującą rejon lotniska w Maleme i zaczęły zagrażać oskrzydleniem nowozelandzkiej 5 BPiech. Ponieważ jednocześnie pododdziały spadochronowe 3 FJR zajęły Stalos, 5 BPiech znalazła się w zagrożeniu wzięciem w kleszcze. 23 maja o godz. 15:00 5 BPiech wycofała się do Galatos. O świcie 24 maja ścigające ją pododdziały 100 GJR napotkały patrole 3 FJR. Zgrupowania „Komet” i „Mars” zostały połączone, spadochroniarze uzyskali możliwość uzupełnienia zapasów dostarczanych przez lotnisko w Maleme, nawiązana została łączność z Luftwaffe. Współpraca różnych rodzajów broni oraz wykorzystanie zdobytego na aliantach wyposażenia znacznie zwiększyły skuteczność niemieckiego natarcia.
Bitwa o Galatos 24–25 maja.
Po południu i wieczorem 24 maja niemiecki 100 GJR z marszu przeprowadził dwa szturmy na Wzgórze Pszenicy i Wzgórze Czerwone pod Galatos, odparte przez 18 bat. 4 Brygady Piechoty, wzmocniony żołnierzami z rozbitych jednostek oraz artylerią. Niemcy zdołali jednak rozpoznać alianckie pozycje i lepiej przygotować atak 25 maja. Na lotnisko w Maleme przybył 141 GJR, który został natychmiast skierowany na front.
25 maja od rana pozycje alianckie znalazły się pod silnym ogniem niemieckiej artylerii i lotnictwa szturmowego. Po południu III bat./100 GJR wspierany przez spadochroniarzy zdobył Wzgórze Czerwone, a I i II bat./100 GJR Wzgórze Pszenicy i wdarły się do Galatos. Pomimo przeciwnatarcia na bagnety poprowadzonego osobiście przez dowódcę 18 batalionu, ppłk. Greya oraz kontrataku pozostałości 10 Brygady Piechoty spod Chani, aliantom nie udało się odzyskać straconych pozycji. Osiągnięto jedynie zatrzymanie postępu Niemców, co pozwoliło wycofać się pobitym obrońcom Galatos do Chani. Przed północą 25 maja Kampfgruppe Utza zajęła Galatos.
Alianci wycofali się 26 maja na nową linię obrony na obrzeżach Chani i Perivoli i przyjęli ugrupowanie obronne – na północy 5 Brygada Piechoty wzmocniona ostatnim nietkniętym oddziałem 4 Brygady Piechoty – 19 batalionem nowozelandzkim, w centrum australijska 19 Brygada Piechoty wsparta niedobitkami 10 Brygady Piechoty, na lewym południowym skrzydle grecki 2 Pułk Piechoty, broniący górzystego, łatwiejszego do obrony rejonu wokół Mournies.
Stagnacja w rejonie Rethimno i Iraklionu.
25 maja batalion 2/11 australijskiej 19 Brygady Piechoty przy wsparciu artylerii zdobyły heroicznie bronioną od 21 maja strefę zrzutu I/2FJR w rejonie Stawromenos, ale niedobitki spadochroniarzy wycofały się w rejon obrony III/2FJR koło Perivoli Rethymnońskiej. Tej niemieckiej pozycji aliantom nie udało się zająć.
Wycofany z Iraklionu III/1 FJR od 23 maja utrzymywał swoją strefę zrzutu odpierając brytyjskie kontrataki. 25 maja rano w kontrolowanym przez batalion rejonie desantowała się grupa 400 spadochroniarzy z 7 DSpad, którzy nie dotarli na wyspę 20 maja z powodu uszkodzenia samolotów transportowych. Tego dnia wieczorem dowództwo zgrupowania „Orion” podjęło decyzję o skoncentrowaniu sił nad rzeką Amies, w strefie zrzutu I i II/ 1 FJR. III/1 FJR w trakcie wykonywania tego rozkazu obszedł Iraklion od południa, niszcząc znajdujące się na jego drodze stanowiska alianckiej artylerii na Wzgórzu Wierzchołkowym.
IV faza bitwy – porażka aliantów 26–28 maja.
Bitwa o Chanię 26–27 maja.
26 maja gen. mjr Wetson otrzymał od gen. Fryberga rozkaz objęcia dowództwa nad siłami alianckimi utrzymującymi front pomiędzy wybrzeżem a Mournies. Wobec wyczerpania pozbawionych regularnego zaopatrzenia Nowozelandczyków uznał on wzmocnienie prawej flanki broniącego się ANZAC za konieczne i skierował wcześniej dowodzone przez siebie rezerwowe bataliony w sile brygady (ok. 1300 żołnierzy) z Sudy na front pod Chanią. Posiłki miały zostać podporządkowane dowódcy rozwiązanej 4 BPiech, gen. Inglisowi. Przemarsz odwodów odbywał się w nocy, aby uniknąć niszczących ataków Luftwaffe. Manewr nie był koordynowany przez gen. Fryberga, który organizował ewakuację zbędnych jednostek tyłowych przez port w Sudzie, a gen Wetson bezpośrednio wydał rozkazy swoim podkomendnym zajęcia pozycji na zachodnich przedmieściach Chani.
W nocy z 25 na 26 maja pododdziały 85 i 141 GJR wyparły grecki 2 Pułk Piechoty z pozycji na południe od ANZAC i rozpoczęły oskrzydlanie 19 BPiech. Wobec zagrożenia okrążeniem i braku jakichkolwiek sił dla jej wzmocnienia gen. Vasey zwrócił się o zgodę na wykonanie odwrotu, lecz gen. Wetson zmieniał pozycję swojego sztabu i nie można go było odnaleźć. Pod jego nieobecność gen. Puttick wydał zarówno 5 BPiech, jak i 19 BPiech rozkaz odwrotu do Sudy. W pościgu za wycofującymi się aliantami podążał 100 GJR.
W ciemnościach wycofujący się Nowozelandczycy i Australijczycy minęli się z idącymi im na pomoc posiłkami i zajęli nowe pozycje w Sudzie. O świcie 26 maja rezerwowe bataliony Wetsona, zajmując bez kontaktu z sojusznikami pozycje obronne na zachodnich przedmieściach Chani, znalazły się w okrążeniu.
Atak niemiecki na Chanię rozpoczął się 27 maja o godz. 8.30. Kampfgruppe Ramcke natarła z zachodu, 100 GJR z południowego zachodu, a 3 FJR, obchodząc pozycje brytyjskie od południa, odciął im odwrót do Sudy. Rezerwa Creforce została w ciągu dnia rozbita, z 1300 żołnierzy wycofać zdołało się 250. Chania została zajęta przez Niemców do wczesnego popołudnia, a ostatnie broniące się w jej okolicach siły brytyjskie pokonane zostały 28 maja rano. 
Klęska pod Chanią i zniszczenie ostatniego z odwodów przekonały gen. Fryberga o niemożności skutecznej obrony wyspy. Dowódca Creforce wystosował do Brytyjskiego Dowództwa na Bliskim Wschodzie prośbę o zgodę na ewakuację alianckich wojsk z Krety. Rząd w Londynie początkowo jednak odmówił zatwierdzenia tej decyzji i rozkazał gen. Wavellowi przysłanie na Kretę posiłków.
Walki o Sudę.
85 i 141 GJR dotarły do Sudy 27 maja i z marszu rozpoczęły o godz. 11.00 atak na pozycje ANZAC. Nowozelandzki kontratak na bagnety doprowadził do rozbicia I/141 GJR (250 żołnierzy rannych i zabitych), a pozostałe pododdziały 141 GJR utrzymały pozycje tylko dzięki osłonie ogniowej z karabinów maszynowych i granatników III/141 GJR, która powstrzymała dalszą szarżę 28 batalionu maoryskiego. Suda została utrzymana przez aliantów do wieczora 27 maja.
27 maja po południu gen. Fryberg otrzymał wreszcie z Dowództwa Bliski Wschód w Kairze zatwierdzony przez rząd rozkaz ewakuacji wojsk z Krety. Bitwa o wyspę została przegrana.
28 maja na front pod Sudą przybyły przetransportowane na lotnisko w Maleme 95 batalion motocyklowy oraz pododdział rozpoznawczy. Gen. Ringel dokonał przegrupowania dowodzonych przez siebie sił: 5 Dywizja Górska skierowana została do decydującego natarcia na wycofujący się Creforce, a zdolne do walki pododdziały 3 FJR i Kampfgruppe Ramcke przeznaczone zostały do zabezpieczenia opanowanego rejonu Chani i Sudy.
W przekonaniu, że pokonane na zachodzie Krety oddziały Creforce wycofują się głównie do Rethimno celem utworzenia nowej linii obrony gen. Ringel skierował główny wysiłek na zdobycie skrzyżowania dróg we Vrises (Wrises) i kontynuację natarcia na wschód, aby uzyskać połączenie z niedobitkami 2 FJR broniącymi się w okolicach Perivoli Rethymońskiej. Pościg na południe prowadzić miał jedynie 100 GJR.
Walki we wschodniej części wyspy.
Pomiędzy 22 maja a 28 maja batalion 2/11 z 19 Brygady Piechoty podjął kilka prób zniszczenia niedobitków III/2 FJR, lecz brak koordynacji działań z greckimi sojusznikami nie pozwolił aliantom wyzyskać przewagi liczebnej nad niemieckim desantem. 27 maja łączność pomiędzy garnizonem Rethimmno a dowództwem Creforce została przerwana. Ppłk Campbell, dowódca garnizonu, nie miał wiedzy o rozwoju sytuacji na zachodzie wyspy
28 maja 1941 r. aliancki garnizon Iraklionu otrzymał od gen. Wavella rozkaz przygotowania się do ewakuacji. Tego samego dnia o świcie z Aleksandrii wyruszył zespół kontradm. Rawlingsa liczący trzy krążowniki (HMS „Dido”, HMS „Ajax”, HMS „Orion”) w eskorcie sześciu niszczycieli, z zadaniem opłynięcia wschodniego cypla Krety i dotarcia do portu w Iraklionie. Okręty musiały w ciągu dnia kilkakrotnie odpierać ataki Luftwaffe, zestrzeliwując kilka samolotów. Wieczorem do odwrotu zmuszony został uszkodzony bombą HMS „Ajax”.
V faza bitwy – odwrót i ewakuacja Creforce 29 maja – 1 czerwca.
Dowództwo Creforce podjęło decyzję o ewakuacji pobitych 4, 5 i 19 BPiech najkrótszą drogą z Sudy przez góry na południowe wybrzeże wyspy, do niewielkiego portu w Chora Sfakion. Osłonę odwrotu powierzono trzem zgrupowaniom ("commanda") komandosów (ok. 800 żołnierzy) dowodzonych przez płk. Roberta Laycocka, przybyłych do Sudy 27 maja.
29 maja rano nacierające wojska niemieckie zajęły miejscowość Vrises wraz ze skrzyżowaniem drogi nadmorskiej z Chani i Sudy do Rethimno i Iraklionu z drogą przez góry z Sudy do Chora Sfakion. W wyniku brytyjskiego odwrotu na południe droga na wschód wyspy stanęła przed 5 Dywizją Górską otworem.
Odwrót przez Białe Góry.
Wobec braku środków transportowych alianckie dowództwo zdecydowało się 29 maja na utworzenie obrony okrężnej wokół Chora Sfakion, wyznaczenie punktu zbornego rozbitych oddziałów w Askifu Plain i zorganizowanie kilku umocnionych pozycji na szlaku do portu. Pozycje te utrzymywane były w dzień przez pozostające w najlepszej kondycji pododdziały brytyjskie, aby w nocy, unikając destrukcyjnych nalotów Luftwaffe, przemieszczać się na kolejną pozycję. Alianci niszczyli mosty i zaminowywali drogi oraz urządzali zasadzki w celu powstrzymania niemieckiego pościgu i umożliwiania dotarcia do Askifu Plain i Chora Sfakion jak największej liczbie żołnierzy.
Upadek Rethimno i Iraklionu.
29 maja żołnierze greccy porzucili swoje pozycje wokół Rethimno i wycofali się w góry. 30 maja do australijskich pozycji pod Rethimno dotarły nacierające z zachodu zmotoryzowane pododdziały 5 Dywizji Górskiej. Wobec wyczerpania zapasów i amunicji oraz braku kontaktu z dowództwem ppłk Campbell, dowódca garnizonu Rethimno rozkazał swoim podkomendnym złożyć broń. Kilkuset żołnierzy alianckich uciekło w góry.
Tuż przed północą 28 maja okręty kontradm. Rawlingsa weszły na redę portu w Iraklionie i rozpoczęły załadunek żołnierzy garnizonu. Wykorzystując nadbrzeża portu, operację przeprowadzono bardzo sprawnie i do godz. 3:20 ewakuowano 4000 żołnierzy bez przeciwdziałania ze strony oblegających miasto Niemców. Iraklion został zajęty przez 1 FJR o świcie 29 maja, a pojedynczy alianccy żołnierze, dla których zabrakło miejsca na pokładach, uciekli do Timbaki.
Wycofujące się do Egiptu okręty brytyjskie od świtu były kilkakrotnie atakowane przez Luftwaffe. Zespół stracił dwa niszczyciele – uszkodzony HMS „Imperial” został nocą zatopiony przez Brytyjczyków po przeniesieniu załogi i żołnierzy na inne okręty, a uszkodzony HMS „Hereward” zdryfował na mieliznę, a załoga i znajdujący się na pokładzie żołnierze zostali wzięci do niemieckiej niewoli, ponadto uszkodzone zostały oba krążowniki (360 ofiar wybuchów i pożarów).
Ewakuacja sił głównych Creforce.
Ewakuacja sił głównych Creforce drogą morską rozpoczęła się w nocy z 28 na 29 maja, gdy cztery niszczyciele zabrały z Chora Sfakion najciężej rannych i personel RAF (ponad 1000 osób). Kolejnej nocy zespół admirała Kinga ewakuował z plaż ponad 6000 osób z rozbitych jednostek i rannych oraz pojedyncze pododdziały wycofane z linii, których za pomocą szalup i łodzi rybackich przewieziono na okręty.
30 maja 100 GJR po ciężkich walkach zajął Askifu Plain. W nocy z 30 na 31 maja na skutek niemieckich bombardowań tylko dwa niszczyciele zdołały dotrzeć na Kretę w celu przeprowadzenia ewakuacji kolejnych 1400 osób, ale kordon wokół plaży utworzony przez pododdziały 4 Brygady Piechoty zapobiegł panice podczas ewakuacji. Tej samej nocy łodzie latające ewakuowały z Krety gen. Fryberga wraz z jego sztabem. Ponieważ rano 31 maja w obronie okrężnej wokół Chora Sfakion pozostawało wciąż ok. 9000 osób, znajdujący się w Egipcie premier Nowej Zelandii Peter Fraser przekonał admirała Andrew Cunninghama, głównodowodzącego brytyjską Flotą Śródziemnomorską, do zorganizowania jeszcze jednego konwoju, mimo zagrożenia silnymi niemieckimi nalotami. Za cenę zatopienia zbombardowanego krążownika HMS „Calcuta” Royal Navy zdołała w nocy z 31 maja na 1 czerwca ewakuować z wyspy jeszcze ponad 3,5 tysiąca żołnierzy.
Kapitulacja Creforce.
Żołnierze z pozostałych na Krecie jednostek alianckich nie mieli szans na zorganizowaną ewakuację, ale niewielkie grupy uciekły w góry, gdzie ukrywała ich ludność cywilna, lub do portu rybackiego w Timbaki, skąd na cywilnych kutrach i motorówkach kilkuset żołnierzy zdołało uciec na Cypr lub do neutralnej Turcji.
Ponad 5000 żołnierzy pozostałych w rejonie Chora Sfakion, w tym prawie cała australijska 19 Brygada Piechoty oraz ok. 2100 Nowozelandczyków nie miało szans na kontynuowanie skutecznego oporu. Rano 1 czerwca najwyższy rangą oficer aliancki na Krecie, ppłk Theo Walker poddał Niemcom wyczerpane niedobitki Creforce.
Wynik bitwy.
Operacja, choć ostatecznie zakończona powodzeniem wojsk Osi, była przykładem zwycięstwa bardzo kosztownego, a poniesione przez Niemców straty uniemożliwiły wykorzystanie taktycznego sukcesu. Plan strategiczny opracowany przez gen. Studenta zakładał późniejszy desant spadochronowy na Maltę i w rejon Kanału Sueskiego, co nigdy nie doszło do skutku.
Hitler był zszokowany rozmiarem strat: XI Korpus stracił łącznie ok. 4500 zabitych i zaginionych oraz 3500 rannych, a zarówno 7 Dywizja Lotnicza (spadochronowa), jak i Luftlandesturmregiment zostały rozbite. Niemcy utracili ponadto 250 samolotów, w tym wiele kosztownych samolotów transportowych. W efekcie Hitler nigdy potem nie zezwolił już na przeprowadzenie jakiejkolwiek operacji powietrznodesantowej, choćby zbliżonej wielkością do desantu na Krecie.
Zajęcie wyspy nie przyniosło państwom Osi także spodziewanych korzyści operacyjnych: słaba infrastruktura lotnicza i portowa oraz brak okrętów i odpowiedniej liczby samolotów nie pozwolił wykorzystać Krety jako bazy dla operacji zaczepnych przeciwko Brytyjczykom ani przeciwdziałać alianckim bombardowaniom rumuńskich pól naftowych.
W trakcie kampanii Creeforce utraciła ok. 1700 zabitych, 2500 rannych, a ponad 15 tysięcy żołnierzy dostało się do niewoli. Royal Navy utraciła 3 krążowniki i 6 niszczycieli, a ponadto lotniskowiec, 2 pancerniki, 6 krążowników i 7 niszczycieli zostało uszkodzonych, zginęło ok. 2000 marynarzy. Alianci stracili też 47 samolotów. Straty te na kilka miesięcy zachwiały panowaniem Brytyjczyków nad wschodnim Morzem Śródziemnym, a alianccy dowódcy spotkali się z daleko idącą krytyką opinii publicznej.
Niemieckie represje wobec cywilnej ludności Krety.
Już od pierwszych godzin bitwy cywilna ludność Krety spontanicznie i masowo przyłączała się do walki po stronie regularnych wojsk alianckich. Uzbrojeni w stare karabiny (niekiedy pamiętające czasy antytureckiego powstania z 1895), widły, topory, a nawet noże, Kreteńczycy chwytali i zabijali pojedynczych niemieckich spadochroniarzy, a w miasteczku Kastelli-Kissamos zdołali nawet bez pomocy regularnego wojska rozgromić niemiecką kompanię. Po zakończeniu bitwy Niemcy zemścili się na ludności wyspy, mordując setki kreteńskich cywilów w Kastelli oraz we wsiach Kandanos i Kondomari.

</doc>
<doc id="420938" url="https://pl.wikipedia.org/wiki?curid=420938" title="Wartość krytyczna">
Wartość krytyczna

Wartość krytyczna formula_1 – wartość odpowiadająca określonemu poziomowi ufności. Wartość krytyczna rozdziela możliwe do uzyskania wyniki testu statystycznego na dwie grupy: wyniki niedające podstaw do odrzucenia hipotezy zerowej i wyniki dające podstawę do odrzucenia hipotezy zerowej.
W przypadku testów jednostronnych, jeśli wartość bezwzględna wyniku testu jest większa od wartości krytycznej to jest to podstawa do odrzucenia hipotezy zerowej na rzecz hipotezy alternatywnej, w przeciwnym wypadku mówimy, że nie ma podstaw do odrzucenia hipotezy zerowej:
W przypadku symetrycznych testów dwustronnych wartość krytyczna wyznacza przedział formula_4 z którego wyniki testu nie dają podstaw do odrzucenia hipotezy zerowej. Wartości testu spoza tego przedziału dają podstawę do odrzucenia hipotezy zerowej na rzecz hipotezy alternatywnej.

</doc>
<doc id="420939" url="https://pl.wikipedia.org/wiki?curid=420939" title="Napoleon Ludwik Hieronim Bonaparte">
Napoleon Ludwik Hieronim Bonaparte

Ludwik Bonaparte, książę Napoléon, lub Ludwik Napoléon, właśc. fr. Louis Jérôme Victor Emmanuel Léopold Marie, Prince Napoléon (ur. 23 stycznia 1914, Bruksela, zm. 3 maja 1997, Prangins) – głowa rodu Bonapartych w latach 1926–1997 i bonapartystowski pretendent do tronu Francji jako Napoleon VI. Jedyny syn księcia Napoleona Wiktora i jego małżonki Klementyny z Saksonii-Coburg-Gotha, córki króla Belgii Leopolda II.
Pozbawiony przez prawo III Republiki (1886) o banicji dla wszystkich pretendentów do tronu wstępu na teren Francji książę Napoleon spędził dzieciństwo i młodość w Anglii, Belgii i Szwajcarii. Studiował prawo i nauki polityczne i społeczne na uniwersytetach w Lozannie i Louvain.
W chwili wybuchu wojny w 1939 zgłosił się jako ochotnik do armii francuskiej, ale premier Édouard Daladier zakazał go przyjąć. Napoleon wstąpił wtedy pod pseudonimem "Blanchard" do Legii Cudzoziemskiej i brał udział w walkach w Afryce Północnej. Po demobilizacji w 1941 powrócił do Francji i przyłączył się, nadal pod pseudonimem, do Ruchu Oporu (Résistance). W 1942 próbował przekraczając Pireneje przedostać się przez Hiszpanię do Portugalii i stamtąd do wojsk generała de Gaulle’a w Wielkiej Brytanii, ale został schwytany przez Niemców i osadzony w twierdzy koło Bordeaux. Uwolniony dzięki interwencji króla Włoch Wiktora Emanuela III przyłączył się znowu do podziemia pod nazwiskiem "Louis Monnier" i brał udział w czynnej walce zbrojnej z najeźdźcą, przy czym został ciężko ranny w 1944. Po powrocie de Gaulle’a do Francji generał nadał Napoleonowi Krzyż Kawalerski Legii Honorowej (w późniejszych latach książę został komandorem tego orderu) i zezwolił na pobyt we Francji. Do chwili zniesienia prawa o banicji pretendentów 24 czerwca 1950 ks. Napoleon mieszkał we Francji pod nazwiskiem hrabiego "Montfort".
W 1949 poślubił księżną Alix de Foresta z arystokracji francuskiej i został ojcem czwórki dzieci:
Książę Napoleon interesował się alpinizmem, sportami zimowymi, automobilizmem i nurkowaniem i brał udział w ekspedycjach naukowych i sportowych na Saharę, do Konga i Afryki Równikowej. W 1979 podarował państwu francuskiemu zbiory pamiątek i manuskryptów odziedziczonych po Napoleonie I, Napoleonie III i Napoleonie IV.

</doc>
<doc id="420944" url="https://pl.wikipedia.org/wiki?curid=420944" title="Komputer von Neumanna">
Komputer von Neumanna



</doc>
<doc id="420946" url="https://pl.wikipedia.org/wiki?curid=420946" title="Rezerwat przyrody Olszyny Niezgodzkie">
Rezerwat przyrody Olszyny Niezgodzkie

Rezerwat przyrody Olszyny Niezgodzkie – leśny rezerwat przyrody o powierzchni 74,28 ha, utworzony w 1987 roku w celu zachowania naturalnego obszaru bagiennych olszyn w zasięgu rzeki Ługi. Przeważa zespół olsu porzeczkowego o budowie kępowo-dolinowej.
Rezerwat położony jest w gminie Żmigród, województwie dolnośląskim, na południe od wsi Niezgoda. Od zachodu graniczy z asfaltową drogą leśną z Niezgody do Rudy Żmigrodzkiej, od wschodu z uregulowaną i obwałowaną rzeką Stara Barycz (zwaną Ługą). Rezerwat jest położony na terenie Parku Krajobrazowego Dolina Baryczy. Znajduje się w obrębie obszarów Natura 2000 PLH020041 „Ostoja nad Baryczą” SOO i PLB020001 „Dolina Baryczy” OSO.
Historia rezerwatu.
Obecny rezerwat Olszyny Niezgodzkie wchodził w skład olbrzymiego kompleksu 400–500 ha pierwotnych lasów, bagien i łąk cyklicznie podtapianych przez rzeki Ługa i Młynówka Sułowska. Już przed II wojną światową powołano na tym obszarze pierwszy rezerwat w Dolinie Baryczy o nazwie Ługa (Die Luge) o powierzchni 250 ha. Po 1945 roku pomimo starań środowisk naukowych o ponowne objęcie ochroną 200-hektarowego kompleksu olsów, rozpoczęto na tym obszarze planową gospodarkę leśną: wyprostowano i obwałowano koryto rzeki Ługi, wybudowano obok utwardzoną drogę, tworzono rowy melioracyjne, wycięto sporą połać olszyn. Rezerwat powstały w 1987 roku objął ochroną tylko północno-zachodnią część dawnego obszaru chronionego.
Jest to stary historycznie kompleks leśny związany z zakładaniem stawów rybnych. Spuszczane w czasie jesiennych odłowów wody zalewały teren, dzięki tak powstałej dużej wilgotności zbiorowiska wodne zachowały charakter zbliżony do naturalnego.
Flora.
Na kępach rośnie olsza czarna (często mająca formę szczudlastą – nad powierzchnią gruntu są widoczne korzenie), spośród krzewów: porzeczka czarna, kruszyna pospolita, kalina koralowa, bez koralowy, wierzba szara, malina. Wierzchołki kęp zasiedlają: rokiet cyprysowaty, płonnik strojny, bielistka sina, nerecznica szerokolistna, nerecznica krótkoostna; na zboczach kęp: merzyk groblowy; podnóże kęp: turzyca długokłosa, zachylnik błotny, karbieniec pospolity.
W dolinkach przy dłuższym i silniejszym podtapianiu rosną: turzyca sztywna, turzyca brzegowa, kosaciec żółty, jeżogłówka gałęzista, szczaw lancetowaty, a także rzadka okrężnica bagienna, gorczycznik prosty, rzeżucha leśna, tojeść bukietowa. Przy niższych poziomach wody są to: wiechlina zwyczajna, niecierpek pospolity, kostrzewa olbrzymia, przytulia czepna, niecierpek drobnokwiatowy, pokrzywa. W miejscach prześwietlonych łanami występuje trzcinnik lancetowaty, a na stanowiskach suchszych trzcinnik piaskowy.
Flora roślin naczyniowych liczy 276 gatunków: 26 gatunków drzew, 23 gatunki krzewów i 227 gatunków roślin zielnych. Gatunki objęte ochroną to: bluszcz pospolity, kalina koralowa, kruszyna pospolita, porzeczka czarna, konwalia majowa.
W rezerwacie znajduje się pomnik przyrody – dąb szypułkowy mający 675 cm obwodu, w pobliżu dąb mający 480 cm obwodu niewłączony do rejestru.
Fauna.
Pospolite ptaki lęgowe na terenie rezerwatu (ok. 36 gatunków) to: pierwiosnek, zięba, pokrzewka czarnołbista, sikora bogatka, piecuszek, rudzik, sikora modra, cierniówka i charakterystyczne dla tego środowiska: sikora uboga, strumieniówka, żuraw, brodziec samotny, słonka.
Turystyka.
Skrajem rezerwatu prowadzi niebieski szlak turystyczny, dostępny również dla rowerzystów, pomiędzy miejscowościami Szarzyna i Niezgoda. W sąsiedztwie rezerwatu biegnie ścieżka przyrodnicza Ruda Żmigrodzka – rezerwat Olszyny Niezgodzkie – stawy Jelenie – Szarzyna.

</doc>
<doc id="420950" url="https://pl.wikipedia.org/wiki?curid=420950" title="Spektrum Tower">
Spektrum Tower

Spektrum Tower (dawniej TP S.A. Tower lub Twarda Tower) – wieżowiec biurowy przy ulicy Twardej 18 w Warszawie, dawna siedziba Telekomunikacji Polskiej.
Opis.
Projektantami budynku są firmy Apar-Projekt i Arca A&amp;C. Projekt techniczny elewacji wykonały firmy Alfa Planung Polska oraz Tempo.
Pierwotnie budynek miał być ukończony na podstawie umowy zawartej dnia 1 sierpnia 1997 roku z firmą PIA Piasecki na dzień 30 czerwca 2002 roku. Jednak pierwotny wykonawca nie był w stanie dokończyć budowy i pod koniec 2002 roku została zerwana umowa, a na początku 2003 roku TP zawarła umowę na dokończenie budynku z firmą PORR Polska. Wybudowanie i wykończenie wieżowca w 2003 roku kosztowało łącznie około 350 milionów złotych.
Na pięciu podziemnych kondygnacjach, sięgających 16,5 metra głębokości znajduje się parking podziemny na 314 pojazdów ze stacją ładowania samochodów elektrycznych. Budynek obsługuje 6 szybkobieżnych wind wewnętrznych, dwie windy panoramiczne, dwie obsługujące poziom garażu oraz przeciwpożarowa winda towarowa. Cechą charakterystyczną budynku jest zewnętrzna panoramiczna winda jeżdżąca z prędkością 2,5 m/s w odchylonym o 14° od pionu szybie. W budynku było kilka apartamentów mieszkalnych oraz kawiarnia i dwie restauracje, sala kinowa / aula na 200 osób. Konstrukcja nie jest zwieńczona żadnym masztem, gdyż na dachu budynku znajduje się lądowisko dla śmigłowców. Projekt posiada certyfikat BREEAM na poziomie Very Good.
W lipcu 2008 roku TP sprzedała swoją siedzibę przy ul. Twardej duńskiemu funduszowi inwestycyjnemu Baltic Property Trust Optima, podpisując jednocześnie umowę na jej wynajem. Duńczycy sprzedali w 2012 roku biurowiec londyńskiemu funduszowi Europa Capital LLP, należącemu do globalnej korporacji Rockefeller Group. Obecnym właścicielem i zarządcą budynku jest spółka Globalworth. 
22 grudnia 2009 roku podpisała umowę z Bouygues Immobilier Polska na budowę i wynajem nowej siedziby Grupy TP, nazywanej Miasteczkiem Orange, przy Alejach Jerozolimskich 160. TP przestała użytkować biurowiec przy ul. Twardej 18 we wrześniu 2013 roku.

</doc>
<doc id="420952" url="https://pl.wikipedia.org/wiki?curid=420952" title="Angel Suquía Goicoechea">
Angel Suquía Goicoechea



</doc>
<doc id="420954" url="https://pl.wikipedia.org/wiki?curid=420954" title="Eugénio de Araújo Sales">
Eugénio de Araújo Sales



</doc>
<doc id="420955" url="https://pl.wikipedia.org/wiki?curid=420955" title="Primož Trubar">
Primož Trubar

Primož Trubar (czasami także jako "Primus Truber", ur. 9 czerwca 1508 w Rašicy, zm. 28 czerwca 1586 w Derendingen) – słoweński duchowny protestancki, uważany za twórcę piśmiennictwa słoweńskiego, autor pierwszej drukowanej książki w języku słoweńskim.
Życiorys.
Trubar urodził się w miejscowości Rašica, w okolicach miasta Velike Lašče. W latach 1520–1521 uczęszczał do szkoły podstawowej w Rijece, a następnie, w latach 1522–1524 w Salzburgu. Stamtąd udał się do Triestu, gdzie miał okazję zetknąć się z wieloma twórcami i myślicielami renesansu, takimi jak np. Erazm z Rotterdamu. W 1528 r. rozpoczął studia na uniwersytecie wiedeńskim, ale nie ukończył ich. W 1530 r. wrócił w swe ojczyste strony, gdzie otrzymał probostwo w Kościele katolickim.
Stopniowo zbliżał się do protestantyzmu, co wywoływało silne rozdźwięki między nim a biskupem Lublany. W 1540 r. ponownie udał się do Triestu, gdzie objął probostwo w kościele św. Bartłomieja. Pracował tam do 1547 roku, kiedy to za sprawą biskupa lublańskiego został za swe poglądy obłożony ekskomuniką, wobec czego musiał opuścić swój urząd. Udał się do Niemiec i osiadł w Tybindze. Tam napisał książkę, która została opublikowana w 1551 r. pod niemieckim tytułem "Catechismus in der windischen Sprach". Była to pierwszą drukowaną książką w języku słoweńskim, zawierająca utrzymany w duchu reformacji wykład wiary wraz z fragmentami Biblii, modlitwami, pieśniami kościelnymi. W tym samym roku nakładem własnym Trubara ukazał się "Elementarz" ("Abecedarium"), zawierający poza elementarzem także kalendarz. W sumie Trubar jest autorem ok. 25–30 książek słoweńskich, w tym m.in. przekładu Nowego Testamentu w trzech tomach (1557/1560/1577) na język słoweński z przekładu Marcina Lutra, przekładu fragmentów "Psałterza" (1566).
W 1567 r. Trubar osiadł w miejscowości Deredingen pod Tybingą, gdzie zmarł w 1586 r. Jego grób znajduje się kościele św. Gawła w Deredingen i jest dziś często odwiedzany przez Słoweńców, uważających go za wielkiego pisarza, który dokonał także reformy języka.

</doc>
<doc id="420960" url="https://pl.wikipedia.org/wiki?curid=420960" title="7 zip">
7 zip



</doc>
<doc id="420961" url="https://pl.wikipedia.org/wiki?curid=420961" title="Samuel Doe">
Samuel Doe

Samuel Kanyon Doe (ur. 6 maja 1951 w Tuzon, zm. 9 września 1990 w Monrovii) – liberyjski sierżant i polityk, przywódca zamachu stanu w 1980, po którym został generałem armii i prezydentem Liberii sprawującym dyktatorską władzę jako prezydent Liberii ostro występując przeciwko opozycji politycznej; obalony i stracony po torturach w trakcie wojny domowej.
Życiorys.
Pochodził z plemienia Krahn. Po ukończeniu edukacji w szkole podstawowej w Tuzon rozpoczął naukę w baptystycznej szkole średniej w Zwerdu. W 1967 roku porzucił naukę i zaciągnął się do armii Liberii. Szkolił się w bazie sił specjalnych USA i w 1979 awansował na starszego sierżanta. Mając ten stopień w godzinach rannych 12 kwietnia 1980 roku wtargnął z siedemnastoma żołnierzami do rezydencji rządu w Monrovii. Atakując ten budynek, Doe i jego podkomendni zamordowali 30 wyższych urzędników państwowych. Jednym z nich był prezydent Liberii William Richard Tolbert, którego we śnie zadźgano bagnetami i poćwiartowano. Następnie Doe przejął po nim urząd głowy państwa: ogłosił się generałem, naczelnym dowódcą sił zbrojnych oraz przewodniczącym Ludowej Rady Ocalenia. W ten sposób Doe zakończył rządy potomków amerykańskich niewolników skupionych wokół Prawdziwej Partii Wigów, którzy rządzili od początków istnienia państwa. Był pierwszym prezydentem wywodzącym się z rdzennej (autochtonicznej) ludności.
Mimo obietnic ze swojej strony przywrócenia w krótkim czasie rządów cywilnych Doe nie tylko dopilnował stracenia zgodnie ze swoim rozkazem 13 ministrów Tolberta, którzy byli najbliższymi współpracownikami zabitego prezydenta, ale i nie dotrzymał słowa, zawieszając istniejącą 133 lata konstytucję Liberii. W obawie przed akcjami odwetowymi przyciągnął do stolicy ludność ze swego rodzinnego plemienia Krahn, których członków obsadził w swoim rządzie. Z powodu ich braku umiejętności politycznych w Liberii zapanował zastój w wielu dziedzinach życia publicznego, zwłaszcza gospodarce.
Na początku 1985 Doe zapobiegł próbie obalenia swojej dyktatury. W październiku tego roku przeprowadził wolne wybory, w trakcie których miał miejsce terror i liczne nadużycia, co nie przeszkodziło komisji wyborczej zatwierdzić ich ważności oraz uznać Doe za zwycięzcę z 51% głosów poparcia. Miesiąc później – 12 listopada – dawny dowódca armii generał Thomas Quiwonkpa bezskutecznie usiłował obalić Doe na drodze przewrotu, przez co wierne dyktatorowi wojska dokonały serii masowych gwałtów i wypraw łupieżczych. Rządy Doe w dalszych latach przynosiły pogorszenie sytuacji w kraju, w którym coraz częściej dochodziło do masowego łamania praw człowieka. Rząd byłego sierżanta był ponadto oskarżany o zawłaszczenie miliona dolarów, które Liberia zyskała od Stanów Zjednoczonych w ramach pomocy humanitarnej.
Pod koniec lat 80. doszło do rozłamu na wyższych szczeblach władzy w Liberii, czego kulminacją były działania zbrojne opozycji, która doprowadziła do wywołania w kraju wojny domowej. W 1989 roku większość kraju została opanowana przez grupy rebeliantów z Narodowo-Patriotycznego Frontu Liberii, którymi kierował Charles Taylor. Taylor, dawny zaufany minister Doe, uszedł niegdyś z kraju, gdy dyktator oskarżył go o sprzeniewierzenia finansowe. W wyniku kolejnego rozłamu powstał Niepodległy Narodowo-Patriotyczny Front Liberii (Independent National Patriotic Front of Liberia), któremu przewodził Prince Y. Johnson. Samuel Doe usiłował ustabilizować sytuację: ogłosił, że nie ma zamiaru ponownie startować w wyborach prezydenckich, za to jest gotowy do rozpisania przedterminowych wyborów, lecz Taylor zażądał natychmiastowej rezygnacji Doe z urzędu prezydenckiego. Konflikt nie został zakończony nawet na skutek rozmów pokojowych przeprowadzonych pod auspicjami rządu Stanów Zjednoczonych, Liberyjskiej Rady Kościołów, a później i międzynarodowej komisji pokojowej. Przeciwnie – pięć krajów zachodnioafrykańskich wysłało do Liberii swoje oddziały wojskowe.
9 września 1990 Doe został schwytany w zasadzkę urządzoną przez rebeliantów Johnsona przed kwaterą główną sił pokojowych. Doszło wcześniej do wymiany ognia, w której Doe został tak ranny w nogę, że nie mógł uciekać. Przewieziono go do więzienia, gdzie został pobity przez rebeliantów. Johnson przystąpił osobiście do przesłuchania dyktatora, wypytując go o numery konta w szwajcarskich bankach. Ich przebieg nagrano na taśmie video i 
Powstańcy ogłosili zawieszenie broni po śmierci Doe, lecz walki z jego stronnikami trwały do listopada 1990; dopiero wtedy siły pokojowe Afryki Zachodniej zdołały ustanowić nowy rząd tymczasowy.

</doc>
<doc id="420966" url="https://pl.wikipedia.org/wiki?curid=420966" title="Trasa Salomea-Wolica">
Trasa Salomea-Wolica

Trasa Salomea-Wolica (potoczna nazwa: Obwodnica Raszyna) – droga o parametrach drogi ekspresowej łącząca warszawskie Aleje Jerozolimskie z drogami wylotowymi w kierunku Wrocławia i Katowic oraz Grójca. Odcinek ten stanowi przedłużenie warszawskiej "al. 4 czerwca 1989 roku", która ma docelowo za zadanie połączyć Trasę Mostu im. Marii Skłodowskiej-Curie (Północnego) z omawianą drogą Salomea-Wolica.
Przez większą część trasy, od węzła Opacz, droga znajduje się w ciągu drogi ekspresowej S8. W węźle Warszawa Janki koło wsi Wolica trasa rozgałęzia się na dalszy przebieg S8 w kierunku Wrocławia (do węzła Paszków) oraz na łącznik do drogi nr 7 w kierunku Krakowa (do skrzyżowania z DW 721 w Sękocin-Las).
Celem budowy trasy było zmniejszenie natężenia ruchu na przebiegającej przez Raszyn al. Krakowskiej. Oddanie trasy do użytku pierwotnie było planowane na rok 2012. W związku z wyrokiem WSA z dnia 22 maja 2009 oraz NSA z 20 stycznia 2009 (uchylenie pierwszej decyzji o środowiskowych uwarunkowaniach) nastąpiło opóźnienie inwestycji.
W maju 2016 warszawski odcinek trasy otrzymał nazwę Aleja Obrońców Warszawy.
Budowa.
Całość inwestycji została podzielona na krótsze odcinki, które powstawały stopniowo od 2010 do 2015 roku.
Salomea-Opacz.
6 sierpnia 2010 wojewoda mazowiecki wydał pozwolenie na modernizację 1 km odcinka Alei Jerozolimskich (od ul. Łopuszańskiej) oraz budowę węzła Salomea wraz z 650 m odcinkiem do węzła Opacz. Otwarcie ofert nastąpiło 2 miesiące wcześniej, 1 czerwca 2010.
30 grudnia 2010 została podpisana umowa z konsorcjum, na czele którego stała firma Eurovia, na wykonanie odcinka od Alei Jerozolimskich (węzeł Salomea) do węzła Opacz. Dzięki temu odcinkowi zapewnione zostało połączenie centrum Warszawy z obwodnicą ekspresową, a dzięki temu m.in. z autostradą A2. Oddanie węzła Salomea do użytku nastąpiło 23 grudnia 2013 roku (wcześniej podawana data: 2012).
Węzeł Opacz.
Jako pierwszy zaczął powstawać węzeł Opacz, który był budowany wraz z Południową Obwodnicą Warszawy. Budowę realizowało konsorcjum firm Bilfinger-Berger, Mosty Łódź i Intercor. Budowę zakończono 23 grudnia 2013 roku.
Opacz-Paszków.
6 lutego 2012 decyzję o środowiskowych uwarunkowaniach ponownie uzyskały odcinek drogi ekspresowej S-8 Opacz (bez węzła) – Warszawa Janki – Paszków (z węzłem) oraz powiązanie z drogą krajową nr 7, czyli odcinek Warszawa Janki – Magdalenka (do skrzyżowania z drogą wojewódzką nr 721). W marcu 2012 został ogłoszony przetarg na zaprojektowanie i budowę drogi. 22 lutego 2013 warszawski oddział GDDKiA uzyskał zezwolenie na realizację inwestycji. Umowa z wykonawcą (Strabag) została podpisana 12 kwietnia 2013, a planowany czas realizacji inwestycji wynosił 32 miesiące. Prace budowlane na odcinku Opacz – Paszków (bez powiązania z DK7) rozpoczęły się w marcu 2014 roku. Pozwolenie na budowę łącznika pomiędzy węzłem Janki Małe a DK 7 w miejscowości Sękocin Las (2,4 km) zostało wydane 26 września 2014 roku co umożliwiło podjęcie budowy tego odcinka przez wykonawcę – firmę Strabag. 17 lipca 2015 roku otwarto odcinek od węzła "Warszawa Janki" do węzła "Warszawa Opacz", zaś 17 września 2015 roku oddano do użytku łącznik pomiędzy węzłem "Warszawa Janki" i starym ciągiem drogi krajowej nr 7 w Sękocinie. 11 grudnia 2015 roku, wraz z udostępnieniem przebudowanego odcinka drogi pomiędzy węzłami "Warszawa Janki" i "Paszków" oraz przebudowanego skrzyżowania drogi krajowej nr 7 z drogą wojewódzką nr 721, budowa trasy została zakończona.

</doc>
<doc id="420967" url="https://pl.wikipedia.org/wiki?curid=420967" title="Giovanni Ceirano">
Giovanni Ceirano

Giovanni Ceirano (ur. 20 lipca 1927 w Lagnasco, zm. 30 stycznia 2006) – włoski duchowny katolicki, dyplomata watykański, nuncjusz.
Święcenia kapłańskie przyjął 1 lipca 1951. Pracował w dyplomacji watykańskiej, m.in. w nuncjaturze w Wiedniu. W grudniu 1989 został mianowany pronuncjuszem w Papui-Nowej Gwinei i Wyspach Salomona, z tytularną stolicą arcybiskupią Tagase; sakrę biskupią otrzymał 6 stycznia 1990 z rąk Jana Pawła II (współkonsekratorami byli arcybiskupi Giovanni Battista Re i Myrosław Marusyn). W sierpniu 1992 arcybiskup Ceirano został przeniesiony na stanowisko nuncjusza w Danii; był jednocześnie nuncjuszem w Finlandii, Islandii, Norwegii i Szwecji. W lutym 1999 przeszedł w stan spoczynku i został zastąpiony przez arcybiskupa Piero Biggio.

</doc>
<doc id="420973" url="https://pl.wikipedia.org/wiki?curid=420973" title="Westland Lynx">
Westland Lynx

Westland Lynx – wielozadaniowy wojskowy śmigłowiec zaprojektowany przez brytyjską wytwórnię Westland, produkowany również licencyjnie przez francuską wytwórnię Aerospatiale, na użytek Francji. Wielka Brytania zakupiła 120 sztuk w wersji lądowej z płozami i 80 śmigłowców morskich z podwoziem kołowym, do kilkunastu krajów eksportowano głównie morskie odmiany zwalczania okrętów podwodnych. W 1986 pilot John Egginton ustanowił na nim światowy rekord prędkości śmigłowca na dystansie między 15 a 25 km. Prędkość, jaką osiągnął, wynosiła 400,87 km/h Śmigłowiec zawdzięcza ten wynik sztywnej konstrukcji łopat i unikatowej konstrukcji głowicy wirnika nośnego.

</doc>
<doc id="420974" url="https://pl.wikipedia.org/wiki?curid=420974" title="Herb Prudnika">
Herb Prudnika

Herb Prudnika – jeden z symboli miejskich Prudnika oraz gminy Prudnik w postaci herbu.
Wygląd i symbolika.
Herb Prudnik przedstawia czerwony mur z otwartą bramą i dwiema bocznymi wieżami o szpiczastych srebrnych dachach, między którymi znajduje się złoty, ukoronowany orzeł Piastów Śląskich, którzy władali miastem do XVI wieku, z głową skierowaną w (heraldycznie) prawą stronę. Powyżej znajduje się w pozycji frontalnej srebrny szyszak (hełm heraldyczny) z labrami oraz koroną królewską jako klejnot, a na niej powtórzony motyw murów z dwoma wieżami, pośrodku których umieszczony jest złoty lew czeski stojący na tylnych nogach, z otwartą paszczą, czerwonym językiem i podniesionym ogonem. Tarcza herbowa jest gotycka, w kolorze błękitnym.
Herb Prudnika swoim wyglądem zbliżony jest do herbu Českiego Krumlova. Oba miasta powstały w tym samym czasie, a ich właścicielem był Henryk z Rożemberka.
Historia.
Najstarszy wizerunek herbowy Prudnika pochodzi z woskowej pieczęci z dokumentu z 1399 roku, według którego rada miejska przyrzekła ofiarowanie 10 srebrnych marek na rzecz kaplicy św. Jadwigi przy kościele św. Michała Archanioła. Wizerunek ten przedstawiał mur miejski z bramą i dwoma wieżami po bokach, między którymi znajdował się orzeł, a nad nim równoramienny krzyż.
W 1607 roku cesarz rzymski narodu niemieckiego Rudolf II za okazaną mu wierność wzbogacił herb Prudnika i pozwolił dodać ponad dotychczasowym herbem srebrny szyszak i powtórzyć motyw murów pośrodku którego umieszczono złotego lwa czeskiego. Taki wizerunek herbu znajduje się w kościele parafialnym i na fontannie barokowej na Rynku.
Po II wojnie światowej używany był herb, który pomijał elementy nadane przez cesarza Rudolfa II.
W 1990 roku ustanowiono wzór zawierający elementy dodane do herbu przez Rudolfa II.

</doc>
<doc id="420976" url="https://pl.wikipedia.org/wiki?curid=420976" title="Lefebrysta">
Lefebrysta



</doc>
<doc id="420982" url="https://pl.wikipedia.org/wiki?curid=420982" title="System kanclerski">
System kanclerski



</doc>
<doc id="420984" url="https://pl.wikipedia.org/wiki?curid=420984" title="Mayflower">
Mayflower

Mayflower – mały, drewniany żaglowiec, trójmasztowy galeon handlowy, na którym koloniści angielscy, tzw. pielgrzymi, w liczbie 102 osób, przybyli do Ameryki Północnej w 1620 roku.
Historia.
Mayflower był handlowym żaglowcem o wyporności 180 ton. Jego kapitanem oraz współwłaścicielem był Christopher Jones. Statek kursował głównie pomiędzy Anglią i Francją, przewożąc angielskie wyroby wełniane do Francji a z powrotem francuskie wino. Jednostka pływała również do Norwegii, transportując na swoim pokładzie chmiel, ocet, konopie, sól i kapelusze. Prawdopodobnie statek wykorzystywano również do połowów wielorybów u brzegów Grenlandii.
Większość przyszłych kolonistów płynących na „Mayflower” stanowili purytanie, przedstawiciele założonej w 1607 r. radykalnej kongregacji separatystów, żądających bezwzględnej samodzielności dla każdej gminy religijnej. Pochodzili oni z wioski Scrooby w hrabstwie Nottingham. W 1607 założyli tam kongregację, która nie akceptowała władzy kościoła anglikańskiego. Na jej przywódców nałożono grzywny i kary więzienia.
W 1608 w poszukiwaniu wolności religijnej trafili do Lejdy w ówczesnych Zjednoczonych Prowincjach Niderlandów. Jednak tu mimo większej tolerancji dla innowierców Anglicy czuli się nieswojo w miejskim otoczeniu i brakowało im samodzielności gospodarowania. Do 1620 wspólnota purytańskich radykałów powiększyła się o kolejnych emigrantów z Anglii. Jeden z przywódców wspólnoty, William Brewster, korzystając ze swoich kontaktów w Kompanii Wirginii uzyskał patent na osiedlenie się u ujścia rzeki Hudson. Latem 1620 roku wyruszyli na statku o nazwie „Speedwell” z Delftshaven niedaleko Rotterdamu do Southampton. Tam dołączyli do nich ich współwyznawcy na statku „Mayflower”. Statek był w bardzo słabym stanie technicznym i po wypłynięciu 8 sierpnia z Southampton zaczął przeciekać. Obu statkom udało się dopłynąć do Plymouth, gdzie część pielgrzymów zrezygnowała z dalszej podróży.
Ostatecznie 102 pielgrzymów i 30 osób załogi wypłynęło z portu w Plymouth . Po 65 dniach rejsu, z pokładu ujrzano amerykański ląd. Na brzeg po raz pierwszy osadnicy, szesnastu uzbrojonych mężczyzn zeszło . Przed zejściem na ląd dorośli męscy osadnicy podpisali umowę zwaną "Mayflower compact", w której ustalili zasady funkcjonowania nowej społeczności. Z obecnych na pokładzie mężczyzn swojego podpisu nie złożyło dziewięciu z nich. Część prawdopodobnie z powodu choroby nie była do tego zdolna a resztę stanowili wynajęci na rok marynarze.
5 kwietnia 1621 roku Mayflower wyruszył w drogę powrotną do Anglii. Ładownie statku wypełniono kamieniami służącymi za balast. Podobnie jak osadników, również załogę statku dotknęły choroby, które zakończyły się śmiercią kilkunastu załogantów. Sprzyjające wiatry pozwoliły statkowi w szybkim tempie pokonać Atlantyk, już 6 maja 1621 roku żaglowiec dopłynął do macierzystego portu w Rotherhithe, obecnie dzielnicy Londynu nad Tamizą.
Formalnie ziemie osadnikom osiadłym w Plymouth przyznała Rada Nowej Anglii. Patent królewski na jej utworzenie uzyskał w 1621 Ferdinando Georges. Rada ta uzyskała do dyspozycji ziemie pomiędzy 40 a 48 równoleżnikiem.
Data przybicia przez Mayflower do brzegu Ameryki (21 listopada 1620), w miejscu dzisiejszego Plymouth (samo miejsce lądowania nazywa się dziś Plymouth Rock), została uznana za początek angielskiej kolonizacji w Nowej Anglii. Bardzo często, także w poważnych publikacjach podaje się ją błędnie jako datę początku angielskiej kolonizacji Ameryki w ogóle (informację taką podaje m.in. Encyklopedia PWN). Jest to błędem, gdyż nieudane próby kolonizacji podejmowano już wcześniej, zaś już w 1607 w Wirginii założono osadę Jamestown, która w chwili przybycia Pielgrzymów liczyła ok. tysiąca mieszkańców. Jamestown z założenia było osadą handlową, Pielgrzymi zaś zakładali swą kolonię przede wszystkim z pobudek religijnych.
Współczesna replika.
Wierną replikę statku "Mayflower" pod nazwą "Mayflower II" zbudowano w 1956 w Anglii. Obecnie statek ten można zwiedzać w Plymouth, w Nowej Anglii.

</doc>
<doc id="420986" url="https://pl.wikipedia.org/wiki?curid=420986" title="Brama Stągiewna">
Brama Stągiewna

Brama Stągiewna, Stągwie Mleczne (niem. "Milchkannentor") – zabytkowa brama miejska na Wyspie Spichrzów w Gdańsku.
Historia.
Wybudowane na początku XVI wieku wieże obronne z powodu kształtów zwane Stągwiami Mlecznymi, są pozostałością fortyfikacji miejskich. Na początku XVII wieku brama została przebudowana. W czasie oblężenia w 1813 roku część bramy uległa zniszczeniu. W 1945 roku spaliły się wnętrza i zawaliły dachy.
Od 1972 roku brama była użytkowana przez Spółdzielnię Pracy Twórczej Polskich Artystów Plastyków "ARPO", która w latach 90. wykupiła obiekt. W 2012 roku brama została sprzedana. Powierzchnia obiektu wynosi 400 m².

</doc>
<doc id="420989" url="https://pl.wikipedia.org/wiki?curid=420989" title="Stuart Symington">
Stuart Symington

William Stuart Symington (ur. 26 czerwca 1901 w Amherst, Massachusetts, zm. 14 grudnia 1988 w New Canaan, Connecticut) – amerykański polityk, działacz Partii Demokratycznej, członek rządu, senator.
Życiorys.
Jako 17-latek służył w armii w czasie I wojny światowej. Studiował następnie na Uniwersytecie Yale. Pracował jako dziennikarz, później studiował nauki inżynierskie (wieczorowo); zajmował kierownicze stanowiska w przedsiębiorstwach prywatnych (był między innymi prezesem Emerson Electric Manufacturing Co. w Saint Louis). W latach 1946–1947 był asystentem sekretarza wojny ds. lotnictwa, a w 1947 został pierwszym sekretarzem ds. sił lotniczych. Stanowisko w rządzie zajmował do 1950.
W 1952 został wybrany do Senatu jako reprezentant stanu Missouri. Zasiadał w Senacie przez cztery kolejne kadencje (od stycznia 1953 do grudnia 1976); zastąpił senatora Jamesa Kema, a mandat po nim objął John Danforth. W 1960 Symington ubiegał się o nominację Partii Demokratycznej w wyborach prezydenckich, ale mimo poparcia Harry’ego Trumana przegrał z Johnem F. Kennedym. Nie zdobył także nominacji na wiceprezydenta. W okresie kryzysu kubańskiego (1962) był jednym z doradców Kennedy’ego.
Był żonaty z córką senatora Jamesa Wadswortha. Jego syn James W. Symington zasiadał w latach 1969–1977 w Izbie Reprezentantów, a kuzyn Fife Symington III był gubernatorem Arizony w latach 1991–1997.

</doc>
<doc id="420992" url="https://pl.wikipedia.org/wiki?curid=420992" title="Nacięcie krocza">
Nacięcie krocza

Nacięcie krocza (łac. "episiotomia", ang. episiotomy) – zabieg ginekologiczno-położniczy stosowany często podczas porodu drogami natury, polegający na nacięciu nożyczkami ściany pochwy, mięśnia opuszkowo-gąbczastego i poprzecznego powierzchownego krocza, a także skóry, w celu ochrony przed samoczynnym pęknięciem krocza i urazem główki płodu. Zabieg jest wykonywany w 90% porodów szpitalnych w Ameryce Łacińskiej. W Stanach Zjednoczonych liczba wykonywanych zabiegów nacięcia krocza w przypadku porodów szpitalnych spadła w latach 1979–1997 z 56 do 31%. Zastosowanie techniki chirurgów plastycznych polegającej na stopniowym i co najważniejsze bezbolesnym rozciąganiu otworu pochwy czterema palcami obu rąk przez 7 kolejnych dni lub przez trenerów porodu Aniball lub Epi-no Delphine Plus, osiągając otwór o średnicy 10 cm dla dziecka przed rozpoczęciem porodu, sprawia, że nacięcie krocza jest przestarzałe i pozwala uniknąć oskarżenia o nieumyślne spowodowanie śmierci przez pełnomocnika. Młodszy członek zespołu położniczego lub położna wykonująca nacięcie krocza jest świadoma jego destrukcyjnego charakteru i zagrożenia życia matki z powodu krwotoku wprowadzającego matkę w stan szoku i ryzyko zakażenia rany, prowadzącego do sepsy i zgonu; ale czy pacjent i lekarz nie zostali poinformowani przez swoją radę lekarską, że epsiotomii można całkowicie uniknąć, jeśli 10 cm zostanie osiągnięte przez poszerzenie kanału rodzenia dowolną z powyższych metod.
Opis metody.
Najważniejszym celem nacięcia jest ochrona mięśnia zwieracza zewnętrznego odbytu, którego pęknięcie jest często powikłaniem porodu dużego dziecka lub małej podatności tkanek miękkich. Gojenie naciętych tkanek wiąże się z mniejszą ilością powikłań , niż gojenie rozerwanych fragmentów. Dodatkowo, według niektórych położników, zabieg ten chroni główkę płodu przed gwałtownym rozprężeniem podczas opuszczania dróg rodnych, przez co zmniejsza ryzyko pęknięcia sierpa mózgu u dziecka oraz redukuje częstość innych urazów okołoporodowych (np. porażenie splotu ramiennego, złamanie obojczyka). Nacięcie wykonuje się w momencie skrajnego rozciągnięcia tkanek, które objawia się ich zbieleniem. Przy planowanym nacięciu krocza powinno się wykonać znieczulenie miejscowe. Najczęściej stosowana linia nacięcia przebiega w kierunku boczno-przyśrodkowym (mniej więcej na godzinie piątej lub siódmej). Nacięcie w tej linii względem cięcia w linii pośrodkowej daje mniejsze ryzyko nacięcia zwieracza odbytu i odbytnicy. Po urodzeniu płodu i popłodu krocze zostaje zszyte (episiorraphia).
Zszycie krocza.
Zszycie naciętego krocza (episiorraphia) to zabieg, który ma na celu prawidłowe gojenie się rany poprzez przywrócenie prawidłowych stosunków anatomicznych i zapewnienie homeostazy.
Przed rozpoczęciem szycia krocza należy je zawsze znieczulić miejscowo i zdezynfekować płynem aseptycznym, a w razie potrzeby — zastosować znieczulenie ogólne dożylne. W celu uniknięcia zakażenia krocza niezbędne jest ścisłe przestrzeganie zasad aseptyki (chirurgiczne mycie rąk, jałowe rękawice); doprowadzenie do zakażenia skutkuje dłuższym czasem gojenia, a ponadto powstała blizna może spowodować niedostateczne zamknięcie sromu i w konsekwencji inne dolegliwości wynikające z tego stanu. W czasie zabiegu odbyt powinien być zasłonięty jałową chustą.
Postępowanie.
Pierwszym krokiem jest dokładne obejrzenie naciętego krocza i przedsionka pochwy. Następnie we wziernikach należy sprawdzić stan dróg rodnych — ocena szyjki macicy, sklepień i ścian pochwy, sromu i krocza, w celu sprawdzenia czy nie wystąpiły jakieś dodatkowe obrażenia wewnętrzne, które pominięte mogą skutkować powstaniem krwiaka lub krwotokiem.
Szycie naciętego krocza odbywa się w 3 etapach:
Po zakończeniu szycia krocza należy sprawdzić badaniem "per rectum" czy nie uchwycono odbytnicy. Jeżeli to nastąpiło, trzeba zwolnić szew.
Wskazania.
Do niedawna stosowano nacięcie krocza w sytuacjach, w których występuje:
Według Światowej Organizacji Zdrowia rutynowe nacięcie krocza ma szkodliwy wpływ na zdrowie kobiety, dlatego zabieg epizjotomii powinien być wykonywany tylko w przypadkach zagrożenia zdrowia dziecka.
Wpływ na seksualność.
Niektóre położne przyrównują rutynowe wykonywanie nacięcia krocza do okaleczenia narządów płciowych kobiety.
W jednym z badań wykazano, że nacięcie krocza powoduje zwiększenie bólu w czasie stosunku i zmniejszenie nawilżania w okresie 12–18 miesięcy po porodzie, ale nie powoduje żadnych problemów z pobudzeniem i osiągnięciem orgazmu. 
Kontrowersje.
15 maja 2008 roku Fundacja Rodzić po Ludzku zainaugurowała ogólnopolską kampanię przeciwko rutynowemu wykonywaniu zabiegu nacięcia krocza „Nie daj się naciąć”. Fundacja zwraca uwagę, że według Światowej Organizacji Zdrowia nacięcie krocza skutkuje m.in.:

</doc>
<doc id="420994" url="https://pl.wikipedia.org/wiki?curid=420994" title="Episiotomia">
Episiotomia



</doc>
<doc id="420996" url="https://pl.wikipedia.org/wiki?curid=420996" title="Teodor Cieszkowski">
Teodor Cieszkowski

Teodor Leon Cieszkowski (ur. 30 marca 1833 w Ochnówce, zm. 10 kwietnia 1863 w Leśniakach) – polski pułkownik, powstaniec styczniowy.
Biografia.
Urodził się w dziedzicznym majątku Ochnówka, w powiecie włodzimierskim na Wołyniu, z ojca Stanisława Cieszkowskiego herbu Dołęga i matki Henryki z hr. Krasickich herbu Rogala. Studiował medycynę na Uniwersytecie kijowskim, skąd został relegowany wyrokiem sądu koleżeńskiego. Wówczas udał się do Włoch i wstąpił w 1861 do założonej przez gen. Ludwika Mierosławskiego Polskiej Szkoły Wojskowej w Cuneo.
Po wybuchu powstania styczniowego przybył do Krakowa i wstąpił do formującego się w Ojcowie oddziału Apolinarego Kurowskiego. Mianowany został oficerem. Dowodził oddziałem powstańczym w rejonie Olkusza. W dniu 7 lutego 1863 walczył wraz z innymi oddziałami o Sosnowiec. Za męstwo w boju został awansowany na pułkownika. Został ranny i po krótkim leczeniu w majątku Potockich w Krzeszowicach udał się na czele oddziału w Kaliskie, gdzie 26 lutego stoczył walkę pod Pankami, a 1 marca rozbił Rosjan pod Mrzygłodem. Następnie połączył się pod Pieskową Skałą z oddziałem gen. Mariana Langiewicza, który wyznaczył mu zadanie sformowania partii w okolicach Piotrkowa. 14 marca wszedł z oddziałem do Radomska, skonfiskował 6000 tys. rubli, kilka koni i rozbroił 8 piechurów. Zniszczył trzy mosty kolejowe między Łazami a Zawierciem. Ścigany przez wojska rosyjskie z garnizonów w Piotrkowie i Częstochowie stoczył niepomyślną bitwę pod Kuźnicą Masłowską (22 marca 1863), w której jego oddział poniósł niewielkie straty. Następnie udał się w Wieluńskie, podążając w kierunku Radoszewic zniszczył mosty na Warcie w Działoszynie i w Lisowicach. 
W dniu 27 marca 1863 był goszczony przez Ludwika Niemojowskiego w dworze w Radoszewicach. Jego oddział liczył ok. 500 ludzi, w tym ok. 100 na koniach. Tutaj dopadła go rosyjska grupa pościgowa (2 roty piechoty i sotnia kozaków) dowodzona przez płka Pisankę. Doszło do zaciętej walki, powstańcy wycofali się w kierunku Kiełczygłowa, skąd po gwałtownym kontrataku Rosjanie zostali odrzuceni do Rząśni.
10 kwietnia pod Broszęcinem doszło do walki, w czasie której Cieszkowski został trafiony kulą w pierś. Wyniesiony z pola walki przez dwóch powstańców Peka i Szankowskiego został dobity w dworze Kozłowskich, w Leśniakach Chabielskich przez oficera rosyjskiego z garnizonu wieluńskiego kpt. Rafałowicza. Razem z nim polegli Hipolit Kozłowski (syn dziedzica), Józef Bykowski i Tomasz Witkowski. Rosjanie spalili dwór po uprzednim jego obrabowaniu. 
Opis śmierci Cieszkowskiego został zamieszczony w krakowskiej gazecie "Czas" z 29 kwietnia 1863:
"(...) Podamy wam tylko jedno nazwisko, nazwisko firmowe towarzystwa wszelkich okrucieństw (...) kapitana konsystującego w Wieluniu pułku, Rafałowicza. (...) Ten to człowiek do leżącego w łóżku Cieszkowskiego trzy razy o dwa kroki wystrzelił a rozbiwszy mu czaszkę, wziął mózg w rękę i rzucił w twarz starcowi u którego Cieszkowski leżał, on tegoż starca wypoliczkował i syna zabić kazał."
W pobliskim Stanisławowie kozacy zabili majora Polikarpa Krąkowskiego, Stefana Szymańskiego i Jan Imielnickiego. Pułkownik Teodor Cieszkowski i jego towarzysze zostali pochowani 13 kwietnia na cmentarzu parafialnym w Chabielicach.
Zmarli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami.

</doc>
<doc id="420998" url="https://pl.wikipedia.org/wiki?curid=420998" title="James Kem">
James Kem

James Preston Kem (ur. 2 kwietnia 1890 w Macon, Missouri, zm. 24 lutego 1965 w Charlottesville, Wirginia) – amerykański polityk, działacz Partii Republikańskiej, senator.
Życiorys.
Studiował w akademii wojskowej oraz prawo na University of Missouri w Columbia i na Harvard University. Od 1913 prowadził praktykę prawniczą w Kansas City (z przerwą na służbę wojskową w czasie I wojny światowej). Od stycznia 1947 do stycznia 1953 z ramienia Partii Republikańskiej zasiadał w Senacie jako reprezentant stanu Missouri. Bez powodzenia ubiegał się o reelekcję w 1952; po odejściu z Senatu powrócił do praktyki prawniczej. Przeszedł na emeryturę w 1961.

</doc>
<doc id="421002" url="https://pl.wikipedia.org/wiki?curid=421002" title="Krokodyl wąskopyski">
Krokodyl wąskopyski

Krokodyl wąskopyski, krokodyl pancerny ("Mecistops cataphractus") – gatunek gada z rodziny krokodylowatych (krokodyle właściwe). Niektóre badania genetyczne sugerują, że gatunek ten nie należy do rodzaju "Crocodylus"; w związku z tym McAliley i in. (2006), wykluczywszy też jego przynależność do rodzaju "Osteolaemus", zaproponowali przywrócenie mu historycznej nazwy rodzajowej "Mecistops", po raz pierwszy użytej przez Johna Graya w 1844.

</doc>
<doc id="421003" url="https://pl.wikipedia.org/wiki?curid=421003" title="Walt Disney World Resort">
Walt Disney World Resort

Walt Disney World Resort – park rozrywki położony w Lake Buena Vista w stanie Floryda w USA, działający od 1 października 1971 roku. Zajmuje łączną powierzchnię niecałych 40 mil kwadratowych (ok. 104 km²).
W skład kompleksu wchodzą parki tematyczne "Magic Kingdom", "Epcot", "Disney's Hollywood Studios" i "Disney's Animal Kingdom", a także dwa parki wodne ("Typhoon Lagoon" i "Blizzard Beach"), sześć pól golfowych, kompleks sportowy, tor wyścigów samochodowych, ponad dwadzieścia hoteli oraz liczne sklepy i restauracje w kompleksie rozrywkowym "Disney Springs".
Frekwencja.
W 2018 roku frekwencja wyniosła:
Atrakcje.
Kolejki górskie.
W 2020 roku we wszystkich parkach wchodzących w skład kompleksu "Walt Disney World Resort" znajdowało się łącznie 10 kolejek górskich, a jedna była w budowie:

</doc>
<doc id="421011" url="https://pl.wikipedia.org/wiki?curid=421011" title="Huzarzy">
Huzarzy

Huzarzy (lp. huzar od – rozbójnik) – formacja lekkiej jazdy umundurowana i uzbrojona na sposób węgierski, powstała w XV wieku. Jej pierwowzorem byli racowie, którzy po odrzuceniu kopii, tarcz i pozostałego uzbrojenia ochronnego przekształcili się ostatecznie w huzarów.
Geneza.
Austriaccy Habsburgowie korzystali z nieregularnej jazdy węgierskiej już w XV wieku, lecz dopiero w 1688 formalnie utworzyli jej pierwsze regimenty jako jednostki półstałe, gdy oczywista stała się potrzeba posiadania również takiej lekkiej kawalerii. W państwie Habsburgów odgrywały one szczególną rolę w strzeżeniu na południu tzw. granicy wojskowej ("Militärgrenze") przed niespodziewanymi napadami z ziem osmańskich Turków, zapewniając doraźną obronę i współdziałając z wojskami regularnymi przy dobrej znajomości miejscowych warunków. Konnica ta działała niezależnie, w niewielkich grupach, w trudnym terenie wykluczającym użycie większych regularnych oddziałów. Wykorzystywano ją do służby wartowniczej, patrolowania, szerszych działań rozpoznawczych, do pościgu i zaskakujących napadów. Większe zgrupowania huzarów zdolne były do dokonywania dalekosiężnych wypadów (zagonów) na terytorium przeciwnika.
Wyposażenie i wygląd.
Uzbrojenie huzarów stanowiła szabla – do walki zawieszana na temblaku, krótki karabinek kawaleryjski (bandolet) noszony po prawej stronie na bandolierze oraz para skałkowych pistoletów w olstrach. Ich charakterystycznym umundurowaniem były krótkie haftowane (szamerowane) i obszyte barankiem kurtki – dolmany, oraz obcisłe zdobione (cyfrowane) spodnie (rajtuzy). Na obcisłą kurtkę zarzucana była pelerynka zwana mentykiem. Do typowego wyposażenia huzara należał też szabeltas (będący pozostałością po używanym przez raców sajdaku), dwubarwnie przeplatany pas-szarfa oraz tzw. węgierskie buty o obniżonej i miękkiej cholewie z wycięciem, później zdobione czasem chwastami. Za wyróżniające nakrycie głowy służyła wysoka czapka: wcześniej skrzydlaty kołpak, czyli mirliton oraz kuczma, w XIX w. na ogół kuczma lub czako. Huzarskim zwyczajem było początkowo golenie głowy z pozostawieniem jednego długiego loka (jak kozacki osełedec), co później zastąpiły długie włosy z lokami bądź zaplatane w warkoczyki; do żołnierskiej tradycji należały też obfite wąsy i chętnie noszone w uszach kolczyki. Efektownie barwne w późniejszych czasach umundurowanie huzarów, wcześniej cechowała skromniejsza i ciemniejsza kolorystyka: od czerni, ciemnozielonego i ciemnoniebieskiego (granatowego) do ich jaśniejszych odcieni.
Podobnie jak w innych oddziałach lekkiej jazdy (szwoleżerowie, ułani), huzarzy używali charakterystycznych czapraków (filcowych lub sukiennych) o wydłużonych z tyłu końcach („ogonach”), które niekiedy podpinano do boju. Jako wierzchowce służyły niewielkie, lecz wytrzymałe konie, o silnej budowie i zwartym pokroju, ćwiczone do wykonywania w boju zwrotów bez udziału walczącego jeźdźca. W odróżnieniu od innych formacji kawaleryjskich, pierwotnie nie dobierano ich pod względem jednolitego umaszczenia (częste były za to nisko cenione konie srokate, tarantowate, dereszowate). Później, gdy huzarów ostatecznie przekształcono w regularną kawalerię bojową, korzystali oni (np. w XIX wieku) już z okazalszych, ale ścigłych wierzchowców, odpowiednio dobieranych umaszczeniem w ramach szwadronów i pułków.
Status społeczny.
W odróżnieniu od innych formacji kawaleryjskich, gdzie przyjmowano młodzież szlachecką i lepszego pochodzenia, a w których służba uchodziła za zaszczyt, do jednostek huzarskich rekrutowano ochotników z niższych klas społecznych, niejednokrotnie elementy zdeklasowane, a nawet ze środowisk kryminogennych. Również do stopni oficerskich dopuszczano wyjątkowo osoby nieszlacheckiego pochodzenia. Skutkiem tego był początkowo ich niski status w armii, nim w XIX wieku stali się kawaleryjską elitą, będąc wówczas często zaliczani do jednostek gwardyjskich. Początkowo jednak nawet w niewybrednej armii pruskiej uznawano ich za parweniuszy. Znani na ogół z niekarności, prostactwa, brutalności i łupiestwa huzarzy XVIII-wiecznych armii europejskich budzili swym pojawieniem lęk i obawę nie tylko wśród ludności cywilnej. Obyczaje ich powszechnie uważano za barbarzyńskie, a ich samych „za niewiele więcej niż konnych bandytów”, według określenia jednego z francuskich dowódców. Okazywane na polach bitew męstwo, zdolności bojowe i niekiedy straceńcza odwaga stopniowo zmieniały ten niekorzystny wizerunek huzara, nadając mu z czasem cechy heroiczne.
W armiach europejskich.
W połowie XVIII wieku armia austriackich Habsburgów dysponowała już 12 pułkami huzarów, złożonych regulaminowo z 12 kompanii (6 szwadronów) po 110 ludzi. Wcześniejsze stany przewidywały stan 10 kompanii (5 szwadronów) po 100 ludzi, tzn. 1000 kawalerzystów do boju, lecz wzmocnione regimenty w 1744/1745 liczyły 1000–1400 żołnierzy. Formacja ta występująca w armii austro-węgierskiej aż do początków XX wieku (tj. do pierwszej wojny światowej), była stopniowo przejmowana przez inne armie europejskie i amerykańskie, osiągając największą popularność w XIX stuleciu. Do najbardziej znanych należały regimenty wystawione przez rodziny Esterházych, Baranyai, Kálnoky, Erdődy, a także przez wybitnych węgierskich dowódców huzarów w służbie cesarskiej – Nádasdy’ego i Hadika.
Poza Austrią najwcześniej jednostki huzarskie organizowano we Francji, gdzie pierwszy pułk sformowano z cesarskich dezerterów już w 1692, a w 1701 powstał późniejszy regiment Rattsky’ego. Istotny początek rozwojowi tej formacji dało jednak powstanie regimentu Bercheny’ego, formowanego z węgierskich emigrantów w latach 1719–1720 przez hr. László Bercsényi po upadku powstania Rakoczego. Kolejno powstały dwa pułki utworzone przez hrabiów Esterházych: pierwszy w Strasburgu (1735), sformowany na koszt własny i znany potem (1764) jako regiment Davida, oraz tzw. drugiej formacji, powstały z inicjatywy francuskiej w 1764, pod komendą młodszego hr. Esterházyego. Wszystkie te jednostki wyróżniły się w późniejszych wojnach rewolucyjnej Francji i napoleońskich, kiedy w armii francuskiej powstało najwięcej pułków huzarskich. Wśród nich zjawiskiem specyficznym, choć krótkotrwałym (1792-1793) było utworzenie w wojskach gen. Dumouriez rewolucyjnego pułku „huzarów śmierci” ("hussards de la mort").
W Prusach pierwszy niewielki oddział huzarów utworzono w 1721; początkowo liczył zaledwie 30 jeźdźców, lecz w 1731 Fryderyk Wilhelm sformował z nich jednostkę przybocznej gwardii huzarskiej. Przejęta przez Fryderyka Wielkiego armia pruska liczyła już 2 regimenty, zreorganizowane w latach 1741–1745 i rozwinięte do 8 jednostek; do 1773 było ich dziesięć – każdy złożony z 10 szwadronów i liczący niemal 1500 ludzi. Do znanych i cenionych zaliczał się 7 regiment („żółci huzarzy”), 6 pułk „brunatnych huzarów” von Wernera czy 5 regiment von Ruescha („czarni huzarzy”, zwani też „huzarami śmierci” ze względu na noszone na mirlitonach odpowiednie oznaki). W armii fryderycjańskiej huzarzy pełnili jeszcze dodatkową rolę strażniczą rodzaju wojskowej policji (żandarmerii), do której zadań należało zawsze tworzenie kordonu ochronnego wokół obozowisk i w razie potrzeby ściganie w terenie i chwytanie dezerterów.
Zarazem to właśnie król pruski przekształcił huzarów w jednostki kawalerii regularnej, zdolnej do skutecznego działania w zwartym szyku podczas wielkich batalii. Zmiana ta radykalnie zdecydowała o ich przekwalifikowaniu z formacji pierwotnie przeznaczonej do toczenia działań głównie „partyzanckich”, co naśladowano potem w innych armiach europejskich, uznając ich za kawalerię bitewną trzeciej linii. Pruscy huzarzy przez długi czas jednak ustępowali austriackim pod względem wyszkolenia, sprawności i zdolności bojowych, choć w pruskiej tradycji propagandowej za „króla huzarów” zwykło się uważać fryderycjańskiego generała von Zietena.
W Rosji generał hr. von Münnich był za panowania carycy Anny Iwanowny twórcą pierwszych pułków husarskich. Początkowo złożone z serbskich emigrantów z Austrii, potem rekrutowano je także z Węgrów, Wołochów, Mołdawian i Gruzinów, tak że w 1740/41 istniało już 5 regimentów noszących odpowiednie nazwy. Istotną rolę w ich tworzeniu odegrał inny powstańczy oficer Rakoczego – Ádám Máriássy. Dalsze jednostki pułkowe, których w 1761 było 12, rekrutowano na ogół spośród zbiegłych spod panowania tureckiego Serbów, ale także z Macedończyków i Bułgarów, a ostatecznie i z rosyjskich kozaków.
Inną drogą przebiegało tworzenie huzarów angielskich, co łączyło się ze specyfiką sił zbrojnych na wyspach brytyjskich. W 1759 dokonano przekształcenia kilku pułków typu dragońskiego, nadając im cechy huzarów i nazwę „lekkich dragonów”. W ten sposób powstały w 1715 regiment dragonów Mundena zamieniono na 13 pułk lekkich dragonów czy lekkokonne pułki Elliota i markiza Drogheda na 15 i 18 pułk lekkich dragonów. Dopiero w okresie napoleońskim (1811) jednostki te ponownie przemianowano i przekształcono w regularne pułki huzarów, których aż 9 (na ogółem 16 jednostek kawaleryjskich) uczestniczyło w iberyjskiej kampanii Wellingtona. Angielską odmienność swoiście zaznaczała też nazwa ówczesnej czapki huzarskiej (kuczmy ze zwisającym wierzchem), znanej jako "busby". Za to naśladownictwo kontynentalnych „huzarów śmierci” znalazło odbicie w stosowaniu oznaki czaszki ze skrzyżowanymi piszczelami na hełmach 17 pułku lekkich dragonów uczestniczącego w wojnie amerykańskiej w latach 1775–1783.
Emigranccy oficerowie Rakoczego zapoczątkowali też formacje huzarskie w kawalerii innych państw europejskich: Danii, Szwecji, Belgii, Włoch, Hiszpanii (regiment Księżniczki, regiment Pavía). W Belgii do pierwszych należał pułk huzarski Tongerlo, powstały podczas antyaustriackiego powstania, a sformowany w opactwie Tongerlo (1789) i dowodzony przez jego przełożonego. Jeszcze w XVIII w. jednostkę huzarów utworzono również w Stanach Zjednoczonych w latach rewolucji amerykańskiej, w której uczestniczył poległy pod Charleston (1799) Mihály Kováts. Przykład ten już w XIX stuleciu poskutkował naśladownictwem w państwach południowoamerykańskich, gdzie jednostki huzarów powstawały w Peru, Argentynie, Chile i Wenezueli.
W wojsku polskim.
Pierwszą jednostkę huzarów sformowano w okresie insurekcji kościuszkowskiej – był nią oddział majora Ksawerego Krasickiego, utworzony w sierpniu 1794 głównie z Polaków pochodzących z zaboru austriackiego. Znani pod potoczną nazwą huzarów Krasickiego albo „zielonych huzarów”, brali udział m.in. w bitwie pod Racławicami.
W okresie Księstwa Warszawskiego utworzono w 1809 dwa pułki huzarów (10 i 13), uzbrojonych w szable, karabinki i pistolety. Obydwa uczestniczyły w kampanii napoleońskiej w 1812 i 1813 roku:
W odtwarzanej za panowania Aleksandra I armii Królestwa Polskiego jednostki huzarskie już nie istniały. W skład polskiej kawalerii przed wybuchem powstania listopadowego wchodziły wyłącznie pułki dwóch formacji: ułanów i strzelców konnych (szaserów).
Zastosowanie bojowe i taktyka walki.
W okresie wojen napoleońskich zadania huzarów ograniczały się głównie do rekonesansu terenów położonych w pobliżu przemarszu głównej kolumny wojsk.
Regimenty huzarów formowały swoje szwadrony w szyku bojowym i przeczesywały okolicę. W przypadku nawiązania kontaktu z nieprzyjacielem szwadron czołowy przegrupowywał się w galopie, frontem strzelców osłaniając pozostający w tyle regiment. Nawiązawszy kontakt bojowy, huzarzy-harcownicy oddawali salwę karabinową na 100 m. przed pozycjami nieprzyjaciela. Celem byli przede wszystkim oficerowie przeciwnika. Później, z pistoletami w prawej ręce i dobytymi szablami, wiszącymi u nadgarstków na temblakach, szarżowali, zachowując pistoletową kulę aż do ostatniego momentu. W końcu przekładali pistolet do lewej dłoni i rozpoczynali walkę szablami.
Gdy szarża wymagała wsparcia całego regimentu, poszczególne szwadrony nacierały rozwiniętymi falami na prawe lub lewe skrzydło, starając się maksymalnie wykorzystać siłę uderzenia.
Zadania defensywne huzarów polegały głównie na kontrolowaniu ruchów przeciwnika poprzez wymuszanie kontaktu bojowego i dzięki temu eliminowanie czynnika zaskoczenia oraz na ukrywaniu ruchów głównej kolumny własnych wojsk poprzez działania pozorowane i nękanie atakami.
W kulturze i twórczości.
Tematyka huzarska znalazła przede wszystkim szerokie odzwierciedlenie w malarstwie, zarówno batalistycznym, jak portretowym i rodzajowym, w mniejszym stopniu też w rzeźbie. Malowniczość stroju huzara, a przy tym wzrost zainteresowania folklorem węgierskim sprawiły, że w XIX wieku postać huzara występowała również w szeregu utworów literackich i scenicznych, np. w operetce "Wiktoria i jej huzar" Paula Abrahama, w wodewilach (m.in. N.A. Niekrasowa) czy komedii "Damy i huzary" Aleksandra Fredry. Jego typ jako żołnierza samochwała wykorzystano w popularnej węgierskiej operze ludowej (śpiewogrze) Zoltána Kodálya pt. "Háry János" o rzekomym weteranie huzarze (1926).
W literaturze tematyka ta znalazła odbicie w kilku opowiadaniach Puszkina, w noweli Lwa Tołstoja "Dwaj huzarzy" (1856) oraz epizodach i postaciach jego "Wojny i pokoju", w licznych utworach Arthura Conan Doyle’a z cyklu o brygadierze Gerardzie, w opowiadaniu "Pojedynek" (1907) Josepha Conrada; nadal obecna jest w prozie współczesnej, np. Jeana Giono ("Huzar na dachu", 1951) czy Arturo Péreza-Reverte ("Huzar", 1983).
W nowszych czasach w kinematografii została spopularyzowana w historycznych filmach fabularnych, m.in. "Huzarska ballada" (1962), "Szarża lekkiej brygady" (1968), "Przygody Gerarda" (1969) J. Skolimowskiego, "Pojedynek" (1977), "Huzar" (1995).

</doc>
<doc id="421017" url="https://pl.wikipedia.org/wiki?curid=421017" title="Makary Drohomirecki">
Makary Drohomirecki

Makary Drohomirecki (ur. 1840, zm. 12, 1516 lub 22 lutego 1863) – polski działacz niepodległościowy pochodzenia ukraińskiego, powstaniec styczniowy.
Wcześnie osierocony przez rodziców, pozostawał pod opieką Feliksa Szostakowskiego – marszałka szlachty powiatu kijowskiego. Ukończył studia na Uniwersytecie Kijowskim, a następnie Instytut Agronomiczny w Marymoncie.
Uczestniczył czynnie w życiu politycznym Warszawy. W 1860 kontynuował studia na Uniwersytecie w Heidelbergu, następnie przeniósł się do Paryża, gdzie zetknął się z radykalnie nastawioną młodzieżą polską. Uczęszczał na wykłady gen. Ludwika Mierosławskiego o tematyce wojskowej.
Przed wybuchem powstania mieszkał w Liège, skąd wyruszył do kraju na czele sformowanego ze studentów liczącego ok. 20 ludzi oddziału. Drohomirecki zwany Kniaziem w końcu stycznia 1863 r. przekroczył granicę Kongresówki w okolicach Wielunia i podążył w kierunku Sieradza, mając w planie rozbudowanie oddziału. Po drodze ogłaszał Manifest i Dekret Tymczasowego Rządu Narodowego i objaśniał cele powstania. Miejsce biwakowania oddziału na niewielkiej polance w głębi lasów lipnieńskich k. Złoczewa zdradził Rosjanom chłop Aleksander Rumowicz z kolonii Potok, którego wkrótce powiesili powstańcy z oddziału żandarmerii narodowej. Wdowa po zdrajcy dostała od Rosjan 200 rubli. 32 osobowy oddział został otoczony przez 3 roty piechoty i 40 kozaków z sieradzkiego garnizonu. Rosjanami dowodził mjr Pisanko i oficer Hanczakow. W walce poległo 5 - 8 powstańców i ich dowódca – Makary Drohomirecki, na którego ciele doliczono się ok. 30 ran postrzałowych i od broni białej. Części powstańców udało się uciec, cześć zaś została wybita w pobliskim Brzeźnie.
Obecnie w miejscu ich śmierci w uroczysku zwanym przez okoliczną ludność „Poległe” stoi duży krzyż i skromny pomnik. Prawdopodobnie pochowani tu są także znani z nazwiska: kapelan oddziału – ks. Kazimierz Jany, Malinowski – malarz dekoracyjny z Sieradza, dowódca – Makary Drohomirecki, Aleksander Hauke – syn Aleksandra Jana Haukego.

</doc>
<doc id="421020" url="https://pl.wikipedia.org/wiki?curid=421020" title="Róże Europy">
Róże Europy

Róże Europy (RE) – polski rockowy zespół muzyczny założony w 1983 w Warszawie, zyskał popularność w drugiej połowie lat osiemdziesiątych i na początku lat dziewięćdziesiątych.
Założycielem i liderem grupy jest Piotr Klatt – wokalista i autor tekstów, który jako jedyny był w zespole przez cały okres jego istnienia. Grupa często zmieniała skład, współtworzyli ją m.in. kolejni gitarzyści i zarazem kompozytorzy: Artur Orzech (obecnie dziennikarz i prezenter), Michał Grymuza, Grzegorz Witkowski (dziennikarz czasopism Tylko Rock i Teraz Rock, kompozytor „Rock'n'Rollowców”) oraz Sławomir Wysocki.
Historia.
Za oficjalne rozpoczęcie działalności zespołu można przyjąć występ na Festiwalu w Jarocinie w 1985 roku.
Trzy lata później ukazał się debiutancki album "Stańcie przed lustrami". Ten i kolejne albumy przyniosły zespołowi popularność za sprawą takich utworów jak: „Stańcie przed lustrami”, „Mamy dla was kamienie”, „Rock’n’rollowcy” czy „Radio młodych bandytów”. 
Szczyt popularności nastąpił w roku 1992 wraz z wydaniem albumu "Poganie! Kochaj i obrażaj", na którym znalazł się największy przebój grupy – „Jedwab”, a także single: „Wesołych Świąt” i „Kontestatorzy”. „Jedwab” (w którym gościnnie głosu użyczyła rozpoczynająca wtedy karierę Edyta Bartosiewicz) przez kilka miesięcy utrzymywał się w czołówkach list przebojów, m.in. przez pięć tygodni na pierwszym miejscu Listy Przebojów Trójki.
Kolejne albumy (z wyjątkiem koncertowego "Marihuana") nie odniosły sukcesu komercyjnego. Stopniowo o zespole robiło się cicho, sami muzycy w 1997 roku ograniczyli działalność do sporadycznych koncertów.
Zespół powrócił po kilku latach z dwoma singlami: „Teraz” (2003) i „Kosmetyki” (2004), oba znalazły się na wydanej w 2005 roku kompilacji podsumowującej działalność grupy. 
8 marca 2007 roku ukazał się nowy studyjny album zespołu, zatytułowany "8". W roku 2013, na 30-lecie swojej pracy twórczej, zespół wydał album "Zmartwychwstanie".
Skład zespołu.
Obecnie zespół tworzą:

</doc>
<doc id="421024" url="https://pl.wikipedia.org/wiki?curid=421024" title="Benedictus">
Benedictus

Benedictus:

</doc>
<doc id="421027" url="https://pl.wikipedia.org/wiki?curid=421027" title="Krokodyl filipiński">
Krokodyl filipiński

Krokodyl filipiński ("Crocodylus mindorensis") – gatunek gada z rodziny krokodylowatych (Crocoylidae).

</doc>
<doc id="421033" url="https://pl.wikipedia.org/wiki?curid=421033" title="Lawinowe zwycięstwo">
Lawinowe zwycięstwo

W polityce terminem lawinowego zwycięstwa (lub też miażdżącego, przygniatającego) określać się zwykło taki wynik wyborczy, w którym zwycięzca uzyskał ogromną przewagą nad pokonanymi konkurentami. Biorąc pod uwagę dużą liczbę nurtów politycznych w systemach demokratycznych takie zjawiska są rzadkie.
W systemach dyktatorskich oficjalne wyniki prawie zawsze są przygniatające na korzyść aktualnie zasiadającego na "tronie" dyktatora, bądź osoby przezeń wskazanej. Ale przeważnie owe wyniki są fałszowane z premedytacją.
Termin "lawinowego zwycięstwa" jest bardzo powszechnie stosowany w języku angielskim, gdzie brzmi: landslide victory, lub po prostu landslide.
Przykłady w historii.
Wielka Brytania.
W polityce Wielkiej Brytanii uważa się, iż zwycięstwo, w wyniku którego partia uzyskuje większość około 100 głosów w Izbie Gmin uważana jest za "lawinowe", między innymi:
("Wynik wyborczy w roku 2001, kiedy rządzący laburzyści zdobyli większość 167 głosów, został przez media nazwany „cichą lawiną”").

</doc>
<doc id="421037" url="https://pl.wikipedia.org/wiki?curid=421037" title="Buczynowa Strażnica">
Buczynowa Strażnica

Buczynowa Strażnica (, , , 2242 m) – turnia w długiej, północno-wschodniej grani Koziego Wierchu zwanej Kozim Murem. Znajduje się w pobliżu Przełączki nad Dolinką Buczynową, która oddziela ją od sąsiadujących z nią Czarnych Ścian. W Buczynowej Strażnicy długa wschodnia grań Świnicy skręca na północ, w południowo-wschodnim natomiast kierunku Buczynowa Strażnica tworzy krótki grzbiet opadający do Doliny Pięciu Stawów Polskich. Grzbiet ten tworzy południowo-zachodnie zbocza Dolinki Buczynowej. Opada do niej urwistą ścianą o wysokości około 400 m. Ścianę przecina głęboki Komin Pokutników, w niektórych jego miejscach występują przewieszki. Północno-zachodnie stoki Buczynowej Strażnicy opadają do Dolinki Koziej.
Zboczem poniżej turni przebiega szlak turystyczny Orlej Perci.

</doc>
<doc id="421039" url="https://pl.wikipedia.org/wiki?curid=421039" title="Przełączka nad Dolinką Buczynową">
Przełączka nad Dolinką Buczynową

Przełączka nad Dolinką Buczynową (, , ) – wąska przełęcz położona na wysokości ok. 2225 m n.p.m. w długiej wschodniej grani Świnicy w polskich Tatrach Wysokich, na szlaku Orlej Perci.
Przełączka nad Dolinką Buczynową oddziela od siebie Czarne Ściany i Buczynową Strażnicę. W pobliżu przełęczy grań załamuje się. W stronę Koziego Wierchu biegnie w kierunku południowo-zachodnim, a w stronę Granatów w kierunku północnym. Na stronę Dolinki Buczynowej grań opada tu stromymi urwiskami. Z przełęczy w kierunku Dolinki Koziej schodzi Żleb Kulczyńskiego, którym poprowadzony jest oznaczony kolorem czarnym szlak z Dolinki Koziej na Kozi Wierch.
Pierwsze odnotowane wejście:

</doc>
<doc id="421048" url="https://pl.wikipedia.org/wiki?curid=421048" title="Iwan Pietrowicz Pawłow">
Iwan Pietrowicz Pawłow



</doc>
<doc id="421050" url="https://pl.wikipedia.org/wiki?curid=421050" title="Crocodylus">
Crocodylus

Crocodylus – rodzaj zauropsyda z rodziny krokodylowatych (Crocodylidae). 
Zasięg występowania.
Rodzaj obejmuje gatunki występujące w tropikalnych regionach Afryki, Azji, Australii oraz południowej części Ameryki Północnej i północnej części Ameryki Południowej. 
Systematyka.
Do rodzaju "Crocodylus" zaliczano również gatunki opisane w oparciu o skamieniałości pochodzące z kredy, co sprawiło, że "Crocodylus" bywa postrzegany jako prastary i ewolucyjnie konserwatywny rodzaj. Cechy na podstawie których przypisywano mezozoiczne szczątki do tego rodzaju to jednak głównie plezjomorfie i jako takie nie są filogenetycznie informatywne. Nowsze analizy genetyczne jednoznacznie wskazują, że "Crocodylus" to znacznie młodsza radiacja, a poziom zróżnicowania genetycznego pomiędzy współczesnymi przedstawicielami rodzaju jest bardzo niski. Badania genetyczne i morfologiczne sugerują, że krokodyl wąskopyski oddzielił się linii ewolucyjnej prowadzącej do pozostałych "Crocodylus" około 12–24 mln lat temu i jest od nich na tyle odmienny, że zasadne staje się zaliczenie go do odrębnego rodzaju "Mecistops", a nie "Crocodylus".
Podział systematyczny.
Do rodzaju należą następujące gatunki żyjące współcześnie:
oraz wymarłe:

</doc>
<doc id="421054" url="https://pl.wikipedia.org/wiki?curid=421054" title="Ogradzanie pól">
Ogradzanie pól

Ogradzanie pól – zjawisko w historii polegające na odbieraniu biednej ludności dobrych ziem, dokonywane przez wielkich właścicieli ziemskich w Anglii i Irlandii. Zjawisko to pojawiło się w XIII wieku, największe jednak rozmiary osiągnęło z końcem XVIII i w XIX w. w związku z tak zwaną pierwszą rewolucją przemysłową. Z gruntów ornych byli wypędzani także dzierżawcy, a pozyskane w ten sposób tereny zamieniano na pastwiska dla owiec (hodowanych dla wełny) lub plantacje lnu (konkurencja dla amerykańskiej bawełny). Ogradzanie prowadziło do licznych sprzeciwów ludności chłopskiej.
Najbardziej drastycznie proces ten przebiegał w Irlandii. Wypędzeni osiedlali się w koloniach brytyjskich, niekiedy byli wywożeni siłą. Według Marksa proces ogradzania związany jest z transformacją feudalnej gospodarki angielskiej do systemu kapitalistycznego.

</doc>
<doc id="421058" url="https://pl.wikipedia.org/wiki?curid=421058" title="Gruba Jodła">
Gruba Jodła

Gruba Jodła (niem. "Dicke Tanne") – okaz jodły pospolitej ("Abies alba"), który rósł w tzw. Kniei Czatożańskiej na północnych stokach Babiej Góry. Było to największe drzewo znane z terenu dzisiejszego Babiogórskiego Parku Narodowego i najstarsza jodła na terenie całej Polski. 
Według pomiarów Hugona Zapałowicza obwód jodły w pierśnicy wynosił 6,76 m. Jej wiek w chwili śmierci szacowany jest na ponad 600 lat natomiast wysokość na 55-65 metrów
„Gruba Jodła” stanowiła jedną z atrakcji Babiej Góry na przełomie XIX i XX wieku, w okresie, gdy rozpoczynał się organizować ruch turystyczny w tej części Karpat. Rosła w pobliżu polany Czarna Cyrhel, na wysokości 860 m n.p.m., mniej więcej w połowie dzisiejszego żółtego szlaku z Zawoi Składów na Markowe Szczawiny (tzw. Górnym Płajem). Pod koniec XIX wieku wskutek trafienia przez piorun zaczęła próchnieć, a jej ostateczne zniszczenie spowodowali pasterze z polany Czarna Cyrhel, którzy w wypróchniałym pniu rozpalili ognisko.
W 1960 r. na wniosek prof. Władysława Szafera dokonano w betonie rekonstrukcji odziomka pnia „Grubej Jodły”.

</doc>
<doc id="421064" url="https://pl.wikipedia.org/wiki?curid=421064" title="Wierny ogrodnik (film)">
Wierny ogrodnik (film)

Wierny ogrodnik (ang. "The Constant Gardener") –
brytyjski film fabularny z 2005 roku w reżyserii Fernando Meirellesa, oparta na powieści Johna le Carré pod tym samym tytułem.
Obsada.
i inni
Nagrody.
Oscary 2006
Złote Globy 2005
Złoty Lew (nominacja)

</doc>
<doc id="421069" url="https://pl.wikipedia.org/wiki?curid=421069" title="Dyskryminacja cenowa">
Dyskryminacja cenowa

Dyskryminacja cenowa (również różnicowanie cen) – mikroekonomiczna strategia cenowa, w ramach której identyczne lub w dużej mierze podobne towary lub usługi są przedmiotem transakcji po różnych cenach dokonywanych przez tego samego dostawcę na różnych rynkach. Dyskryminację cenową odróżnia od zróżnicowania produktów bardziej istotna różnica w kosztach produkcji w przypadku produktów o różnych cenach, których dotyczy ta druga strategia. Zróżnicowanie cen opiera się zasadniczo na zróżnicowaniu gotowości klientów do zapłaty oraz elastyczności ich popytu. Dyskryminacja cenowa opiera się na sile monopolu, udziale w rynku, wyjątkowości produktu, itp. Siła monopolu posiadana przez sprzedawców nie przynosi korzyści konsumentom. Wszystkie ceny objęte dyskryminacją cenową są wyższe od ceny równowagi, która jest ceną jednolitą płaconą przez wszystkich na idealnie konkurencyjnym rynku
Klasyczna klasyfikacja rodzajów dyskryminacji cenowej.
Teoretycznie, na rynku, gdzie podmioty posiadają ten sam, pełny dostęp do informacji, na rynku o doskonałej substytucji i braku kosztów transakcji czy zakazu wtórnej wymiany (lub odsprzedaży) w celu uniknięcia arbitrażu, dyskryminacja cenowa może być jedynie cechą rynków monopolistycznych i oligopolistycznych, na których można korzystać z władzy rynkowej. W przeciwnym razie, w momencie gdy sprzedający próbuje sprzedać ten sam towar po różnych cenach, sprzedający po niższej cenie może zastosować arbitraż, sprzedając konsumentowi towar kupujący po wyższej cenie, ale z niewielkim rabatem. Jednakże heterogeniczność produktów, tarcia na rynku lub wysokie koszty stałe (które sprawiają, że ustalanie cen po kosztach krańcowych jest niemożliwe do utrzymania w dłuższej perspektywie) mogą w pewnym stopniu prowadzić do zróżnicowania cen dla różnych konsumentów, nawet na całkowicie konkurencyjnych rynkach detalicznych lub przemysłowych.
Wpływ dyskryminacji cenowej na efektywność społeczną jest niejasny. Wydajność można zwiększyć, gdy dyskryminacja cenowa jest bardzo skuteczna. Natomiast nawet jeśli produkcja pozostaje stała, dyskryminacja cenowa może zmniejszyć efektywność poprzez niewłaściwy podział produkcji pomiędzy konsumentów.
Dyskryminacja cenowa wymaga poprawnej segmentacji rynku i pewnych środków mających na celu zniechęcenie klientów dyskontowych do stawania się odsprzedawcami, a co za tym idzie, konkurentami. Wiąże się to zazwyczaj z wykorzystaniem jednego lub więcej środków zapobiegających wszelkiej odsprzedaży: utrzymywaniem różnych grup cenowych oddzielnie, utrudnianiem porównywania cen lub ograniczaniem informacji cenowych. Granica ustanowiona przez marketera w celu zachowania odrębności segmentów jest określana mianem bariery cenowej. Dyskryminacja cenowa jest więc bardzo powszechna w usługach, gdzie odsprzedaż nie jest możliwa; przykładem są zniżki dla studentów w muzeach: teoretycznie studenci, ze względu na swoją kondycję jako studenci, mogą uzyskać niższe ceny niż reszta populacji za dany produkt lub usługę, a później nie staną się odsprzedawcami, ponieważ to, co otrzymali, może być przez nich wykorzystane lub skonsumowane. Innym przykładem dyskryminacji cenowej jest własność intelektualna, egzekwowana przez prawo i technologię. Na rynku płyt DVD prawo wymaga, aby odtwarzacze DVD były projektowane i produkowane ze sprzętem lub oprogramowaniem, które zapobiega niedrogiemu kopiowaniu lub odtwarzaniu treści legalnie nabytych w innym miejscu na świecie po niższej cenie. W Stanach Zjednoczonych Digital Millennium Copyright Act zawiera przepisy zakazujące obchodzenia takich urządzeń w celu ochrony zwiększonych zysków monopolistycznych, które posiadacze praw autorskich mogą uzyskać z dyskryminacji cenowej wobec wyższych segmentów rynku.
Dyskryminacja cenowa jest również widoczna w przypadku złagodzenia wymogu identyczności towarów. Na przykład tzw. "produkty premium" mają różnicę w cenie, której nie tłumaczy się kosztami produkcji. Niektórzy ekonomiści twierdzą, że jest to forma dyskryminacji cenowej, która polega na tym, że konsumenci ujawniają swoją gotowość do płacenia.
Pierwszy stopień.
Stosowanie dyskryminacji cenowej pierwszego stopnia (lub doskonałej bądź pierwotnej) wymaga od monopolisty sprzedającego towar lub usługę, znajomości bezwzględnej ceny maksymalnej, którą każdy konsument jest gotów zapłacić. Wtedy sprzedawca jest w stanie sprzedać towar lub usługę każdemu konsumentowi po cenie maksymalnej, jaką jest gotów zapłacić, i w ten sposób przekształcić nadwyżkę konsumenta w dochód, co prowadzi do tego, że jest to najbardziej dochodowa forma dyskryminacji cenowej. Tak więc zysk jest równy sumie nadwyżki konsumenckiej i nadwyżki producenta. Sprzedający wytwarza więcej swoich produktów niż chciałby, aby osiągnąć monopolistyczne zyski bez dyskryminacji cenowej, co oznacza, że nie występuje zbędna strata społeczna.
Drugi stopień.
W przypadku dyskryminacji cenowej drugiego stopnia, cena zmienia się w zależności od ilości nabywanych dóbr. Większe ilości są dostępne po niższej cenie jednostkowej. Jest to szczególnie rozpowszechnione w sprzedaży dla odbiorców przemysłowych, gdzie nabywcy hurtowi korzystają z rabatów w wyniku czego większe ilości są dostępne po niższej cenie jednostkowej.
Oprócz dyskryminacji cenowej drugiego stopnia, sprzedawcy nie są w stanie rozróżnić różnych rodzajów konsumentów. W związku z tym dostawcy będą zachęcać konsumentów do różnicowania się w zależności od preferencji, co odbywa się poprzez "rabaty" ilościowe lub nieliniowe ustalanie cen. Pozwala to dostawcy na ustalenie różnych cen dla różnych grup i przechwycenie większej części całkowitej nadwyżki rynkowej.
W rzeczywistości różne ceny mogą dotyczyć zarówno różnic w jakości produktów, jak i w ilości. Na przykład linie lotnicze często oferują wiele klas miejsc na lotach, takich jak pierwsza klasa i klasa ekonomiczna, przy czym pasażerowie pierwszej klasy otrzymują za bilet wino, piwo i napoje spirytusowe, a pasażerowie klasy ekonomicznej - tylko wodę. Jest to sposób na zróżnicowanie konsumentów w zależności od ich preferencji, a tym samym pozwala liniom lotniczym na wychwycenie większej nadwyżki konsumentów.
Trzeci stopień.
Dyskryminacja cenowa trzeciego stopnia oznacza nakładanie różnych cen na różne grupy konsumentów. Na przykład osoby odwiedzające kino mogą zostać podzielone na dorosłych i dzieci, przy czym niektóre teatry oferują zniżki również studentom i seniorom. Podział rynku na korzystanie z usługi w godzinach szczytu i poza szczytem jest bardzo powszechny i występuje w przypadku dostaw gazu, energii elektrycznej i telefonu, a także członkostwa w siłowni i opłat parkingowych. Niektóre parkingi pobierają niższe opłaty dla klientów "early bird", którzy przyjeżdżają na parking przed upływem określonego czasu.
Niektóre z tych przykładów nie są czystą "dyskryminacją cenową", ponieważ różnica w cenie jest związana z kosztami produkcji: koszt krańcowy zapewnienia energii elektrycznej lub miejsc parkingowych jest bardzo niski poza godzinami szczytu. Zachęcając konsumentów do przestawienia się na korzystanie z energii elektrycznej poza godzinami szczytu, czyni się to w takim samym stopniu, aby zminimalizować koszty, jak i zmaksymalizować przychody.
Kombinacje.
Typy dyskryminacji cenowych nie wykluczają się wzajemnie. W związku z tym firma może np. różnicować ceny w zależności od grupy klientów, a następnie oferować zniżki hurtowe. Przykładem mogą być linie lotnicze stosujące kilka różnych rodzajów dyskryminacji cenowej.
Współczesna klasyfikacja rodzajów dyskryminacji cenowej.
Podział pierwszego/drugiego/trzeciego stopnia dyskryminacji cenowej wynika z nomenklatury przyjętej przez Arthura Pigou w jego dziele pt. „"Ekonomika dobrobytu” z 1932". Jednak te kategorie nie wykluczają się wzajemnie ani nie są wyczerpujące. w swoim dziele "„Managerial Economics"” z 2002 roku sugeruje alternatywną taksonomię:
Kompletna dyskryminacja, w której każdy użytkownik dokonuje zakupu do momentu, w którym korzyść krańcowa użytkownika jest równa kosztowi krańcowemu danego dobra;
Segmentacja bezpośrednia gdzie sprzedający może uzależnić cenę od pewnego atrybutu (np. wieku lub płci), który bezpośrednio dzieli kupujących na segmenty;
Segmentacja pośrednia w przypadku której sprzedający opiera się na pewnym wskaźniku zastępczym (np. wielkość opakowania, ilość użycia, kupon) w celu skonstruowania wyboru, który pośrednio dzieli nabywców.
Zakładana jest hierarchia: kompletna dyskryminacja, bezpośrednia segmentacja, pośrednia segmentacja – ustalana według malejącej rentowności i wymogu informacyjnego. Pełna dyskryminacja cenowa jest najbardziej opłacalna i wymaga od sprzedawcy posiadania jak największej ilości informacji o kupujących. Segmentacja pośrednia jest najmniej rentowna i zakłada, aby sprzedający posiadał jak najmniej informacji o kupujących.
Wyjaśnienie.
Celem dyskryminacji cenowej jest na ogół uchwycenie nadwyżki rynkowej konsumentów. Nadwyżka ta powstaje, ponieważ na rynku, na którym obowiązuje jedna cena, niektórzy klienci (o bardzo niskiej elastyczności cenowej) byliby gotowi zapłacić więcej niż wynosi jednolita cena rynkowa. Dyskryminacja cenowa przenosi część tej nadwyżki z konsumenta na producenta. Jest to sposób na zwiększenie zysku monopolisty. Na doskonale konkurencyjnym rynku producenci osiągają normalny zysk, ale nie zysk zmonopolizowany, więc nie mogą angażować się w dyskryminację cenową.
Można spierać się, że nadwyżka konsumencka nie musi istnieć, na przykład gdy koszty stałe lub korzyści skali oznaczają, że koszt krańcowy zwiększenia liczby konsumentów jest mniejszy niż zysk krańcowy ze sprzedaży większej ilości produktów. Oznacza to, że pobieranie od niektórych konsumentów opłat mniejszych niż równy udział w kosztach może być korzystne. Przykładem może być szybkie łącze internetowe dzielone przez dwóch konsumentów w jednym budynku; jeśli jeden z nich jest skłonny zapłacić mniej niż połowę kosztów, a drugi jest skłonny zapłacić resztę (więcej niż połowę), ale nie jest skłonny ponieść całego kosztu, wówczas dyskryminacja cenowa może umożliwić dokonanie transakcji. Będzie to jednak kosztowało konsumentów tyle samo lub więcej, niż gdyby połączyli oni swoje pieniądze, aby zapłacić cenę niedyskryminującą. Jeżeli za konsumenta uważa się budynek, to nadwyżka konsumencka trafia do mieszkańców.
Z matematycznego punktu widzenia można udowodnić, że firma stojąca w obliczu spadkowej, wypukłej krzywej popytu, zawsze uzyska wyższe przychody w ramach dyskryminacji cenowej niż w ramach jednej strategii cenowej. Można to również wykazać w sposób geometryczny.
Na górnym wykresie, cena (P) jest dostępna dla wszystkich klientów. Wielkość przychodów jest reprezentowana przez obszar PAQO. Nadwyżka konsumpcyjna jest obszarem powyżej P, ale poniżej krzywej popytu D.
Przy dyskryminacji cenowej (dolny wykres) krzywa popytu jest podzielona na dwa segmenty (D1 i D2). Wyższa cena (P1) pobierana jest od segmentu niskiej elastyczności, a niższa (P2) od segmentu wysokiej elastyczności. Całkowity przychód z pierwszego segmentu jest równy obszarowi P1BQ1O. Całkowite przychody z drugiego segmentu są równe dla obszaru ECQ2Q1. Suma tych obszarów będzie zawsze większa niż obszar bez dyskryminacji, zakładając, że krzywa popytu przypomina hiperbolę o jednostkowej elastyczności. Im więcej cen jest wprowadzanych, tym większa jest suma obszarów dochodowych, a także tym większa jest nadwyżka konsumpcyjna, którą uzyskuje producent.
Należy zauważyć, że powyższa sytuacja wymaga zarówno dyskryminacji cenowej pierwszego, jak i drugiego stopnia:
Segment D1 odpowiada częściowo innym osobom niż D2, częściowo tym samym osobom, które chcą kupić więcej, jeśli produkt jest tańszy.
Ważne jest, aby osoba dyskryminująca cenowo określiła optymalne ceny w każdym segmencie rynku. Dokonuje się tego na kolejnym wykresie, gdzie każdy segment jest traktowany jako odrębny rynek z własną krzywą popytu. Jak zwykle, produkcja maksymalizująca zysk (Q) jest określane przez przecięcie się krzywej kosztów krańcowych (MC) z krzywą przychodów krańcowych dla całego rynku (MR).
Firma decyduje o tym, jaką ilość całkowitej produkcji sprzedać na każdym rynku, patrząc na przecięcie kosztu krańcowego z przychodami krańcowymi (maksymalizacja zysku). Produkcja ta jest następnie dzielona między dwa rynki, na równym poziomie przychodów krańcowych. W związku z tym, optymalną produkcją są Qa i Qb. Na podstawie krzywej popytu na każdym rynku możemy określić ceny maksymalizacji zysku Pa i Pb.
Należy również zauważyć, że przychody krańcowe na obu rynkach na optymalnym poziomie produkcji muszą być równe, w przeciwnym razie firma mogłaby skorzystać na przeniesieniu produkcji na ten rynek, który oferuje wyższe przychody krańcowe.
Biorąc pod uwagę, że rynek 1 charakteryzuje się elastycznością cenową popytu E1, a rynek 2 E2, optymalna racjonalizacja cen na rynku 1 w porównaniu z rynkiem 2 wynosi
formula_1
Należy zauważyć, że cena na doskonale konkurencyjnym rynku będzie zawsze niższa niż jakakolwiek cena w przypadku dyskryminacji cenowej (w tym w szczególnych przypadkach, takich jak powyższy przykład połączenia internetowego, przy założeniu, że idealnie konkurencyjny rynek pozwala konsumentom na połączenie swoich zasobów). Na rynku, na którym panuje doskonała konkurencja, dyskryminacja cenowa nie jest możliwa, a krzywa średnich kosztów całkowitych (ATC) będzie identyczna z krzywą kosztów krańcowych (MC). Cena będzie stanowić przecięcie tej krzywej ATC/MC z linią popytu (D). W ten sposób konsument kupuje produkt po najtańszej cenie, po której każdy producent może wyprodukować dowolną ilość.
Dyskryminacja cenowa jest znakiem, że rynek jest niedoskonały, sprzedawca ma pewną monopolistyczną władzę, a ceny i zyski sprzedawcy są wyższe niż byłyby na rynku całkowicie konkurencyjnym.
Przykłady.
W Stanach Zjednoczonych w niektórych sytuacjach dyskryminacja cenowa jest nielegalna na mocy ustawy Robinsona-Patmana z 1936 roku.

</doc>
<doc id="421070" url="https://pl.wikipedia.org/wiki?curid=421070" title="Lesław Bartelski">
Lesław Bartelski

Lesław Marian Bartelski (ur. 8 września 1920 w Warszawie, zm. 27 marca 2006 tamże) – polski krytyk literacki, prozaik, publicysta, poeta, żołnierz Armii Krajowej i uczestnik powstania warszawskiego.
Życiorys.
Dzieciństwo spędził w Warszawie i na Górnym Śląsku, w Królewskiej Hucie (od 1935 r. Chorzów). Uczeń Gimnazjum Państwowego im. Mickiewicza w Warszawie (matura w 1938 r.), student Wydziału Prawa Uniwersytetu Warszawskiego od 1938 r., podczas okupacji na tajnych kompletach UW (magisterium w 1948 r.).
W 1939 r. ochotnik w obronie Pragi (336 pułk piechoty, odcinek Saska Kępa). W okresie okupacji działacz podziemia kulturalnego, w latach 1942–1944 związany z grupą „Sztuka i Naród”, skończył w 1944 kurs sprawozdawców wojennych.
W latach 1941–1945 żołnierz TOW oraz AK. Brał udział w powstaniu warszawskim w dowództwie pułku „Baszta” i Komendzie V Obwodu Mokotów. Po upadku powstania wywieziony na roboty przymusowe na Dolny Śląsk, uciekł z obozu pracy i przedostał się do Generalnego Gubernatorstwa, gdzie w Częstochowie został oficerem Biura Informacji i Propagandy Komendy Głównej AK aż do jej rozwiązania. Jesienią 1945 r. po ujawnieniu się zweryfikowany przez Departament Personalny MON jako ppor. czasu wojny.
W latach 1945–1972 redaktor czasopism m.in. „Polski Zbrojnej” (1946), „Nowin Literackich” (1947–1948), kierownik audycji poetyckich Polskiego Radia (1949–1951), czasopisma kulturalno-społecznego „Wieś” (1952–1953), tygodnika „Nowa Kultura” (1953–1963), tygodnika Kultura (1963–1972).
Wieloletni działacz Związku Literatów Polskich. W latach 1972–1978 prezes oddziału warszawskiego, 1989 wiceprezes ZLP, od 2000 honorowy prezes ZLP. Wieloletni członek władz ZBoWiD (od maja 1972 r. zastępca sekretarza Rady Naczelnej, od 1979 r. wiceprezes Rady Naczelnej organizacji) oraz Rady Ochrony Pamięci Walk i Męczeństwa. W lutym 1989 r. wszedł w skład działającej przy tej Radzie Komisji do spraw Upamiętnienia Ofiar Represji Okresu Stalinowskiego. Przewodniczący Społecznego Komitetu Budowy pomnika Bolesława Prusa, członek Społecznego Komitetu Budowy Pomnika Powstania Warszawskiego, członek Społecznego Komitetu Budowy Pomnika Państwa Podziemnego i AK. W sierpniu 1984 r. wszedł w skład Obywatelskiego Komitetu Obchodów 40. Rocznicy Powstania Warszawskiego.
Był wieloletnim radnym Rady Narodowej m.st. Warszawy (1969–1984) i jej wiceprzewodniczącym (1973–1980).
Nie angażował się w działalność opozycyjną. Jak ustaliła Joanna Siedlecka, Służba Bezpieczeństwa próbowała wielokrotnie pozyskać go do współpracy, ale on odmawiał. W 1974 roku podczas pogrzebu Melchiora Wańkowicza w imieniu Związku Literatów Polskich wygłosił przemówienie, w którym przedstawił zmarłego jako wielkiego pisarza, dobrego patriotę i człowieka uczciwego, nękanego przez władze PRL. To wszystko sprawiło, że – jak sądzi Siedlecka – SB rozpuszczało w środowisku literackim plotki dyskredytujące Bartelskiego i sugerujące jego współpracę z organami bezpieczeństwa. 
Pochowany na cmentarzu Bródnowskim w Warszawie (kw. 12B-4-10).
Twórczość.
Jest autorem ponad 50 pozycji wydawniczych. Głównym tematem jego twórczości są losy Pokolenia Kolumbów. Do najważniejszych pozycji należy powieści "Genealogia ocalonych" (1963) oraz "Termopile literackie" (2002), jak również popularne monografie "Powstanie warszawskie" (1965), "Mokotów 1944" (1971), "Pułk AK „Baszta”" (1990) oraz leksykon "Polscy pisarze współcześni 1939–1991" (1995).

</doc>
<doc id="421074" url="https://pl.wikipedia.org/wiki?curid=421074" title="Krokodyl syjamski">
Krokodyl syjamski

Krokodyl syjamski ("Crocodylus siamensis") – gatunek gada z rodziny krokodylowatych (krokodyle właściwe) krytycznie zagrożony wyginięciem. Szacuje się, że na wolności żyje około 100 egzemplarzy.

</doc>
<doc id="421078" url="https://pl.wikipedia.org/wiki?curid=421078" title="Józef Ratzinger">
Józef Ratzinger



</doc>
<doc id="421086" url="https://pl.wikipedia.org/wiki?curid=421086" title="Reprezentacja WKS w piłce nożnej">
Reprezentacja WKS w piłce nożnej



</doc>
<doc id="421089" url="https://pl.wikipedia.org/wiki?curid=421089" title="Delta Force">
Delta Force

Delta Force ( – 1st SFOD-D – Operacyjny Oddział Sił Specjalnych armii Stanów Zjednoczonych) – amerykańska jednostka specjalna, utworzona w 1977 roku przez pułkownika Charlesa Beckwitha, wzorowana na brytyjskiej Special Air Service (SAS). Pułkownik brał udział w programie wymiany oficerów z brytyjską jednostką specjalną. Jest częścią Połączonego Dowództwa Operacji Specjalnych.
Stacjonuje w Fort Bragg w Karolinie Północnej. 
Nazwa „Delta” została zaczerpnięta przez samego pułkownika z operacji w Wietnamie o takim kryptonimie, w której brał on udział.
Obsadę na ogół stanowią byli rangerzy, „zielone berety” oraz żołnierze ze 101.\ Dywizji Powietrznodesantowej i 82 Powietrznodesantowej, lecz przyjmowani są również żołnierze z innych jednostek amerykańskich – komandosi tej formacji wyspecjalizowani są w akcjach odbijania zakładników, głównie z uprowadzonych samolotów. Jednostka specjalizuje się w działaniach CT poza granicami kraju. Składa się z trzech szwadronów: A, B, C; każdy z nich w zależności od potrzeb misji może być podzielony na mniejsze jednostki. 
Delta współpracuje m.in. ze 160 Pułkiem Lotniczym Operacji Specjalnych (160th SOAR), brytyjskim SAS, niemieckim GSG 9 i polskim GROM.
Jest najlepiej wyposażoną jednostką specjalną na świecie: sprzęt, który otrzymuje jest najnowocześniejszy, jako pierwsza testuje prototypy w akcjach, część broni i sprzętu jest konstruowana tylko na jej potrzeby.
Jedną z najsłynniejszych akcji jednostki jest nieudana próba odbicia zakładników w ambasadzie amerykańskiej w Teheranie w 1980 roku.
Udane operacje Delty to:
Uzbrojenie.
Pistolety:
Pistolety maszynowe:
Karabiny: 
Różne odmiany rodziny AR-15:
Karabiny maszynowe:
Karabiny wyborowe
Strzelby:
Granatniki

</doc>
<doc id="421092" url="https://pl.wikipedia.org/wiki?curid=421092" title="Juliusz Loranc">
Juliusz Loranc

Juliusz Loranc (ur. 24 września 1937 w Łodygowicach, zm. 25 maja 2016) – polski kompozytor, aranżer i pianista.
Życiorys.
Ukończył Liceum Muzyczne w Bielsku-Białej w klasie klarnetu. Absolwent Wydziału Instrumentalnego Państwowej Wyższej Szkoły Muzycznej w Warszawie w klasie klarnetu Ludwika Kurkiewicza. Jeszcze podczas studiów współpracował jako akompaniator z kabaretami klubów studenckich „Stodoła” i „Hybrydy”, z teatrzykiem satyry Henryka Malechy oraz z kabaretem "Jamnik – Pies Cynicki" Jana T. Stanisławskiego.
W latach 1961–1964 był muzycznym korepetytorem w Teatrze Ludowym w Warszawie, dla którego wspólnie z Jerzym Maksymiukiem skomponował muzykę do bajki dla dzieci "Na straganie". Współpracował z Teatrem Rozrywki w Chorzowie w latach 1979–1981, a od 1982 z Teatrem Rampa na Targówku w Warszawie. W 1961 zadebiutował jako kompozytor piosenek utworem "Hotel Miami" dla Fryderyki Elkany. W latach 1964–1969 i od 1974 współpracował z zespołem Alibabki. Komponował piosenki także dla Stana Borysa, Macieja Kossowskiego, Jacka Lecha, Renaty Lewandowskiej, Haliny Kunickiej, Jana Pietrzaka, Ireny Santor i Niny Urbano. Był kierownikiem muzycznym grupy Quorum (1968–1971) oraz Grupa I (1972–1976).
W 1979 otrzymał Złoty Krzyż Zasługi.
Wybrane kompozycje.
Piosenki.
Skomponował wiele piosenek które zostały przebojami m.in.:

</doc>
<doc id="421102" url="https://pl.wikipedia.org/wiki?curid=421102" title="Pakt stabilizacyjny w Polsce">
Pakt stabilizacyjny w Polsce

Pakt stabilizacyjny – nieformalna nazwa układu zaproponowana 19 stycznia 2006 opozycyjnym partiom parlamentarnym przez prezesa Prawa i Sprawiedliwości, Jarosława Kaczyńskiego.
Określał on m.in. listę 144 ustaw, które mają zostać poparte przez partie przystępujące do układu. Były to ustawy dotyczące m.in.:
Został podpisany 2 lutego 2006 przez Jarosława Kaczyńskiego, Andrzeja Leppera (przewodniczącego Samoobrony RP) oraz Romana Giertycha (przewodniczącego klubu parlamentarnego Ligi Polskich Rodzin). Pakt miał obowiązywać przez rok. Jednak liczne nieporozumienia związane z wystąpieniami Leppera i Giertycha doprowadziły do rozpadu paktu i jego unieważnienia w marcu 2006 roku.
Kontrowersje związane z okolicznościami parafowania paktu stabilizacyjnego.
Obecni na sali byli jedynie dziennikarze mediów związanych z o. Tadeuszem Rydzykiem, takich jak Nasz Dziennik. Dlatego transmisję bezpośrednią z parafowania paktu mogły przeprowadzić jedynie Telewizja Trwam oraz Radio Maryja. Pozostali dziennikarze, którzy nie zostali poinformowani o terminie parafowania umowy, zaprotestowali wobec nierównego traktowania. Oficjalne podpisanie, dostępne dla wszystkich, nastąpiło kilkanaście minut później. Jednak konferencja została zbojkotowana przez dziennikarzy, którzy opuścili salę na której miała ona miejsce.
Przewodniczący Samoobrony, Andrzej Lepper zaprzeczył jakoby niektórym dziennikarzom uniemożliwiono wstęp na salę, gdy odbywało się parafowanie paktu. Z kolei ks. Józef Kloch, rzecznik Konferencji Episkopatu Polski odciął się od mediów katolickich, które podczas parafowania były obecne: "W związku ze znanymi wydarzeniami, jakie miały miejsce podczas spotkań z dziennikarzami przy okazji zawarcia paktu stabilizacyjnego, informuje się, że uczestniczące w nich media wiązane z Kościołem nie działały w jego imieniu. Poczynania te nie były konsultowane z żadnym gremium statutowym KEP".

</doc>
<doc id="421107" url="https://pl.wikipedia.org/wiki?curid=421107" title="Sajjeret Matkal">
Sajjeret Matkal

Sajjeret Matkal (hebr. סיירת מטכ"ל; akronim od סיירת מטה הכללי, "Sajjeret Matte ha-Kelali"; ang. "General Staff Reconnaissance Unit"; pol. "Jednostka Rozpoznawcza Sztabu Generalnego") – izraelska jednostka specjalna Sił Obronnych Izraela. Nazywana także jako Jednostka 269 (hebr. יחידה 269) lub Jednostka 262 (hebr. יחידה 262). Jej żołnierze nazywają ją zwyczajnie "„Jednostka”" (hebr. היחידה, "ha-Jechida"). Siedzibą Sajjeret Matkal jest obóz Sirkin, na przedmieściach miasta Petach Tikwa.
Jednostka powstała w 1957 roku i była wzorowana na brytyjskim SAS. Jest przygotowana do prowadzenia szerokiej gamy operacji specjalnych: rozpoznania specjalnego i zbierania informacji wywiadowczych pola walki, antyterrorystycznych i kontr-terrorystycznych, głębokiego rozpoznania i działań wywiadowczych, oraz akcji bezpośrednich, działania specjalne na tyłach przeciwnika. Sejjeret Matkal jest również używana do misji ratowania zakładników poza granicami Izraela. Jednostki, do których można porównać jednostkę Sajjeret Matkal pod względem podporządkowania i przeznaczenia, to np. amerykańska Delta Force czy brytyjski 22. Pułk SAS.
Motto jednostki zostało zapożyczone z SAS i brzmi "Who Dares Wins", co można dosłownie przetłumaczyć na:
Historia.
Sajjeret Matkal została założona w 1957 roku przez majora Abrahama Arnana, byłego studenta jesziwy i żołnierza kompanii szturmowych Palmach. Arnan został pierwszym dowódcą Sajjeret Matkal. Otrzymał on silne wsparcie od pułkownika Dawida Lazarusa, zastępcy dowódcy Korpusu Pancernego. Do nowej jednostki zebrano byłych żołnierzy Palmach, weteranów z jednostki komandosów „Jednostka 101” i byłych spadochroniarzy. Pierwotnie była to część "„Aman Jednostki 157”", ale po roku rozpoczęła niezależną działalność jako elitarna jednostka sił specjalnych Sztabu Głównego. Strukturę organizacyjną oraz system szkoleń żołnierzy oparto na brytyjskim SAS. Członkowie jednostki byli szkoleni przez Beduinów w umiejętności odnajdywania śladów na pustyni, aby dzięki temu lepiej poruszać się w terenie i mieć przewagę nad przeciwnikiem. Dzięki wykorzystaniu helikopterów Sajjeret Matkal mogła prowadzić działania operacyjne głębiej w terytorium sąsiednich państw arabskich niż jakakolwiek inna izraelska jednostka wcześniej. Większość działań operacyjnych Sajjeret Matkal jest ściśle tajnych, wiadomo jednak, że jednostka miała bardzo duży wpływ na rozwój izraelskiej armii. Między innymi opracowała taktykę infiltracji przy użyciu helikopterów. Ponadto wykorzystywanie przez jej członków pistoletów maszynowych Uzi przekonało izraelski przemysł zbrojeniowy do ich dalszego rozwoju i produkcji na większą skalę.
Jeszcze do niedawna izraelskie siły zbrojne zaprzeczały istnieniu tej jednostki. Operacje były przypisywane „elitarnym komandosom”. Jednak ze względu na duże sukcesy odnoszone przez jednostkę w śmiałych operacjach, pod koniec lat 80 XX wieku wojsko przyznało się do istnienia Sajjeret Matkal i ujawniła niektóre tajemnice dotyczące jej operacji. Pomimo to, wiele szczegółów nadal pozostaje w tajemnicy.
Ujawniono także kilka informacji o wypadkach śmiertelnych, do których doszło w jednostce:
W Sajjeret Matkal służyło kilku późniejszych wysokich dowódców wojskowych oraz polityków izraelskich. Byli to między innymi: premier Binjamin Netanjahu, premier i minister obrony Ehud Barak, wicepremier Sza’ul Mofaz, generał major Mattan Wilnaj, szef Sztabu Głównego Mosze Ja’alon, szef Szin Bet Awi Dichter, dyrektor Mosadu Dani Jatom i Szabattaj Szawit, politycy Awszalom Wilan, Jochanan Plesner i Ehud Jatom, generałowie Amiram Lewin, Uzzi Dajan, Nehemia Tamari, Szaj Awital, Etan Jicchak i Tal Ruso.
Rekrutacja i szkolenie.
Sajjeret Matkal jest jednostką z dużym stopniem utajnienia i niewiele wiadomo o zasadach rekrutacji i szkolenia. Jej członkowie są dobierani na zasadzie selekcji najlepszych żołnierzy izraelskiej armii. Od lat 70. XX wieku organizowany jest tajny obóz rekrutacyjny ("Gibbusz"), na który mogą zgłaszać się ochotnicy. Jest on organizowany dwa razy do roku. Rekruci przechodzą wyczerpujące kilkudniowe testy w warunkach polowych. Są oni przez cały czas monitorowani przez lekarzy i psychologów. Ci, którzy przejdą pomyślnie testy, otrzymują propozycję przystąpienia do Sajjeret Matkal. W latach 90 XX w. system obozów rekrutacyjnych przyjęły także inne jednostki izraelskich sił specjalnych (Sajjeret). Po przyjęciu do jednostki, rekrut przechodzi intensywne 20 miesięczne szkolenie, z dużym naciskiem na broń strzelecką, sztuki walki, nawigację, kamuflaż, rekonesans i inne umiejętności ważne dla przetrwania za liniami wroga. System szkolenia przebiega w następującym porządku: (1) cztery miesiące podstawowego szkolenia piechoty, które odbywa się w podstawowej bazie szkoleniowej spadochroniarzy. Jest to część rutynowego podstawowego szkolenia normalnych spadochroniarzy; (2) dwumiesięczne zaawansowane szkolenie piechoty, przeprowadzane w obrębie jednostki; (3) trzytygodniowy kurs spadochronowy, który odbywa się w Szkole Spadochroniarstwa Sił Obronnych Izraela; (4) pięciotygodniowy kurs walki z terroryzmem (CT) przeprowadzany w Szkole Antyterroryzmu Sił Obronnych Izraela. Jest on później kontynuowany w obrębie jednostki; (5) szkolenie z rozpoznania dalekiego z uwzględnieniem nawigacji, przeprowadzane w obrębie jednostki. Gdy w większości jednostek sił specjalnych szkolenia tego typu odbywają się parami (względy bezpieczeństwa), w Sajjeret Matkal kadeci przechodzą szkolenie pojedynczo. Aby otrzymać czerwony beret muszą odbyć 120-kilometrowy bieg ("Beret March"). Sajjeret Matkal ma swoją odznakę (przyznawane podczas nocnych uroczystości w fortecy Masada), jednak jej żołnierzom nie wolno ich nosić w miejscach publicznych. Wynika to ze względów bezpieczeństwa oraz wymogów utrzymania tajemnicy prowadzonych działań operacyjnych. Żołnierze najczęściej działają w ubraniach cywilnych.
Organizacja.
Organizacyjnie Sajjeret Matkal podlega wywiadowi wojskowemu Aman. Struktura organizacyjna Sajjeret Matkal jest wyjątkowa i inna od wszystkich innych jednostek izraelskich sił specjalnych. Wynika to z faktu, że Sajjeret Matkal nie ma z góry określonych zadań w czasie wojny. Jednostka wykonuje wszelkie zadania operacyjne przydzielane bezpośrednio przez Sztab Generalny Sił Obronnych Izraela. Z tego powodu jest ona organizacyjnie przygotowana do przeprowadzenia rozmaitych zadań. Sajjeret Matkal posiada pododdziały: wsparcia technicznego i informacyjnego, służby medycznej, zespół ekspertów od infiltracji, zespoły snajperskie, saperzy i inne. Może więc działać w dużym stopniu niezależnie od innych jednostek wojskowych izraelskiej armii. Jednostka liczy około 300 komandosów.
Uzbrojenie.
Uzbrojenie Sajjeret Matkal jest wysoce specjalistyczne i zamówienia na rzecz tej JW są realizowane odrębnie od ogólnych zamówień izraelskiego wojska. Jako komandosi Aman, żołnierze jednostki mogą korzystać praktycznie z wszystkich rodzajów broni oferowanych na międzynarodowym rynku. Chociaż izraelski sprzęt wojskowy jest bardzo dobrej jakości, to jednak do niektórych działań operacyjnych jest wybierane alternatywne uzbrojenie zagraniczne. Wynika to także z faktu potrzeby zacierania śladów i utrudnienia późniejszej identyfikacji sprawców przeprowadzonej operacji taktycznej. Podczas misji jest wykorzystywana podobna broń jaką wykorzystują funkcjonariusze Aman czy „Instytutu”: pistolety Glock 17 i Glock 18, karabinek Tavor TAR-21 i Galil, pistolety maszynowe Uzi, karabiny wyborowe M 24 i Steyr SSG 69, strzelby Remington 870 i Mossberg 500.
Dowódcy Sajjeret Matkal.
Poniżej znajduje się lista dowódców Sajjeret Matkal, których nazwiska zostały dopuszczone do publikacji:

</doc>
<doc id="421112" url="https://pl.wikipedia.org/wiki?curid=421112" title="Raport Meriama">
Raport Meriama

Raport Meriama () – opublikowany w 1928 roku przez amerykański Instytut Studiów Rządowych (ang. "Institute for Government Research") raport, krytycznie oceniający system oświaty Indian w Stanach Zjednoczonych. Noszący oficjalny tytuł "The Problem of Indian Administration" (Problem indiańskiej administracji), ale popularnie zwany – od nazwiska jednego z głównych jego autorów – "Raportem Meriama", dokument stał się podstawą do niezbędnych reform rządowej polityki wobec Indian, w tym zmian w zakresie oświaty tubylczych Amerykanów. Raport ujawnił m.in. szokujące warunki panujące w wielu organizowanych specjalnie dla indiańskich dzieci w poprzednich dziesięcioleciach rządowych szkołach z internatami, w tym liczne przypadki przeludnienia, przemocy i braku stosownej opieki. Dokument potwierdził wcześniejsze zarzuty (m.in. Charlesa Alexandra Eastmana i innych członków Towarzystwa Amerykańskich Indian (SAI)) dotyczące wykorzystywania uczniów do przymusowej pracy i niskiego poziomu kadry pedagogicznej zatrudnionej w szkołach dla Indian. Chociaż jego autorzy sugerowali, że nauczyciele próbują dostosowywać program nauczania i wychowania do specyficznych – np. kulturowo i językowo – możliwości i potrzeb dzieci, to jednak potwierdził też, że zasadniczym celem takich szkół jest oderwanie uczniów od plemiennych korzeni i ich asymilacja.
Raport powstał krótko po przyznaniu w 1924 roku wszystkim Indianom żyjącym w granicach Stanów Zjednoczonych obywatelstwa amerykańskiego jako swoistej nagrody za postępy w integracji i liczne zgłaszanie się indiańskich ochotników do armii Stanów Zjednoczonych i ich walkę na frontach I wojny światowej. Część Indian – np. mieszkańcy Terytorium Indiańskiego – otrzymała nie zawsze chciane przez nich obywatelstwo już wcześniej, zwykle wraz z objęciem indywidualnych działek, na które dzielono wówczas wspólne ziemie plemienne (odbierając zarazem tubylcom „nadmiar ziemi” (ang. "surplus lands") i przeznaczając ją pod otwarte osadnictwo). Zostanie obywatelami Stanów Zjednoczonych nie oznaczało jednak dla Indian otrzymania automatycznie pełni obywatelskich uprawnień – np. praw wyborczych (niektóre stany przyznały je tubylczym Amerykanom dopiero w 1948 roku), praw do pełnego dysponowania otrzymaną ziemią czy prawa do samodzielnego wychowania i kształcenia dzieci, często wbrew woli rodziców wysyłanych z rezerwatów do szkół z internatami. Istotną rolę w tych (i innych) sprawach dotyczących życia tubylczych Amerykanów odgrywało nadal Biuro do spraw Indian (ang. "Bureau of Indian Affairs").
Wnioski zawarte w raporcie umożliwiły i przyspieszyły szereg zmian w tubylczej oświacie państwowej – a także do pewnego stopnia misyjnej i prywatnej – wdrażanych przez kolejną dekadę w ramach reform tzw. Nowego Ładu ("New Deal") za rządów prezydenta Franklina Delano Roosevelta i komisarza do spraw Indian Johna Colliera. Dotyczyły one m.in. edukacji dwujęzycznej, szerszego uwzględnienia w programie szkół elementów tubylczych kultur oraz zastępowania niektórych indiańskich szkół z internatami szkołami dziennymi. Spory wokół nowatorskiej "ustawy o reorganizacji Indian" i kierunków rządowej polityki wobec tubylczych Amerykanów doprowadziły do ustąpienia komisarza Colliera w roku 1945 i wstrzymania części reform na wiele kolejnych lat (mimo powstania w 1944 roku Krajowego Kongresu Indian Amerykańskich – pierwszej współczesnej panindiańskiej organizacji w USA).

</doc>
<doc id="421113" url="https://pl.wikipedia.org/wiki?curid=421113" title="Meriam Report">
Meriam Report



</doc>
<doc id="421120" url="https://pl.wikipedia.org/wiki?curid=421120" title="Marian Żenkiewicz">
Marian Żenkiewicz

Marian Żenkiewicz (ur. 17 marca 1945 w Toruniu) – polski inżynier i polityk, specjalista z zakresu inżynierii materiałowej, profesor nauk technicznych, prorektor Uniwersytetu Kazimierza Wielkiego w Bydgoszczy, poseł na Sejm X, I i II kadencji, senator IV i V kadencji, poseł do Parlamentu Europejskiego V kadencji.
Życiorys.
W 1965 ukończył Liceum Ogólnokształcące w Żninie. W 1971 ukończył studia na Wydziale Elektrycznym Politechniki Gdańskiej, a w 1977 studia na Wydziale Matematyki, Fizyki i Chemii Uniwersytetu Mikołaja Kopernika w Toruniu. W tym samym roku uzyskał na Politechnice Gdańskiej stopień doktora nauk technicznych. Pracował naukowo na Politechnice Gdańskiej w latach 1971–1972, następnie był głównym energetykiem w Zakładach Włókien Sztucznych „Elana” w Toruniu. Od 1976 był związany z Ośrodkiem Badawczo-Rozwojowym Maszyn i Urządzeń Chemicznych „Metalchem” w Toruniu, pracował na stanowiskach kierownika wydziału, zastępcy dyrektora ds. badawczo-wdrożeniowych, a w latach 1981–1990 dyrektora. Przewodniczył również radzie naukowej tego ośrodka, w tym także po przekształceniu go w Instytut Przetwórstwa Tworzyw Sztucznych „Metalchem”. W 1983 ukończył Podyplomowe Studium Organizacji i Zarządzania na Uniwersytecie Gdańskim. Odbył staże w zakładach Neckarwerke w Stuttgarcie i Rexroth we Frankfurcie nad Menem. W 1990 habilitował się na Politechnice Śląskiej na podstawie rozprawy pt. "Modyfikacja adhezyjnych właściwości warstwy wierzchniej folii polietylenowej metodą wyładowań niezupełnych".
W 1992 został mianowany profesorem nadzwyczajnym w Zakładzie Technologii i Materiałoznawstwa Wyższej Szkoły Pedagogicznej w Bydgoszczy. W 2002 otrzymał tytuł profesora nauk technicznych, po czym został profesorem zwyczajnym Akademii Bydgoskiej im. Kazimierza Wielkiego. Od 2005 pełnił funkcję prorektora Uniwersytetu im. Kazimierza Wielkiego ds. nauki i współpracy z zagranicą.
W pracy naukowej specjalizuje się w przetwórstwie polimerów. Ogłosił ponad 200 publikacji (w tym 5 książek), jest autorem lub współautorem 16 patentów (m.in. "Sposób aktywowania powierzchni folii tworzywowej i urządzenie do aktywowania folii tworzywowej" i "Binarny układ sterowania procesami przemysłowymi"). Członek Polymer Processing Society, Stowarzyszenia Inżynierów i Techników Mechaników Polskich, Stowarzyszenia Elektryków Polskich, Towarzystwa Naukowego Organizacji i Kierownictwa.
W 1989 wstąpił do Polskiej Zjednoczonej Partii Robotniczej, był członkiem komisji ekonomicznej komitetu wojewódzkiego partii w Toruniu. Pełnił mandat radnego Wojewódzkiej Rady Narodowej. Po rozwiązaniu PZPR wchodził w skład władz lokalnych Sojuszu Lewicy Demokratycznej, m.in. przewodniczył radzie powiatowej w Toruniu. W latach 1989–1997 zasiadał w Sejmie X, I i II kadencji, następnie w latach 1997–2005 w Senacie IV i V kadencji, gdzie reprezentował województwo i okręg toruński. W trakcie V kadencji przewodniczył Komisji Nauki, Edukacji i Sportu. W 2005 nie ubiegał się o reelekcję. Z ramienia Senatu był również obserwatorem w Parlamencie Europejskim, a od maja do lipca 2004 wykonywał mandat posła w Parlamencie Europejskim V kadencji. W 1993 był jednym z dwóch posłów KP SLD, którzy głosowali za wprowadzeniem ustawy antyaborcyjnej.
Był akademickim mistrzem Polski w biegach długich, w latach 90. mistrzem Polski weteranów. Pełnił funkcję wiceprezesa Polskiego Związku Weteranów Lekkiej Atletyki. Żonaty z Wiesławą, ma dwie córki Małgorzatę i Katarzynę.

</doc>
<doc id="421124" url="https://pl.wikipedia.org/wiki?curid=421124" title="Poskoczek mułowy">
Poskoczek mułowy

Poskoczek mułowy ("Periophthalmus barbarus") – ryba z rodziny babkowatych.
Występowanie.
Wszystkie rodzaje wód, od Afryki (od Angoli) na wschodzie przez Morze Czerwone, Indie, Bangladesz, Filipiny po zachodnią Australię i wyspę Guam w Mikronezji.
Opis.
Wydaje się bardziej podobna do płaza, niż do ryby. Gatunek ten występuje w wodach słonawych, które co jakiś czas opuszcza, wychodząc na ląd. Poskoczka można trzymać w akwarium, warunkiem jest możliwość, by ryba wyszła na ląd (najlepiej do tego celu nadają się korzenie, jako że ryba ta w naturze zamieszkuje lasy namorzynowe). Ważne jest, by w zbiorniku poza wodą była bardzo duża wilgotność, gdyż ciało ryby musi być wilgotne.
W akwarium powinna być utrzymywana temperatura minimum 25 °C, a najlepiej około 30 °C, pH wody około 8,0. Nie jest absolutnie konieczne solenie wody.
Poskoczek nie rozmnaża się w niewoli. Jest rybą drapieżną i żywi się owadami, robakami, małymi rybami. W warunkach akwarystycznych można stosować pożywienie mrożone. Potrafi się wspinać i skakać, zatem akwarium musi być przykryte. Można zaobserwować szczególną zdolność nieznacznej zmiany barwy ciała, upodabniającej do otoczenia – zwłaszcza po przebywaniu ryby dłuższy czas na czarnym podłożu.
Poskoczek zajmuje swoje terytorium i walczy o nie, więc trzymanie więcej niż jednego osobnika wymaga dużego akwarium.
W warunkach naturalnych często buduje swoiste „baseny” w mule, chroniąc się w ten sposób przed odpływem wody.

</doc>
<doc id="421127" url="https://pl.wikipedia.org/wiki?curid=421127" title="Polskie Radio Kielce">
Polskie Radio Kielce

Radio Kielce – regionalna rozgłośnia Polskiego Radia nadająca z Kielc.
Radio to obejmuje swym zasięgiem całe województwo świętokrzyskie oraz spore fragmenty województw ościennych. Radio Kielce ma również pięć redakcji terenowych: w Jędrzejowie, Kazimierzy Wielkiej, Ostrowcu Świętokrzyskim, Sandomierzu i Starachowicach. Radia Kielce można również słuchać online na stronie radio.kielce.pl
Polskie Radio Kielce należy do Stowarzyszenia 4R (razem z Radiem Rzeszów, Radiem Lublin i Radiem Kraków) oraz należy do spółki Audytorium 17 zrzeszającej wszystkie rozgłośnie regionalne Polskiego Radia.
Słuchalność.
Według badania Radio Track (wykonane przez Millward Brown SMG/KRC) za okres listopad-kwiecień 2021/2022, wskaźnik udziału w rynku słuchalności Polskiego Radia Kielce wyniósł 8,4 proc., co dało tej stacji 3. pozycję w kieleckim rynku radiowym.
Częstotliwości nadawania.
Radio Kielce nadaje analogowo na częstotliwościach:
Odbiór cyfrowy.
Od 2015 roku rozgłośni można było słuchać na radioodbiornikach naziemnej radiofonii cyfrowej DAB+, jednakże w maju 2016 przekaz został wyłączony. Planowana wcześniej jako drugi program cyfrowy Radia Kielce stacja z muzyką ludową od wakacji 2016 roku dostępna jest jako Folk Radio w internecie.
W sierpniu 2018 roku Radio Kielce wróciło do nadawania cyfrowego. Stacja w DAB+ pojawiła się wraz z Folk Radiem.

</doc>
<doc id="421130" url="https://pl.wikipedia.org/wiki?curid=421130" title="Socjaldemokratyzm">
Socjaldemokratyzm



</doc>
<doc id="421131" url="https://pl.wikipedia.org/wiki?curid=421131" title="Walentynów (Kutno)">
Walentynów (Kutno)

Walentynów (także pot. "Raszew") – część miasta Kutna. Leży na północym zachodzie miasta, na lewym brzegu rzeki Ochni, w rejonie ulic Jesiennej i Rolniczej. Walentynów ma całkowicie wiejski charakter, znajdują się tam wyłącznie gospodarstwa rolne.
Na granicy Walentynowa mieszczą się tory manewrowe i postojowe stacji Kutno.
Historia.
Dawniej samodzielna miejscowość (wieś). Od 1867 w gminie Kutno. W okresie międzywojennym należał do powiatu kutnowskiego w woj. warszawskim. 20 października 1933 utworzono gromadę Walentynów w granicach gminy Kutno, składającą się ze wsi Walentynów i Dybów. 1 kwietnia 1939 wraz z całym powiatem kutnowskim przeniesiony do woj. łódzkiego. Podczas II wojny światowej włączony do III Rzeszy.
Po wojnie Walentynów powrócił do powiatu kutnowskiego w województwie łódzkim, gdzie stanowił jedną z 22 gromad gminy Kutno. W związku z reorganizacją administracji wiejskiej jesienią 1954, Walentynów wszedł w skład nowej gromady Gołębiewek Nowy, a po jej zniesieniu 31 grudnia 1961 – do gromady Kutno, którą równocześnie przemianowano na Kutno-Zachód. W 1971 roku liczył 137 mieszkańców.
Od 1 stycznia 1973 w gminie Kutno jako część sołectwa Florek. W latach 1975–1976 miejscowość należała administracyjnie do województwa płockiego.
2 lipca 1976 Walentynów włączono do Kutna.

</doc>
<doc id="421142" url="https://pl.wikipedia.org/wiki?curid=421142" title="Niszczyciele typu Asashio">
Niszczyciele typu Asashio

 – typ japońskich niszczycieli okresu przedwojennego i II wojny światowej, składający się z 10 jednostek, a także nazwa głównego okrętu typu.
Historia.
Duże niszczyciele typu "Asashio" zamówiono w ramach japońskiego drugiego programu wymiany starszych jednostek floty z 1934 roku. Po serii silnie uzbrojonych dużych niszczycieli typu "Fubuki" (tzw. „specjalnego typu”) z końca lat 20., japońska marynarka wojenna zamówiła 16 nieco mniejszych jednostek typów "Hatsuharu" i będącego jego rozwinięciem typu "Shiratsuyu". Okręty te, mimo silnego uzbrojenia i dużego zasięgu pływania, w założeniu miały mieścić się w limitach wyporności dla niszczycieli (1500 t), nałożonych traktatem londyńskim z 1930. Na skutek ograniczenia wielkości, nie były jednak zbyt udane, mimo faktycznego przekroczenia traktatowej wyporności. Ich uzbrojenie w porównaniu z typem "Fubuki" zredukowano z 6 do 5 dział 127 mm, przy tym nieudane było rozmieszczenie dwóch wież artylerii na rufie na jednym poziomie, spowodowane obawami o stateczność. W konsekwencji, japoński Sztab Generalny zdecydował powrócić do konstruowania dużych niszczycieli o uzbrojeniu porównywalnym ze „specjalnym typem” oraz o wyższej prędkości, niż poprzednie typy i pozbawionych ich wad.
Okręty typu "Asashio" wywodziły się konstrukcyjnie z typu "Shiratsuyu", jednakże były znacznie powiększone, w tym nieco poszerzono ich kadłub dla uzyskania lepszej stateczności. Dzięki temu, można było na rufie rozmieścić dwie dwudziałowe wieże, w dwóch poziomach, przez co uzbrojenie artyleryjskie wzrosło do 6 dział 127 mm. Uzbrojenie torpedowe pozostało takie, jak na poprzednim typie (w porównaniu z „typem specjalnym” liczba wyrzutni zmniejszyła się o jedną, lecz liczba dostępnych torped wzrosła o jedną, a czterorurowe aparaty zapewniały lepsze wykorzystanie masy od trójrurowych). Wyporność niszczycieli wprawdzie wzrosła ponad limity traktatowe, lecz Japonia w tym okresie odeszła już potajemnie od ich przestrzegania dla nowo budowanych okrętów, a wkrótce także odeszła oficjalnie. Na okrętach zastosowano ponadto bardziej efektywne siłownie, niż na poprzednich typach (kotły o ciśnieniu 22 w miejsce 18,3 atm).
Po wejściu do służby „Asashio”, ujawniła się wada niszczycieli w postaci słabej manewrowości na skutek nieudanej konstrukcji steru, jednakże uległa ona polepszeniu po przekonstruowaniu rufy.Drugą wadą były niesprawności nowych turbin parowych, prowadzące do uszkodzenia łopatek, jednakże przed przystąpieniem Japonii do wojny zostały one wyeliminowane.
Opis konstrukcji.
Niszczyciele typu "Asashio" miały typową architekturę dla japońskich niszczycieli. Kadłub miał podwyższony pokład dziobowy na niecałej 1/3 długości. Na pokładzie dziobowym znajdowała się jedna dwudziałowa wieża artylerii, a za nią krótka, wieżowa nadbudówka. Dwie pozostałe wieże znajdowały się na pokładzie rufowym i niskiej nadbudówce rufowej, w dwóch poziomach. Spaliny z trzech kotłów były odprowadzane przez dwa kominy, pomiędzy którymi była umieszczona na postumencie w osi podłużnej okrętu poczwórna wyrzutnia torpedowa; druga wyrzutnia była umieszczona na pokładzie za drugim kominem, połączonym z niewielką nadbudówką. Za wyrzutniami znajdowały się pojemniki na torpedy zapasowe (dla pierwszej wyrzutni – po dwa po obu stronach drugiego komina, dla drugiej wyrzutni – cztery wkomponowane w lewą stronę nadbudówki rufowej).
Niszczyciele typu "Asashio" miały silne uzbrojenie artyleryjskie i torpedowe, składające się po wejściu do służby z 6 dział kalibru 127 mm i 8 wyrzutni torped z zapasem 16 torped, przy tym stosowane na japońskich niszczycielach torpedy kalibru 610 mm były znacznie skuteczniejsze od torped kalibru 533 mm, używanych powszechnie przez większość państw. Działa artylerii głównej dzięki kątowi podniesienia 55° w wieżach typu C ("Hei"), mogły w niewielkim zakresie zwalczać samoloty. Typowe dla japońskich niszczycieli od „typu specjalnego” rozmieszczenie dział w zamkniętych wieżach polepszało warunki obsługi. Na niszczycielach typu "Asashio" jako pierwszych zastosowano nowe działka przeciwlotnicze 25 mm Typ 96, będące następnie standardową bronią japońskiej marynarki, lecz mimo to lekkie uzbrojenie przeciwlotnicze było słabszą stroną okrętów ze względu na niewielki kaliber działek i początkowo małą ich liczbę (dwa podwójne działka automatyczne 25 mm po obu stronach drugiego komina).
Uzbrojenie przeciwlotnicze po wybuchu wojny stało się niewystarczające, wobec dominującej roli lotnictwa. Na czterech ocalałych okrętach na przełomie 1943 i 1944 wzmocniono je do 15 działek 25 mm, kosztem zdemontowanej drugiej wieży artylerii głównej i zmniejszenia liczby dział 127 mm do czterech. W porównaniu z okrętami amerykańskimi minusem jednak było stosowanie działek przeciwlotniczych stosunkowo małego kalibru oraz o mniejszej skuteczności naprowadzania, zwłaszcza przeciwko szybko poruszającym się celom. Od połowy 1944 liczbę działek przeciwlotniczych 25 mm zwiększano maksymalnie do 28. Zwiększano również zapas bomb głębinowych. Wzmocnienie uzbrojenia pociągało za sobą wzrost wyporności standardowej do ok. 2000 t (pełnej do ok. 2635 t) i zmniejszenie prędkości do ok. 29 w.
Rozwinięciem typu "Asashio" były niszczyciele typów "Kagero" i "Yugumo" – podstawowe japońskie jednostki tej klasy podczas wojny.
Służba.
Niszczyciele typu "Asashio" brały udział w większości głównych operacji floty japońskiej począwszy od przystąpienia Japonii do II wojny światowej, zazwyczaj w większych zespołach z niszczycielami innych typów. „Asagumo” był jednym z najaktywniejszych niszczycieli floty japońskiej. Wszystkie zostały zatopione podczas wojny. Cztery jednostki zostały zatopione przez amerykańskie okręty nawodne, dwa padły ofiarą okrętów podwodnych, pozostałe cztery zostały zatopione przez lotnictwo amerykańskie. Dwa utracono w 1942, cztery w 1943, trzy w 1944 i jeden w 1945 roku.
Niszczyciele grupowane były w czterookrętowe dywizjony ("Kuchikutai"), przydzielane do eskadr (określanych też jako flotylle, "Suiraisentai"). Początkowo i przez większość swej kariery „Arashio”, „Asashio”, „Michishio” i „Oshio” tworzyły 8. Dywizjon, „Asagumo”, „Minegumo”, „Natsugumo” i „Yamagumo” 9. Dywizjon, a „Arare” i „Kasumi” należały do 18. Dywizjonu.
Dwa okręty („Arare” i „Kasumi”) brały udział w osłonie lotniskowców i tankowców 1. Zespołu Uderzeniowego, dokonującego otwierającego wojnę na Pacyfiku ataku na Pearl Harbor, następnie ataków m.in. na Rabaul (styczeń 1942), w końcu rajdu na Ocean Indyjski w marcu-kwietniu 1942. Na początku wojny na Pacyfiku większość niszczycieli typu "Asashio" działała jednak od grudnia 1941 do maja 1942 na wodach Azji Południowo-Wschodniej, osłaniając lądowania wojsk japońskich w Malezji, na Filipinach i wyspach Indonezji. Najbardziej udaną akcją, związaną wyłącznie z okrętami tego typu, stała się nocna bitwa w cieśninie Badung 19 lutego 1942, w której brały udział cztery niszczyciele 8. Dywizjonu, z czego „Asashio” i „Oshio” skutecznie stawiły samotnie czoła znacznie silniejszemu alianckiemu zespołowi krążowników i niszczycieli, topiąc niszczyciel „Piet Hein” i uszkadzając inne okręty (niszczyciel „Michishio” odniósł w tym starciu poważne uszkodzenia). Trzy niszczyciele 9. Dywizjonu wzięły udział w bitwie na Morzu Jawajskim 27 lutego 1942, uczestnicząc w zatopieniu brytyjskiego niszczyciela HMS „Electra”.
Na przełomie maja i czerwca 1942 siedem okrętów wzięło udział w bitwie pod Midway, w składzie osłony zespołu inwazyjnego (9 dywizjon), zespołu wsparcia ogniowego desantu (8 Dywizjon) i zespołu inwazyjnego (18 Dywizjon), nie walcząc bezpośrednio z okrętami. Dwa okręty 8 Dywizjonu („Asashio” i „Arashio”) zostały jednak uszkodzone 6 czerwca przez lotnictwo. Przez cały okres, pomiędzy poszczególnymi kampaniami, niszczyciele wypełniały też zadania eskorty konwojów i okrętów pomiędzy Japonią a zdobytymi terenami i pomiędzy poszczególnymi wyspami, bazując głównie w Truk i Rabaul. W czerwcu i lipcu część wzięła udział w kampanii na Aleutach, podczas której „Arare” został zatopiony, a „Kasumi” poważnie uszkodzony 5 lipca 1942 koło Kiski przez amerykański okręt podwodny USS Growler.
Począwszy od października 1942, do siedmiu niszczycieli tego typu brało udział w kampanii na Wyspach Salomona, przede wszystkim kilkumiesięcznych walkach o Guadalcanal. Oprócz osłony lotniskowców w powietrzno-morskiej bitwie koło wschodnich Salomonów (sierpień 1942), poszczególne jednostki brały udział w starciach z flotą amerykańską koło przylądka Esperance, pierwszej i drugiej bitwie pod Guadalcanalem oraz bombardowaniu wyspy (listopad 1942), a przede wszystkim na pokładach dowoziły posiłki na Guadalcanal w nocnych rejsach zaopatrzeniowych, tzw. „Tokyo Express”, a w lutym 1943 ewakuowały stamtąd wojska. W listopadzie-grudniu 1942 wykonywały też
rejsy zaopatrzeniowe na Bunę (północne wybrzeże Nowej Gwinei). Po upadku Guadalcanalu działały w rejonie zachodnich Wysp Salomona i Archipelagu Bismarcka. Dwa okręty, „Asashio” i „Arashio” zostały zatopione przez amerykańskie lotnictwo w bitwie na Morzu Bismarcka 3–4 marca 1943. W marcu-kwietniu 1943 niszczyciele m.in. dowodziły posiłki na Kolombangarę, przy czym 6 marca 1943 „Minegumo” zatopiony został przez amerykańskie krążowniki w nocnej bitwie w zatoce Kula.
Trzy z czterech ocalałych okrętów wzięły udział w bitwie na Morzu Filipińskim w czerwcu 1944, eskortując lotniskowce, bez starć z okrętami. Wszystkie cztery jednostki wzięły udział w bitwie o Leyte, podczas której trzy („Asagumo”, „Yamagumo” i „Michishio”) zostały zatopione przez amerykańskie okręty nawodne 25 października 1944 w starciu w cieśninie Surigao. Ostatni ocalały „Kasumi” pełnił jeszcze zadania eskortowe, a w grudniu bombardował wyspę Mindoro, po czym wziął udział w ostatniej dużej akcji marynarki japońskiej – „szarży” pancernika „Yamato” (operacja Ten-gō), podczas której został zatopiony 7 kwietnia 1945 na zachód od Nagasaki przez amerykańskie lotnictwo.
Losy okrętów w skrócie.
„Arare” (pol. „Grad”) (18. Dywizjon) – osłona lotniskowców podczas ataku na Pearl Harbor (grudzień 1941), ataków na Rabaul, Kavieng (styczeń 1942), rajdu na Ocean Indyjski (marzec-kwiecień 1942). Bitwa pod Midway (czerwiec 1942, zespół inwazyjny). Zatopiony 5 lipca 1942 koło Kiski (Aleuty) przez amerykański okręt podwodny USS Growler (104 zabitych).
„Arashio” (pol. „Burzliwy morski przypływ”) (8. Dywizjon) – działania na wodach Malajów i Indonezji, bitwa w cieśninie Badung 19 lutego 1942. Bitwa pod Midway (zespół wsparcia desantu) – uszkodzony trafieniem bomby 6 czerwca 1942 (37 zabitych, naprawy do października). Działania na wodach zachodnich Wysp Salomona, rejsy zaopatrzeniowe na Bunę (listopad-grudzień 1942), Guadalcanal i Rekata (styczeń-luty 1943). Uszkodzony 3 marca 1943 na Morzu Bismarcka przez amerykańskie lotnictwo armijne, opuszczony, dobity przez samoloty 4 marca 1943 (72 zabitych).
„Asagumo” (pol. „(Białe) Poranne chmury”) (9. Dywizjon) – działania na wodach Filipin i Indonezji; bitwa na Morzu Jawajskim 27 lutego 1942 – lekko uszkodzony przez brytyjski niszczyciel HMS „Electra” (trafienie w maszynownię, 4 zabitych), wziął udział w jego zatopieniu. Naprawy do maja. Bitwa pod Midway (czerwiec 1942, zespół osłony), bitwa koło wschodnich Salomonów (sierpień 1942). Działania pod Guadalcanalem (październik 1942 – luty 1943): rejsy zaopatrzeniowe Tokyo Express, bitwa koło przylądka Esperance (zespół transportowy, nie brał udziału w walce, ratował załogę „Natsugumo”), I bitwa pod Guadalcanalem (zespół bombardowania, udział w zatopieniu niszczyciela USS „Monssen” i uszkodzeniu krążownika USS „Helena”), II bitwa pod Guadalcanalem (zespół bombardowania). Działania w rejonie zachodnich Wysp Salomona: bitwa na Morzu Bismarcka (luty/marzec 1943, zespół osłony), rejsy zaopatrzeniowe na Kolombangarę oraz eskortowe. Bitwa na Morzu Filipińskim (czerwiec 1944, 10. dywizjon). Bitwa o Leyte (4. Dywizjon) – zatopiony 25 października 1944 w cieśninie Surigao torpedami amerykańskiego niszczyciela USS „McDermut” i artylerią krążownika lekkiego USS „Denver” (191 zabitych).
„Asashio” (pol. „Poranny przypływ”) (8. Dywizjon) – działania na wodach Malajów i Indonezji; bitwa w cieśninie Badung 19/20 lutego 1942 – uczestniczył w zatopieniu holenderskiego niszczyciela „Piet Hein”, uszkodził niszczyciel USS „Stewart” oraz holenderski krążownik „Tromp” (sam lekko uszkodzony, 4 zabitych). Bitwa pod Midway (zespół wsparcia desantu) – uszkodzony trafieniem bomby 6 czerwca 1942 (22 zabitych, naprawy do września). Działania pod Guadalcanalem (listopad 1942): rejsy zaopatrzeniowe Tokyo Express, bombardowanie Guadalcanalu 13 listopada 1942. Działania na wodach zachodnich Wysp Salomona, rejsy zaopatrzeniowe na Bunę (listopad-grudzień 1942). Zatopiony 4 marca 1943 na Morzu Bismarcka przez amerykańskie lotnictwo armijne, z całą załogą.
„Kasumi” (pol. „Mgiełka / Kwietna mgła”) – osłona ataku na Pearl Harbor (18. Dywizjon). Osłona ataków na Rabaul, Kavieng, Lae, Salamaua (styczeń 1942), rajd na Ocean Indyjski (marzec-kwiecień 1942). Bitwa pod Midway (czerwiec 1942, zespół inwazyjny). Ciężko uszkodzony 5 lipca 1942 koło Kiski (Aleuty) przez amerykański okręt podwodny USS Growler (10 zabitych, naprawy do czerwca 1943). Następnie pełnił zadania eskortowe. Bitwa o Leyte (starcie w cieśninie Surigao, październik 1944). Zatopiony 7 kwietnia 1945 na zachód od Nagasaki przez amerykańskie lotnictwo pokładowe, podczas operacji Ten-gō.
„Michishio” (pol. „Zalewający przypływ”) – działania na wodach Indonezji (8. Dywizjon): bitwa w cieśninie Badung 19 lutego 1942, uszkodzony artylerią amerykańskich niszczycieli i unieruchomiony, naprawy do października 1942. Działania pod Guadalcanalem: rejsy zaopatrzeniowe Tokyo Express (listopad 1942), bombardowanie wyspy 13–14 listopada; uszkodzony przez lotnictwo 14 listopada, naprawy do listopada 1943.
Bitwa na Morzu Filipińskim (czerwiec 1944). Bitwa morska o Leyte (4. Dywizjon) – zatopiony 25 października 1944 w cieśninie Surigao torpedami i artylerią amerykańskich niszczycieli USS „McDermut” i „Hutchins”
„Minegumo” (pol. „Obłok na wierzchołku górskim”) – działania na wodach Filipin i Indonezji (9. Dywizjon): bitwa na Morzu Jawajskim (luty 1942). 1 marca 1943 wraz z „Natsugumo” uszkodził okręt podwodny USS „Perch”. Bitwa pod Midway (czerwiec 1942, zespół osłony), patrole w kampanii na Aleutach, bitwa koło wschodnich Salomonów (sierpień 1942). Działania pod Guadalcanalem: rejsy zaopatrzeniowe Tokyo Express (październik 1942); uszkodzony 5 października 1942 przez lotnictwo, naprawy do lutego 1943. Podczas rejsu zaopatrzeniowego na Kolombangarę, zatopiony w nocy na 6 marca 1943 w zatoce Kula (Wyspy Salomona) przez amerykańskie krążowniki lekkie USS „Montpelier” i „Cleveland” oraz niszczyciele USS „Cony”, „Conway” i „Waller” (wraz z niszczycielem „Murasame”, 46 zabitych).
„Natsugumo” (pol. „Białe letnie chmury”) – działania na wodach Indonezji (9. Dywizjon): bitwa na Morzu Jawajskim 27 lutego 1942. 1 marca 1943 wraz z „Minegumo” uszkodził okręt podwodny USS „Perch”. Bitwa pod Midway (czerwiec 1942, zespół osłony), kampania na Aleutach, bitwa koło wschodnich Salomonów (sierpień 1942). Działania pod Guadalcanalem: rejsy zaopatrzeniowe Tokyo Express (październik 1942). Zatopiony 12 października 1942 w rejonie wyspy Savo koło Guadalcanalu (Wyspy Salomona), po bitwie koło przylądka Ésperance przez amerykańskie lotnictwo piechoty morskiej (16 zabitych).
„Oshio” (pol. „Wysoki przypływ”) – działania na wodach Indonezji (8. Dywizjon): bitwa w cieśninie Badung 19 lutego 1942 – udział w zatopieniu holenderskiego niszczyciela „Piet Hein” i uszkodzeniu USS „Stewart” oraz krążownika „Tromp” (sam lekko uszkodzony artylerią „Trompa”, naprawy do grudnia 1942). Działania pod Guadalcanalem: rejsy zaopatrzeniowe Tokyo Express i ewakuacyjne (styczeń-luty 1943). Zatopiony 20 lutego 1943 koło wyspy Manus (Wyspy Admiralicji) przez amerykański okręt podwodny USS „Albacore” (8 zabitych).
„Yamagumo” (pol. „Górski obłok”) – działania na wodach Filipin (9. Dywizjon): okręt flagowy desantu na Bataan. 31 grudnia 1941 uszkodzony na japońskiej minie, remont do września 1942. Następnie pozostawał na wodach Japonii, od września 1943 eskortował konwoje do Rabaulu i Truk oraz zespoły okrętów. 19 listopada 1943 zatopił okręt podwodny USS „Sculpin”. 1 stycznia 1944 eskortował krążowniki „Noshiro” i „Ōyodo” z zaopatrzeniem do Kavieng i został lekko uszkodzony przez lotnictwo. Bitwa na Morzu Filipińskim (czerwiec 1944, 4. Dywizjon). Zatopiony 25 października 1944 podczas bitwy o Leyte w cieśninie Surigao torpedami amerykańskiego niszczyciela USS „McDermut” (z całą załogą).
Zmiany w uzbrojeniu:

</doc>
<doc id="421143" url="https://pl.wikipedia.org/wiki?curid=421143" title="Beta-karoten">
Beta-karoten



</doc>
<doc id="421146" url="https://pl.wikipedia.org/wiki?curid=421146" title="Gips krystaliczny">
Gips krystaliczny



</doc>
<doc id="421157" url="https://pl.wikipedia.org/wiki?curid=421157" title="Sonja">
Sonja



</doc>
<doc id="421158" url="https://pl.wikipedia.org/wiki?curid=421158" title="Märtha Louise">
Märtha Louise



</doc>
<doc id="421161" url="https://pl.wikipedia.org/wiki?curid=421161" title="Carroll Borland">
Carroll Borland

Carroll Borland (ur. 25 lutego 1914 w San Francisco (USA), zm. 3 lutego 1994) – aktorka filmów grozy. Najsłynniejszą jej rolą jest postać Luny z filmu "Mark of the Vampire". Jej mężem był Vernon Parten. 
W wieku kilkunastu lat napisała książkę "Countess Dracula", w której wyraziła swoje fobie związane ze słońcem oraz rozwinęła wątek Księżnej Wampirów z powieści Stokera. Książkę wydano tuż przed śmiercią aktorki. Tekst powieści poprzedza obszerna biografia autorki.
Stała się wzorem dla subkultury gotyckiej pod względem stroju, wyglądu i zachowania. Zdjęcia Carroll Borland posłużyły Charlesowi Addamsowi do stworzenia postaci Morticii z Rodziny Addamsów.
Zagrała w:

</doc>
<doc id="421164" url="https://pl.wikipedia.org/wiki?curid=421164" title="Krokodyl kubański">
Krokodyl kubański

Krokodyl kubański ("Crocodylus rhombifer") – gatunek gada z rodziny krokodylowatych (krokodyle właściwe).
Polowanie.
Jest ceniony za swoją skórę wykorzystaną na buty lub torebki. Jest również wykorzystywany na mięso, które traktowane jest jako rarytas. 

</doc>
<doc id="421166" url="https://pl.wikipedia.org/wiki?curid=421166" title="Radio FaMa">
Radio FaMa

Radio FAMA – sieć lokalnych rozgłośni radiowych, działających głównie w centralnej Polsce. Sieć prowadzona jest przez Agencję Radiowo-Telewizyjną „FaMa” oraz powiązaną spółkę Radio TOP sp. z o.o.
Stacje i częstotliwości.
Aktualnie sieć Radia FAMA liczy pięć rozgłośni z czego cztery w paśmie FM i jedną w internecie stanowiącą też program sieciowy dla siebie i czterech pozostałych stacji.
Rozgłośnia internetowa Radia FAMA w Kielcach.
Do 18 lutego 2022 roku stacja ta korzystała z dwóch następujących nadajników:
Po przejściu do internetu wersja kielecka Radia FAMA nie emituje reklam i serwisów drogowych.
Profil programu.
Rozgłośnie Radia FAMA emitują program o muzyczno-informacyjnym charakterze. Stacje posiadają wspólną ramówkę, format muzyczny oraz – w dużym stopniu – playlistę. Jednocześnie program każdej z nich tworzy – poza wybranymi audycjami, wspólnymi dla wszystkich rozgłośni – osobny zespół prezenterów i dziennikarzy.
Na antenie Radia FAMA co godzinę prezentowane są aktualności z kraju i ze świata. Dodatkowo są informacje lokalne zamiennie ze skrótem, a ponadto serwisy pogodowe i drogowe, programy publicystyczne, poradnikowe oraz rozrywkowo-muzyczne.
Radio FAMA emituje muzykę w oparciu o własny, autorski format – łączący cechy formatów CHR i AC. Na antenie obok muzycznych nowości prezentowane są nagrania ostatnich kilku dekad – głównie z gatunków dance, pop, rhythm and blues, rzadziej utwory rockowe.
Historia stacji.
Kieleckie Radio FAMA rozpoczęło nadawanie 17 września 1995 o godz. 8:30, emitując w eter dżingiel: „Niech Cię porwie, niech poniesie fala marzeń Twych...”, obecnie rozpoznawany przez wielu kielczan. Dzień wcześniej na placu przy Kieleckim Centrum Kultury zorganizowano inauguracyjny koncert promocyjny, na którym obecnych było ok. 8000 osób.
W 2011 roku Radio FAMA było o włos o utraty koncesji w Kielcach i Ostrowcu Świętokrzyskim, gdyż jego nadawca zapomniał złożyć wniosku o rekoncesję. Ostatecznie dzięki wygraniu konkursu udało się tą koncesje zachować.
30 maja 2013 roku rozgłośnia uruchomiła dodatkowy nadajnik w Ostrowcu Świętokrzyskim.
Stacja w ostatnim dniu (tj. 18 stycznia 2022 roku) emisji na falach FM emitowała program pożegnalny program z udziałem jego byłych i obecnych dziennikarzy.
Radio FAMA zakończyło nadawanie o godzinie 23:54 dnia 18 lutego 2022 roku w wyniku braku zgłoszenia przez jego nadawcę wniosku o rekoncesję oraz przegranego konkursu na dotychczasowe częstotliwości w Kielcach i Ostrowcu Świętokrzyskim, który to został ogłoszony przez Krajową Radę Radiofonii i Telewizji we wrześniu 2021 roku. Ostatnim wyemitowanym utworem był kontrowersyjny „Radomian Rhapsody” w wykonaniu Kabaretu Świerczychrząszcz. Utwór ten (stanowiący parodię przeboju Bohemian Rhapsody) krytykował miasto Radom, z którego pochodzi Radio Rekord. Po jego zakończeniu dwaj dziennikarze będący w studiu wyłączyli przekaz stacji, a słuchacze usłyszeli sygnał wyłączenia komputera pracującego na systemie Windows XP, po czym wyłączono nadajnik w Kielcach. Nadajnik w Ostrowcu Świętokrzyskim zamilkł wcześniej 17 stycznia 2022 roku w wyniku burzy przechodzącej przez te miasto.
Po wyłączeniu emisji w paśmie FM kieleckie Radio FAMA kontynuuje działalność jako rozgłośnia internetowa i program sieciowy dla ośrodków stacji w innych miastach.
13 września 2022 roku Radio FAMA ogłosiło swój powrót do eteru. Ma nadawać w Kielcach i sąsiednich miejscowościach na 90,9 MHz po uzyskaniu potrzebnych pozwoleń z Urzędu Komunikacji Elektronicznej.
Radio FAMA w innych miastach.
Radio FAMA Tomaszów oficjalnie wystartowało 4 listopada 2006 roku o godzinie 12.00. Dwa dni wcześniej stacja rozpoczęła emisję testową.
Radio FAMA Wołomin testową emisję prowadziło od 21 kwietnia 2011 roku. Nadawanie pełnego programu stacja rozpoczęła 26 maja 2011.
Radio FAMA Słupsk emisję testową rozpoczęło 22 lipca 2011 roku. Pełny program nadawany jest od 8 września 2011.
Radio FAMA Żyrardów testowe nadawanie rozpoczęło 6 marca 2015 roku. Emisja pełnego programu ruszyła 30 marca 2015.
Akademickie Radio FAMKA w Krakowie.
29 kwietnia 2022 roku na łamach portalu Wirtualnemedia.pl ukazał się artykuł w którym to Prezes Radia FAMA ogłosił zgłoszenie udziału prowadzonego przez siebie podmiotu, czyli Agencji Radiowo-Telewizyjna „FaMa” sp. z o.o w konkursie na częstotliwość 100,5 MHz w Krakowie gdzie ma nadawać stacja o charakterze akademickim. Wspomniany podmiot wystawił do konkursu projekt pod nazwą Radio FAMKA tworzony z rektorami i studentami krakowskich uczelni. Siedziba stacji ma się znajdować na terenie jednej z uczelni które podpisały umowę z właścicielem potencjalnej koncesji o którą to Agencja Radiowo-Telewizyjna „FaMa” sp. z o.o zgłosiła wniosek przed świętami wielkanocnymi. Według Prezesa Radia FAMA Jana Jagielskiego nowa stacja w postaci Radia FAMKA ma być miejscem warsztatów na wydziale dziennikarskim i szkoły radiowej kształcącą nie tylko teoretyków, ale też i praktyków. Decyzja co do muzyki i ostatecznej nazwy stacji należy do uczelni a właściciel koncesji stacji ma zająć się sprawami technicznymi oraz zapewnieniem radiowego know how. Stacja ma być tworzona przez wolontariuszy (tak jak Radiofonia (należąca do spółki Multimedia wchodzącej w skład Grupy RMF która to mimo wcześniejszych zapewnień oraz roli faworyta nie zgłosiła się do konkursu) emitująca do 20 stycznia swój program na 100,5 MHz w Krakowie) a etaty mają zależeć od zleceń reklamowych zaś osoby pracujące w stacji od początku otrzymają umowę o pracę a część materiałów antenowych będą przygotowywać studenci w ramach zajęć praktycznych. Radiu FAMKA bardziej od zysku ma zależeć na nowych doświadczeniach i przygodzie radiowej.
13 września 2022 roku ogłoszono na social mediach Radia FAMA uzyskanie koncesji przez Radio FAMKA. W artykule, który ukazał się dzień później, zdradzono też, że załoga Radia FAMKA ma docelowo pracować też w innych stacjach nadawcy.
Nadawcy Radia FAMA w DAB+.
15 kwietnia 2022 roku Krajowa Radiofonii i Telewizji ogłosiła listę 8 wnioskodawców na koncesje ogólnopolską w technologii DAB+ w ramach R-MUX1. Do konkursu przystąpiło trzech obecnych nadawców (RMF FM, Radio Maryja oraz widnejące w puli nowych nadawców Radio Eska) oraz 5 całkiem nowych podmiotów z których to dwa miejsca zajmują
spółki Agencję Radiowo-Telewizyjną „FaMa” sp. z o.o i Radio TOP sp. z o.o. tworzące obecnie Radio FAMA które to też ma trafić do DAB+ dzięki multipleksowi lokalnemu. Pierwsza ze wspomnianych spółek zadeklarowała stacje sygnowaną swoją nazwą, czyli Radio TOP zaś druga Radio FAMA Dance. Z racji że miejsc jest tyle samo co chętnych na nie nadawców możliwe że obie stacje będą nadawać w DAB+ pod warunkiem pomyślnego przejścia procesu koncesyjnego.
20 maja 2022 roku w opublikowanym przez Urząd Komunikacji Elektronicznej wykazie obowiązujących pozwoleń i decyzji zezwalających na używanie urządzeń nadawczych dla stacji radiofonicznych pracujących w służbie radiodyfuzyjnej znalazł się eksperymentalny multipleks o charakterze lokalnym zgłoszony przez Agencję Radiowo-Telewizyjną „FaMa” sp. z o.o. Według opublikowanego przez UKE dokumentu multipleks ten ma roczne zezwolenie na emisje ważne od 12 maja 2022 roku a jego emisja ma odbywać się na kanale 6A (181,936 MHz) z nadajnika umiejscowionego na Elektrociepłowni Kielce.
Odmowy przyznania koncesji.
W 2016 roku spółce Radio TOP sp. z o.o. prowadzącej Radio FAMA nie przyznano koncesji na nadawanie w Ostrowcu Świętokrzyskim 95,2 MHz i Płońsku 93,6 MHz. W roku 2017 spółka nie uzyskała koncesji na nadawanie w Kutnie 100,7 MHz i Płocku 88,1 MHz. KRRiT argumentowała w uzasadnieniu dwóch pierwszych decyzji administracyjnych, że „nie należy udzielić koncesji podmiotowi niewykonującemu obowiązków programowych wynikających z już udzielonych koncesji”, por. strona 42 decyzji z dnia 28 lipca 2016 w sprawie o wydanie koncesji nr 652/2016-R oraz decyzji z dnia 12.04.2017 nr 646/2016-R, strona 29.
W 2021 roku w wyniku błędu argumentowanego pandemią koronawirusa spółka Radio TOP sp. z o.o. odpowiedzialna za Radio FAMA nie złożyła w przewidzianym terminie wniosku o rekoncesję dla stacji.
W związku z tym faktem Krajowa Rada Radiofonii i Telewizji ogłosiła konkurs na dotychczasowe częstotliwości stacji. W jego wyniku w połowie stycznia 2022 roku Radio FAMA utraciło możliwość nadawania na 100,8 MHz w Kielcach i 100,9 MHz w Ostrowcu Świętokrzyskim, przegrywając z Radiem Rekord z Radomia. Ważność koncesji Radia Fama dla Kielc i Ostrowca Świętokrzyskiego minęła dnia 18 lutego 2022 roku. Warto tu odnotować, że sytuacja z rozpisaniem konkursu na częstotliwości Radia FAMA miała miejsce po raz drugi z rzędu, gdyż analogiczna sytuacja związana również z brakiem przesłania wniosku o rekoncesję miała miejsce w 2011 roku, lecz wtedy nadawca stacji, czyli Radio TOP sp. z o.o. wygrał konkurs koncesyjny.

</doc>
<doc id="421173" url="https://pl.wikipedia.org/wiki?curid=421173" title="Radio Tak FM">
Radio Tak FM

Radio TAK FM (krócej Radio TAK lub później TAK FM) – lokalna rozgłośnia radiowa nadawana od 29 kwietnia 1998 do 6 stycznia 2005 i od 2 lutego 2005 do 22 czerwca 2007 na częstotliwości 98,0 MHz w Kielcach i 106,5 MHz w Łysej Górze. Z racji oszczędności wyłączono nadajniki w Końskich (na częstotliwości 89,7 MHz i we Włoszczowie na częstotliwości 101,1 MHz. W planach była również emisja w Kazimierzy Wielkiej (99,0 MHz) i w Pińczowie (99,8 MHz) jednak nadajnik w tych miastach nie został uruchomiony. Siedziba radia znajdowała się w Kielcach przy ul. Wesołej 47/49.
Historia.
Radio Tak rozpoczęło swoją emisję 29 kwietnia 1998 w samo południe. Nazwę rozgłośni wybrali w konkursie mieszkańcy regionu kieleckiego. Pierwszym właścicielem była spółka Exbud Media Sp. z o.o. Pierwszym dżinglem, który słuchacze Radia Tak usłyszeli po starcie rozgłośni był dżingiel – "Od świtu do nocy, od nocy po świt – poczujesz swój rytm – Radio Tak". Dżingiel ten był przedstawiony w pełnej formie stanowiącą piosenkę. W 2000 roku, rozgłośnię nabyła spółka Media Projekt, której głównym udziałowcem był Michał Sołowow.
Radio Tak z początku grało muzykę muzykę wielogatunkową – od utworów zapomnianych aż po najnowsze piosenki. Stacja emitowała również programy publicystyczne – m.in. "Poranny Gość Radia Tak" czy "Tak i tak" oraz audycje takie jak "Rockowa Wyspa Radia Tak" czy "Lista starych przebojów". Początkowo, zarówno słuchacze jak i reklamodawcy krytykowali rozgłośnię za słabą jakość odbioru rozgłośni. Rozwiązaniem sytuacji było podwyższenie mocy nadajnika na Świętym Krzyżu do 20 kW.
W marcu 2004 zaczęto nadawać programy, w której dominował hip-hop, reggae lub też techno, natomiast w październiku tego samego roku zniknęła część audycji przeznaczonych dla młodzieży i zaczęły pojawiać się utwory z lat 80. Również zmieniono nazwę na "TAK FM". Pod koniec roku zaczęły pojawiać się kłopoty związane z działalnością stacji – spółka Media Projekt próbowała sprzedać rozgłośnię spółce Orkla Press, która w ostatniej chwili się wycofała. Później negocjowano z Agorą, z którą Sołowow próbował bezskutecznie w 2003 sprzedać Radio Tak warszawskiej spółce choć Krajowa Rada Radiofonii i Telewizji zgodziła się na przejęcie radia.
Mimo poszukiwań, nowego inwestora nie udało się znaleźć, w związku z czym 6 stycznia 2005, kilka minut po dwudziestej, dziennikarze i pracownicy rozgłośni pożegnali się, a radio zawiesiło nadawanie programu do momentu znalezienia nowego inwestora. Do tego czasu hasłem głównym radia było "TAK FM – Radio Pierwsza Klasa". Po 27 dniach, 2 lutego 2005 wznowiono emisję programu. W późniejszym okresie zmieniono liner na "Złote Lata Muzyki". W połowie listopada 2006 ogłoszono, że nowym właścicielem Radia TAK FM została krakowska spółka Region, właściciel koncesji RMF Maxxx.
30 listopada 2006 zakończono nadawanie w dotychczasowej formule – o godz. 20:00 nadano ostatni serwis informacyjny poprowadzony przez Piotra Zawadzkiego, kilka minut przed 23:00 ostatnie słowa do słuchaczy skierował Mariusz Zapała a ostatnią piosenką był utwór "Koniec" Elektrycznych Gitar. Większość pracowników Radia TAK FM została zwolniona. Na antenie pojawił się program podobny do emitowanego przez stacje RMF Maxxx. Przejściowo (do momentu otrzymania zgody Krajowej Rady Radiofonii i Telewizji na zmianę nazwy radia) rozgłośnia nadawała pod dotychczasową nazwą. W nowej formule Radia TAK FM muzyka "oldies" została zastąpiona młodzieżową muzyką zgodną z formatem (CHR), a playlista kieleckiego radia odpowiadała playliście RMF Maxxx. Przerwy między utworami wypełniał dżingiel "Przełącz się na Maxxxa". Oprócz tego nadawano m.in. "Fakty Lokalne" dla mieszkańców Kielc i Radomia, informacje kulturalne, serwisy dla kierowców z regionu świętokrzyskiego i radomskiego, a także ciekawostki z branży rozrywkowej. 22 czerwca 2007 w eterze pojawił się RMF Maxxx Kielce/Radom, kończąc tym samym historię Radia TAK FM.

</doc>
<doc id="421174" url="https://pl.wikipedia.org/wiki?curid=421174" title="Synth pop">
Synth pop

Synth pop (lub synthpop, synthesizer pop, electropop lub technopop) – odmiana muzyki popularnej będąca nurtem muzyki nowofalowej, charakteryzująca się szerokim wykorzystaniem syntezatorów, automatów perkusyjnych oraz rozmaitych efektów elektronicznych.
Cechą charakterystyczną, tak samo jak w innych odmianach muzyki popularnej jest melodyjność oraz często tematyka miłosna przejawiająca się w tekstach.
Synthpop powstał na fali fascynacji muzyków nietypowymi brzmieniami, jakie oferowały syntezatory. Początek synthpopu określa się na około 1978 rok. Rozkwit muzyki tego typu miał miejsce w latach 80. XX wieku, gdy instrumenty elektroniczne, najpierw analogowe, a później cyfrowe, były modne i szeroko wykorzystywane w muzyce. Choć pod koniec owej dekady moda na synthpop przeminęła, od połowy pierwszej dekady XXI wieku obserwuje się ponowny wzrost zainteresowania tym gatunkiem, jako nowa fala gatunku pod nazwą synthwave.
Bogate są też wpływy synthpopu na inne odmiany muzyki rozrywkowej.

</doc>
<doc id="421175" url="https://pl.wikipedia.org/wiki?curid=421175" title="VI Liceum Ogólnokształcące im. Ignacego Jana Paderewskiego w Poznaniu">
VI Liceum Ogólnokształcące im. Ignacego Jana Paderewskiego w Poznaniu

VI Liceum Ogólnokształcące im. Ignacego Jana Paderewskiego w Poznaniu znane jako Paderek.
Jedna z najstarszych (rok założenia: 1921) i najwyżej notowanych poznańskich szkół średnich. Mieści się na Piaskach w centrum Poznania, przy ulicy Krakowskiej 17a. Dyrektorem liceum jest Karol Seifert.
Uczniowie szkoły (potocznie zwani "paderkowiczami" lub "paderewszczakami") regularnie biorą udział w charytatywnych koncertach bożonarodzeniowych, co w roku 1996 zaowocowało powstaniem chóru "Canto Cantare". W szkole działa także wiele kół przedmiotowych, w których uczniowie mogą poszerzać swoje zainteresowania.
Tradycje szkolne.
Do 1956 roku szkoła była liceum wyłącznie męskim. Od tego czasu obowiązuje do dziś koedukacja, jednak dla podkreślenia dawnego statusu listy uczniów w dziennikach nie są układane alfabetycznie. Jako pierwsi figurują (w kolejności alfabetycznej) chłopcy, dopiero dalsze miejsca zajmują dziewczyny.
Od 1987 roku (z inicjatywy Michała Preislera) organizowane co roku – przeważnie w pierwszą sobotę grudnia – odbywają się Dni Patrona. Wbrew nazwie, postaci Paderewskiemu poświęcona jest tylko zwykle krótka akademia lub happening (od kilku lat jest to odegranie sceny wjazdu Paderewskiego w 1924 roku do szkoły i wygłoszenia mowy), większość zaś czasu poświęcona jest na rozrywkę. W zależności od czasów i organizatorów, część rozrywkowa odbywała się albo w formie kabaretowej, albo w postaci rywalizacji klas. Każdy dzień utrzymany jest w określonym duchu, wobec którego ustalany jest program imprezy i wystrój szkoły. Dzień Patrona jest też okazją do wręczenia nagród za różne osiągnięcia i statuetek dla zwycięzców szkolnych plebiscytów. Święto szkoły od wielu lat wieńczy tzw. playback show, podczas którego uczniowie i pracownicy szkoły prezentują przedstawienia artystyczne (wbrew nazwie, zdarzyło się kilka występów „na żywo”). Dzień Patrona jest też okazją do spotkań absolwentów szkoły.
Od roku 1994, w szkole wydawana jest pod redakcją polonistki Barbary Gajowej doroczna kronika „Silva Rerum”, rejestrująca najważniejsze wydarzenia z życia szkoły, okraszone licznymi fotografiami, wywiadami i artykułami o treści rozrywkowej.
Od połowy lat dziewięćdziesiątych XX wieku Krzysztof Pancewicz organizuje w sali gimnastycznej (zwanej czasem "Halą Paderka") zawody piłkarskie – Turniej Coacha, które są okazją nie tylko do sportowej rywalizacji, ale i spotkań po latach. Turnieje znane są z kompleksowej organizacji, obejmującej także oprawę muzyczną, spikerkę i dekorację zwycięzców. Zawody słyną z udziału licznych drużyn absolwenckich. Zdarzały się też przypadki startu w turnieju nauczycieli i słuchaczy miejscowego liceum dla dorosłych. Turnieje organizowane są zawsze pod koniec listopada lub w pierwszej połowie grudnia (tydzień przed lub po Dniu Patrona), rozegrano też wiele edycji letnich w czerwcu. Od 2005 roku równolegle rozgrywany jest także wiosenny Turniej Króla pod patronatem króla Paderka, organizowany również przez K. Pancewicza.
Paderek słynie m.in. z tego, że wielu jego dawnych uczniów powraca na Krakowską w roli nauczycieli. Absolwentem VI LO jest także dyrektor szkoły Karol Seifert.
Historia szkoły.
Budynek.
Budynek szkoły powstał wraz z przylegającym do niego internatem w 1910 roku. W 1939 roku dobudowano salę gimnastyczną.
Geneza.
W 1920 r. z powodu przepełnienia klas w Gimnazjum im. Karola Marcinkowskiego pięć klas przeniesiono do filii szkoły w kamienicy czynszowej przy ul. Wyspiańskiego 56. Rok później doszło do fuzji jednostki z tworzącym się Gimnazjum im. ks. Piotra Wawrzyniaka. W wyniku tej operacji powstała nowa, samodzielna szkoła: "Państwowe Gimnazjum na św. Łazarzu". Pierwszym dyrektorem nowej placówki został dr Roman Molenda.
Miejsce w rankingach.
Miejsca w rankingu liceów sporządzanym przez portal WaszaEdukacja.pl:

</doc>
<doc id="421178" url="https://pl.wikipedia.org/wiki?curid=421178" title="Norma semiimperatywna">
Norma semiimperatywna

Norma semiimperatywna lub semidyspozytywna (łac. "ius semidispositivum"; jednostronnie względnie obowiązująca lub jednostronnie bezwzględnie obowiązująca) – norma prawna, której obowiązywanie (wiązanie, stosowalność) można wyłączyć w stosunkach między określonymi podmiotami zgodną wolą takich podmiotów pod warunkiem jednak przyjęcia w jej miejsce regulacji bardziej korzystnej dla podmiotu, którego interesy są nią chronione (jest nim najczęściej podmiot „słabszy”), lub regulacji w większym stopniu realizującej jej cel.
Normy semiimperatywne, wraz z normami względnie wiążącymi ("ius dispositivum"), są charakterystyczne dla stosunków zobowiązaniowych, a w szczególności stosunków umownych, między podmiotami niezależnymi i równymi z formalnego punktu widzenia. Ustawodawca dostrzegając jednak ekonomiczną nierówność między niektórymi podmiotami decyduje się na wprowadzenie norm chroniących słabszą stronę stosunku prawnego a zarazem gwarantujących tzw. swobodę umów, czyli właśnie normy semiimperatywne. Strony mogą regulować swoje uprawnienia i obowiązki w sposób odmienny od dyspozycji zawartej w takiej normie, jednak aby zmiany takie były skuteczne muszą być one korzystniejsze dla strony słabszej. 
Norma semiimperatywna wyznacza granicę ochrony dla strony słabszej: 
Normy semiimperatywne stosuje się w prawie konsumenckim, np. konsument ma prawo odstąpienia od umowy z przedsiębiorcą zawartej na odległość lub poza lokalem przedsiębiorstwa w ciągu określonego czasu bez podania przyczyny. W umowie strony mogą jednak ten czas wydłużyć, nie mogą zaś tego okresu skrócić lub w ogóle wyłączyć możliwość odstąpienia od umowy przez konsumenta.
Innym przykładem zastosowania norm semiimperatywnych są normy prawa pracy, określające minimalne standardy, jakie powinien zapewnić pracodawca pracownikowi – standardy lepsze są dozwolone, ale niekonieczne.
O tym, które normy (przepisy) prawa są semidyspozytywne można dowiedzieć się bądź z treści ich samych lub treści innych norm (przepisów prawa), bądź z ich celu (istoty, funkcji, jaką mają one lub zawarta w nich regulacja prawna pełnić).

</doc>
<doc id="421181" url="https://pl.wikipedia.org/wiki?curid=421181" title="Mark Isham">
Mark Isham

Mark Ware Isham (ur. 7 września 1951 w Nowym Jorku) – amerykański kompozytor tworzący głównie muzykę filmową, elektroniczną oraz jazzową. Laureat nagrody Emmy za najlepszy motyw przewodni w serialu "Okrutne ulice" (1997).
Życiorys.
Mark już od najmłodszych lat, jak większość znanych muzyków jazzowych i klasycznych, uczył się gry pod okiem rodziców. Jego matka była skrzypaczką, a ojciec nauczycielem muzyki i historii. Młody Mark grał na fortepianie, skrzypcach oraz na trąbce. Jak przystało na nastoletniego zdolnego chłopca, grał w orkiestrach: Oakland Symphonies i San Francisco Opera Orchestra. Wtedy też zainteresował się muzyką jazzową oraz rockiem. W latach siedemdziesiątych grał w zespole Rubisa Patrol, współpracował też z Vanem Morrisonem.
Później zafascynowała go muzyka elektroniczna oraz new age, co doskonale słychać w jego obecnych kompozycjach. Od początku lat osiemdziesiątych zaczęła się jego kariera muzyka filmowego. Debiutem była ścieżka dźwiękowa do filmu Disneya – "Never Cry Wolf". Z bardziej znanych filmów należałoby wymienić "Geniusz Tate", "Myszy i ludzie", "Krwawy Romeo", "System" z Sandrą Bullock w roli głównej. W 1992 roku za "Rzekę wspomnień" został nominowany do Oscara, a za film "Nell" z 1994 roku do Złotego Globu (w kategorii najlepszy soundtrack). Z najnowszych filmów trzeba wspomnieć "" oraz "Siła i honor". Z jego pozafilmowych, jazzowych albumów najpopularniejsze to "Blue Sun" wydany w 1995 roku oraz "Miles Remembered: The Silent Way Project", na którym znalazły się kompozycje zarówno Milesa Davisa, jak i samego Marka Ishama.

</doc>
<doc id="421184" url="https://pl.wikipedia.org/wiki?curid=421184" title="Ultralewica">
Ultralewica



</doc>
<doc id="421185" url="https://pl.wikipedia.org/wiki?curid=421185" title="Radykalna lewica">
Radykalna lewica



</doc>
<doc id="421188" url="https://pl.wikipedia.org/wiki?curid=421188" title="Moritz von Sala">
Moritz von Sala

Moritz von Sala był pierwszym honorowym obywatelem Rzeszowa, którego nazwisko ustalono. Uzyskano je z "Księgi Prawa obywatelstwa rzeszowskiego".
W latach 1830-1832 komisarz w urzędzie cyrkularnym (okręgowym) w Złoczowie, a w latach 40. XIX w. radca gubernialny we Lwowie. W Rzeszowie w 1849 r. pełnił urząd kreishauptmanna, czyli naczelnika w rzeszowskim urzędzie okręgowym.

</doc>
<doc id="421191" url="https://pl.wikipedia.org/wiki?curid=421191" title="Konfederacja Senegambii">
Konfederacja Senegambii

Konfederacja Senegambii (Senegambia) (fr. "Confédération de Sénégambie", en. "Senegambia Confederation") – luźna konfederacja Senegalu i Gambii ze stolicą w Dakarze. Powstała na mocy porozumienia podpisanego 12 grudnia 1981. Istniała w latach 1982-1989, stanowiła realizację dążeń do zacieśnienia współpracy między obydwoma krajami. Wynikało to przede wszystkim z przyczyn geograficznych: Gambia niemal całkowicie otoczona jest przez terytorium Senegalu (nie licząc linii brzegowej). Senegambia rozpadła się, gdy Gambia sprzeciwiła się większemu zbliżeniu obu państw.
Ustrój Konfederacji Senegambii.
Głową konfederacji był prezydent Senegalu, natomiast prezydent Gambii posiadał tytuł wiceprezydenta Senegambii. Parlament składał się w 1/3 z Gambijczyków a w 2/3 z Senegalczyków, w sumie liczył 60 członków. Prezydent Senegambii mianował rząd (gdzie proporcja narodowości była taka sama jak w parlamencie). Naczelne władze konfederacji odpowiadały przede wszystkim za sprawy zagraniczne, obronę narodową, bezpieczeństwo wewnętrzne, telekomunikację, gospodarkę i sprawy walutowe.

</doc>
<doc id="421194" url="https://pl.wikipedia.org/wiki?curid=421194" title="Język joruba">
Język joruba

Język joruba – jeden z nigero-kongijskich języków Afryki Zachodniej. Określany także alternatywnie jako: ede-yoruba, yariba, yooba, yoruba.
Główne dialekty to: akono, awori, aworo, bunu, egba, ekiti, gbedde, igbonna, ijebu, ijesha, ikale, ila, ilaje, iworro, jumu, ondo, owe, oyo, wo, yagba.
Używany w takich krajach jak Nigeria, Benin, Togo, ale także na terenie USA i Wielkiej Brytanii. W sumie posługuje się nim na świecie ok. 20 milionów ludzi. Joruba jest językiem tonalnym, posiada trzy tony: wysoki, średni i niski. Pod względem typologicznym joruba zaliczany jest do języków izolujących.

</doc>
<doc id="421195" url="https://pl.wikipedia.org/wiki?curid=421195" title="Huzar">
Huzar



</doc>
<doc id="421197" url="https://pl.wikipedia.org/wiki?curid=421197" title="Żona modna">
Żona modna

Żona modna – satyra autorstwa Ignacego Krasickiego. Utwór stanowi część zbioru satyr, opracowywanego w latach 1778-1779 i opublikowanego w 1 września 1779. Zbiór ukazał się pt. "Satyry. Za przywilejem. W Warszawie 1779," nazywany jest tradycyjnie "Satyr częścią pierwszą".
Treść.
Treść satyry ujęta jest w formę relacji, którą bohater, pan Piotr, młody małżonek, składa spotkanemu znajomemu, w odpowiedzi na pytanie o powody swojego niezadowolenia. Dzięki temu, że relacja pana Piotra jest elementem dialogu, czytelnik poznaje nie tylko postać modnej żony, o której bohater opowiada, ale również postać samego opowiadającego.
Akcja rozgrywa się na przestrzeni kilku miesięcy w drugiej połowie XVIII wieku. Rzecz dzieje się w dworku szlacheckim na wsi i w domu w Warszawie.
Pan Piotr opowiada przyjacielowi o swoim małżeństwie. Wyznaje, iż nie jest szczęśliwy i żałuje swojej decyzji. Utwór zawiera kontynuację krytyki obyczajów szlacheckiego społeczeństwa. Krasicki krytykuje znamienne dla XVIII wieku zapatrzenie w obcą, zwłaszcza francuską modę.
Postacie.
Pan Piotr
Pan Piotr jest cierpliwy, usłużny wobec małżonki, niewymagający, ceni sobie tradycję, zgadza się na spełnianie jej kapryśnych zachcianek, dlatego że przede wszystkim zależy mu na zysku. Ma swoją hierarchię wartości. Nie ożenił się z powodu miłości, ale z wyrachowania. Cierpi, a mimo to wciąż wspomina o wioskach, które dzięki ślubnemu kontraktowi weszły do jego majątku. Małżeństwo było dla pana Piotra kontraktem handlowym.
Żona modna
O imieniu bohaterki satyry nie ma mowy w tekście (wspomina on jedynie o prawdopodobnym imieniu: "Filis" lub "Filida"). Jest zarozumiała, marudna, lekkomyślna, lubiąca wygodę, uparta, materialistka, pogardliwa, krytyczna, złośliwa, bezmyślnie naśladująca francuską modę, obyczaje i język. Jest przeciwniczką wszystkiego co staropolskie. Rozrzutna i egoistyczna, jest typem oświeceniowej modnisi, kobiety próżnej. Odnosi się z pogardą i lekceważeniem nie tylko do służby, ale także do księdza plebana. Jest również komicznie sentymentalna. Pieniądze nie grają dla niej żadnej roli. Często miewa wahania nastrojów. To typowa modna mieszczka, dla której najważniejsze jest życie towarzyskie i spełnianie wymogów stale zmieniającej się mody. Zatraciła się w ślepym podążaniu za modą. Nie dba o męża, nie liczy się z nim. Traktuje wszystkich przedmiotowo. Chce być zawsze w centrum zainteresowania.

</doc>
<doc id="421200" url="https://pl.wikipedia.org/wiki?curid=421200" title="Hjalmar Soederberg">
Hjalmar Soederberg



</doc>
<doc id="421201" url="https://pl.wikipedia.org/wiki?curid=421201" title="Henri Toulouse-Lautrec">
Henri Toulouse-Lautrec



</doc>
<doc id="421203" url="https://pl.wikipedia.org/wiki?curid=421203" title="Grażyna Staniszewska (aktorka)">
Grażyna Staniszewska (aktorka)

Grażyna Staniszewska, Grażyna Staniszewska-Noszczyk (ur. 23 lipca 1936 w Łodzi, zm. 4 marca 2018) – polska aktorka.
Życiorys.
W latach 1951-1954 grała w amatorskim teatrze w Łodzi. Studiowała na PWST w Warszawie, studia ukończyła w roku 1960. Zadebiutowała na profesjonalnej scenie teatralnej w październiku 1960 r.
W latach 1960-1974 występowała w Teatrze Narodowym w Warszawie, a następnie do 1981 w Teatrze Dramatycznym w Warszawie.
Najbardziej znaną rolą jest postać Danusi Jurandówny w filmie "Krzyżacy" (1960) Aleksandra Forda. Grała ponadto m.in. w filmach "Szkice węglem" (1956), "Popiół i diament" (1958), "Zamach" (1959), "Zazdrość i medycyna" (1973). Po roli w "Krzyżakach" występowała głównie w teatrze. Karierę aktorską zakończyła na początku lat 90.
Była żoną profesora medycyny Wojciecha Noszczyka, z którym miała dwoje dzieci: córkę Marię i syna Bartłomieja. Została pochowana na cmentarzu Powązkowskim w Warszawie.

</doc>
<doc id="421205" url="https://pl.wikipedia.org/wiki?curid=421205" title="Jean-Luc Ponty">
Jean-Luc Ponty

Jean-Luc Ponty (ur. 29 września 1942 w Avranches) – francuski skrzypek jazzowy.
Życiorys.
Rodzice Ponty'ego uczyli gry na instrumentach klasycznych – ojciec na skrzypcach, a matka na fortepianie. Jean uczył się od najmłodszych lat gry na tych właśnie instrumentach, a wieku 11 lat pod okiem ojca zaczął uczyć się gry na klarnecie. W wieku 16 lat rozpoczął studia w konserwatorium muzycznym, które ukończył dwa lata później z najwyższym wyróżnieniem – Premier Prix. Oprócz zainteresowań muzycznych miał także zainteresowania piłkarskie. W wieku 5 lat grał w FC Avranches w swojej kategorii wiekowej. Karierę jednak zakończył w wieku 8 lat z powodu ciężkiego urazu ścięgna Achillesa.
Przez trzy kolejne lata grał w orkiestrze symfonicznej na skrzypcach. W tym samym czasie udzielał się w lokalnym jazzbandzie, grając na klarnecie. Jego fascynacje jazzowe skupiały się wokół Milesa Davisa i Johna Coltrane'a. Zaczął grać na saksofonie tenorowym, jednak po czasie stwierdził, że najlepiej może się wyrazić grając na swym głównym instrumencie – skrzypcach.
W 1964 roku założył wraz z Rene Urtregerem kwartet jazzowy, który odniósł duży sukces na festiwalu w Antibes. To pozwoliło mu na pracę z wieloma znakomitymi muzykami. W 1966 roku nagrał wraz ze Stuffem Smithem, Stéphane'em Grappellim i Svendem Asmussenem ("Violin Summit") płytę koncertową. Rok później Ponty zagrał na Monterey Jazz Festival. Po tym koncercie podpisał kontrakt z wytwórnią World Pacific. Na przełomie lat '60 i '70 skierował twórczość w stronę awangardy, nagrywając solowe płyty (np. "Electric Connection"), czy współpracując z Frankiem Zappą i jego "Mothers of Invention". W roku 1974 dołączył do nowo sformowanego składu Mahavishnu Orchestra, prowadzonego przez Johna McLaughlina, uczestnicząc w nagrywaniu 2 albumów ("Apocalypse" oraz "Visions of the Emerald Beyond"), jednak już rok później rozpoczął samodzielną karierę, nagrywając niemal co roku solowe płyty jazzrockowe. Na jego albumach pojawiają się takie gwiazdy jak Allan Holdsworth, Daryl Stuermer, Scott Henderson. Sam Ponty rzadko pojawia się jako side-man u innych wykonawców.
W 1994 wraz z basistą i gitarzystą Return to Forever – Stanleyem Clarkiem i Alem Di Meolą nagrali podczas Montreux Jazz Festival akustyczny album "The Rite of Strings" i w tym samym składzie grają materiał z płyty do dziś.
Aktualnie często występuje wraz ze swoim zespołem jako "JLP Band", w składzie: William Lecomte (instr. klawiszowe), Guy Nsangué Akwa (gitara basowa), Damien Schmitt (perkusja), Taffa Cissé (instr. perkusyjne).

</doc>
<doc id="421206" url="https://pl.wikipedia.org/wiki?curid=421206" title="Medycyna naturalna">
Medycyna naturalna



</doc>
<doc id="421208" url="https://pl.wikipedia.org/wiki?curid=421208" title="Uroczysko">
Uroczysko

Uroczysko – część lasu (rzadziej pola lub łąki) o orientacyjnym znaczeniu, bez ściśle oznaczonych granic; jest to miejsce związane zwykle ze szczególnym wydarzeniem legendarnym, legendą, kurhanem, czy w którym występują charakterystyczne cechy przyrodnicze. Teren zwykle ciekawie ukształtowany geograficznie, niejednokrotnie tworzy niewielki obszar rezerwatu przyrody.
Uroczyska są pozostałością pierwotnego, samorzutnego „podziału administracyjnego” puszczy, stąd mają nazwy ludowe, które niejednokrotnie przetrwały do dzisiejszych czasów, np. "Hłubokie", "Królowy Most", "Miedźwiedka", "Sowine Błoto", "Zamczysko" (uroczyska Puszczy Białowieskiej), "Batoh".
Część uroczysk nazwę swoją ma na podstawie dawnej jednostki osadniczej istniejącej w danym miejscu np. Nieboczowy.
Nadawanie nazw miejscom w puszczy pełniło podobną funkcję, jaką ma nazywanie ulic, dzielnic w miastach – dla wygody i orientacji. Zapoczątkowane zostało wtedy, kiedy pierwotna, ogromna puszcza zaczęła być użytkowana przez ludzi, a nazywanie miejsc ułatwiało wspólną pracę czy dzielenie obszaru między rody, plemiona. Kolejnym etapem tworzenia się nazw była instytucja wchodów, czyli prawa do korzystania z puszczy, będącej własnością królewską. Aby dokładnie określić zakres terytorialny, trzeba było go nazwać. Król oznaczał te miejsca puszczańskie, które były przynależne tylko jemu. Tak powstały ostępy, które obok uroczysk stanowiły drugą z najdawniejszych grup administracyjnych utrwalonych przez akta kancelarii królewskiej.
Obecnie "uroczysko" potocznie jest rozumiane jako miejsce odludne, tajemnicze, a nawet niebezpieczne czy mogące rzucać na ludzi „uroki”.

</doc>
<doc id="421211" url="https://pl.wikipedia.org/wiki?curid=421211" title="Doktor Glas">
Doktor Glas

Doktor Glas to powieść napisana w roku 1905 przez Hjalmara Söderberga. W Polsce książka ta została wydana w roku 2003 w tłumaczeniu Ewy Gruszczyńskiej. Powieść jest napisana w formie pamiętnika tytułowego bohatera. Autor w akcję powieści wplata istotne przemyślenia dotyczące ważnych problemów moralnych. Książka na przełomie wieków wywołała szerokie dyskusje, a poruszane w niej problemy (m.in. eutanazja, aborcja, istota moralności itp.) są również dzisiaj tematem ważnych sporów światopoglądowych.
Główny wątek fabularny powieści koncentruje się wokół skrywanej miłości głównego bohatera doktora Glasa do młodej żony pastora Gregoriusa. Uczucie do tej kobiety pojawia się u głównego bohatera, gdy ta zwierza mu się, iż czuje wstręt do starego męża, gdy ten chce odbyć z nią stosunek seksualny i nie może tego znieść w kontekście swojej miłości do młodzieńca o nazwisku Klas Recke. Tytułowy bohater widzi w związku starego pastora z młodą kobietą coś nienaturalnego, zaś w jej związku z Klasem – coś zgodnego z naturą. Wiedziony tą intuicją sugeruje pastorowi wyjazd na kilka tygodni dla podreperowania zdrowia. W czasie tego wyjazdu doktor Glas jednostronnie zakochuje się w młodej żonie pastora i postanawia na trwałe uwolnić ją od męża, aby mogła realizować swoje szczęście z młodym kochankiem. Po powrocie pastora z sanatorium doktor Glas truje go. W niedługim czasie po śmierci pastora młody Klas Recke wikła się w inny romans.
Powyższa fabuła wprowadza głównego bohatera w kilka sytuacji granicznych, które prowokują go do snucia rozważań filozoficznych i moralnych na tematy związane z miłością i śmiercią. Dodatkowo wprowadzone wątki poboczne sprawiają, że wymowa powieści jest skomplikowana i bardzo niejednoznaczna.

</doc>
<doc id="421213" url="https://pl.wikipedia.org/wiki?curid=421213" title="Rob Halford">
Rob Halford

Rob Halford, właściwie Robert John Arthur Halford (ur. 25 sierpnia 1951 w Sutton Coldfield) – brytyjski muzyk, wokalista zespołu muzycznego Judas Priest. W 1992 opuścił zespół i angażował się w różne projekty – 2wo, Fight oraz zespół sygnowany własnym nazwiskiem – Halford, w którym współpracował z gitarzystami: Mikiem Chlasciakiem, Royem Z i perkusistą Bobbym Jarzombkiem. W 2003 wrócił do Judas Priest. Rob Halford brał udział w trzech koncertach Black Sabbath w 1992 roku i 2004 roku, zastępując w trybie awaryjnym Ozzy’ego Osbourne’a i Ronniego Jamesa Dio.
W 1998 roku w wywiadzie z MTV ujawnił, że jest gejem. Obecnie mieszka w Phoenix w stanie Arizona (USA). W 2006 roku wokalista został sklasyfikowany na 2. miejscu listy 100 najlepszych wokalistów wszech czasów według Hit Parader, z kolei w 2009 roku został sklasyfikowany na 15. miejscu listy 50 najlepszych heavymetalowych frontmanów wszech czasów według Roadrunner Records.

</doc>
<doc id="421214" url="https://pl.wikipedia.org/wiki?curid=421214" title="Lennart Meri">
Lennart Meri

Lennart Georg Meri (ur. 29 marca 1929 w Tallinnie, zm. 14 marca 2006 tamże) – estoński pisarz i polityk. Od 1990 do 1992 minister spraw wewnętrznych, w latach 1992–2001 prezydent Estonii, pierwszy po odzyskaniu przez ten kraj niepodległości.
Życiorys.
Jego ojciec był dyplomatą. Ze względu na jego pracę Lennart Meri większość dzieciństwa spędził poza granicami kraju, uczęszczając do szkół m.in. w Paryżu. Oprócz ojczystego języka estońskiego biegle władał również fińskim, francuskim, niemieckim, angielskim i rosyjskim. Jego kuzynem był Arnold Meri.
W 1941, po aneksji krajów bałtyckich przez ZSRR, wraz z rodziną został deportowany na Syberię. Pracował tam jako drwal. Na zesłaniu zainteresował się językami uralskimi. Po kilku latach powrócił do Estońskiej Socjalistycznej Republiki Radzieckiej. W 1953 ukończył studia historyczne na Uniwersytecie w Tartu. Z powodów politycznych nie mógł podjąć pracy jako historyk, dlatego znalazł zatrudnienie jako dramaturg teatralny. Później był producentem audycji radiowych w estońskim przemyśle nadawczym.
Pod koniec lat 50. opublikował pierwszą ze swoich książek podróżniczych, które z czasem przyniosły mu rozpoznawalność ZSRR i za granicą. Za jego najbardziej znaną pracę literacką uchodzi "Hõbevalge", poświęcona historii Estonii i basenu Morza Bałtyckiego. W 1963 został członkiem Związku Pisarzy Estońskiej SRR. W latach 70. został honorowym członkiem Towarzystwa Literatury Fińskiej. W tym czasie umożliwiono mu wyjazd z kraju, stał się wówczas jednym z najważniejszych rzeczników praw Estończyków. Pod koniec lat 80. założył Instytut Estoński, mający promować wymianę kulturalną i młodzieży między Estonią a państwami zachodnimi.
W 1988 był jednym z liderów tzw. śpiewającej rewolucji, kierowanego przez intelektualistów obywatelskiego zrywu na rzecz niepodległości Estonii. Po przeprowadzeniu w 1990 wolnych wyborów został ministrem spraw zagranicznych. W 1992 został ambasadorem w Finlandii. 6 października tegoż roku objął urząd prezydenta Estonii. W głosowaniu pokonał wtedy m.in. swojego przyszłego następcę Arnolda Rüütela. 20 września 1996 wybrano go na drugą pięcioletnią kadencję, którą zakończył 8 października 2001.

</doc>
<doc id="421216" url="https://pl.wikipedia.org/wiki?curid=421216" title="Paer Lagerkvist">
Paer Lagerkvist



</doc>
<doc id="421217" url="https://pl.wikipedia.org/wiki?curid=421217" title="MKS Unia Hrubieszów">
MKS Unia Hrubieszów



</doc>
<doc id="421222" url="https://pl.wikipedia.org/wiki?curid=421222" title="Biełgorod">
Biełgorod

Biełgorod () – miasto obwodowe w europejskiej części Rosji, położone nad rzeką Doniec, 40 km na północ od granicy z Ukrainą i 695 km na południe od Moskwy, w Centralnym Okręgu Federalnym.
Historia.
Pierwsze wzmianki o Biełgorodzie pochodzą z roku 1237. Osada otrzymała prawa miejskie dopiero w 1593 roku. Biełgorod do końca XVII wieku był jedną z głównych rosyjskich twierdz obronnych przed najazdami Tatarów krymskich.
Wokół miasta znajdują się pola walk II wojny światowej, m.in. największej bitwy pancernej (900 czołgów) – bitwy pod Prochorowką.
Podczas inwazji Rosji na Ukrainę w 2022 roku Biełgorod stał się istotnym ośrodkiem logistycznym na zapleczu wojsk atakujących północ Ukrainy i jednym z celów nielicznych ataków ukraińskich na terytorium Rosji. 29 marca 2022 roku Ukraina ostrzelała skład amunicji w okolicy Biełgorodu pociskiem Toczka, a nad ranem 1 kwietnia dwa ukraińskie śmigłowce Mi-24 wykonały rajd na terytorium rosyjskie, niszcząc w mieście osiem zbiorników paliwa.
Gospodarka.
Ośrodek przemysłowy; m.in. cementownia, fabryka urządzeń energetycznych, elektrownia. Ważny ośrodek badawczy obszaru kruszcowego – w okolicy złoża rud żelaza (Kurska anomalia magnetyczna).
Transport.
Znaczny węzeł komunikacyjny; stacja kolejowa Biełgorod, posiada międzynarodowy port lotniczy o znaczeniu federalnym.
Edukacja.
Ośrodek naukowy (5 uczelni), teatry, muzea, m.in.:
Miasta partnerskie.
24 marca 2016 roku władze ukraińskiego miasta Pryłuki wypowiedziały umowę partnerską z Biełgorodem.

</doc>
<doc id="421223" url="https://pl.wikipedia.org/wiki?curid=421223" title="E773 (trasa europejska)">
E773 (trasa europejska)

E773 – trasa europejska łącznikowa (kategorii B), biegnąca przez środkową Bułgarię. 
E773 zaczyna się we wsi Popovica (23 km na wschód od Płowdiwu), gdzie odbija od trasy europejskiej E80 (bułgarskiej autostrady nr 1). Biegnie szlakami dróg krajowych: 
W Burgasie E773 łączy się z trasą europejską E87. 
Ogólna długość trasy E773 wynosi około 225 km. 

</doc>
<doc id="421224" url="https://pl.wikipedia.org/wiki?curid=421224" title="Górnik MK Katowice">
Górnik MK Katowice



</doc>
<doc id="421227" url="https://pl.wikipedia.org/wiki?curid=421227" title="Funkcja odwracalna">
Funkcja odwracalna



</doc>
<doc id="421228" url="https://pl.wikipedia.org/wiki?curid=421228" title="Patrick Hillery">
Patrick Hillery

Patrick John Hillery, irl. Pádraig Seán Ó hIrighile (ur. 2 maja 1923 w Milltown Malbay, zm. 12 kwietnia 2008 w Dublinie) – irlandzki polityk i lekarz, długoletni deputowany, minister w różnych resortach, pierwszy irlandzki członek Komisji Europejskiej, w latach 1976–1990 prezydent Irlandii.
Życiorys.
Wykształcenie i praca zawodowa.
Urodził się w Miltown Malbay w hrabstwie Clare. Był synem lekarza Michaela Josepha Hillery’ego oraz Ellen McMahon. Kształcił się w szkole rodzinnej miejscowości, później uczęszczał do Rockwell College. W 1947 ukończył studia medyczne na University College Dublin. Podjął praktykę w zawodzie lekarza. W latach 1955–1957 był członkiem National Health Council, pracował też jako okręgowy koroner.
Działalność polityczna do 1976.
W 1951 wystartował w wyborach do Dáil Éireann z ramienia Fianna Fáil w okręgu Clare u boku Éamona de Valery. Uzyskał wówczas mandat deputowanego, który odnawiał w pięciu kolejnych wyborach w 1954, 1957, 1961, 1965 i 1969.
Od czerwca 1959 do stycznia 1973 wchodził w skład irlandzkich rządów premierów Seána Lemassa i Jacka Lyncha. W czerwcu 1959 objął stanowisko ministra edukacji, rozpoczął wówczas reformę systemu oświaty, w ramach których utworzono sieć szkół ogólnokształcących i technicznych. W kwietniu 1965 przeszedł na funkcję ministra przemysłu i handlu, a w lipcu 1966 objął urząd ministra pracy. Następnie do stycznia 1973 był ministrem spraw zagranicznych. Podczas pełnienia tej funkcji w 1972, po wydarzeniach krwawej niedzieli, na forum ONZ zaapelował o pomoc w utrzymaniu procesu pokojowego w Irlandii Północnej. Odpowiadał również za negocjacje akcesyjne Irlandii z Europejską Wspólnotą Gospodarczą, które zakończyły się przystąpieniem Irlandii do EWG.
W styczniu 1973 został pierwszym irlandzkim członkiem Komisji Europejskiej, na czele której stał François-Xavier Ortoli. Objął funkcje wiceprzewodniczącego KE oraz komisarza do spraw społecznych. Działał na rzecz wprowadzenia prawnych gwarancji równych płac dla kobiet i mężczyzn.
Działalność polityczna od 1976.
W 1976 zdecydował się wystartować z rekomendacji swojego ugrupowania w wyborach prezydenckich, które rozpisano w okresie kryzysu politycznego, gdy z urzędu przed końcem kadencji zrezygnował Cearbhall Ó Dálaigh. Patrick Hillery okazał się jedynym kandydatem w tych wyborach, stanowisko prezydenta objął 3 grudnia 1976.
W 1979 musiał zmierzyć się z fałszywymi informacjami dotyczącymi jego życia prywatnego. W tymże roku w Irlandii miała miejsce wizyta papieża Jana Pawła II. W jej trakcie rozpuszczono pogłoski, że prezydent utrzymuje w pałacu prezydenckim kochankę, rozwodzi się z żoną i zamierza zrezygnować z urzędu. Patrick Hillery wkrótce dość niespodziewane zdecydował się na publiczne wystąpienie celem zdementowania tych plotek. Nie ustalono, kto był wówczas źródłem pogłosek. Pojawiła się m.in. teoria wskazująca na wewnętrzne rozgrywki w ramach Fianna Fáil.
W 1981 za radą rządu nie przyjął zaproszenia na uroczystość zawarcia małżeństwa między księciem Karolem a Dianą Spencer.
W 1982 doszło do kryzysu rządowego, gdy niższa izba parlamentu nie przyjęła budżetu przygotowanego przez koalicyjny rząd Garreta FitzGeralda z Fine Gael. Premier zwrócił się do prezydenta o rozwiązanie parlamentu. Tymczasem do Patricka Hillery’ego połączenia telefoniczne zaczęli wykonywać liderzy opozycyjnej wówczas Fianna Fáil, usiłując wymusić na prezydencie, by nie uwzględnił wniosku. Sprawa ta powróciła w 1990, gdy ujawniono, że jednym z dzwoniących był Brian Lenihan, przyczyniając się następnie do jego porażki w wyborach prezydenckich z 1990.
W 1983 Patrick Hillery postanowił ubiegać się o reelekcję. Ponownie nie wystartował przeciwko niemu żaden kontrkandydat, w związku z czym objął urząd prezydenta na drugą kadencję, którą zakończył 2 grudnia 1990.
Nie prowadził później aktywnej działalności publicznej. W 2002 należał do osób wzywających do głosowania na „tak” podczas drugiego referendum nad traktatem nicejskim.
Życie prywatne.
27 października 1955 zawarł związek małżeński z lekarką Mary Beatrice Finnegan. Mieli dwoje dzieci: syna Johna i córkę Vivienne.

</doc>
<doc id="421239" url="https://pl.wikipedia.org/wiki?curid=421239" title="Gwyneth Paltrow">
Gwyneth Paltrow

Gwyneth Kate Paltrow (ur. 27 września 1972 w Los Angeles) – amerykańska aktorka, reżyserka i scenarzystka filmowa.
W 2010 otrzymała własną gwiazdę w Alei Gwiazd w Los Angeles znajdującą się przy 6931 Hollywood Boulevard.
Życiorys.
Wczesne lata.
Urodziła się w mieszanej rodzinie jako jedyna córka i starsze dziecko aktorki Blythe Danner (ur. 3 lutego 1943) i Bruce’a Weigerta Paltrowa (ur. 26 listopada 1943, zm. 3 października 2002), reżysera i producenta telewizyjnego. Dorastała z młodszym bratem Jakiem (ur. 26 września 1975).
Przodkowie aktorki mieszkali w zaborze rosyjskim. Rodzina ojca przez pokolenia zakorzeniona była w Mińsku i okolicach w Wielkim Księstwie Litewskim. Meyir Paltrowitz, pradziadek aktorki urodził się w Bostonie, był synem Simchy Paltrowicza (ze wsi Łuby-Kurki, od 1872 w USA) i Tsipory Levitanski. Simcha był okresowo rabinem w Nowogrodzie (gazeta „Dziennik” podaje że w Krakowie, choć Gwyneth Paltrow nazwy tego miasta nie wymienia, a powołuje się na pochodzenie rodziny ojca z Białorusi).
Kariera.
Mając jedenaście lat występowała u boku matki na scenie w Nowym Jorku. Dorastała w Santa Monica, gdzie uczęszczała do Crossroads School. Po ukończeniu prywatnej szkoły średniej dla dziewcząt Spence School w Nowym Jorku, studiowała antropologię na Uniwersytecie Kalifornijskim w Santa Barbara.
Po kilku miesiącach zajęć zdecydowała się poświęcić karierze aktorskiej. Po raz pierwszy wystąpiła na małym ekranie w dramacie CBS "High" (1989) reżyserowanym przez swojego ojca z Zachem Braffem, Roxann Dawson i Craigiem Fergusonem. Dwa lata później zadebiutowała na kinowym ekranie w dramacie "Wrzask" ("Shout", 1991) u boku Johna Travolty i Heather Graham, a także pojawiła się jako Wendy w obrazie Stevena Spielberga "Hook" (1991).
Przełomem w jej karierze okazała się rola żony oficera śledczego (Brad Pitt), pracującego w wydziale zabójstw, w thrillerze Davida Finchera "Siedem" ("Se7en", 1995), za którą była nominowana do nagrody Saturna. Wystąpiła także w teledysku Melissy Etheridge "I Want to Come Over" (1995). Kreacja Emmy Woodhouse w filmowej adaptacji powieści Jane Austen "Emma" (1996) przyniosła jej nagrodę Złotego Satelity. Zebrała dobre recenzje za występ w remake'u klasycznym obrazie "Wielkie nadzieje" ("Great Expectations", 1998) u boku Ethana Hawke’a i Roberta De Niro oraz otrzymała nagrodę Blockbuster Entertainment za postać Emily Bradford Taylor w thrillerze kryminalnym "Morderstwo doskonałe" ("A Perfect Murder", 1998) z Michaelem Douglasem i Viggo Mortensenem.
Sukcesem była kreacja Violi De Lesseps, miłości młodego Williama Szekspira (Joseph Fiennes) w filmie kostiumowym Johna Maddena "Zakochany Szekspir" ("Shakespeare in Love", 1998), za którą została uhonorowana m.in. nagrodą Oscara, nagrodą Złotego Globu nagrodą Empire i zdobyła nominację do nagrody Brytyjskiej Akademii Filmowej (BAFTA). W 2002 roku odniosła sukces na scenie londyńskiego teatru Donmar Warehouse w spektaklu "Dowód" wyreżyserowanym przez Johna Maddena, dwa lata później przeniesionym na duży ekran.
Od 2008 Paltrow prowadzi stronę internetową GOOP.
Była na okładkach magazynów takich jak „Harper’s Bazaar”, „InStyle”, „Elle”, „People”, „Interview”, „Life”, „Marie Claire”, „Entertainment Weekly”, „Glamour”, „Vanity Fair”, „Esquire”, „Grazia”, „Cosmopolitan” i „Vogue”.
Życie prywatne.
Od grudnia 1994 do maja 1997 związana była z aktorem Bradem Pittem.
5 grudnia 2003 poślubiła Chrisa Martina, lidera rockowej grupy Coldplay. Mają dwójkę dzieci: córkę Apple Blythe Alison (ur. 14 maja 2004) i syna Mosesa Bruce’a Anthony’ego (ur. 8 kwietnia 2006). W marcu 2014 roku Paltrow ogłosiła, że po dziesięciu latach małżeństwa rozstała się z Martinem, określając ten proces jako „świadome odpięcie” ("conscious uncoupling"). W kwietniu 2015 roku Paltrow wystąpiła o rozwód z Martinem.
8 stycznia 2018 zaręczyła się z Bradem Falchuckiem – producentem filmowym. We wrześniu 2018 para wzięła ślub w willi w Hamptons na Long Island.

</doc>
<doc id="421240" url="https://pl.wikipedia.org/wiki?curid=421240" title="E772 (trasa europejska)">
E772 (trasa europejska)

E772 – trasa europejska łącznikowa (kategorii B), biegnąca przez północną Bułgarię.
E772 zaczyna się 8 km na północ od miasteczka Jablanica, gdzie odbija od tras europejskich E83 i E79. Biegnie szlakiem drogi krajowej nr 4 przez Weliko Tyrnowo do Szumen, gdzie 5 km na północ od miasta łączy się z trasą europejską E70. 
Ogólna długość trasy E772 wynosi około 262 km. 

</doc>
<doc id="421245" url="https://pl.wikipedia.org/wiki?curid=421245" title="Wagon sterowniczy">
Wagon sterowniczy

Wagon sterowniczy, wagon rozrządczy – pojazd nietrakcyjny wyposażony w kabinę maszynisty.
Przeznaczony jest do przewozu pasażerów lub towarów. Ma urządzenia sterownicze i miejsce dla prowadzącego pociąg, ale jest pozbawiony napędu. Nie może jeździć samodzielnie i zwykle stanowi część składową zespołu trakcyjnego lub pociągu push-pull.

</doc>
<doc id="421249" url="https://pl.wikipedia.org/wiki?curid=421249" title="Irina Slutkaia">
Irina Slutkaia



</doc>
<doc id="421250" url="https://pl.wikipedia.org/wiki?curid=421250" title="Irina Slutskaia">
Irina Slutskaia



</doc>
<doc id="421252" url="https://pl.wikipedia.org/wiki?curid=421252" title="Akademickie Radio Kampus">
Akademickie Radio Kampus

Akademickie Radio Kampus – stacja radiowa Uniwersytetu Warszawskiego. Rozpoczęło działalność 1 czerwca 2005 roku. Nadaje 24-godzinny program na 97,1 MHz w promieniu ok. 30 km od Warszawy.
Zespół radia tworzą w większości studenci; są oni autorami większości pozycji antenowych. Radio realizuje w ten sposób misję edukacyjną, umożliwiając naukę zawodu dziennikarza lub realizatora dźwięku. Studenci świadczą pracę na zasadzie wolontariatu i nie otrzymują za nią wynagrodzenia. Kolegium redakcyjne tworzą osoby z doświadczeniem radiowym w radiofonii publicznej lub komercyjnej.
Radio Kampus należy do Grupy Polskie Rozgłośnie Akademickie.
Od 2005 siedziba radia mieści się w dawnym budynku łazienek Teodozji Majewskiej przy ul. Bednarskiej 2/4. Nadajnik znajduje się na biurowcu Rondo 1.
Program.
Muzyka.
Profil muzyczny został stworzony przez Wojtka "Froya" Rodka, dziennikarza muzycznego, wcześniej związanego z Radiem Bogoria, Jazz Radiem i „starą” Radiostacją.
W playliście stacja stawia na nową muzykę, przede wszystkim od roku 2000. Dużo miejsca poświęca młodym polskim artystom, tworząc medium prezentacji ich dokonań. Stacja świadomie nie została sformatowana na określony gatunek muzyczny, licząc na ludzi otwartych na muzykę z różnych kręgów. Jej poznanie umożliwi słuchaczowi wachlarz ponad 30 autorskich audycji muzycznych.
Od poniedziałku do piątku od 17:00 do 19:00, Radio Kampus prezentuje interaktywny program muzyczny "Alternator". Współtworzą go słuchacze, głosując na wybrane numery. Głosują za pomocą telefonu, SMS-ów i aplikacji Snapchat. W zamian mają szansę na wygranie nagród.
W poniedziałki, środy i piątki od 19:00 do 20:00 w "Magazynie Muzycznym" prezentowane są nowości muzyczne Radia Kampus, nowe płyty oraz wywiady z artystami. Często wykonawcy udzielają mini-koncertów w radiowym studiu.
Od poniedziałku do piątku po 20:00 rozpoczynają się muzyczne audycje autorskie. Każda ma inny charakter – od metalu poprzez rock, brit pop, etno, country, blues czy jazz, a oprócz tego występuje też hip-hop, sety didżejskie i muzyka elektroniczna/Rave. Można znaleźć takie gatunki jak Hardocore, Jungle, DnB, UK Garage czy Techno. Co roku (aż do 2009) w październiku stacja organizowała duży koncert urodzinowy, na którym występowały polskie gwiazdy muzyki alternatywnej (w 2007: m.in. O.S.T.R., Hurt). Koncert to też forma powitania nowych studentów w Warszawie.
Wiadomości i Publicystyka.
Radio Kampus co godzinę od 7:30 do 18:30 (w weekendy od 8:30 do 17:30) nadaje wiadomości przygotowywane przez redakcję informacji. Priorytetowe dla dziennikarzy stacji są informacje akademickie, jak również te dotyczące życia stolicy. Codziennie o 11:30 i 15:30 nadawany jest serwis akademicki.
Redakcja publicystyki przygotowuje natomiast programy poranne i popołudniowe. Dodatkowo jej reporterzy zajmują się sprawami środowiska studenckiego. Ich audycje to m.in. "Normalnie o tej porze". Szefem Redakcji Informacji i Publicystyki jest Piotr Topoliński.
Kultura.
Ważnym elementem Akademickiego Radia Kampus jest niezależna i alternatywna kultura. Tygodniowo na antenie pojawia się ponad 25 różnych audycji kulturalnych, od codziennych "Zwiastunów kulturalnych" przez programy filmowe, teatralne, książkowe, po audycje związane ze sportami ekstremalnymi.
Programy kulturalne są platformą prezentacji młodych twórców. Do studia Radia Kampus zapraszani są młodzi ludzie, których wszelaka twórczość prezentowana jest w ramach programów kulturalnych. Ludzie skupieni wewnątrz redakcji to bardzo często młodzi artyści, aktorzy, pisarze.
Informacje kulturalne dobierane są z myślą o słuchaczu - młodym, inteligentnym, zainteresowanym kulturą niezależną. Redakcja kultury współpracuje i informuje o działaniach różnych organizacji i stowarzyszeń. Codzienne serwisy "Kultura w mieście" są skondensowaną porcją informacji kulturalnych na bieżący dzień i na kilka kolejnych. Oprócz "Kultury w mieście", redakcja kultury przygotowuje audycje autorskie: "Kontener Kultury", "Jeszcze Więcej Kultury", "Kronika wypadków filmowych" oraz "Kulturalny Kampus". Radio Kampus transmituje także niektóre wydarzenia kulturalne ze stolicy. Szefem Redakcji Kultury jest Kasia Rodek.
Życie studenckie.
Od poniedziałku do piątku o 11:00 można posłuchać dwugodzinnego programu "Kampus Główny". Program podejmuje tematy związane z życiem studenta w Warszawie. Redakcja akademicka próbuje walczyć ze stereotypem studenta, który tylko studiuje. Stacja prezentuje tematy ważne zarówno w sensie akademickim, jak i społecznym. Dużo miejsca poświęca planowaniu kariery i rozwojowi personalnemu. Prezentuje też kierunki studiów, uczelnie i możliwości kariery po ukończeniu danej specjalizacji. Szefem redakcji akademickiej jest Kasia Rodek.
Sport.
Codzienny serwis sportowy nadawany jest przez Radio Kampus o godzinie 8:00.
Reporterzy radia są obecni na meczach piłkarzy Legii Warszawa, Polonii Warszawa i Znicza Pruszków, koszykarzy Polonii SPEC Warszawa, siatkarzy AZS Politechniki Warszawa i futsalowców AZS UW. W audycjach nie brakuje także informacji z Polskiej Ligi Futbolu Amerykańskiego, rugbystów Skry Warszawa oraz Folc AZS AWF Warszawa. Inne imprezy, z których przeprowadzano relacje: MTB Mazovia Marathon, mecze piłkarzy ręcznych Warszawianki, Maraton Warszawski, Tour de Pologne, mecz Polska-Belgia w el. ME 2008.

</doc>
<doc id="421254" url="https://pl.wikipedia.org/wiki?curid=421254" title="LeAnn Rimes">
LeAnn Rimes

Margaret LeAnn Rimes (ur. 28 sierpnia 1982 w Jackson w stanie Missisipi) – amerykańska piosenkarka country, autorka tekstów, aktorka i pisarka.
Mając 18 lat, miała na koncie ponad 20 milionów sprzedanych płyt, a także szereg nagród, w tym m.in. dwie nagrody Grammy, cztery Billboardu oraz nagrody Country Music Association Horizon i CMA Best Country Singer. W swojej karierze występowała m.in. przed papieżem i angielską królową.
Życiorys.
Dorastała i wychowywała się w Garland w Teksasie. Od drugiego roku życia cierpi na łuszczycę.
W wieku siedmiu lat zadebiutowała w musicalu "You Are My Sunshine" wystawianym w Dallas. Rok później zaśpiewała dla kilkunastu tysięcy ludzi na otwarciu meczu futbolu amerykańskiego na tamtejszym stadionie.
Gdy miała 11 lat, nagrała swój pierwszy album, zatytułowany "All That", dla niezależnej wytwórni Nor Va Jak. Wtedy też poznała autora piosenek, Billa Macka, który pomógł jej w nagraniu debiutanckiego singla „Blue” z 1996. Piosenka została zauważona na muzycznym rynku country, dzięki czemu piosenkarka szybko zyskała fanów w USA. Singiel promował album o tym samym tytule, który został sprzedany w ponad 8 mln nakładzie.
W 1997 wydała album, zatytułowany "You Light Up My Life: Inspirational Songs", który stał się przebojem. Płyta jednocześnie dotarła do trzeciego miejsca list przebojów z muzyką country, pop i chrześcijańską. Jej kolejny singel "How Do I Live" stał się jednym z największych hitów w Stanach Zjednoczonych i w Wielkiej Brytanii, w obu krajach docierając na szczyt list przebojów.
W 2002 wydała album studyjny, zatytułowany "Twisted Angel", którego producentem był Desmond Child. W listopadzie 2003 zaprezentowała album kompilacyjny pt. "Greatest Hits", na którym umieściła szesnaście swych największych przebojów oraz premierową piosenkę „This Love”. Rok później wydała świąteczną płytę pt. "What a Wonderful World".
Od 2005 wydała kilka kolejnych albumów studyjnych: "This Woman" (2005), "Whatever We Wanna" (2006) i "Family" (2007).
Ma za sobą również doświadczenia aktorskie. W 1997 wystąpiła w filmie "Ostrzeżenie z zaświatów", do którego współtworzyła scenariusz. W 2000 zagrała niewielki epizod w filmie "Wygrane marzenia", z którego pochodzi nagrany przez nią przebój "Can’t Fight The Moonlight". W 2008 wystąpiła w filmie "Good Intentions" jako Pam, a rok później wcieliła się w Meg (główna rola kobieca) w filmie "Zorza polarna", powstałym na podstawie książki Nory Roberts.
Później ukazały się jej kolejne albumy: w 2011 roku "Lady &amp; Gentlemen", w 2013 "Spitfire", w 2014 album z dance'owywi remixami kilkunastu największych przebojów "Dance Like You Don't Give A...Greatest Hits Remixes" oraz w 2016 "Remnants". (https://en.wikipedia.org/wiki/LeAnn_Rimes_discography)

</doc>
<doc id="421259" url="https://pl.wikipedia.org/wiki?curid=421259" title="Qui Pro Quo">
Qui Pro Quo

Qui Pro Quo – teatrzyk działający w Warszawie w latach 1919–1931. Jego siedzibą były podziemia Galerii Luxenburga przy ul. Senatorskiej 29.
Teatrzyk skrystalizował styl warszawskiego kabaretu literackiego, był inspiracją nie tylko dla innych scen tego gatunku działających przed wojną, ale i tych zakładanych po 1945 ("Szpak", "Wagabunda" oraz "Dudek").
Historia.
Założycielami Qui Pro Quo byli: ziemianin, a później aktor Bolesław-Leszek Przyłuski, architekt Tadeusz Sobocki i kupiec Izydor Weisblat, kierownikiem artystycznym, a później także współwłaścicielem (od 1922) kompozytor i dziennikarz Jerzy Boczkowski.
Od początku istnienia teatrzyku aż do ostatniego programu głównym dostarczycielem tekstów był Julian Tuwim, od 1926 roku wspomagany przez Mariana Hemara. Wśród wykonawców byli: Eugeniusz Bodo, Hanka Ordonówna, Mieczysław Fogg, Mira Zimińska, Zula Pogorzelska, Adolf Dymsza, Tadeusz Olsza, Gustaw Cybulski. Konferansjerem kabaretu był od 1925 artysta Fryderyk Jarosy, reżyserujący tu od 1924. Oprawę taneczną przygotowywali słynni polscy tancerze i choreografowie, wśród nich Feliks Parnell i Tacjanna Wysocka. Dekoratorem teatru był scenograf Józef Galewski.
Jednym z programów było "Kochajmy się" w 2 aktach (16 obrazach), napisali Lijan, Rjan i Nrad. Reżyser F. Jarosy, kapelmistrz I. Wesby. tańce i ewolucje układu Tacjanny Wysockiej, dekorator J. Gaiewski, akompaniator R. Szlosberg. W programie grano Hotel Q.P.Q., Księżyc z Caroliny, Diga-diga-doo!, Bajka, Gdybym ja to miał, Rodacy, Ja chcę do mamy, Sweet Marie, Co będzie w lipcu?, A ja mówię ..., Pieśń szubienic ..., Z moich przeżyć, Mężczyźni wolą blondynki, Nie wracaj, In flagranti, Kochajmy się!, Sto lat!.
Od 1937 w warszawskiej kawiarni „Mała Ziemiańska” występował kabaret pod nazwą Małe Qui Pro Quo.

</doc>
<doc id="421260" url="https://pl.wikipedia.org/wiki?curid=421260" title="Nyxem">
Nyxem

Nyxem (znany też pod nazwami Kamasutra, Black-Mal, Mywife oraz CME-24) – robak komputerowy atakujący komputery z zainstalowanym systemem Windows 98, ME, NT, 2000, XP oraz Server 2003. Charakterystyczną jego cechą jest zaprogramowanie go tak, aby szczególną aktywność przejawiał trzeciego dnia każdego miesiąca. Został wykryty w styczniu 2006. Do początku lutego 2006 jego ofiarą padło około 750 tys. komputerów.
Działanie.
Robak edytuje wszystkie pliki na dyskach twardych z rozszerzeniami: .doc, .xls, .pdf, .zip oraz .ppt wymazując z nich wszystkie dane, a następnie pozostawia w ich miejsce jedynie krótki komunikat.
Rozprzestrzenianie się.
Robak rozprzestrzenia się, rozsyłając się do wszystkich adresów e-mail znalezionych na komputerze (m.in. w listach kontaktów programów pocztowych), oraz kopiując się do udostępnionych folderów sieci P2P.

</doc>
<doc id="421263" url="https://pl.wikipedia.org/wiki?curid=421263" title="Arek">
Arek



</doc>
<doc id="421265" url="https://pl.wikipedia.org/wiki?curid=421265" title="Estremadura (Hiszpania)">
Estremadura (Hiszpania)

Estremadura (hiszp. "Extremadura" – z łac. "[tereny] najdalsze") – autonomiczna wspólnota w Hiszpanii. Składa się z prowincji Cáceres i Badajoz.
Graniczy z Kastylią i Leónem, Kastylią-La Manchą i Andaluzją oraz Portugalią na zachodzie.
Stolicą jest Mérida.
Na Liście Światowego Dziedzictwa UNESCO znajdują się trzy obiekty z Estremadury:
Stare Miasto Cáceres (od 1986 r.), zabytki rzymskie w miejscowości Mérida (od 1993 r.), Klasztor Guadalupe (od 1993 r.).
Od 2007 r. Klasztor w Yuste znajduje się na Liście Dziedzictwa Europejskiego.
Historia.
Z Estremadury pochodziło wielu najsłynniejszych konkwistadorów. Francisco Pizarro, Hernán Cortés, Diego de Almagro, Hernando de Soto czy Vasco Núñez de Balboa i wielu innych urodziło się w Estremadurze i wiele nazw miast na kontynencie amerykańskim pochodzi właśnie z tego regionu Hiszpanii. Dla przykładu, Mérida jest stolicą Estremadury, ale też ważnym miastem w Meksyku i Wenezueli. Medellín jest drugim co do wielkości miastem w Kolumbii, ale też małym miastem w Estremadurze. Albuquerque jest największym miastem w stanie Nowy Meksyk, a jego nazwa pochodzi od błędu w transkrypcji Alburquerque, innego miasta w Estremadurze.
Gospodarka.
Estremadura jest najszybciej rozwijającym się regionem Hiszpanii (PKB 7,8%), ponieważ nadrabia zaległości wynikające z uwarunkowań historycznych.
Podział administracyjny.
Estremadura dzieli się na dwie prowincje:

</doc>
<doc id="421268" url="https://pl.wikipedia.org/wiki?curid=421268" title="Rebecca Latimer Felton">
Rebecca Latimer Felton

Rebecca Latimer Felton (ur. 10 czerwca 1835 w Decatur, zm. 24 stycznia 1930 w Atlancie) – amerykańska pisarka, nauczycielka, polityczka. Była pierwszą kobietą w historii Stanów Zjednoczonych, która pełniła urząd senatora.
Życiorys.
Młodość, edukacja i praca zawodowa.
Rebecca Ann Latimer przyszła na świat w Decatur w południowym stanie Georgia. Naukę elementarną popierała w szkole publicznej, po czym ukończyła studia na "Madison Female College" w roku 1852. Dwa lata później przeprowadziła się do Bartow County, gdzie podjęła pracę nauczycielki. W owym czasie zajmowała się też pisarstwem i interesowała sprawami publicznymi i reformami. Głównymi przedmiotami jej zainteresowań były: rolnictwo, równouprawnienie kobiet i ruch antyalkoholowy oraz, w znacznie mniejszym stopniu, segregacja rasowa.
Kariera polityczna.
Podczas wyborów roku 1922 gubernator Georgii Thomas W. Hardwic kandydował na stanowisko senatora, o które zamierzał walczyć w przedterminowych wyborach po śmierci dotychczas zajmującego to stanowisku Thomasa E. Watsona. Ale nominację dominującej wówczas na południu Partii Demokratycznej zdobył Walter F. George.
George nakłonił, nie bez poparcia społeczności kobiet amerykańskich, gubernatora, aby senatorem na jeden dzień mianował (gubernatorowi przysługuje takie prawo w wypadku wakatu na czas do zaprzysiężenia nowo wybranego senatora) panią Felton. Rebecca Felton została zaprzysiężona na pierwszą w historii kobietę-senatora 22 listopada 1922 r., jako demokratka, po czym ustąpiła na rzecz George’a następnego dnia.
Życie prywatne.
Jej mąż, William Harrell Felton, był duchownym i biznesmenem działającym w branży rolniczej. Rebecca Felton była jego osobistą sekretarką w okresie, gdy zasiadał w Izbie Reprezentantów (w latach 1875–1881) oraz w stanowej izbie niższej (1884–1890).

</doc>
<doc id="421269" url="https://pl.wikipedia.org/wiki?curid=421269" title="Luty 2006">
Luty 2006

__BEZSPISU__

</doc>
<doc id="421271" url="https://pl.wikipedia.org/wiki?curid=421271" title="Sonia Henie">
Sonia Henie



</doc>
<doc id="421272" url="https://pl.wikipedia.org/wiki?curid=421272" title="RAMDAC">
RAMDAC

RAMDAC (ang. "Random Access Memory Digital to Analog Converter") to jednoukładowa struktura układu scalonego na karcie graficznej, przeznaczona do przetwarzania sygnału obrazu zakodowanego cyfrowo na sygnał analogowy wyświetlany na ekranie monitora. Konwerter zawiera 4 funkcjonalne bloki: pamięć SRAM, służącą do przechowywania mapy kolorów, oraz 3 przetworniki cyfrowo-analogowe (C/A), po jednym dla każdego koloru podstawowego modelu RGB – czerwonego (R), zielonego (G) i niebieskiego (B). 
Częstotliwość pracy układu RAMDAC zależy od aktualnie ustawionej na karcie grafiki rozdzielczości i częstotliwości odświeżania, nie zależy natomiast od liczby wyświetlanych przez kartę kolorów. Wymagana częstotliwość taktowania przetwornika C/A wyliczana jest według wzoru:
 fRAMDAC = 1,34 ∙ k ∙ p ∙ l ∙ fV 
gdzie: 
Wymagana wielkość pamięci układu RAMDAC odpowiada wielkości bufora ramki (ang. "frame buffer"), czyli pamięci karty wideo potrzebnej do przechowywania pojedynczej klatki obrazu gotowej do wyświetlenia na ekranie monitora. Wyliczana jest według wzoru:
 P = Rx ∙ Ry ∙ C
gdzie:

</doc>
<doc id="421273" url="https://pl.wikipedia.org/wiki?curid=421273" title="Brody (województwo łódzkie)">
Brody (województwo łódzkie)

Brody – wieś w Polsce położona w województwie łódzkim, w powiecie łaskim, w gminie Sędziejowice nad Grabią. 
Dobra ziemskie w Brodach (172,6 ha) w 1. poł. XIX w. przeszły w ręce przybyłej z Litwy rodziny Kałkusów. Ostatnią właścicielką była Józefa Zabłocka (1861-1956), z domu Kałkus, która jako wdowa przejęła połowę pierwotnego areału w wyniku podziału majątku po zmarłym bezpotomnie bracie Hipolicie. W odziedziczonej przez nią części znajdował się dwór usytuowany na godz. 11.00 oraz zabudowania gospodarcze folwarku. Dwór był zbudowany z cegły, na miejscu starszego drewnianego, był budynkiem parterowym, dwutraktowym o krytym gontem naczółkowym dachu. Z frontu stał ganek, przeszklony kolorowymi szybkami. Wizytówką dworu był otoczony szpalerem drzew podjazd z zataczającą krąg aleją wjazdową. Z drugiej strony dworu był mały park z usytuowaną na osi dworu aleją wysadzaną świerkami. Jesienią 1939 r. Brody znalazły się w obrębie ziem polskich włączonych do Rzeszy Niemieckiej. W grudniu Niemcy zajęli folwark ustanawiając zarządcę, później osadzając niemieckiego chłopa. Ten spalił książki i obrazy i spowodował wysiedlenie właścicielki. W 1945 r. folwark rozparcelowano. W dworze zainstalowano mechaniczny młyn i biura spółdzielni. Dewastowany, nie remontowany popadł w ruinę, którą rozebrano. 
W latach 1975–1998 miejscowość należała administracyjnie do województwa sieradzkiego.

</doc>
<doc id="421278" url="https://pl.wikipedia.org/wiki?curid=421278" title="E83 (trasa europejska)">
E83 (trasa europejska)

E83 – trasa europejska pośrednia północ – południe, biegnąca przez północną Bułgarię.
E83 zaczyna się 10 km na wschód od miasteczka Bjała, gdzie odbija od trasy europejskiej E85. Biegnie szlakami:
W Sofii łączy się z trasami europejskimi E80 i E871.
Na odcinku Jablanica – Sofia E83 biegnie razem z trasą E79.
Dawniej numerem E83 oznaczony był odcinek obecnej trasy europejskiej E261.
Ogólna długość trasy E83 wynosi około 253 km.

</doc>
<doc id="421280" url="https://pl.wikipedia.org/wiki?curid=421280" title="Anapest">
Anapest

Anapest (gr. "anápaiston - odwrócony; dosł. odbity (daktyl),") w metryce iloczasowej to stopa metryczna składająca się z trzech sylab: dwóch krótkich i jednej długiej.
W wierszach polskich odpowiednikiem anapestu jest sekwencja składająca się z dwóch sylab nieakcentowanych i jednej akcentowanej. W polszczyźnie niemalże nie ma wyrazów będących naturalnymi anapestami (jednym z kilku wyjątków jest arcymistrz), bardzo nieliczne są też zestroje akcentowe o anapestycznym układzie sylab (np. "i do dna"), więc stopę tę tworzy się dzięki odpowiedniemu łączeniu wyrazów w szyku zdania, jak w pierwszym wersie wiersza Leśmiana "Zielona godzina (I)":
Najbardziej typowe wiersze anapestyczne pisali Adam Mickiewicz (Czaty, Trzech budrysów), Bruno Jasieński (But w butonierce) i Julian Tuwim (Zadymka).
Literatura.
Maria Dłuska, Studia z historii i teorii wersyfikacji polskiej, Warszawa 1978.
Adam Kulawik, Poetyka, Warszawa 1990.
Lucylla Pszczołowska, Wiersz polski. Zarys historyczny, Wrocław 1997.
Wiktor Jarosław Darasz, Mały przewodnik po wierszu polskim, Kraków 2003.

</doc>
<doc id="421293" url="https://pl.wikipedia.org/wiki?curid=421293" title="Krew i honor">
Krew i honor



</doc>
<doc id="421296" url="https://pl.wikipedia.org/wiki?curid=421296" title="Jablanica">
Jablanica



</doc>
<doc id="421308" url="https://pl.wikipedia.org/wiki?curid=421308" title="Elizabeth Hurley">
Elizabeth Hurley

Elizabeth Hurley (ur. 10 czerwca 1965 w hrabstwie Hampshire, Anglia) – brytyjska aktorka, modelka i producentka filmowa.
Życiorys.
Wczesne lata.
Chciała zostać tancerką. Rodzice, zawodowy wojskowy i nauczycielka, zapisali ją do szkoły baletowej, z której Hurley szybko zrezygnowała. Nie podobała jej się panująca tam dyscyplina. Kilka lat później zdobyła stypendium London Studio Centre, gdzie uczęszczała na zajęcia teatralne i taneczne. W tym czasie miała różowe włosy, kolczyk w nosie i słuchała punk rocka. Założyła grupę taneczną „Vile Bodies”. Występowała w nocnych klubach.
Kariera.
W 1987 roku debiutowała w filmie "Aria" Bruce’a Beresforda. Pracowała także w teatrze. W tym samym roku zagrała Claire Clairmont w filmie "Remando al viento" (1987). Na planie tego hiszpańskiego melodramatu poznała Hugh Granta, z którym się związała. Thriller "Krwawy Atlantyk" (1989) Petera Keglevica spotkał się z chłodnym przyjęciem krytyki. W 1991 roku zagrała u boku Jeana Rocheforta w "El largo invierno". W 1992 roku zagrała rolę terrorystki w amerykańskim thrillerze "Pasażer 57" (1992) Kevina Hooksa, który doczekał się dobrych recenzji. W 1993 roku wystąpiła w angielskim horrorze "Bedlam" Vadima Jeana. Krytycy, pisząc o Hurley, zauważyli jedynie „niewiarygodnie wysokie obcasy”. Jej kolejne role: w "Mad Dogs and Englishman" (1995) Henry’ego Cole’a oraz w "Dangerous Ground" (1996) Darrella Roodta, nie wzbudziły zainteresowania krytyki i widzów.
Przełomem w karierze Hurley okazała się komedia ' (1997) Jaya Roacha. Mike Myers specjalnie dla niej napisał rolę Vanessy Kensington. Dwa lata później, już jako Vanessa Kensington Powers, Elizabeth wystąpiła w ' (1999). Z bardzo dobrym przyjęciem spotkał się "Permanent Midnigth" (1998). Scenariusz filmu oparty został na prawdziwej historii hollywoodzkiego scenarzysty Jerry’ego Stahla. W 1999 w komedii "Mój przyjaciel Marsjanin" Donalda Petrie, zagrała pozbawioną zalet duchowych kobietę, która fascynuje jedynie urodą i sex appealem. W tym samym roku wystąpiła w "Ed TV" (1999) Rona Howarda. W 2000 zagrała diablicę w "Zakręconym".
Hurley występowała także przed kamerami telewizyjnymi. Zagrała w serialach: "Christabel" (1988), "Inspektor Morse" (1987) i "Sharpe" (1994). Do ciekawszych należy rola Dalili w widowisku "Samson i Dalila" (1996) Nicolasa Roega. Jest producentką filmów: "Krytyczna terapia" (1996) i "Mickey Niebieskie Oko" (1999). W obu, w głównej roli, wystąpił Hugh Grant.
Życie prywatne.
Przez 13 lat związana była z Hugh Grantem. Prasa brukowa dużo pisała na temat związku pary. Po raz pierwszy, oficjalnie jako para, wystąpili w czasie londyńskiej premiery filmu "Cztery wesela i pogrzeb" w 1994 roku. Założyli wspólnie firmę „Simian Films”. Hurley pozostała przy Grancie w 1995 roku, gdy wszystkie gazety pisały o jego romansie z prostytutką.
W 2002 roku urodziła syna, Damiana.
Hurley często wzbudza sensację swoimi ekstrawaganckimi strojami. W 1995 roku podpisała kontrakt z firmą kosmetyczną Estée Lauder. Od tego czasu uczestniczy, jako modelka, w kampanii reklamowej kosmetyków tej firmy. Dużo podróżuje między Paryżem i Los Angeles, w obu miastach ma własny apartament.

</doc>
<doc id="421311" url="https://pl.wikipedia.org/wiki?curid=421311" title="Leśnictwo (jednostka)">
Leśnictwo (jednostka)

Leśnictwo – jednostka organizacyjna w strukturze nadleśnictwa.
Liczba i obszar leśnictwa zależy od stanu rozproszenia lasów, rozmiaru zadań gospodarczych, nasilenia szkodnictwa leśnego itp.
Powierzchnia leśnictwa może wynosić od około 400 do nawet 3000 ha.
Na czele leśnictwa stoi leśniczy, powołany do wykonywania na powierzonym mu terenie czynności techniczno-gospodarczych, ochronnych i administracyjno-rachunkowych.
Leśniczy wykonuje swoje zadania przy pomocy podległych mu podleśniczych.

</doc>
<doc id="421315" url="https://pl.wikipedia.org/wiki?curid=421315" title="Bare knuckle karate">
Bare knuckle karate



</doc>
<doc id="421319" url="https://pl.wikipedia.org/wiki?curid=421319" title="Tom Cruise">
Tom Cruise

Tom Cruise, właśc. Thomas Cruise Mapother IV (ur. 3 lipca 1962 w Syracuse) – amerykański aktor i producent filmowy; scjentolog. Uznany przez magazyn „Forbes” za najbardziej wpływowego człowieka show-biznesu.
Za początek wielkiej kariery aktora uważa się nominowaną do Złotego Globu rolę w filmie "Ryzykowny interes" (1983). Światową sławę zdobył rolą pilota Mavericka w filmie "Top Gun" (1986). Był czterokrotnie nominowany do Oscara – trzykrotnie jako aktor (za role w filmach "Urodzony 4 lipca", "Jerry Maguire" i "Magnolia") oraz jednokrotnie jako producent (za film ""). 
16 października 1986 otrzymał własną gwiazdę w Alei Gwiazd w Los Angeles znajdującą się przy 6912 Hollywood Boulevard.
Wczesne lata.
Urodzony w Syracuse w Nowym Jorku jako trzecie dziecko, jedyny syn z czworga dzieci Mary Lee (z domu Pfeiffer; 1936–2017), nauczycielki pedagogiki specjalnej, i Thomasa Cruise’a Mapothera III (1934–1984), inżyniera elektronika. Dorastał z trzema siostrami: Lee Anne De Vette (ur. 1959), Marian (ur. 1961) i Cass (ur. 1963). Ojciec rozszedł się z matką, gdy Tom miał 12 lat. Kiedy Tom był już sławnym aktorem, wynajął detektywa, by ten odnalazł jego ojca. Znalazł go w szpitalu chorego na raka.
W ciągu kilku lat rozpoczynał naukę w 15 szkołach w USA i Kanadzie. Ostatecznie osiedlił się w Glen Ridge w stanie New Jersey, wraz z matką i ojczymem, Joe Southem. Uczęszczał do Packanack School w Wayne, w New Jersey, krótko był uczniem St. Xavier High School w Louisville, w stanie Kentucky i dorabiał jako roznosiciel dziennika „Kurier Louisville”. Miał problemy z nauką i z kontaktami z rówieśnikami. Poczucie alienacji pogłębiła dysleksja, na którą cierpiał jeszcze na początku kariery aktorskiej.
Myślał o karierze w sporcie, lecz kontuzja kolana w drużynie zapaśników przekreśliła plany. Prosto z ulicy zgłosił się na aktorskie przesłuchanie i otrzymał rolę w musicalu "Faceci i lalki" ("Guys and Dolls"). Po ukończeniu w czerwcu 1980 Glen Ridge High School i rezygnacji z planów zostania księdzem (przez rok był w seminarium franciszkańskim), studiował aktorstwo pod kierunkiem Phila Gushee w renomowanej Neighborhood Playhouse School of Theatre.
Kariera.
Karierę filmową rozpoczął od udziału w melodramacie Franco Zeffirelliego "Niekończąca się miłość" ("Endless Love", 1981) z Brooke Shields, Shirley Knight i Jamesem Spaderem. Następnie wystąpił obok Matta Dillona i Patricka Swayze w dramacie kryminalnym Francisa Forda Coppoli "Outsiderzy" ("The Outsiders", 1983).
Sławę zdobył jako zdemoralizowany Joel Goodsen, który dostaje się na ekskluzywny Uniwersytet Princeton w komedii kryminalnej "Ryzykowny interes" ("Risky Business", 1983) z Rebeccą De Mornay. Kariera Cruise’a rosła, a apogeum osiągnęła przy okazji premiery melodramatu sensacyjnego Tony’ego Scotta "Top Gun" (1986). Przed realizacją filmu, choć cierpiał na chorobę lokomocyjną, odbył jako pasażer serię lotów myśliwcem, a w 1994 w Toronto otrzymał licencję pilota.
Na planie dramatu sportowego Martina Scorsese "Kolor pieniędzy" ("The Color of Money", 1986) jego partnerem filmowym był Paul Newman. Przez kilka lat grywał amantów, aż w 1988 wcielił się w postać egoisty, który opiekując się chorym bratem (w tej roli Dustin Hoffman), uczy się bezinteresowności w przygodowym komediodramacie "Rain Man". W 1989 został nominowany do nagrody Oscara za rolę weterana wojny w Wietnamie w biograficznym dramacie wojennym "Urodzony 4 lipca" ("Born on the Fourth of July") Olivera Stone’a. W 1990 roku został okrzyknięty przez „People” najseksowniejszym mężczyzną świata.
Kolejne filmy: "Wywiad z wampirem" ("Interview with the Vampire: The Vampire Chronicles", 1994), "" (1996), "Jerry Maguire" (druga nominacja do Oscara, 1996) i "Magnolia" (trzecia nominacja do Oscara, 1999) ugruntowały jego pozycję jako aktora o dużych możliwościach, który nie korzysta z dublerów i kaskaderów.
Był na okładkach „Time”, „Life”, „GQ”, „People”, „Entertainment Weekly”, „Stern”, „Bravo”, „Esquire”, „Interview”, „Harper’s Bazaar”, „Rolling Stone”, „Details”, „The Hollywood Reporter”, „Vanity Fair”, „Film”, „Newsweek”, „Paris Match”, „Tele Świat”, „Viva!” i „Gala”. 
Życie prywatne.
Spotykał się z Diane Cox (1980-1981), Melissą Gilbert (1982), Heather Locklear (w marcu 1982), Rebeccą De Mornay (1983-1985), Patti Scialfą (1985) i Cher (1985-1986). W styczniu 1986 poznał aktorkę Mimi Rogers, którą poślubił 9 maja 1987. 4 lutego 1990 rozwiedli się. W 1990 na planie filmu "Szybki jak błyskawica" ("Cole Trickle") poznał Nicole Kidman, z którą się ożenił 24 grudnia 1990. Adoptowali dwójkę dzieci: w styczniu 1993 Isabellę Jane (ur. 22 grudnia 1992) i w lutym 1995 Connora Antony’ego (ur. 17 stycznia 1995). 8 sierpnia 2001 rozwiedli się. Po romansie z poznaną na planie filmu "Vanilla Sky" (2001) hiszpańską aktorką Penélope Cruz (od lata 2001 do stycznia 2004) i Nazanin Boniadi (od listopada 2004 do stycznia 2005), 17 czerwca 2005 w Paryżu na wieży Eiffela oświadczył się aktorce Katie Holmes, z którą ma córkę Suri (ur. 18 kwietnia 2006 w Los Angeles). Pobrali się 18 listopada 2006 w średniowiecznym zamku warownym Odescalchi w Bracciano. 28 czerwca 2012 Holmes złożyła pozew o rozwód, żądając wyłącznej opieki nad Suri.
W latach 90. XX wieku zainteresował się scjentologią i z czasem został aktywnym członkiem scjentologii.

</doc>
<doc id="421323" url="https://pl.wikipedia.org/wiki?curid=421323" title="Comhlan">
Comhlan

Zespół tańca irlandzkiego i szkockiego Comhlan – jeden z dwóch najstarszych w Polsce zespołów zajmujących się tańcami irlandzkimi i najstarszy prezentujący tańce szkockie. Zespół działa nieprzerwanie od 1993 roku.
Zespół wykonuje tańce irlandzkie (step dances, céili dances) i szkockie (highland dances, country dances, ceilidh dances).
Od czerwca 2001 roku Comhlan jest grupą afiliowaną przy Royal Scottish Country Dance Society (Królewskim Stowarzyszeniu Tańców Szkockich). Jest to największa na świecie organizacja zrzeszająca grupy oraz indywidualnych tancerzy wykonujących szkockie tańce dworskie (country dances).
Zespół Comhlan współpracuje z wieloma zespołami grającymi muzykę irlandzką i szkocką, m.in. Beltaine (tworząc spektakl taneczno-muzyczny Celtic Motion Project), Carrantuohill czy Częstochowa Pipes &amp; Drums. Zespół występował także z muzykami i tancerzami Opery Śląskiej.
Na swoim koncie Comhlan ma kilkaset występów w kraju i zagranicą. Do najważniejszych można zaliczyć: Festyn Archeologiczny w Biskupinie, występ dla irlandzkiego noblisty Seamusa Heaneya, występ dla Ambasadora Irlandii w Polsce Paricka McCabe’a, Przystanek Woodstock w Żarach, Folk Fiesta w Ząbkowicach Śląskich, Międzynarodowy Festiwal Tańców Dworskich „Cracovia Danza”, Festiwal Celtycki w Dowspudzie, Szkockie Gry w Czeskim Sychrowie, Celtic Fire Festival w Kijowie, jak również wielokrotne występy w programach TV.

</doc>
<doc id="421324" url="https://pl.wikipedia.org/wiki?curid=421324" title="Amerykańska Akademia Sztuki i Wiedzy Filmowej">
Amerykańska Akademia Sztuki i Wiedzy Filmowej

Amerykańska Akademia Sztuki i Wiedzy Filmowej () – założona 11 maja 1927 r. honorowa organizacja zawodowa zajmująca się promowaniem sztuki i wiedzy filmowej. W jej skład wchodzi ponad 6 tysięcy osób związanych zawodowo z filmem. Akademia znana jest na całym świecie przede wszystkim poprzez doroczne uroczystości wręczania Oscarów – Nagród Akademii Filmowej. Przyznaje również Studencką Nagrodę Akademii Filmowej.
Historia.
Pojęcie Amerykańskiej Akademii Sztuki i Wiedzy Filmowej wymyślił w latach 20. XX wieku Louis B. Mayer, szef wytwórni Metro-Goldwyn-Mayer (MGM). Chciał utworzenia organizacji, która usprawniłaby przemysł filmowy i była mediatorem w sporach pracowniczych. Spotkał się więc z aktorem Conradem Nagelem, reżyserem Fredem Niblo oraz prezesem Stowarzyszenia Producentów Filmowych Fredem Beetsonem, by przedyskutować swój pomysł. Ideą tego elitarnego klubu miał być coroczny bankiet, ale wzmianki o żadnej nagrodzie jeszcze wtedy nie było. Przyjęto również, że członkami tej organizacji będą mogli zostać tylko ludzie związani z jedną z pięciu gałęzi przemysłu filmowego: aktorzy, reżyserzy, scenarzyści, technicy i producenci.
Po tym spotkaniu Mayer zebrał grupę trzydziestu sześciu ludzi związanych z kinem i zaprosił ich na uroczysty bankiet do Hotelu Ambassador w Los Angeles. Przyjęcie odbyło się 11 stycznia 1927 r., podczas którego Mayer przedstawił gościom nazwę nowej organizacji oraz jej ideę. Każda z obecnych wtedy na sali osób stała się założycielem Akademii.
Pierwszym jej przewodniczącym został Douglas Fairbanks Sr., który wprowadził przyznawanie nagród „za wyróżniające osiągnięcia”. Rok później powstał system głosowania, a po nim rozpoczął się proces selekcji i nominacje do nagrody, która dziś znana jest jako Oscar.
W 1929 r. Akademia we współpracy z Uniwersytetem Południowej Kalifornii, stworzyła pierwszą szkołę filmową w Ameryce.
Członkostwo.
Członkostwo w Akademii można uzyskać jedynie poprzez zaproszenie, które wystosowuje jej zarząd. Najczęściej otrzymują je osoby nominowane do Oscara albo takie, które zostały zgłoszone przez obecnego członka za swój znaczący wkład w rozwój kina.
Propozycje członkostwa nowych kandydatów są rozpatrywane corocznie. I chociaż Akademia nie ujawnia publicznie ile dokładnie liczy osób, to zawsze ogłasza nazwiska tych, którzy zostali do niej ostatnio zaproszeni. Członkostwo w Akademii nie wygasa, jest dożywotnie. Jednak wykluczeni zostali m.in. Carmine Caridi, Harvey Weinstein, Roman Polański i Bill Cosby.
W jej skład wchodzi 15 branż, reprezentujących różne dziedziny filmu. Członkowie mogą należeć tylko do jednej z nich. Ci, którzy pracują w różnych gałęziach przemysłu filmowego zaliczani są do grupy tzw. „wolnych członków”. Posiadają wszystkie przywileje członkowskie, ale nie mają swojego reprezentanta w zarządzie Akademii.
Według badania przeprowadzonego w lutym 2012 r. przez Los Angeles Times (na próbie 5000 członków), Akademia to: w 94% biali, 77% mężczyźni, 14% ma poniżej 50 lat, a średnia wieku to 62 lata. 33% jej członków to byli zwycięzcy lub nominowani do Oscara.
Członkowie założyciele Akademii Filmowej.
Do 36 osób, które założyły Amerykańską Akademię Filmową należeli:
Przewodniczący Akademii Filmowej.
Przewodniczący są wybierani na okresy 1 roku i nie mogą być wybrani na więcej niż cztery kadencje z rzędu.

</doc>
<doc id="421325" url="https://pl.wikipedia.org/wiki?curid=421325" title="Akademia Filmowa">
Akademia Filmowa



</doc>
<doc id="421326" url="https://pl.wikipedia.org/wiki?curid=421326" title="Zagrania psychologiczne w brydżu">
Zagrania psychologiczne w brydżu

Zagrania psychologiczne – element brydża, istnieją odzywki i zagrania psychologiczne, zarówno obronne jak i rozgrywającego.
Przykładowe zagrania psychologiczne:

</doc>
<doc id="421327" url="https://pl.wikipedia.org/wiki?curid=421327" title="Obrona (brydż)">
Obrona (brydż)

Obrona – w brydżu część fazy rozgrywki, celem obrońców jest zapobieżenie zrealizowania wylicytowanego kontraktu przez rozgrywającego.
Systemy wistowe:
Systemy i rodzaje zrzutek:
Wybrane manewry obrońców:

</doc>
<doc id="421328" url="https://pl.wikipedia.org/wiki?curid=421328" title="Licytacja (brydż)">
Licytacja (brydż)

Licytacja – w brydżu faza gry prowadząca do ustalenia kontraktu.
Licytacja rozpoczyna się bezpośrednio po rozdaniu kart. 
W czasie licytacji gracze deklarują chęć i możliwość wzięcia określonej liczby lew. 
Każda deklaracja wyrażana jest odzywką licytacyjną. 
Odzywka składa się z "liczby" (od 1 do 7) i "miana". 
Liczba określa liczbę lew deklarowanych ponad 6 lew obowiązkowych, czyli odzywka na poziomie 1 deklaruje w sumie wzięcie 7 (6+1) lew, odzywka na poziomie 2 oznacza deklarację wzięcia 8 (6+2) lew itd. 
"Miano" określa kolor atutowy, który będzie obowiązywał w czasie "rozgrywki".
Miana są następujące (w kolejności od najniższego rangą do najwyższego rangą): "trefl" (♣), "karo" (), "kier" (), "pik" (♠) oraz "bez atu" (BA). 
Zatem, na przykład, odzywka 3 karo (3) jest deklaracją wzięcia 9 lew, jeśli kolorem atutowym będą kara, a odzywka 6 bez atu (6BA) oznacza deklarację wzięcia 12 lew, jeśli w czasie rozgrywki nie będzie koloru atutowego. 
Najniższą odzywką w licytacji jest 1 trefl (1♣), a najwyższą 7 bez atu (7BA).
Na licytację składa się szereg odzywek zgłaszanych kolejno przez poszczególnych graczy.
Licytację rozpoczyna "rozdający", a następnie licytują inni gracze zgodnie z ruchem wskazówek zegara.
Gracze mogą licytować na dowolnym poziomie od 1 do 7 i w dowolny kolor, ale każda następna odzywka musi być wyższa od poprzedniej. 
Oznacza to, że może być dana, albo na wyższym poziomie, albo na tym samym poziomie w kolor wyższy rangą, 
Przykładowo, po 2 można zgłosić dowolną odzywkę na poziomie trzech lub wyżej, a na poziomie dwóch można zalicytować tylko 2♠ lub 2BA, jako że te miana są wyższe rangą od kierów. 
Gracz, który chwilowo nie chce licytować mówi "pas". Nie wyklucza go to z dalszej licytacji.
Licytacja kończy się, gdy po dowolnej odzywce nastąpią trzy kolejne pasy.
Ostatnia odzywka staje się "kontraktem", z którego strona deklarująca musi się wywiązać biorąc zadeklarowaną liczbę lew podczas "rozgrywki".
W czasie licytacji, po każdej odzywce, gracz pary przeciwnej może powiedzieć "kontra", co wyraża przekonanie, że strona deklarująca nie weźmie tylu lew ile zadeklarowała.
Natomiast, gracz strony deklarującej, po kontrze przeciwnika, może powiedzieć "rekontra", co jest dodatkowym zapewnieniem, że zadeklarowana liczba lew zostanie wzięta.
Każdą kontrę i ewentualnie rekontrę znosi kolejna odzywka deklarująca wzięcie lew, wyższa od ostatnio zgłoszonej.
Kontra dana na "kontrakt" ostateczny zwiększa karę za przegranie gry, ale także zwiększa zapis, jeśli kontrakt zostanie zrealizowany.
Rekontra jeszcze bardziej zwiększa kary za przegranie gry i powiększa zyski za zrealizowanie kontraktu (podwaja zapis z kontrą).
Jeśli na początku licytacji nastąpiły cztery "pasy" (nikt nie zadeklarował wzięcia lew), to rozdanie uważa się za zakończone i przechodzi się do następnego rozdania bez dokonywania zapisu dla którejkolwiek strony.
W brydżu porównawczym licytuje się używając kaset licytacyjnych (ang. "bidding box"). 
Każdy z graczy ma w kasecie kartoniki z oznaczeniami wszystkich możliwych odzywek i zamiast licytować wypowiadając odzywkę, wykłada przed sobą kartonik z jej symbolem. 
Ma to na celu wyeliminowanie przekazywania (zamierzonego lub niezamierzonego) informacji przy pomocy intonacji głosu.
Gracz, który jako pierwszy zadeklarował wzięcie lew (otworzył licytacje), nazywa się "otwierającym", a jego partner "odpowiadającym". 
Gracz po lewej stronie "otwierającego" to "I broniący" (ang. "LHO", "left hand opponent"), a po prawej "II broniący" (ang. "RHO", "right hand opponent").
Systemy licytacyjne.
Aby drogą licytacji ustalić kontrakt, który na pewno zostanie wygrany, gracze danej pary muszą mieć dokładne informacje o karcie posiadanej przez partnera.
Jedynymi legalnymi nośnikami informacji w trakcie licytacji są odzywki licytacyjne. 
Dlatego w nowoczesnej licytacji każda odzywka, poza tym, że jest deklaracją wzięcia lew i w dowolnym momencie potencjalnie może stać się kontraktem ostatecznym, przekazuje także pewne informacje o posiadanej karcie.
Gracze ustalają znaczenia poszczególnych odzywek jeszcze przed grą, tak aby podczas licytacji, przy ich pomocy, poinformować partnera np. o długości posiadanego koloru lub o sile honorowej karty. 
W ten sposób tworzone są całe systemy licytacyjne.
Informacja o stosowanym systemie licytacyjnym musi być ujawniona przeciwnikom. 
Przeciwnicy mogą pytać o znaczenie poszczególnych odzywek, kiedy nadejdzie ich pora licytacji. 
Partner zgłaszającego odzywkę budzącą zainteresowanie przeciwnika musi udzielić szczegółowych wyjaśnień odnośnie do jej znaczenia. 
Obecnie w Polsce najpopularniejszy jest rodzimy system Wspólny Język w różnych odmianach. 
Na świecie popularny jest amerykański SAYC. 
Często używane są też: Precision lub inne systemy opartne na silnym treflu.
Konwencje.
W tworzonych systemach licytacyjnych pewne odzywki mogą mieć znaczenie konwencyjne, czyli całkowicie umowne (sztuczne). 
Oznacza to, że w określonej sytuacji licytacyjnej dana odzywka nie jest deklaracją wzięcia lew, lecz jedynie przekazuje informacje o karcie lub jest pytaniem o konkretne informacje.
Aby taka odzywka nie stała się kontraktem ostatecznym i aby zapewnić dalszą wymianę informacji, partner licytującego odzywkę konwencyjną nie powinien po niej pasować,
Przykładem bardzo popularnej konwencji jest np. Stayman.
W nowoczesnych systemach licytacyjnych zapowiedzi "kontra" i "rekontra" także często przyjmują znaczenia konwencyjne (sztuczne), jak np. kontra wywoławcza, kontra negatywna, kontra Lightnera albo rekontra SOS.
Nawet "pas" doczekał się swojego znaczenia konwencyjnego w Systemach Słabych Otwarć (SSO).
Istnieje ogromna liczba konwencji brydżowych. 
Dozwolone jest stosowanie dowolnych konwencji, jednakże o ich stosowaniu należy poinformować przeciwników. 
Obecna polityka systemowa PZBS nie dopuszcza do stosowania ustaleń wysoce sztucznych tzw. "konwencji brązowych" w większości turniejów par. 
Można je stosować w turniejach i meczach drużynowych z tym, że ich pełny opis należy dostarczyć przeciwnikom z wyprzedzeniem.

</doc>
<doc id="421329" url="https://pl.wikipedia.org/wiki?curid=421329" title="Tsugaru (cieśnina)">
Tsugaru (cieśnina)

 – cieśnina oddzielająca wyspy Honsiu i Hokkaido w północnej Japonii, łącząca Morze Japońskie z Pacyfikiem.
Cieśnina ma długość 110 km, szerokość od ok. 24 do ok. 40 km. Przez cieśninę przepływa prąd morski Tsugaru, który jest cieplejszym i silniej zasolonym przedłużeniem prądu cuszimskiego (zachodniego odgałęzienia prądu Kuro Siwo).
Południową granicę cieśniny stanowią wybrzeża półwyspów: Tsugaru i Shimokita na Honsiu oraz zatoka Mutsu. Północną natomiast są brzegi półwyspu Oshima i jego odnóg Matsumae i Kamaeda na Hokkaido oraz ujście zatoki Hakodate. Administracyjnie południowe wybrzeża leżą w prefekturze Aomori, a północne w prefekturze Hokkaido.
Ze względu na zakaz stacjonowania broni jądrowej na terytorium Japonii (na mocy art. 9 konstytucja Japonii) rząd japoński wyznaczył w cieśninie minimalną 3 milową granicę zamiast dopuszczalnych 12 mil. Tym samym wody poza strefą 3-milową mają status otwarty, co pozwala przepływać przez nie amerykańskim okrętom wyposażonym w broń nuklearną oraz okrętom innych państw. Całość cieśniny pozostaje w japońskiej wyłącznej strefie ekonomicznej.
Tunel Seikan, łączący Honsiu i Hokkaido, zbudowany został częściowo pod dnem cieśniny, pomiędzy przylądkami Tappi na półwyspie Tsugaru a Shirakami na półwyspie Matsumae. Biegnie pod dnem morskim na długości 23,30 km.

</doc>
<doc id="421333" url="https://pl.wikipedia.org/wiki?curid=421333" title="Svearowie">
Svearowie



</doc>
<doc id="421334" url="https://pl.wikipedia.org/wiki?curid=421334" title="Freyr">
Freyr



</doc>
<doc id="421335" url="https://pl.wikipedia.org/wiki?curid=421335" title="Ukryte pragnienia">
Ukryte pragnienia

Ukryte pragnienia (ang. "Stealing Beauty") – film fabularny z 1996 roku w reżyserii Bernardo Bertolucciego.

</doc>
<doc id="421337" url="https://pl.wikipedia.org/wiki?curid=421337" title="Tsugaru (półwysep)">
Tsugaru (półwysep)

 – półwysep w Japonii, na północnym krańcu wyspy Honsiu.
Półwysep znajduje się w północno-zachodniej części prefektury Aomori. Jest wysunięty na północ. Jego wschodni brzeg leży nad zatoką Aomori, oddzielającą go od półwyspu Natsudomari, zatoką Mutsu oraz cieśniną Tairadate, która oddziela go od półwyspu Shimokita. Północny brzeg półwyspu leży nad cieśniną Tsugaru, która oddziela go i całe Honsiu od Hokkaido. Zachodni brzeg półwyspu leży nad Morzem Japońskim.
W północno-zachodniej części półwyspu leży przylądek Tappi. W zachodniej części półwyspu znajdują się liczne jeziora, z których największym jest Jūsan. Uchodzi do niego rzeka Iwaki. W północnej części półwyspu wznoszą się góry Yotsudaki i Maruyakata.
W 1988 roku oddano do użytku podmorski tunel Seikan, który łączy półwysep Tsugaru z położonym po północnej stronie cieśniny Tsugaru (na Hokkaido), półwyspem Matsumae. 

</doc>
<doc id="421340" url="https://pl.wikipedia.org/wiki?curid=421340" title="Kamienie śmierci">
Kamienie śmierci

Kamienie śmierci (oryg. "Dolmen") – francuski miniserial z gatunku kryminału i dreszczowca wyprodukowany przez stację TF1 jako tzw. "letnia saga" ("saga de l'été"). W Polsce pierwszy raz emitowany od 2 lutego 2006 na antenie TVP1, a następnie na tym samym kanale od 21 lipca 2008 roku.
Serial wyprodukowany został w 2005 i ma 6 odcinków (TVP podzieliła 4. odcinek na dwa, więc w Polsce emitowano ich 7). Opowiada o młodej policjantce z wydziału zabójstw Marie Kermeur, która powraca w rodzinne strony, żeby poślubić wybranka serca, żeglarza Christiana. Tuż przed ceremonią zaślubin w tajemniczych okolicznościach ginie jej brat Gildas. Dziewczyna nie mogąc pogodzić się z opinią, że ta śmierć to nieszczęśliwy wypadek, postanawia sama przeprowadzić śledztwo i znaleźć zabójcę brata.
Pierwszy odcinek serialu przyciągnął przed telewizory rekordową liczbę widzów. Według danych AGB Nielsen Media Research oglądało go 6,6 mln widzów. Jest to lepszy wynik niż emitowanego wcześniej o tej samej porze serialu "Zagubieni", który oglądało 5,9 mln widzów.
Podczas drugiej emisji w Polsce serial został podzielony przez TVP na 12 odcinków.

</doc>
<doc id="421351" url="https://pl.wikipedia.org/wiki?curid=421351" title="PZL SM-2">
PZL SM-2

PZL SM-2 – polski lekki śmigłowiec wielozadaniowy, będący rozwinięciem radzieckiego śmigłowca Mi-1 produkowanego na licencji w WSK PZL-Świdnik.
PZL SM-2 powstał w zakładach WSK PZL-Świdnik pod koniec lat 50. XX wieku, jako modernizacja śmigłowca Mi-1 (polskie oznaczenie SM-1). Chcąc wykorzystać nadmiar mocy silnika Lit-3 stosowanego w Mi-1, przekonstruowano kadłub zwiększając jego pojemność. Głównym użytkownikiem śmigłowców SM-2 było Wojsko Polskie, a także polskie cywilne lotnictwo sanitarne. Ponadto pięć sztuk wyeksportowano do Czechosłowacji oraz do Rumunii. PZL SM-2 nie jest uznawany za maszynę szczególnie udaną. W stosunku do Mi-1 posiadał gorsze osiągi, co było spowodowane większą masą oraz źle zaprojektowanym wlotem powietrza do gaźnika.
Historia.
Na początku lat 50. XX wieku podjęto decyzję o uruchomieniu licencyjnej produkcji radzieckiego śmigłowca Mi-1T w zakładach WSK Świdnik. Produkcję rozpoczęto w roku 1956 nadając mu oznaczenie SM-1. Do niedostatków Mi-1 jednak należały: możliwość transportu rannych lub chorych tylko w bocznych zewnętrznych gondolach, z utrudnionym dostępem od wewnątrz przez rękaw; drzwi otwierane na sposób samochodowy, co powodowało niemożność ich otwarcia w locie i konieczność demontowania do niektórych zadań; słaba widoczność dla instruktora, który musiał siedzieć za pilotem w toku szkolenia; silne nagrzewanie ściany oddzielającej kabinę od silnika, a także stały reflektor do lądowania. 
Chcąc wykorzystać nadwyżkę mocy silnika Lit-3, oraz poprawić własności eksploatacyjne śmigłowca, polscy inżynierowie z WSK Świdnik pod kierownictwem inżyniera Jerzego Tyrchy w latach 1957-1958 opracowali ulepszoną wersję SM-1. Nowy śmigłowiec oznaczony jako SM-2 (początkowo "S-2") generalnie wykorzystywał cały układ konstrukcyjny SM-1. Główną zmianą w stosunku do poprzednika był nowy, przekonstruowany w przedniej części kadłub wraz z większą kabiną. Podobną drogą podążyli nieco wcześniej brytyjscy konstruktorzy, tworząc śmigłowiec Westland Widgeon na bazie licencyjnego Dragonfly. Kabina została opracowana w taki sposób, żeby mogła być wykorzystywana do przewozu rannych i ładunków o większych gabarytach. Kabina śmigłowca SM-2 w wariancie pasażersko-łącznikowym mieściła 5 osób (natomiast kabina SM-1 tylko 3 lub 4), pilot i jeden pasażer siedzieli na fotelach z przodu, a trzy osoby na fotelach z tyłu. Zaprojektowano także całkiem nowe oszklenie oraz drzwi odsuwane do tyłu. W przedniej części kadłuba umieszczono dodatkowe drzwiczki służące do wsuwania noszy. Silnik, przekładnia, wirnik, belka ogonowa oraz podwozie główne w stosunku do SM-1 pozostały bez zmian. W stosunku do SM-1 wprowadzono też chłodzenie powietrzem podwójnej ścianki oddzielającej kabinę od silnika oraz zainstalowano ruchomy reflektor.
Prototyp SM-2 został oblatany 18 listopada 1959 roku (pilot kpt. Stanisław Wiącek), a następnie poddano go kolejnym próbom zakładowym. Zbudowano dwa prototypy latające (nry S201001 i S201002) i jeden do prób statycznych. Próby fabryczno-kwalifikacyjne zakończyły się w styczniu 1961, Pierwsza oficjalna prezentacja SM-2 miała miejsce we wrześniu 1960 roku, podczas tzw. Łódzkiego Salonu Lotniczego, który był częścią ogólnopolskich obchodów Święta Lotnictwa.
Produkcja SM-2 trwała w latach 1960-1963. Ogółem wyprodukowano 86 śmigłowców seryjnych, w czterech seriach: I – 7 sztuk (S20104 do S201010), II – 19 sztuk (numery S202xxx), III – 30 sztuk (numery S203xxx), IV – 30 sztuk (numery S204xxx) (niektóre publikacje podawały 91 lub 85 sztuk). W większości trafiły one do LWP.
Śmigłowiec ten nie był tak udany jak jego protoplasta – SM-1. Miał gorsze właściwości podczas startu i gorsze osiągi w zawisie. Przyczyną była nie tylko większa masa startowa, ale też nieprawidłowa konstrukcja wlotu powietrza do gaźnika, co obniżało moc silnika maszyny (wadę tę usunięto w kilku egzemplarzach). Jednakże doświadczenie zdobyte przez inżynierów z WSK Świdnik pozwoliło później na samodzielne opracowanie takich konstrukcji jak PZL W-3 Sokół i PZL SW-4.
Opis konstrukcji.
Śmigłowiec SM-2 jest jednosilnikową maszyną wielozadaniową o konstrukcji całkowicie metalowej. W przedniej części kadłub ma konstrukcję półskorupową, natomiast część środkowa wykonana jest w postaci kratownicy spawanej z rur stalowych. Belka ogonowa również ma konstrukcję półskorupową. Śmigłowiec posiada podwozie stałe, trójpodporowe, kołowe. Koło przednie jest samonastawne wyposażono w wahacz.
Kabina jest bogato oszklona i posiada duże drzwi odsuwane do tyłu. Pasażerowie mają do dyspozycji regulowane fotele z miskami na spadochrony. W przedniej części kabiny, po prawej stronie umiejscowiono małe drzwi odchylane na zewnątrz, które umożliwiają wsunięcie do kabiny noszy z chorym.
Napęd maszyny stanowi jeden siedmiocylindrowy silnik gwiazdowy Lit-3 o mocy startowej 575 KM, mocy trwałej 420 KM i mocy przelotowej 325 KM (licencyjna wersja silnika AI-26W). Zbiornik paliwa ma pojemność 240 l, ponadto istnieje możliwość montażu dodatkowego zbiornika o pojemności 135 l. Pojemność zbiornika oleju wynosi 28 l. W przedziale napędowym zainstalowano instalację przeciwpożarową. Jako czynnika gaszącego użyto dwutlenku węgla oraz bromku etylu.
Wirnik nośny składa się z trzech łopat. Dźwigary wykonano z rury stalowej o zmiennym przekroju. Zastosowano żebra drewniane, a pokrycie wykonano ze sklejki oraz płótna. Łopaty wyposażono w cieczową instalację przeciwoblodzeniową. Czynnikiem aktywnym był 96% spirytus rektyfikowany, który wypływał na krawędzie natarcia przez małe otworki w stalowych okuciach. Instalacja przeciwoblodzeniowa przystosowane była także do usuwania lodu z przedniego oszklenia kabiny pilota (za pomocą spirytusu płynącego opadowo na szyby od zewnątrz oraz ciepłego powietrza pochodzącego z silnika nadmuchiwanego na szybę od wewnątrz). Śmigłowiec nie ma sygnalizatora oblodzenia – pilot włączał instalację, gdy zobaczył lód na przedniej szybie.
Układ sterowania śmigłowca oparto na cięgłach sztywnych oraz linkach – nie zastosowano wzmacniaczy hydraulicznych.
Maszyna została wyposażona w radiostację UKF R-800, radiowysokościomierz, automatyczny radiokompas ARK-5, elektrorakietnicę sygnalizacyjną i szperacz. Wyposażenie radiowo-nawigacyjne umieszczono w belce ogonowej.
Warianty.
Śmigłowiec SM-2 był produkowany w czterech podstawowych wersjach:
Użytkownicy.
Użytkownikiem większości wyprodukowanych SM-2 było ludowe Wojsko Polskie, do którego trafiło ponad 70 maszyn. Innymi użytkownikami SM-2 w Polsce były: Instytut Lotnictwa (1 maszyna), WSK Świdnik (1 maszyna) i lotnictwo sanitarne (4 maszyny).
Według niepotwierdzonych informacji kilka maszyn zostało zakupionych przez Rumunię. Ponadto kilka egzemplarzy wyeksportowano do Czechosłowacji, gdzie jedna maszyna (nr ser. S2 03 009) w latach 1963-1970 była używana przez Ministerstwo Spraw Wewnętrznych, a następnie trafiła do cywilnego przedsiębiorstwa SLOV-AIR. Maszyna latała tam do 1975 roku.
SM-2 w ludowym Wojsku Polskim.
Pierwsze śmigłowce SM-2 trafiły do ludowego Wojska Polskiego w końcu 1960 roku. Jednostką, która jako pierwsza otrzymała te śmigłowce był 36 Specjalny Pułk Lotnictwa.
Pod koniec 1961 roku postanowiono utworzyć cztery klucze liczące po trzy śmigłowce SM-2 dla brygad rakiet operacyjno-taktycznych R-170. 1. Klucz Śmigłowców miał podlegać 32. Brygadzie Artylerii w Orzyszu, 2. Klucz – 18. Brygadzie Artylerii w Bolesławcu, 3. Klucz – 20. Brygadzie Artylerii w Choszcznie, a 4. Klucz – 36 Brygadzie Artylerii w Biedrusku.
Śmigłowce SM-2 używane były także w Wojskach Obrony Powietrznej Kraju, Oficerskiej Szkole Lotniczej Wojska Polskiego, WSW, KBW, WOP, a także w Marynarce Wojennej.
Właśnie w Marynarce Wojennej szeroko wykorzystywane były m.in. warianty dźwigowe (SM-2D). Jednostkami MW, na wyposażeniu których znalazły się SM-2 były 18 elm MW w Gdyni-Babich Dołach i 28 erm MW w Darłowie.
W latach 70. XX wieku rozpoczęto w ludowym Wojsku Polskim zastępowanie SM-2 nowszym śmigłowcem Mi-2. Ostatnie maszyny SM-2 wycofano z polskiego wojska w marcu 1979 roku.
Wypadki z udziałem SM-2.
Lista wypadków z udziałem śmigłowca SM-2:
SM-2 w muzeach.
Na ekspozycjach muzealnych w Polsce można oglądać kilka egzemplarzy śmigłowca SM-2:

</doc>
<doc id="421354" url="https://pl.wikipedia.org/wiki?curid=421354" title="SM-2">
SM-2



</doc>
<doc id="421355" url="https://pl.wikipedia.org/wiki?curid=421355" title="Dwa tygodnie na miłość">
Dwa tygodnie na miłość

Dwa tygodnie na miłość (ang. "Two Weeks Notice") – amerykańska komedia romantyczna.

</doc>
<doc id="421360" url="https://pl.wikipedia.org/wiki?curid=421360" title="E87 (trasa europejska)">
E87 (trasa europejska)

E87 – trasa europejska pośrednia północ-południe, biegnąca przez południową Ukrainę, południowy skrawek Mołdawii, wschodnią Rumunię, wschodnią Bułgarię i zachodnią Turcję.
E87 zaczyna się w Odessie, gdzie odbija od tras europejskich E58 i E95. Na Ukrainie E87 biegnie szlakami:
W Mołdawii E87 na długości około 2 km biegnie drogą R34 między przejściami granicznymi Giurgiuleşti – Reni na granicy z Ukrainą i Giurgiuleşti – Gałacz (most na Prucie) na granicy z Rumunią.
W Rumunii E87 biegnie szlakami dróg krajowych:
Na terenie Bułgarii E87 biegnie szlakiem drogi krajowej nr 9 przez Warnę (tu łączy się z trasą E70) i Burgas (tu łączy się z trasą E773) do przejścia granicznego Małko Tyrnowo – Dereköy.
W Turcji E87 biegnie szlakami:
Ogólna długość trasy E87 wynosi około 2.122 km, z tego 301 km na Ukrainie, 2 km w Mołdawii, 315 km w Rumunii, 340 km w Bułgarii i 1.164 km w Turcji.

</doc>
<doc id="421361" url="https://pl.wikipedia.org/wiki?curid=421361" title="Todd McFarlane">
Todd McFarlane

Todd McFarlane (ur. 16 marca 1961 w Calgary) – kanadyjski rysownik i scenarzysta komiksowy. Twórca postaci Spawna. Pracował m.in. przy seriach Spider-Man i The Incredible Hulk.
Jest jednym z założycieli Image Comics – niegdyś imprintu wydawnictwa Malibu, który z czasem stała się samodzielną firmą.
Życiorys.
Todd McFarlane urodził się w Calgary w Kanadzie.
Jego historia z profesjonalnym komiksem zaczęła się w 1984 roku, kiedy podpisał kontrakt z firmą Marvel. Stał się jednym z czołowych rysowników, pracując przy takich komiksowych sławach jak The Incredible Hulk, Spider-Man, X-Men. Tam dał o sobie znać charakterystyczny styl rysunku, który wzbudził kontrowersje.
Todd był jednym z twórców Image Comics, gdzie ruszył jego autorski komiks pt. Spawn, który zadebiutował w 1992 roku. Dzieło spotkało się z ogromnym zainteresowaniem, sprzedając się w liczbie 1,7 miliona egzemplarzy.
W 1994 roku, McFarlane stworzył firmę McFarlane Toys, zajmującą się produkcją zabawek. Produkuje nie tylko zabawki na licencjach Image Comics, ale i wielu innych firm.
W 1997 roku, ruszyła produkcja filmu Spawn, który okazał się hitem, pozwalając zarobić wytwórni i Toddowi 50 milionów dolarów w 19 dni.
Todd jest również autorem teledysku do utworu grupy Pearl Jam pod tytułem „Do the evolution” oraz teledysku grupy Korn „Freak on a leash”.

</doc>
<doc id="421363" url="https://pl.wikipedia.org/wiki?curid=421363" title="Jim Lee">
Jim Lee

Jim Lee (ur. 11 sierpnia 1964 w Seulu) – amerykański rysownik komiksowy i scenarzysta. 
Współtwórca (z Brandonem Choi) postaci z grupy Wild C.A.T.s Cover Action Teams. Twórca postaci Maxa Faraday, bohatera komiksu "Divine Right".
Pracował m.in. przy seriach: "Batman", "Fantastic Four (vol.2)", "Gen 13", "Iron Man (vol. 2), "Punisher War Journal", "Superman", "X-Men (vol. 2)".
Linki zewnętrzne.
Jim Lee na Gildii Komiksu

</doc>
<doc id="421364" url="https://pl.wikipedia.org/wiki?curid=421364" title="Synteza białka">
Synteza białka



</doc>
<doc id="421365" url="https://pl.wikipedia.org/wiki?curid=421365" title="Kevin Eastman (rysownik)">
Kevin Eastman (rysownik)

Kevin Brooks Eastman (ur. 30 maja 1962 w Portland, w stanie Maine) – amerykański rysownik, scenarzysta komiksowy, aktor i producent filmowy, najlepiej znany jako współtwórca (wspólnie z Peterem Lairdem) postaci "Wojowniczych Żółwi Ninja" ("Teenage Mutant Ninja Turtles"). Jest także redaktorem i wydawcą magazynu „Heavy Metal”.

</doc>
<doc id="421366" url="https://pl.wikipedia.org/wiki?curid=421366" title="Peter Laird">
Peter Laird

Peter Laird (ur. 27 stycznia 1954 w North Adams w stanie Massachusetts w USA) – amerykański rysownik i scenarzysta komiksowy. 
Jest współtwórcą (wraz z Kevinem Eastmanem) postaci "Wojowniczych Żółwi Ninja" ("Teenage Mutant Ninja Turtles"). Z kolei wraz z Jimem Lawsonem stworzył komiks "Planet Racers".
Linki zewnętrzne.
Oficjalna strona Wojowniczych Żółwi Ninja

</doc>
<doc id="421371" url="https://pl.wikipedia.org/wiki?curid=421371" title="Dzieżka pomarańczowa">
Dzieżka pomarańczowa

Dzieżka pomarańczowa ("Aleuria aurantia" (Pers.) Fuckel) – gatunek grzybów z rodziny "Pyronemataceae".
Systematyka i nazewnictwo.
Pozycja w klasyfikacji według Index Fungorum: "Aleuria, Pyronemataceae, Pezizales, Pezizomycetidae, Pezizomycetes, Pezizomycotina, Ascomycota, Fungi".
Po raz pierwszy takson ten zdiagnozował w 1800 r. Christian Hendrik Persoon nadając mu nazwę "Peziza aurantia". Obecną, uznaną przez Index Fungorum nazwę nadał mu w 1870 r. Leopold Fuckel, przenosząc go do rodzaju "Aleuria".
Niektóre synonimy nazwy naukowej:
Nazwa polska według A. Chmiel.
Morfologia.
Średnica 2–10 cm. U młodych osobników niemal kulisty, później miskowaty o powyginanych brzegach, u starszych niemal płaski, okrągławy, płatowato powyginany i o pofalowanych brzegach. Trzonu brak. Wewnętrzna warstwa rodzajna, w której powstają zarodniki jest gładka, w kolorze od żółtoczerwonego przez pomarańczowy do cyno–brązowo–czerwonego, strona zewnętrzna jest delikatnie aksamitna, w kolorze od białawego do bladożółtoochrowego.
Bardzo cienki, kruchy i wodnisty. Ma biało–siwy kolor, smak i zapach słaby, po rozdrobnieniu zapach jest przyjemny.
Bezbarwne, podłużnie eliptyczne, pokryte siateczkowatą ornamentacją. Rozmiary: 16–24 × 8–12 μm.
Występowanie i siedlisko.
Dzieżka pomarańczowa jest rozprzestrzeniona na całym świecie. Występuje na wszystkich kontynentach z wyjątkiem Antarktydy, ale jest na należących do Antarktyki wyspach Szetlandy Południowe i Orkady Południowe. Występuje także na wielu wyspach wszystkich oceanów. W Europie na północy występuje po Islandię i archipelag Svalbard i jest pospolita.
Owocniki pojawiają się od późnego lata do jesieni, zazwyczaj grupowo, często bardzo licznie, na ziemi, głównie na otwartych, nasłonecznionych miejscach. Najczęściej rośnie na drogach leśnych i ich obrzeżach, w przykopach i rowach, na wypaleniskach. Spotkać ją można zarówno w lesie i w zaroślach, jak w parku, na cmentarzu, w ogrodzie między trawami. Unika gleb wapiennych, preferuje natomiast gleby gliniaste i piaszczyste, często na przykład jest pierwszym organizmem, który pojawia się masowo na naniesionych po powodzi przez rzeki i potoki zwałach piasku i ziemi.
Znaczenie.
Saprotrof, grzyb jadalny, ale pozbawiony smaku. Bywa wykorzystywany do ozdabiania potraw.

</doc>
<doc id="421376" url="https://pl.wikipedia.org/wiki?curid=421376" title="Billboard Music Award">
Billboard Music Award

Billboard Music Award – jedna z czterech najważniejszych nagród przyznawanych corocznie w Stanach Zjednoczonych. Ceremonia wręczenia wyróżnień odbywa się corocznie w grudniu i jest emitowana od samego początku w stacji FOX. Pierwsza edycja wręczenia nagród Billboardu odbyła się w 1990 roku i w odróżnieniu od nagrody Grammy jest przyznawana za popularność. Do popularności zalicza się sprzedaż konkretnych nagrań w roku, kiedy nagroda jest wręczana. Nagroda ta przyznawana jest „najpopularniejszym artystom/albumom/singlom”. Zestawienie popularności jest oparte na corocznym podsumowaniu Billboardu.
Od 1992 roku nagroda jest również przyznawana w kategorii Billboard Century Award, którą wyróżniani są zasłużeni wykonawcy z poprzednich dekad w muzyce rozrywkowej.
Ceremonia wręczenia nagrody w 2005 odbyła się w MGM Grand Hotel w Las Vegas w stanie Nevada, we wtorek 6 grudnia.
W 2016 najwięcej statuetek (8) zdobył kanadyjski piosenkarz The Weeknd m.in. w kategoriach "Top Hot 100 Artist", "Top R&amp;B Artist", "Top R&amp;B Album" ("Beauty Behind the Madness").

</doc>
<doc id="421378" url="https://pl.wikipedia.org/wiki?curid=421378" title="American Music Award">
American Music Award

American Music Award (skrót AMA) – nagroda dla najlepszych artystów muzycznych przyznawana corocznie. Statuetka "American Music Awards" przyznawana jest w oparciu o „popularność” danego artysty, mierzone poprzez liczbę sprzedanych albumów/singli itp. Nagrodę ufundował w 1973 roku Dick Clark. Rozdawane w niedzielę, drugiego lub trzeciego tygodnia listopada. W 2018 roku statuetki były rozdawane w drugim tygodniu października.
AMA 2014.
Gala wręczenia nagród odbyła się w Nokia Theatre L.A. Live w Los Angeles.
Laureaci nagrody:
AMA 2015.
Gala wręczenia nagród odbyła się w Microsoft Theater w Los Angeles, uroczystość prowadziła Jenifer Lopez.
Laureaci nagrody:
AMA 2016.
Gala wręczenia nagród odbyła się w Microsoft Theather w Los Angeles, uroczystość poprowadziła Gigi Hadid i Jay Pharoah.
Laureaci nagrody:
AMA 2017.
Ceremonia wręczenia nagród miała miejsce w Microsoft Theather w Los Angeles, którą poprowadziła Tracee Ellis Ross.
Laureaci nagród:
AMA 2018.
Ceremonia wręczenia nagród miała miejsce 9 października 2018 roku w Microsoft Theather w Los Angeles, którą poprowadziła Tracee Ellis Ross, po raz drugi.
Laureaci nagród:
American Music Awards 2019.
Czterdziesta siódma edycja ceremonii wręczenia nagród miała miejsce w niedzielę, 24 listopada 2019 roku po raz czternasty w Microsoft Theather w Los Angeles w Kalifornii, którą poprowadziła Ciara.
Laureaci nagród:

</doc>
<doc id="421379" url="https://pl.wikipedia.org/wiki?curid=421379" title="Strogoborzyce">
Strogoborzyce

Strogoborzyce – wieś w Polsce położona w województwie dolnośląskim, w powiecie polkowickim, w gminie Radwanice.
W latach 1975–1998 miejscowość administracyjnie należała do województwa legnickiego.

</doc>
<doc id="421380" url="https://pl.wikipedia.org/wiki?curid=421380" title="Nagroda Grammy w kategorii Najlepszy nowy artysta">
Nagroda Grammy w kategorii Najlepszy nowy artysta

Nagroda Grammy w kategorii Najlepszy nowy artysta ("Best New Artist") jest przyznawana od 1960. Wyróżnienie przysługuje artystom za nagrania wypuszczone w roku poprzedzającym nominację. Ta kategoria jest również jedyna, której wyniki zostały kiedykolwiek unieważnione. Taka sytuacja miała miejsce w 1991 po tym, jak zwycięzcą został zespół Milli Vanilli. Po paru miesiącach od przyznania nagrody wyszła na jaw mistyfikacja – wokaliści grupy przyznali się publicznie, że to nie ich głosy rozbrzmiewają na nagrodzonej płycie, a faktycznie na nagraniach zespołu śpiewali wynajęci wokaliści – John Davis i Brad Howell.

</doc>
<doc id="421381" url="https://pl.wikipedia.org/wiki?curid=421381" title="Grammy Hall of Fame">
Grammy Hall of Fame

Nagroda w kategorii Grammy Hall of Fame Award jest wyróżnieniem przyznawanym nagraniom, które w roku nadania mają co najmniej 25 lat oraz które wpłynęły na bieg muzycznej historii. Nagroda pierwszy raz została przyznana w 1973 roku.
Alfabetyczna lista tytułów:

</doc>
<doc id="421383" url="https://pl.wikipedia.org/wiki?curid=421383" title="Hal Blaine">
Hal Blaine

Hal Blaine, właśc. Harold Simon Belsky (ur. 5 lutego 1929 w Holyoke, zm. 11 marca 2019 w Palm Desert) – amerykański perkusista i muzyk studyjny. Współpracował z Frankiem Sinatrą, The Beach Boys, duetem Simon &amp; Garfunkel, Johnem Lennonem oraz Elvisem Presleyem.
W 2007 roku muzyk został sklasyfikowany na 43. miejscu listy 50 najlepszych perkusistów rockowych według Stylus Magazine.
W 2000 Hal Blaine został wprowadzony do "Rock and Roll Hall of Fame".

</doc>
<doc id="421386" url="https://pl.wikipedia.org/wiki?curid=421386" title="Nagroda Grammy w kategorii Best New Age Album">
Nagroda Grammy w kategorii Best New Age Album

Nagroda Grammy w kategorii Best New Age Album przyznawana jest od 1987 roku. Nazwa kategorii była na przestrzeni lat zmieniana kilka razy:
Nagroda przyznawana jest za nagrania/prace zarejestrowane w roku poprzedzającym daną nominację.

</doc>
<doc id="421387" url="https://pl.wikipedia.org/wiki?curid=421387" title="Cepstrum">
Cepstrum

Cepstrum – odwrotna transformata Fouriera widma sygnału wyrażonego w skali logarytmicznej (decybelowego). Słowo "cepstrum" jest anagramem słowa "spectrum". 
Cepstrum definiuje się jako:
Definicja ta używa logarytmu zespolonego. Na podstawie cepstrum zespolonego możliwa jest całkowita rekonstrukcja sygnału pierwotnego określonego funkcją x(t).
Cepstrum rzeczywiste definiuje się jako:
Definicja ta używa logarytmu rzeczywistego, liczonego jedynie na podstawie widma amplitudowego. Na podstawie cepstrum rzeczywistego, ze względu na pominięcie informacji związanej z fazą fali, niemożliwa jest rekonstrukcja sygnału pierwotnego określonego funkcją x(t).
Dla funkcji rzeczywistej parzystej również transformacja Fouriera daje ten sam rezultat co transformacja odwrotna:
Cepstrum może być postrzegane jako informacja o prędkości zmian w poszczególnych pasmach częstotliwości widma częstotliwościowego sygnału określonego funkcją x(t).
Pojęcie cepstrum występuje w tzw. "homomorficznej teorii dźwięku".
Zastosowania.
Cepstrum opracowano do celów badania echa pochodzącego od fal sejsmicznych. Używano go też do analizowania sygnałów wytwarzanych przez radary.
Obecnie stosowane jest przy analizowaniu fal akustycznych, w szczególności ludzkiej mowy oraz jako metoda statystyczna do badania okresowości szeregów czasowych.

</doc>
<doc id="421390" url="https://pl.wikipedia.org/wiki?curid=421390" title="Prefektura Nagano">
Prefektura Nagano

 – prefektura w Japonii, w centralnej części wyspy Honsiu ("Honshū"), w regionie Chūbu. Jej stolicą jest miasto Nagano.
Historia.
Prefektura Nagano dawniej była znana jako prowincja Shinano i w okresie Sengoku (1573–1603) podzielona była pomiędzy lokalnych daimyō.
Prefektura powstała w 1876 roku w wyniku reformy administracyjnej państwa, przeprowadzonej w ramach restauracji Meiji polegającej na szybkiej modernizacji i otwarciu na kontakty z Zachodem.
Otwarcie portów pod koniec siogunatu Tokugawów (1603–1868) dało Nagano możliwość nawiązania kontaktów z gospodarką świata. Budując swoje relacje z zagranicą, po raz pierwszy wprowadzono maszyny do nawijania jedwabiu i położono nacisk na rozwój technologii hodowli jedwabników, dzięki czemu region stał się wiodącym „królestwem jedwabnych nici” w Japonii. Historia Nagano jest tak ściśle powiązana ze wzlotami i upadkami przemysłu hodowli jedwabników (jedwabniki były podatne na choroby, a liście morwy łatwo uszkadzane przez pogodę), że można powiedzieć, że jest to historia samego Nagano.
Jedwabniki były z szacunkiem nazywane "o-kaiko-sama" („szanowne jedwabniki”). Przemysł ten osiągnął swój szczyt na początku XX wieku, ale z powodu wielkiego gospodarczego kryzysu światowego w latach 1929–1933, przemysł przędzalniczy upadł. Aby przezwyciężyć recesję w regionie, Nagano intensywnie promowało emigrację do Mandżurii w północno-wschodnich Chinach, stając się prefekturą z największą liczbą emigrantów.
Nagano było gospodarzem Zimowych Igrzysk Olimpijskich 1998, co dało prefekturze międzynarodową sławę.
Geografia.
Jest to prefektura śródlądowa, górzysta. Dziewięć z dwunastu najwyższych gór Japonii znajduje się w tej prefekturze. Większość obszaru jest zdominowana przez trzy pasma górskie, nazywane łącznie Alpami Japońskimi ("Nihon Arupusu"): Hida (Alpy Północne), Kiso (Alpy Centralne) i Akaishi (Alpy Południowe).
Nagano graniczy z największą liczbą innych prefektur w Japonii (Aichi, Gifu, Gunma, Toyama, Niigata, Saitama, Shizuoka, Yamanashi). Znajduje się w niej również najbardziej oddalony od oceanu punkt w całej Japonii.
W północnej części prefektury leży miasto Yamanouchi, wokół którego jest wiele atrakcji turystycznych: 
Shiga Kōgen i inne części Yamanouchi należą do Parku Narodowego Jōshin’etsu Kōgen. Ponadto znaczne części prefektury objęte są ochroną dzięki parkom narodowym:
Przez prefekturę przepływają m.in. rzeki: Shinano (367 km, na terenie Nagano nazywa się Chikuma), Tenryū (213km), Kiso (229), Sai (152,7 km, w górnym biegu nazywa się Azusa), Hime (60), Takase (55,8 km).
Transport.
Kolejowy.
Od czasu igrzysk olimpijskich w 1998 roku Nagano jest połączone z siecią kolei dużych prędkości przy pomocy linii Hokuriku Shinkansen (wówczas Nagano Shinkansen), eksploatowanej przez East Japan Railway Company. Inne ważne linie kolejowe w Nagano to: Główna Linia Chūō, Główna Linia Shin’etsu i Linia Shinonoi. Linie lokalne obsługiwane są także przez Central Japan Railway Company i West Japan Railway Company.
Drogowy.
Autostrady:
Lotniczy.
Prefekturę obsługuje Port lotniczy Matsumoto.

</doc>
<doc id="421392" url="https://pl.wikipedia.org/wiki?curid=421392" title="Bruno Bauer">
Bruno Bauer

Bruno Bauer (ur. 6 września 1809 w Eisenbergu, zm. 13 kwietnia 1882 w Rixdorfie pod Berlinem) – niemiecki teolog, filozof i historyk. Brat Edgara. Był przedstawicielem lewicy heglowskiej, negował autentyczność Ewangelii i historyczność Jezusa.

</doc>
<doc id="421394" url="https://pl.wikipedia.org/wiki?curid=421394" title="Aludra">
Aludra

Aludra ("Eta Canis Majoris", "η CMa") – gwiazda w gwiazdozbiorze Wielkiego Psa.
Nazwa.
Tradycyjna nazwa gwiazdy, Aludra, wywodzi się od arabskiego , co oznacza „pannę”. Nazwa „panien” oznaczała starożytny arabski asteryzm obejmujący gwiazdy Adara, Wezen i ο² CMa. Międzynarodowa Unia Astronomiczna w 2016 formalnie zatwierdziła użycie nazwy Aludra dla określenia tej gwiazdy.
Charakterystyka obserwacyjna.
Obserwowana wielkość gwiazdowa Eta Canis Majoris to 2,45. Gwiazdę można obserwować z terenu Polski.
Charakterystyka fizyczna.
Eta Canis Majoris to błękitny nadolbrzym należący do typu widmowego B5 Ia. Gwiazda ma temperaturę , natomiast pozostałe parametry są niepewne ze względu na niepewną odległość tej gwiazdy od Słońca. Pomiar paralaksy z sondy Hipparcos jest obarczony bardzo dużą niepewnością i wskazuje, że jest ona odległa o około 1990 lat świetlnych od Słońca. Aludra należy do asocjacji Collinder 121, której średnia odległość to 1760 lat świetlnych. Zakładając, że jest to rzeczywista odległość tego nadolbrzyma, można obliczyć, że gwiazda ma jasność 66 tysięcy razy większą niż Słońce, promień 47 razy większy niż promień Słońca i najprawdopodobniej około 15 razy większą masę. Wiek tej gwiazdy to około 12 milionów lat. Ze względu na wiatr gwiazdowy unoszący 10 milionów razy więcej masy niż wiatr słoneczny, Aludra traci około jedną milionową masy Słońca na rok i utraciła już około 1/3 , tworząc obłok materii rejestrowany w zakresie podczerwonym. Ostatecznie gwiazda eksploduje jako supernowa.
Aludra jest gwiazdą optycznie podwójną. Słabszy składnik widoczny niecałe trzy minuty kątowe od niej, oznaczony HD 58324, nie jest jednak związany grawitacyjnie z nadolbrzymem; znajduje się w odległości 600 lat świetlnych od Słońca. Jest to gwiazda typu widmowego A o wielkości obserwowanej 6,77.

</doc>
<doc id="421395" url="https://pl.wikipedia.org/wiki?curid=421395" title="Lambert (biskup)">
Lambert (biskup)

Lambert (zm. 1030) – biskup krakowski.
Życiorys.
Jego zgon pod 1030 rokiem podaje jedynie "Rocznik kapituły krakowskiej". Nie ma żadnej wzmianki o Lambercie w najstarszym katalogu biskupów krakowskich pochodzącym z XIII wieku.
Kazimierz Jasiński uznał za błędne teorie identyfikujące go z Lambertem, synem Mieszka I. Do identyfikacji tej powrócił jednak Gerard Labuda.

</doc>
<doc id="421396" url="https://pl.wikipedia.org/wiki?curid=421396" title="Pełka (biskup krakowski)">
Pełka (biskup krakowski)

Pełka, Fulko (zm. 11 września 1207 w Krakowie) – biskup krakowski od 1185, przed nominacją dziekan kapituły krakowskiej.
Pochodził z rodu Lisów. Był synem Stępoty, bratem: Stefana kasztelana krakowskiego, Mikołaja wojewody krakowskiego i Stępoty Młodszego.
Bliski współpracownik księcia Kazimierza II Sprawiedliwego, mianowany przez niego biskupem po śmierci biskupa Gedki (1185). Po śmierci księcia pełnił wraz z wojewodą krakowskim Mikołajem Gryfitą w 1194 rządy regencyjne w imieniu nieletnich książęcych synów. Sakrę biskupią otrzymał bezpośrednio od papieża Urbana III, który nadał jemu i jego następcom w diecezji krakowskiej przywilej pierwszeństwa przed pozostałymi biskupami polskich prowincji kościelnych (bulla "In eminenti sedis" z 4 lutego 1186). Takiej papieskiej bulli i uprawnień nie uzyskało żadne inne biskupstwo. Historycy przypuszczają, że aspiracje biskupa Pełki mogły iść dalej i dotyczyć powołania w Krakowie arcybiskupstwa. Dbał o niezależność diecezji od władzy świeckiej. Zwolennik reform gregoriańskich w kościele. W Krakowie podjął próbę założenia pierwszego szpitala – przytułku dla biednych i chorych.
Zmarł 11 września 1207 r.
Pochowany został w katedrze wawelskiej.

</doc>
<doc id="421398" url="https://pl.wikipedia.org/wiki?curid=421398" title="Embriologia roślin">
Embriologia roślin

Embriologia roślin – dział botaniki, nauka zajmująca się rozwojem zarodkowym roślin, budową i rozwojem zarodka roślinnego, ponadto bada procesy rozmnażania płciowego u roślin i struktury z nimi związane. W ostatnich latach rozwinął się dział embriologii eksperymentalnej wykorzystujący techniki "in vitro".

</doc>
<doc id="421400" url="https://pl.wikipedia.org/wiki?curid=421400" title="Kevin Kline">
Kevin Kline

Kevin Delaney Kline (ur. 24 października 1947 w St. Louis) – amerykański aktor filmowy i teatralny, laureat Oscara.
Życiorys.
Wczesne lata.
Urodził się w Saint Louis w stanie Missouri jako syn Margaret Agnes (z domu Kirk) i Roberta Josepha Kline (1909-1996). Jego ojciec był miłośnikiem muzyki klasycznej i śpiewakiem operowym-amatorem, który był właścicielem i kierownikiem sklepu muzycznego The Record Bar w St. Louis, który został otwarty na początku lat 40. XX wieku, i sprzedawał zabawki w latach 60. i 70. Rodzina ojca należała również do Kline's Inc., sieci domów towarowych. Jego ojciec pochodził z rodziny żydowskiej, która wyemigrowała z Niemiec, i stał się agnostykiem. Matka była katoliczką pochodzenia irlandzkiego, córką imigranta z hrabstwa Louth. Kline wychowywał się w wierze katolickiej matki. Miał troje rodzeństwa: dwóch braci Alexa i Christophera oraz siostrę Kate. 
W 1965 ukończył Saint Louis Priory School. Uczęszczał do Indiana University Bloomington, a jego kolegą był Jonathan Banks. Początkowo studiował na wydziale kompozycji i muzyki, ale w 1970 roku przeszedł na wydział teatralny, który ukończył w 1970 roku. Podczas studiów licencjackich był współzałożycielem Vest Pocket Players, niezależnej trupy teatralnej.
Kariera.
W 1970 roku studiował w nowojorskiej Juilliard School z Patti LuPone i Davidem Ogdenem Stiersem, a następnie w City Center Acting Company pod kierunkiem Johna Housemana. Wkrótce pojawił się na szklanym ekranie jako Woody Reed w operze mydlanej NBC "Search for Tomorrow" (1976).
W 1977 wystąpił na scenie The Hudson Guild Theater w przedstawieniu "Dance on a Country Grave" jako Clym Yeobright. Za rolę Bruce'a Granita w spektaklu Harolda Prince "On the Twentieth Century" w 1978 roku otrzymał Tony Award. Rola króla piratów w widowisku "Piraci z Penzance" z Lindą Ronstadt w 1981 roku, podczas New York Shakespeare Festival's Central Park, przyniosła mu kolejną nagrodę Tony Award. Grał też w sztukach: "Ryszard III" (1983), "Wiele hałasu o nic" (1988), "Henryk V" (1984) i "Hamlet" (1986, 1990).
Na kinowym ekranie zadebiutował w roli Nathana Landau w dramacie Alana J. Pakuli "Wybór Zofii" ("Sophie's Choice", 1982) z Meryl Streep, a za swój debiut był nominowany do Złotego Globu i BAFTA Award. Szybko stał się cenionym aktorem dramatycznym ("Wielki chłód", "Burza lodowa") i komediowym ("Rybka zwana Wandą" (Oscar dla najlepszego aktora drugoplanowego 1988), "Dave", "Francuski pocałunek", "Różowa Pantera"). W 1998 roku wprowadzony do St. Louis Walk of Fame.
Życie prywatne.
5 marca 1989 poślubił aktorkę Phoebe Cates. Mają dwójkę dzieci: syna Owena Josepha i córkę Gretę Simone.

</doc>
<doc id="421407" url="https://pl.wikipedia.org/wiki?curid=421407" title="Amtrak">
Amtrak

Amtrak – operator pociągów pasażerskich w Stanach Zjednoczonych, działający od 1 maja 1971. Nazwa pochodzi od połączenia słów "American" i "track" (tor).
Nominalnie jest zwykłym przedsiębiorstwem, oficjalnie zwanym "National Railroad Passenger Corporation", jednak pakiet kontrolny jego akcji należy do amerykańskiego rządu federalnego. Pewna część akcji należy do tych regionalnych linii kolejowych które przekazały firmie swoje serwisy pasażerskie w momencie jej powstania.
W 2009 Amtrak zatrudniał około 18 tys. pracowników. Długość szlaków obsługiwanych przez pociągi wynosi 21 tys. mil (na torach będących własnością innych przedsiębiorstw kolejowych). System służy około 500 miejscowościom w 46 stanach, jak również pewnej liczbie miast w Kanadzie. W roku fiskalnym 2016 Amtrak przewiózł rekordową liczbę 31,3 milionów pasażerów.
W okresie od października 2018 do 30 września 2019 Amtrak przewiózł 32,5 mln pasażerów (wzrost o 2,5%), całkowity przychód wyniósł 3,3 mld dolarów, zaś roczny operacyjny deficyt spadł aż o 83%. Nakłady inwestycyjne w wysokości 1,6 mld dolarów wzrosły o 9,4% w porównaniu do poprzedniego roku obrachunkowego. 
Pandemia COVID-19 w 2020 spowodowała znaczny spadek liczby pasażerów, a w konsekwencji znaczny spadek przychodów ze sprzedaży. Konieczne było ograniczenie sieci połączeń, a także zwolnienie 2 tys. osób. Ponadto los kolejnych 2,4 tys. pracowników zależeć będzie od udzielenia przez Kongres pomocy finansowej w wysokości 2,8 mld USD.
Przedsiębiorstwo zostało stworzone by uratować amerykański system kolei pasażerskich przed likwidacją. W latach przed jego powstaniem rozwój transportu lotniczego i drogowego w Stanach Zjednoczonych drastycznie zmniejszył dochodowość dalekobieżnych pociągów pasażerskich, tak więc prywatne przedsiębiorstwa wolały przestawić się w całości na obsługiwanie dochodowych pociągów towarowych. Amtrak miał za zadanie przejąć przewozy pasażerskie od kolei prywatnych i utrzymać minimalny system kolei pasażerskich na całym obszarze Stanów Zjednoczonych.
Stworzony system jest dużo mniej rozwinięty niż systemy w Europie i w wielu innych częściach świata. Gęstość linii i częstotliwość kursowania pociągów jest niska. Pewnym wyjątkiem są połączenia na gęsto zaludnionym wschodnim wybrzeżu Stanów Zjednoczonych, w korytarzu Northeast Corridor Waszyngton – Nowy Jork – Boston. Na tym szlaku jeżdżą najnowocześniejsze pociągi Amtraku, wysoprędkościowe składy Acela Express. W 2005 ruch na tym szlaku był na kilka miesięcy zawieszony z powodu wykrycia pęknięć w hamulcach wagonów.
Nie wszystkie pociągi pasażerskie w USA są obsługiwane przez Amtrak – w gęsto zaludnionych częściach kraju i w okolicach dużych metropolii większa część przewozów pasażerskich obsługiwana jest przez przewoźników podległych miastom i hrabstwom.
Połączenia.
Amtrak obsługuje obecnie następujące połączenia kolejowe:

</doc>
<doc id="421413" url="https://pl.wikipedia.org/wiki?curid=421413" title="Lalki">
Lalki

 – film z 2002 roku w reżyserii Takeshiego Kitano. W przeciwieństwie do innych zrealizowanych przez niego filmów, w "Lalkach" Kitano nie pojawia się jako aktor. Film został doceniony za imponującą stronę wizualną i kostiumy przygotowane przez Yōjiego Tamamoto.
Opis fabuły.
Film przedstawia trzy odrębne historie dotyczące różnych bohaterów:
Te historie, pomimo przypadkowych powiązań wizualnych, są całkowicie odrębne. Film koncentruje się na pierwszej z nich. Film rozpoczyna się przedstawieniem w teatrze bunraku, a kończy sceną przedstawiającą lalki z tego przedstawienia. Ponieważ cały film może być interpretowany jako bunraku w filmowej formie (zgodnie z wypowiedzią samego reżysera), jest on raczej symboliczny. W niektórych przypadkach nie jest jasne, czy dana scena ma być rozumiana dosłownie. Dodatkowo, film nie trzyma się ściśle chronologii. To, co porządkuje wszystkie opowieści, to wspólny temat: poświęcenie dla uczucia.

</doc>
<doc id="421437" url="https://pl.wikipedia.org/wiki?curid=421437" title="Wojciech Dziomdziora">
Wojciech Dziomdziora

Wojciech Dziomdziora (ur. 1 maja 1975) – polski prawnik i urzędnik państwowy, radca prawny, od 2006 do 2007 członek Krajowej Rady Radiofonii i Telewizji.
Życiorys.
Absolwent I Liceum Ogólnokształcącego im. Mikołaja Kopernika w Łodzi. Ukończył następnie studia na Wydziale Prawa i Administracji Uniwersytetu Warszawskiego, w trakcie których został członkiem Korporacji Akademickiej Arkonia.
W latach 2000–2005 był zatrudniony w Ministerstwie Kultury, m.in. jako dyrektor departamentu prawno-legislacyjnego oraz wicedyrektor departamentu filmu i mediów audiowizualnych. Zajmował się negocjacjami z Unią Europejską w dziedzinie prawa audiowizualnego i autorskiego. Był także radcą prawnym Grupy ITI, a także dyrektorem w Orange Polska.
W styczniu 2006 został powołany przez prezydenta Lecha Kaczyńskiego w skład Krajowej Rady Radiofonii i Telewizji. Zrezygnował z tego stanowiska w 2007.
Powrócił do praktyki prawniczej, prowadząc ją w ramach firmy prawniczej Domański Zakrzewski Palinka.

</doc>
<doc id="421442" url="https://pl.wikipedia.org/wiki?curid=421442" title="Amaral (ur. 1973)">
Amaral (ur. 1973)

Amaral, właśc. Alexandre da Silva Mariano (ur. 28 lutego 1973 w Capivari, Brazylia) – brazylijski piłkarz, pomocnik, reprezentant Brazylii w latach 1995–1996 (10 występów), brązowy medalista Igrzysk Olimpijskich w Atlancie 1996.
Jego pseudonim pochodzi od Amarala, zawodnika, członka kadry Brazylii na Mundial w 1978 roku, którego przypomina stylem gry.
Przebieg kariery.
Amaral stał się zawodowym piłkarzem, kiedy ofertę złożył mu SE Palmeiras. Jako 18-letni chłopak podpisał 5-letni kontrakt, a jego mały prowincjonalny klubik otrzymał za jego wyszkolenie 5 tysięcy cruzeiro. Już w wieku 20 lat zdobył pierwszy tytuł mistrza kraju. W późniejszym okresie kontuzje przystopowały karierę zawodnika. W sezonie 1995/1996 w barwach klubu z największego miasta Brazylii zagrał jedynie 3 mecze. Sytuacji nie zmieniły transfery do klubów europejskich – zarówno w AC Parmie jak i w Benfice Lizbona był tylko rezerwowym.
W 1999 powrócił do ojczyzny i razem z Corinthians Paulista wywalczył dwa tytuły mistrza kraju. Potem grał jeszcze w CR CR Vasco da Gama. Po pewnym czasie, w wyniku konfliktu z trenerem – Axelem Diazem, zdecydował się na odejście. Lukratywną ofertę zaproponowały mu S.S. Lazio i ACF Fiorentina. Piłkarzowi pozostawiono decyzje wyboru, gdzie chce zagrać, ten wybrał klub z Florencji. Przez dwa lata gry zdobył z „Violą” krajowy puchar, zaskarbił sobie również, ze względu na widowiskowy styl gry, dużą sympatię kibiców.
W 2003 roku przeniósł się do Beşiktaşu JK, z którym zdobył tytuł mistrza kraju. Zaliczył krótki epizod w katarskim Al-Ittihad, by przez kolejne dwa lata ponownie grać w Brazylii: kolejno w Vitoria Salvador i Atletico Mineiro.
2 lutego 2006 podpisał dwuletni kontrakt z klubem polskiej Orange Ekstraklasy – Pogonią Szczecin, w barwach której zadebiutował w meczu otwarcia rundy wiosennej sezonu 2005/2006 – 11 marca w Szczecinie przeciwko Amice Wronki. 8 kwietnia 2006 w spotkaniu Pogoni z Górnikiem Łęczna w ostatniej minucie meczu zdobył swoją pierwszą bramkę w bogatej międzynarodowej i krajowej karierze piłkarskiej. 11 kwietnia 2006 podczas meczu w Bełchatowie z miejscowym GKS-em nabawił się kontuzji, która wykluczyła go z gry do końca sezonu. Klub renegocjował umowę z zawodnikiem przed rozpoczęciem kolejnego sezonu piłkarskiego. 14 września 2006, po zakończeniu rehabilitacji, Amaral powrócił z Brazylii do drużyny szczecińskiej Pogoni, z którą występował w sezonie 2006/2007 do meczu 19. kolejki spotkań przeciwko Wiśle Płock (31 marca 2007), kiedy to ponownie doznał kontuzji i powrócił do Brazylii. Do gry w Pogoni już nie powrócił.
W 2007 podpisał kontrakt z brazylijskim klubem Santa Cruz Recife, następnie grał w Grêmio Barueri i Perth Glory, a w 2009 został występującego w drugiej lidze stanu São Paulo – Catanduvense Catanduva. Od 2011 do 2012 roku Amaral występował w Indonezji, w Manado United oraz Persebaya Surabaya.

</doc>
<doc id="421447" url="https://pl.wikipedia.org/wiki?curid=421447" title="Rezerwat przyrody Cisowa Góra">
Rezerwat przyrody Cisowa Góra

Rezerwat przyrody Cisowa Góra – leśny rezerwat przyrody w południowo-zachodniej Polsce, w Sudetach Środkowych, w gminie Stoszowice (powiat ząbkowicki, województwo dolnośląskie). Położony jest w północno-wschodniej części Grzbietu Zachodniego Gór Bardzkich, na północnych zboczach wzniesień Buczek i Mały Buczek, około 1,5 km na zachód od miejscowości Brzeźnica. Leży na gruntach będących w zarządzie Nadleśnictwa Bardo Śląskie.
Znajduje się na terenie obszaru Natura 2000 „Góry Bardzkie” PLH020062 SOO i Obszaru Chronionego Krajobrazu Góry Bardzkie i Sowie.
Rezerwat został utworzony w 1953 roku, Zarządzeniem Ministra Leśnictwa (), na powierzchni 18,56 ha. W roku 2012 skorygowano obszar rezerwatu do 18,93 ha.
Rezerwat utworzono w celu zachowania i ochrony naturalnego stanowiska cisa pospolitego "Taxus baccata", gatunku ustępującego obecnie z lasów, a stanowiącego niegdyś ich stały element składowy. 
Rezerwat stanowi fragment lasu mieszanego pierwotnej Puszczy Sudeckiej. Rosną w nim m.in.: jawor, lipa, wiąz, jodła, świerk, dąb oraz duże zgrupowanie liczące obecnie (2009) około siedmiuset cisów. Liczba dorosłych okazów cisa zmniejszyła się o 51% w ciągu 46 lat od utworzenia rezerwatu. Flora runa leśnego jest uboga, ale występuje tu kilka gatunków storczykowatych.
Obszar rezerwatu objęty jest ochroną czynną.
W pobliżu znajduje się rezerwat „Cisy”.

</doc>
<doc id="421450" url="https://pl.wikipedia.org/wiki?curid=421450" title="Lider klasyfikacji górskiej">
Lider klasyfikacji górskiej

Lider klasyfikacji górskiej ("najlepszy góral", "Król gór") to tytuł nadawany zawodnikowi ścigającemu się w kolarskim wyścigu etapowym, który zdobył najwięcej punktów na tzw. górskich premiach. Określenie to jest też czasem stosowane w wyścigach jednoetapowych, jednak bardziej adekwatne i częściej używane jest w odniesieniu do dużych tourów, gdzie klasyfikacja jest podliczana z etapu na etap.
Na Tour de France, na szczycie każdego znaczącego podjazdu, punkty są przydzielane zawodnikom, którzy pierwsi przekroczą szczyt. Górskie premie (bo tak nazywa się podjazd na wyścigu kolarskim) są skategoryzowane od 1 (najcięższa) do 4 (najlżejsza), określone na podstawie długości i stromizny podjazdu. Piątą kategorią jest tzw. "Hors categorie" (poza kategorią), stosowana do podjazdów najcięższych, jeszcze trudniejszych niż te 1. kategorii. Podobne oznaczenia stosuje się w innych wielkich tourach (Giro d’Italia i Vuelta a España).
Koszulki.
W Tour de France, lider klasyfikacji górskiej nosi białą koszulkę w czerwone grochy (francuskie: "maillot à pois rouge"). Mimo że klasyfikacja ta istniała na francuskim wyścigu od 1933 roku, odpowiednia koszulka pojawiła się dopiero w 1975 roku. W Giro, Vuelcie oraz największym polskim wyścigu Tour de Pologne, najlepszy góral nosi koszulkę innego koloru.
Rekordziści.
Dwóch kolarzy zdobyło sześciokrotnie tytuł "Króla Gór" w Tour de France: Federico Bahamontes (Hiszpania) i Lucien Van Impe (Belgia), ale to Francuz, Richard Virenque jest rekordzistą pod tym względem, mając na koncie siedem zwycięstw w klasyfikacji górskiej. Gino Bartali jest rekordzistą w Giro d’Italia, również z siedmioma zwycięstwami, a José Luis Laguía wygrał górską klasyfikację Vuelta a España pięć razy.
Żaden kolarz nie zdobył tytułu "Króla Gór" we wszystkich trzech wielkich tourach w jednym roku. Tylko dwóm kolarzom udało się to, jednak w różnych latach. Byli to Hiszpanie: Federico Bahamontes oraz Luis Herrera. Dziesięciu zawodnikom udało się wygrać klasyfikacje górskie w dwóch wyścigach w jednym roku.
Klasyfikacje górskie Tour/Giro zdobyli:
Klasyfikacje górskie Giro/Vuelta zdobyli:
Klasyfikacje górskie Tour/Vuelta zdobyli:
Tour de Pologne.
W polskim wyścigu wieloetapowym Tour de Pologne klasyfikacja górska istnieje od 1963 roku. Lider tej klasyfikacji nosi koszulkę koloru różowego. Zasady naliczania punktów i kategoryzowania górskich premii są takie same jak na innych wyścigach wieloetapowych.

</doc>
<doc id="421454" url="https://pl.wikipedia.org/wiki?curid=421454" title="Wybory parlamentarne w Mikronezji w 2005 roku">
Wybory parlamentarne w Mikronezji w 2005 roku

Wybory parlamentarne w Mikronezji odbyły się 8 marca 2005.
Do obsadzenia było 10 miejsc w 14-osobowym Kongresie Narodowym na 2-letnią kadencję w okręgach jednomandatowych; pozostali 4 członkowie to tzw. wolni senatorowie ("senators-at-large"), wybierani na 4-letnią kadencję, spośród których co 4 lata wybiera się prezydenta.
Zwycięzcy.
(według stanów; wszyscy kandydaci niezależni):
Poza Simiramem Sipenukiem ze stanu Chuuk, wszyscy wybrani parlamentarzyści byli kongresmenami do tej pory (w tym spiker Peter Christian i wicespiker Claude Phillip). W jednym z dystryktów stanu Chuuk doszło do nieprawidłowości. Nie zgadzała się znacząco liczba oddanych głosów z liczbą wydobytych z urn kart do głosowania.

</doc>
<doc id="421456" url="https://pl.wikipedia.org/wiki?curid=421456" title="Genlock">
Genlock

Genlock (z ang. "generator locking device") – urządzenie elektroniczne pozwalające nakładać na siebie obraz cyfrowy (z komputera) i analogowy (np. z kamery wideo). Na wyjściu otrzymywany jest sygnał Y/C – możliwy do dalszego wykorzystania, np. nagrania na kasetę wideo. Genlocki, ze względu na swoją niską cenę i prostotę obsługi są szeroko stosowane przez autorów „reportaży” z imprez okolicznościowych (np. wesel czy komunii), znajdują także zastosowanie do celów domowych i półprofesjonalnych.
W zastosowaniach profesjonalnych genlock to tzw. generator sygnału synchronizującego źródło np. kamerę z mikserem, skalerami etc. i odbiornikami, dzięki temu eliminuje się opóźnienia, bo wszystkie urządzenia zaczynają ramkę w tym samym czasie.

</doc>
<doc id="421460" url="https://pl.wikipedia.org/wiki?curid=421460" title="Wincenty Domisz">
Wincenty Domisz

Wincenty Domisz (ur. 10 grudnia 1929, zm. 28 stycznia 2006) – polski działacz samorządowy, prezydent Inowrocławia (1963–1973) i Bydgoszczy (1976–1982).
Życiorys.
Urodził się w Jeżewie k. Świecia. W latach 1944–1945 przebywał na przymusowych robotach w Niemczech. Po wojnie uczył się i pracował. W 1947 został czeladnikiem w zawodzie piekarz-cukiernik, a potem księgowym w Toruńskiej Spółdzielni Spożywców. 
Maturę zdał w Liceum im. Jana Kasprowicza w Inowrocławiu. Służył w wojsku w latach 1949–1952 i następnie pracował jako księgowy. Studiował prawo na UMK w Toruniu (1961–1964) i UAM w Poznaniu (1964–1966)
W latach 1959–1963 pełnił funkcje sekretarza Prezydium Miejskiej Rady Narodowej, a od 1963 był przewodniczącym Prezydium MRN w Inowrocławiu.
Prezydent Bydgoszczy.
W latach 1973–1975 został przewodniczącym Prezydium MRN, a w latach 1976–1982 był prezydentem Bydgoszczy.
Za jego kadencji powstało wiele osiedli mieszkaniowych, zapoczątkowano budowę Nowego Fordonu, budowano szpitale i szkoły. Rozpoczęły działalność Akademia Muzyczna, Akademia Medyczna i nowe zakłady Akademii Techniczno-Rolniczej. Bydgoszcz była miejscem dużych imprez sportowych: Ogólnopolskiej Spartakiady Młodzieży i Młodzieżowych Lekkoatletycznych Mistrzostw Europy.
W pierwszych dniach stanu wojennego odwołano go z funkcji prezydenta miasta. W 1983 był współzałożycielem Międzyzakładowej Spółdzielni Mieszkaniowej „Zrzeszeni”, której szefował do 1999, budując w tym czasie m.in. nowe osiedle na Osowej Górze.
Współorganizował Bydgoskie Impresje Muzyczne, Festiwal Młodzieżowych Orkiestr Dętych, Festiwal Filmów Amatorskich i wiele innych imprez kulturalnych. Przez 27 lat kierował Towarzystwem Przyjaciół Sztuki. Był przyjacielem Towarzystwa Miłośników Miasta Bydgoszczy.
Do końca swego życia mieszkał w Bydgoszczy. Po śmierci w 2006 został pochowany na cmentarzu Nowofarnym.
W 2005 powstał wniosek grupy mieszkańców miasta Inowrocławia o nadanie mu tytułu honorowego obywatela miasta, który został jednak odrzucony przez Radę Miasta.

</doc>
<doc id="421461" url="https://pl.wikipedia.org/wiki?curid=421461" title="Oswald Kerner">
Oswald Kerner

Oswald Kerner (ur. 4 kwietnia 1833, zm. 11 grudnia 1873 w Katowicach) − był w okresie od 3 (lub 1) kwietnia 1871 do 11 grudnia 1873 drugim z kolei (po Louisie Dieblu) burmistrzem Katowic, od uzyskania przez Katowice praw miejskich w 1865. 
Obecna ul. Stanisława w Katowicach nosiła jego imię przed 1922 rokiem. 

</doc>
<doc id="421462" url="https://pl.wikipedia.org/wiki?curid=421462" title="Referendum konstytucyjne w Mikronezji w 2005 roku">
Referendum konstytucyjne w Mikronezji w 2005 roku

Referendum konstytucyjne w Mikronezji odbyło się 8 marca 2005.
Wynik.
Żadna z trzech proponowanych zmian konstytucji nie zyskała wymaganego poparcia 75% głosujących.
Proponowane zmiany konstytucji nie uzyskały wymaganego poparcia, choć trzeba przyznać, że procedura zmian w konstytucji Mikronezji jest bardzo wymagająca. Zdobycie poparcia 3/4 głosujących jest niemal niemożliwe.
Pierwsza z propozycji usuwała z konstytucji zakaz posiadania podwójnego obywatelstwa, przyznając Kongresowi uprawnienia do uchwalenia odpowiednich regulacji prawnych w tej kwestii. Druga poprawka narzucała stanom wymóg udostępniania innym stanom wszelkich aktów prawnych oraz dokumentów sądowych. Trzecia znosiła bądź ograniczała zróżnicowanie jurysdykcji w przypadkach poruszających kwestie własności ziemi lub wód.

</doc>
<doc id="421465" url="https://pl.wikipedia.org/wiki?curid=421465" title="Dziewięciu książąt Amberu">
Dziewięciu książąt Amberu

Dziewięciu książąt Amberu () – pierwszy tom cyklu "Kroniki Amberu" autorstwa Rogera Zelazny’ego, wydany oryginalnie w 1970 roku. W Polsce pojawił się po raz pierwszy w 1989 roku w przekładzie Blanki Kluczborskiej. Książka jest zaliczana do gatunku urban fantasy.
Fabuła.
Główny bohater budzi się w szpitalu. Dość krótka analiza strzępków pamięci pozwala mu zrozumieć, że miał wypadek samochodowy. Uświadamia sobie także, że ktoś chce, by w tej (jak się okazuje – prywatnej) klinice został jak najdłużej – dlatego lekarze utrzymywali go w stanie zamroczenia. Nie zgadzając się na taką formę zniewolenia ucieka. Nie pamięta kim jest i czym się przed wypadkiem zajmował.
Podczas ucieczki, okazuje się, że nazywa się Carl Corey i został umieszczony w klinice przez siostrę, Evelyn Flaumel. Odnajduje ją i ukrywając amnezję dowiaduje się wielu rzeczy, które nie bardzo pasują mu do układanki. Cień wspomnienia mówi mu, że siostra nie nazywa się Evelyn, a ona sama zwraca się do niego per Corwin. Ma nadzieję, że rozmowa pomoże mu w odzyskaniu pamięci, więc stara się ją jak najbardziej przedłużyć. I są jakieś drobne słowa, imiona, które wydają się znajome. Oprócz tego dowiaduje się, że imiona te powiązane są jakąś intrygą, w której on – Carl/Corwin, również brał udział.
W domu siostry znajduje talię kart tarota. Na Atutach było przedstawione – jak sobie przypomniał – jego rodzeństwo. Ośmiu braci, których rozpoznaje w miarę przeglądania kart i cztery siostry. Wydawało mu się, jakby kilku kart brakowało.
Przypadkiem odbiera telefon od Randoma, jednego z braci. Ten, jak się okazało, był ścigany przez jakichś ludzi z Cieni. Razem z Randomem udaje się do Amberu, który jest ich ojczystą krainą. Droga jest co najmniej dziwna – przebiega przez inne światy.
Wszystko rozbija się o pretensje do królewskiego tronu, który został pusty po tajemniczym zniknięciu Oberona – ich ojca. Największe podstawy do roszczeń mieli Eryk oraz Corwin.
W Lesie Ardeńskim natykają się na pułapkę Eryka w osobie Juliana, którego Corwin zwycięża w potyczce, by później darować mu życie. Spotykają Deirdre i w końcu Corwin przyznaje się rodzeństwu, że stracił pamięć. Proponują mu, by przeszedł przez tajemniczy Wzorzec w Rebmie. Random towarzysząc bratu wiele ryzykuje, gdyż kiedyś uwiódł córkę władczyni Rebmy – Moire. Po dotarciu do tej podwodnej krainy, królowa zezwala na skorzystanie z Wzorca, jednak Random ma zostać w Rebmie przez rok i poślubić niewidomą Vialle.
Dzięki przejściu przez Wzorzec, Corwin odzyskuje większą część pamięci i udaje się do Amberu. Spotyka się z Erykiem i dzięki właściwościom Atutów również z innymi członkami rodziny.
Corwin postanawia odzyskać tron i koronę, które według niego mu się należą. Przyłącza się do swojego brata Bleysa, który ze swoją armią zamierza zaatakować Amber. Gerard i Caine po rozmowie i negocjacjach z bratem, zgadzają się nie atakować ich armii. W międzyczasie okazuje się, że Oberon żyje i w krótkiej rozmowie przez Atuty z Corwinem daje mu swe błogosławieństwo i zgodę na objęcie tronu. Niestety, Caine zdradza Corwina i Bleysa, atakując ich na morzu. Z mocno przetrzebiona armią, Corwin niewzruszenie idzie na Amber. Podczas bitwy na schodach Kolviru Bleys spada w przepaść, a Corwin dostaje się do niewoli swojego brata-uzurpatora.
Podczas ceremonii, Eryk rozkazuje Corwinowi, by go ukoronował, lecz Corwin, korzystając z okazji na zepsucie święta, pierwszy zakłada koronę na swoją głowę, koronując się królem Amberu. Po nieudanych próbach zmuszenia brata, Eryka sam się koronuje, a za zuchwalstwo Corwin zostaje oślepiony i wtrącony do lochów. W czasie tortur, rzuca klątwę, która będzie tragiczna w skutkach.
W celi spędza cztery lata, wyprowadzany tylko raz do roku – na rocznicę koronacji Eryka. Jednak Corwina, będąc Amberytą i mając zdolność regeneracji, po czterech latach odzyskuje wzrok, poza tym niespodziewanie odwiedza go Dworkin – mistrz, który stworzył Wzorzec i karty Atutów. Rysuje na ścianie celi Corwina latarnię morską w Cabrze, do której Corwin w magiczny sposób się przenosi, tym samym uciekając z niewoli.

</doc>
<doc id="421466" url="https://pl.wikipedia.org/wiki?curid=421466" title="Dziewięciu Książąt Amberu">
Dziewięciu Książąt Amberu



</doc>
<doc id="421468" url="https://pl.wikipedia.org/wiki?curid=421468" title="Rezerwat przyrody Cisy">
Rezerwat przyrody Cisy

Rezerwat przyrody Cisy – leśny rezerwat przyrody położony w Sudetach Środkowych, w gminie Bardo (powiat ząbkowicki, województwo dolnośląskie). Leży na gruntach będących w zarządzie Nadleśnictwa Bardo Śląskie.
Rezerwat położony jest w północno-wschodniej części Grzbietu Zachodniego Gór Bardzkich, na północno-zachodnich zboczach wzniesienia Brzeźnicka Góra, około 1,5 km na południowy zachód od zabudowań miejscowości Brzeźnica.
Znajduje się na terenie obszaru Natura 2000 „Góry Bardzkie” PLH020062 SOO i Obszaru Chronionego Krajobrazu Góry Bardzkie i Sowie.
Rezerwat został utworzony w 1954 roku Zarządzeniem Ministra Leśnictwa (), na powierzchni 20,86 ha. W roku 2012 zmniejszono obszar rezerwatu do 19,58 ha. Rezerwat utworzono w celu zachowania ze względów naukowych i dydaktycznych naturalnego stanowiska cisa pospolitego "Taxus baccata", gatunku ustępującego obecnie z lasów, a stanowiącego niegdyś ich stały element składowy.
Rezerwat stanowi fragment lasu mieszanego pierwotnej Puszczy Sudeckiej, na zboczach Brzeźnickiej Góry, gdzie występuje duże zbiorowisko cisów – największe na Dolnym Śląsku. Mimo ochrony rezerwatowej liczba dorosłych osobników cisa systematycznie spada – w momencie utworzenia rezerwatu rosło tu 1627 okazów, a w 2000 roku już tylko 1258. Z krzewów można tu spotkać wawrzynka wilczełyko, bluszcz pospolity, suchodrzew, jałowiec ciernisty. Przedstawiciele fauny to: jeleń, dzik, kuna i zając szarak. Z płazów można spotkać salamandrę plamistą.
Obszar rezerwatu objęty jest ochroną czynną.
Przez teren rezerwatu nie prowadzi żaden szlak turystyczny, ale w pobliżu przechodzi niebieski szlak ze Srebrnej Góry do Barda. Skrajem rezerwatu prowadzi szlak rowerowy.
W pobliżu znajduje się rezerwat „Cisowa Góra”.

</doc>
<doc id="421473" url="https://pl.wikipedia.org/wiki?curid=421473" title="Otto Rüppel">
Otto Rüppel

Otto Rüppel (ur. 1826, zm. 7 lutego 1889) − był trzecim z kolei burmistrzem Katowic i sprawował ten urząd przez dwie kadencje od 1 lipca 1874 do 7 listopada 1889. Jego imieniem ("Rüppelstraße") nazwana była kiedyś obecna ulica Wawelska.

</doc>
<doc id="421479" url="https://pl.wikipedia.org/wiki?curid=421479" title="Artur Sandauer">
Artur Sandauer

Artur Sandauer (ur. 14 grudnia 1913 w Samborze, zm. 15 lipca 1989 w Warszawie) – polski krytyk literacki pochodzenia żydowskiego, eseista, tłumacz, profesor Uniwersytetu Warszawskiego, ojciec Adama Sandauera.
Życiorys.
Po ukończeniu studiów w zakresie filologii klasycznej na Uniwersytecie Jana Kazimierza we Lwowie, w latach 1939–1941 uczył w Samborze. Tam został uwięziony w getcie, z którego uciekł w 1943 r. z matką i siostrą, a następnie się ukrywał. W latach 1944–1945 był żołnierzem LWP korespondentem wojennym Dziennika „Pancerni”, zdemobilizowanym w stopniu podporucznika. W latach 1946–1948 przebywał w Paryżu. W latach 1948–1949 pracował w redakcji tygodnika „Odrodzenie” w Warszawie. Od 1974 r. profesor literatury polskiej na Uniwersytecie Warszawskim.
Od 1949 r. był żonaty z malarką Erną Rosenstein (1913–2004), z którą miał syna Adama (1950-2023), fizyka, działacza politycznego i społecznego.
Artur Sandauer w okresie 1947–1949 występował aktywnie przeciwko socrealizmowi, w efekcie czego otrzymał zakaz publikowania, który obowiązywał do końca okresu stalinowskiego. Jego cykl publikacji z 1957 r, a potem książka pt. "Bez taryfy ulgowej" były zwrotem rozpoczynającym odejście od oficjalnie obowiązującej doktryny socrealizmu. Przy okazji, fachowy, kolejarski termin „bez taryfy ulgowej” przyjął się w języku potocznym. Ponieważ cenzura uniemożliwiała druk pierwszych artykułów tego cyklu, ukazywały się one początkowo w Kulturze Paryskiej. Sandauer był pierwszym polskim pisarzem mieszkającym w kraju, który odważył się publikować w Kulturze Paryskiej.
W 1964 r. był jednym z sygnatariuszy tzw. listu 34 – listu protestacyjnego 34 intelektualistów skierowanego do Prezesa Rady Ministrów przeciwko zaostrzaniu cenzury. Od 1979 na emeryturze.
23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. Mimo że nigdy nie należał do PZPR, po wprowadzeniu stanu wojennego przyjął członkostwo w Narodowej Radzie Kultury – organizacji, która poparła gen. Wojciecha Jaruzelskiego, a także został członkiem reaktywowanego przez władze Związku Literatów Polskich (od 1983).
Sandauer bronił twórczości Witolda Gombrowicza w Polsce w latach pięćdziesiątych i sześćdziesiątych (walczył również o pamięć i uznanie dzieła Brunona Schulza). W "Dzienniku" Gombrowicza znajduje się kilka fragmentów odnoszących się do Sandauera, utrzymywali oni bowiem regularną korespondencję, której część opublikowana została w "Cahier de l’Herne" przez Sandauera.
Zmarł z powodu glejaka mózgu. Pochowany na cmentarzu Powązki Wojskowe w Warszawie (kwatera C39-10-5).
Działalność naukowa.
Sandauer, zainteresowany problematyką żydowską m.in. ze względu na swoje żydowskie korzenie, wprowadził do języka polskiego termin "allosemityzm", oznaczający postrzeganie Żyda jako "innego", egzotycznego: "allosemityzm polega (...) na wyróżnianiu tego pochodzenia, na przeświadczeniu o jego wyjątkowości i stanowi ogólną bazę, z której można wysnuć zarówno anty-, jak i filosemickie wnioski" – idea ta została przejęta przez Zygmunta Baumana w artykule "Allosemitism: Premodern, Modern, Postmodern".
Sandauer wprowadził pojęcie autotematyzmu jako umieszczenie przez autora własnych czynności twórczych, na tym samym poziomie, co powieściowych wydarzeń, a tym samym łączeniu fikcji i autentyczności. Jako pierwsze powieści autotematyczne Sandauer wymienia "Fałszerzy" André Gide’a i "Pałubę" Karola Irzykowskiego. W poezji natomiast rozumie autotematyzm jako liryzację wypowiedzi poetyckiej, uwypuklającą obecność autora w tekście. Za ważniejszego twórcę wykorzystującego tę technikę Sandauer uważa Paula Valéry’ego.

</doc>
<doc id="421480" url="https://pl.wikipedia.org/wiki?curid=421480" title="Karabin Dreyse">
Karabin Dreyse

Karabin Dreyse – pruski karabin iglicowy, stanowiący podstawowe uzbrojenie strzeleckie armii pruskiej do czasu zakończenia zjednoczenia Niemiec i utworzenia Cesarstwa Niemieckiego (1871). Pierwszy udany karabin odtylcowy, który trafił do masowej produkcji.
Historia.
W 1836 roku Johann Nikolaus von Dreyse wykonał kolejny prototyp karabinu odtylcowego. W odróżnieniu od jego wcześniejszych konstrukcji tego rodzaju broni ta wzbudziła zainteresowanie armii pruskiej uzbrojonej w tym czasie w odprzodowe karabiny z zamkiem skałkowym. Karabin Dreyse został przyjęty do uzbrojenia 4 grudnia 1840 roku rozkazem króla Fryderyka Wilhelma IV jako "Zündnadelgewehr M/41". Jednak przez pierwsze lata konstrukcja była utajniona i nosiła mylącą nazwę "leichtes Perkussionsgewehr M/41" czyli „lekki karabin kapiszonowy”. Oficjalnie nazwa "Zündnadelgewehr M/41" pojawiła się dopiero w 1855 roku po odtajnieniu konstrukcji. Pomimo rozpoczęcia produkcji karabiny Dreyse zaczęły trafiać do jednostek dopiero w 1848 roku, kiedy zmagazynowano dostateczną ich liczbę, aby przezbroić jednocześnie wszystkie jednostki armii pruskiej.
Po raz pierwszy karabiny Dreyse zostały użyte podczas oblężenia Drezna w 1849 roku, będącego jednym z ostatnich starć Wiosny Ludów. W trakcie zamieszek utracono część karabinów, z których odzyskano jedynie 3 (lub nawet 20) sztuk, które padły łupem obcego wywiadu, prawdopodobnie Anglii. W zakładach Hollanda, w Londynie ok. 1850 roku wyprodukowano nieznaną liczbę kopii karabinu M/41, które poddane zostały próbom wojskowym.
Nieduże ilości tej broni używane były przez Polaków w czasie powstania styczniowego (1863). 
Później użyto ich podczas wojny prusko-duńskiej (1864) i prusko-austriackiej (1866). Wprowadzenie karabinu Dreyse spowodowało duże zmiany w taktyce piechoty. Karabiny odtylcowe mogły być ładowane w pozycji leżącej, dzięki czemu straty pruskie były znacznie niższe od austriackich. Zwiększenie szybkostrzelności praktycznej karabinów spowodowało także zmniejszenie znaczenia kawalerii. Konflikty te ujawniły poza zaletami także wady karabinu Dreyse. Naboje osadzone były w płonnej łusce papierowej. Ponieważ zamek nie zapewniał całkowitej szczelności, część gazów prochowych wydostawała się szczelinami, co zmniejszało donośność. Ponieważ spłonka była umieszczona tuż za pociskiem, iglica musiała być bardzo długa, a podczas wystrzału działały na nią gazy prochowe o wysokiej temperaturze, co powodowało jej częste pękanie. Dreyse zastosował w swojej broni pocisk ołowiany w sabocie papierowym. W teorii sabot miał odpadać od pocisku po opuszczeniu lufy, w praktyce nie zawsze następowało rozdzielenie sabotu i pocisku, a w rezultacie cierpiała na tym celność.
W 1870 roku wybuchła wojna francusko-pruska. Armia pruska uzbrojona w karabiny Dreyse starła się podczas niej z armią francuską uzbrojoną w karabiny Chassepot Mle 1866. Były one, podobnie jak karabiny Dreyse, bronią odtylcową na amunicję w łusce spalającej się, ale posiadały kauczukowe uszczelniacze zamka zwiększające donośność i celność.
Pomimo posiadania gorszej broni armia pruska wygrała wojnę, ale natychmiast po jej zakończeniu podjęto decyzję o wprowadzeniu do uzbrojenia nowego karabinu pozbawionego wad poprzednika. Od 1871 roku zastępowany był przez nowy karabin Mauser M1871 skonstruowany przez braci Paula i Wilhelma Mauserów.
Jednak przed wprowadzeniem M1871 karabiny Dreyse przeszły ostatnią modernizację – pracownik zakładów w Sömmerda Johann Beck zaproponował modyfikację istniejących modeli poprzez uszczelnienie zamka i zmianę celowników na dostosowane do balistyki nowego naboju M 1872 (A/n).
Wersje.
Do karabinów Dreyse stosowano następujące rodzaje amunicji scalonej:
Opis.
Dreyse M/41 był bronią jednostrzałową iglicową, z sześciotaktowym zamkiem ślizgowo-obrotowym. W celu przeładowania broni należało odciągnąć prowadnicę iglicy, obrócić zamek (odryglowanie), odciągnąć go do tyłu, przesunąć do przodu, obrócić w drugą stronę i pchnąć prowadnicę iglicy do przodu. Mechanizm spustowy ze sprężyną uderzeniową działał bezpośrednio na masywną iglicę. Jedynym ryglem była rączka zamka.
Lufa gwintowana, z czterema bruzdami prawoskrętnymi.
Dreyse M/41 był wyposażony w łoże i kolbę z drewna orzechowego.
Mechaniczne przyrządy celownicze składające się z muszki i celownika (nastawy celownika do 700 kroków (schritt)).

</doc>
<doc id="421481" url="https://pl.wikipedia.org/wiki?curid=421481" title="Soft start">
Soft start

Soft start – urządzenie służące do ograniczenia udaru prądowego (dużego natężenia prądu w krótkim czasie) w momencie włączania urządzeń elektrycznych.
Stosowane w układzie zasilania urządzeń dużej mocy, w szczególności silników elektrycznych (zwłaszcza klatkowych), lamp halogenowych, zasilaczy, prostowników zawierających kondensatory o dużej pojemności i innych urządzeń, które w momencie rozruchu mogą pobierać prąd wielokrotnie przewyższający prąd znamionowy. Udar prądu grozi przeciążeniem sieci i może spowodować zadziałanie zabezpieczeń nadprądowych.
Układy soft startu dawniej wykonywano przy wykorzystaniu elementów biernych oporowych i indukcyjnych, włączanych szeregowo w obwód prądowy za pomocą łączników elektrycznych takich jak przełączniki ręczne, przekaźniki czy styczniki. Obecnie są one realizowane przez układy energoelektroniczne sterowane mikroprocesorowo.
Układ elektronicznego soft startu silników asynchronicznych klatkowych zbudowany jest z modułu energoelektronicznego wykonanego w oparciu o tyrystory lub triaki oraz układu załączania tyrystorów w odpowiednim momencie fazy zależnym od pobieranego prądu, a w niektórych układach także od prędkości obrotowej silnika.
Układy miękkiego rozruchu stosowane są też w urządzeniach zasilanych przez transformatory dużej mocy, w prostownikach wyposażonych w kondensatory o dużej pojemności.

</doc>
<doc id="421487" url="https://pl.wikipedia.org/wiki?curid=421487" title="Miroslav Šatan">
Miroslav Šatan

Miroslav Šatan (ur. 22 października 1974 w Topolczanach) – słowacki hokeista, reprezentant Słowacji, czterokrotny olimpijczyk. Działacz hokejowy. Od 2017 menedżer generalny reprezentacji Słowacji.
Kariera klubowa.
Od 10 stycznia 2011 do końca sezonu był zawodnikiem OHK Dinamo. Od września 2011 ponownie gracz Slovana Bratysława. W początkowej fazie sezonu KHL (2012/2013) doznał kontuzji kręgosłupa (spowodował ją rodak, Zdeno Chára z przeciwnej drużyny), która ostatecznie wykluczyła go z gry do końca sezonu. W lipcu nie przedłużył umowy ze Slovanem. Nową umowę z klubem podpisał na koniec listopada 2013 i dokończył z klubem już trwający wówczas sezon KHL (2013/2014).
Kariera reprezentacyjna.
Wielokrotny reprezentant kraju. Uczestniczył w turniejach o mistrzostwach świata w 1994 (Grupa C), 1995(Grupa B), 1996, 2000, 2002, 2003, 2004, 2005, 2007, 2010, 2011, 2012, 2013, 2014 oraz zimowych igrzysk olimpijskich 1994, 2002, 2006 i 2010.
W maju 2014, tuż po zakończeniu turnieju mistrzostw świata 2014, w wieku niespełna 40 lat ogłosił zakończenie kariery zawodniczej.
Do 2014 brał udział we wszystkich turniejach o mistrzostwo świata, w których dotąd Słowacja zdobywała medale.

</doc>
<doc id="421490" url="https://pl.wikipedia.org/wiki?curid=421490" title="Totalna magia">
Totalna magia

Totalna magia (ang. "Practical Magic") – amerykański film z roku 1998, na podstawie powieści Alice Hoffman.
Fabuła.
Dwie siostry tracą rodziców, ich wychowaniem zajmują się ciotki, które opanowały tajniki czarnoksięstwa. Dziewczynki stopniowo odkrywają w sobie różne nadnaturalne moce. Jednakże ciąży nad nimi klątwa: mężczyźni, których obdarzą miłością, skazani są na niechybną śmierć.
Obsada.
i inni

</doc>
<doc id="421493" url="https://pl.wikipedia.org/wiki?curid=421493" title="Alfons Górnik">
Alfons Górnik

Alfons Górnik (ur. 26 marca 1886 w Kuźni Raciborskiej, zm. 8 grudnia 1939 w Katowicach) – polski prawnik, polityk, pierwszy polski prezydent Katowic po przyłączeniu ich 20 czerwca 1922 r. do nowo powstałego państwa polskiego. Jego kadencja, która przypadła w okresie od 6 lutego 1922 do 27 kwietnia 1928, była jedną z trudniejszych w dziejach miasta, a prezydent Górnik zasłużył się w łagodzeniu konfliktów pomiędzy propolskimi i proniemieckimi ugrupowaniami politycznymi. Znając języki polski i niemiecki organizował pracę w urzędzie miejskim, gdzie niemal wszyscy pracownicy mówili tylko po niemiecku.
Alfons Górnik zmarł 8 grudnia 1939. Został pochowany na cmentarzu przy ul. Henryka Sienkiewicza w Katowicach. Pozbawiony opieki grób prezydenta nie zachował się. Po 1945 jego rodzina została uznana za Niemców i deportowano ich za Odrę.

</doc>
<doc id="421495" url="https://pl.wikipedia.org/wiki?curid=421495" title="Funkcja Sudana">
Funkcja Sudana

Funkcja Sudana – występujący w teorii obliczeń przykład (obok bardziej znanej funkcji Ackermanna) funkcji będącej funkcją rekurencyjną, ale nie pierwotnie rekurencyjną.
Jej definicja została opublikowana w 1927 roku przez rumuńskiego matematyka Gabriela Sudana (ucznia Hilberta) i była pierwszą opublikowaną funkcją posiadającą wymienioną w powyższym akapicie własność.

</doc>
<doc id="421497" url="https://pl.wikipedia.org/wiki?curid=421497" title="Kinematyczne równanie ruchu">
Kinematyczne równanie ruchu

Kinematyczne równanie ruchu – zależności określające położenie ciała względem wybranego układu odniesienia w funkcji czasu.
Uwagi ogólne.
Funkcje kinematycznych równań ruchu mogą być wyrażone w postaci analitycznej, graficznej lub tabelarycznej. 
W celu wyrażenia położenia przez funkcje analityczne w układzie odniesienia wprowadza się układ współrzędnych. Funkcje wchodzące w skład równań ruchu muszą być jednoznaczne, w całym zadanym czasie ruchu, ponieważ w danym momencie każdy punkt ciała może znajdować się tylko w jednym, ściśle określonym miejscu. Funkcje te muszą być ciągłe i różniczkowalne. Ich pochodna względem czasu, oznaczająca prędkość, musi być ciągła i różniczkowalna. Druga pochodna oznacza przyspieszenie.
Liczba równań opisujących ruch ciała zależy od liczby niezależnych punktów ciała i rodzaju zagadnienia. Równania mogą być wyrażane jako równania wektorowe. Postać wektorowa kinematycznego równania ruchu to zależność określająca wektor położenia ciała jako funkcję czasu. 
Równania punktu materialnego w trójwymiarowej przestrzeni w kartezjańskim układzie współrzędnych w postaci skalarnej określa następującym układem:
Wektorowo:
Obie postaci kinematycznego równania ruchu łączy następujący związek:
gdzie formula_4 są wektorami jednostkowymi skierowanymi zgodnie z osiami układu współrzędnych.
Związek z dynamiką.
Kinematyczne równanie ruchu jest rozwiązaniem dynamicznego równania ruchu, które ma postać równania różniczkowego. W dowolnym przypadku, szczególnie złożonych sił działających na ciało, rozwiązania analityczne tych równań mogą nie istnieć. Dla takich ruchów równanie kinematyczne nie istnieje.
Tor ruchu.
W przypadku ruchów krzywoliniowych kinematyczne równania ruchu mają postać układu równań z parametrem. Parametrem tym jest czas. Eliminując z tych równań czas, można otrzymać jedno równanie współrzędnych przestrzennych, które jest równaniem toru ruchu tego ciała.
Zastosowanie.
Kinematyczne równanie ruchu ciała jest wygodną metodą opisu ruchu. Pozwala ono na obliczenie:
Przykłady prostych równań ruchu.
Gdy formula_26 jest to ruch po okręgu, a formula_19 jest prędkością kątową.

</doc>
<doc id="421502" url="https://pl.wikipedia.org/wiki?curid=421502" title="Miroslav Satan">
Miroslav Satan



</doc>
<doc id="421511" url="https://pl.wikipedia.org/wiki?curid=421511" title="Kabaret Młodych Panów">
Kabaret Młodych Panów

Kabaret Młodych Panów – polska grupa kabaretowa, założona w Rybniku w 2004 roku.
Premiera pierwszego programu pt. „My naprawdę chcemy pracować” odbyła się 7 października 2004 roku podczas IX Rybnickiej Jesieni Kabaretowej.
Patronat nad kabaretem sprawuje Fundacja Elektrowni Rybnik.
Kabaret Młodych Panów wydał jak na razie 5 oficjalnych DVD:
Nagrody.
2008
2007:
2006:
2005:

</doc>
<doc id="421513" url="https://pl.wikipedia.org/wiki?curid=421513" title="Hutnik">
Hutnik



</doc>
<doc id="421519" url="https://pl.wikipedia.org/wiki?curid=421519" title="Feliks Bednarski">
Feliks Bednarski

Feliks Bednarski, imię chrzestne Wojciech (ur. 29 października 1911 w Przedrzymichach Małych, zm. 1 lutego 2006 w Krakowie) – polski teolog katolicki, dominikanin, profesor Katolickiego Uniwersytetu Lubelskiego i Papieskiego Uniwersytetu Św. Tomasza z Akwinu w Rzymie.
Życiorys.
Pochodził z rodziny rolniczej, był synem Pawła i Barbary z Benowskich. Uczęszczał do Państwowego Gimnazjum im. Hetmana Stanisława Żółkiewskiego w Żółkwi. W 1927 po V klasie gimnazjum wstąpił w Krakowie do zakonu dominikanów. Pierwsze śluby zakonne złożył 25 września 1928, śluby wieczyste 26 września 1932. Już jako zakonnik dokończył naukę gimnazjalną (w krakowskim Gimnazjum im. Henryka Sienkiewicza), maturę zdał w 1931. W 1937 uzyskał dyplom magistra teologii na Wydziale Teologicznym Uniwersytetu Jana Kazimierza we Lwowie. 29 czerwca 1936 przyjął święcenia kapłańskie. Po obronie dyplomu wyjechał na dalsze studia do Rzymu. Na Uniwersytecie Św. Tomasza z Akwinu ("Angelicum") uzyskał licencjat (1938) i doktorat teologii (4 lipca 1939, rozprawa "Doctrina S. Thomae Aquinatis de propassionibus Christi"). Dyplom doktorski nostryfikował w Polsce na Uniwersytecie Jagiellońskim.
Działalność.
Podjęte starania o habilitację przerwał wybuch II wojny światowej. W latach 1939-1941 przebywał we Lwowie, gdzie pracował jako katecheta i kapelan w szpitalu wojskowym. W latach 1941-1943 w Żółkwi uczestniczył w tajnym nauczaniu religii i filozofii. Konspiracyjną pracę pedagogiczną prowadził także po przyjeździe do Krakowa w 1943 (m.in. wspólnie ze Stefanem Swieżawskim). Od 1945 uczył filozofii w Gimnazjum i Liceum św. Jacka w Krakowie. W latach 1945-1949 pełnił funkcję naczelnego kapelana ZHP w archidiecezji krakowskiej; z harcerstwem był związany od lat gimnazjalnych w Żółkwi.
W 1949 został mianowany profesorem i kierownikiem Katedry Etyki na Wydziale Filozoficznym Katolickiego Uniwersytetu Lubelskiego. Historię filozofii wykładał w szkole dominikanów w Jarosławiu oraz w Seminarium Duchownym w Lublinie. We wrześniu 1954 habilitował się na podstawie pracy "Metoda etyki wychowawczej w świetle epistemologicznych zasad św. Tomasza z Akwinu" (praca została opublikowana pod zmienionym tytułem "Przedmiot etyki w świetle zasad św. Tomasza z Akwinu"). W czerwcu 1957 otrzymał tytuł docenta. W tym samym roku zakończył pracę na KUL; już w październiku 1956 został wysłany przez generała zakonu do Rzymu i powołany na profesora teologii moralnej na Wydziale Teologicznym Papieskiego Uniwersytetu Św. Tomasza z Akwinu.
Wykłady na Papieskim Uniwersytecie prowadził do 1986. W maju 1959 otrzymał najwyższy zakonny tytuł naukowy (magister św. teologii). W październiku 1961 został powołany na konsultora Papieskiej Komisji Kościołów Wschodnich i brał udział w pracach przygotowawczych Soboru Watykańskiego II. Był członkiem zespołu ekspertów soboru. Na samym Soborze pełnił funkcję rzeczoznawcy i doradcy Komisji ds. Seminariów, Studiów i Wychowania Chrześcijańskiego. Brał m.in. udział w pracach nad Dekretem o formacji kapłańskiej ("Optatam Totius") i Deklaracją o wychowaniu chrześcijańskim ("Gravissimum educationis"). Później pracował w Kongregacji Nauki Wiary.
Pełnił funkcję sekretarza generalnego komisji ds. rzymskich obchodów tysiąclecia chrztu Polski, współpracował z biskupem Józefem Gawliną. Od 1979 był głównym postulatorem procesu beatyfikacyjnego królowej Jadwigi. Wielokrotnie spotykał się z Janem Pawłem II (także przed jego wyborem na papieża), który nazywał go "swoim szanownym poprzednikiem na katedrze etyki w Lublinie". Udzielał się jako spowiednik w rzymskiej bazylice S. Maria Maggiore. Wspierał polskie harcerstwo za granicą jako kapelan i instruktor. W 1971 był w gronie założycieli Towarzystwa Przyjaciół Teologii i Filozofii Chrześcijańskiej i zajmował się redakcją biuletynu Towarzystwa. W grudniu 1975 otrzymał przyznany przez Pawła VI medal jubileuszowy z okazji Roku Wiary.
W październiku 1993 powrócił do Polski. Ostatnie lata życia spędził w Krakowie, gdzie działał jako spowiednik, kapelan, duszpasterz harcerski. W czerwcu 1994 odebrał doktorat "honoris causa" Akademii Teologii Katolickiej.

</doc>
<doc id="421522" url="https://pl.wikipedia.org/wiki?curid=421522" title="Bernardo Bertolucci">
Bernardo Bertolucci

Bernardo Bertolucci (ur. 16 marca 1941 w Parmie, zm. 26 listopada 2018 w Rzymie) – włoski reżyser i scenarzysta filmowy.
Życiorys.
Syn poety Attilia Bertolucciego, starszy brat reżysera Giuseppe Bertolucciego. Studiował na Uniwersytecie Rzymskim, ale porzucił studia tuż przed uzyskaniem dyplomu. Jako samodzielny reżyser debiutował filmem "Kostucha" (1962), według scenariusza Piera Paola Pasoliniego, którego był wcześniej asystentem. 
Jego film "Konformista" został w 1971 nominowany do Oscara za scenariusz adaptowany. Nakręcony w 1972 film "Ostatnie tango w Paryżu" z Marlonem Brando w roli głównej wywołał skandal z powodu śmiałych scen erotycznych. "Ostatni cesarz" (1987) zdobył 9 Oscarów, w tym za najlepszy film roku, reżyserię i scenariusz.
Przewodniczył jury konkursu głównego na 43. MFF w Cannes (1990). Będąc już na wózku inwalidzkim, pełnił funkcję przewodniczącego jury na 70. MFF w Wenecji (2013).
Zmarł 26 listopada 2018 w Rzymie, w wieku 77 lat, na raka płuc.

</doc>
<doc id="421523" url="https://pl.wikipedia.org/wiki?curid=421523" title="Stopa referencyjna">
Stopa referencyjna



</doc>
<doc id="421524" url="https://pl.wikipedia.org/wiki?curid=421524" title="Stopa interwencyjna">
Stopa interwencyjna



</doc>
<doc id="421527" url="https://pl.wikipedia.org/wiki?curid=421527" title="Maraton MTB">
Maraton MTB

Maraton MTB () – dyscyplina kolarstwa górskiego, polegająca na ściganiu się kolarzy na długiej, wytrzymałościowej trasie o zmiennym profilu i zmiennej nawierzchni.
Maratony amatorskie.
Maraton jako dyscyplina zaczął być organizowany najpierw jako impreza amatorska, dla miłośników kolarstwa górskiego. Z czasem wyścigi te zaczęły gromadzić wielkie rzesze rowerzystów. Zawodnicy 
musieli pokonywać duże odległości, często nawet od 80 do 200 km w ciężkim terenie, chociaż najczęściej spotykane długości maratonów w imprezach amatorskich to 45–70 km.
Maraton jako dyscyplina UCI.
Międzynarodowa Unia Kolarska, widząc jakim zainteresowaniem cieszy się nowy sposób uprawiania kolarstwa, postanowiła włączyć maraton do rozgrywek Pucharu Świata i Mistrzostw Świata. Pierwsze zawody z cyklu Mistrzostw Świata w maratonie MTB odbyły się w 2003 roku w szwajcarskim Lugano. Pierwszą mistrzynią świata w tej dyscyplinie została Polka – Maja Włoszczowska.

</doc>
<doc id="421528" url="https://pl.wikipedia.org/wiki?curid=421528" title="Eric Lyndon">
Eric Lyndon



</doc>
<doc id="421533" url="https://pl.wikipedia.org/wiki?curid=421533" title="Tkanina żakardowa">
Tkanina żakardowa

Tkaniny żakardowe – tkaniny o bardzo rozbudowanych (wielkoformatowych) wzorach, jedno- lub wielobarwnych, wykonywane na krosnach wyposażonych w mechanizm Żakarda (Jacquarda). 
Maszyna Żakarda (żakardowa) jest jednym z mechanizmów tworzących przesmyk i może być montowana zarówno na krosnach czółenkowych jak i bezczółenkowych. Maszyny żakardowe wykonywane były również jako konstrukcje drewniane i stanowiły wyposażenie krosien ręcznych. Maszyna żakardowa, w nieco zmodyfikowanej formie, stosowana jest również do produkcji wzorzystych dzianin.
Tkaniny żakardowe wykonuje się jako:
Opisana powyżej technika tkania umożliwia uzyskanie bardzo dużych wzorów, często o powierzchni kilku metrów kwadratowych, o dość płynnych konturach i drobnych elementach. Wzory tworzą najczęściej motywy roślinne, czasem sceny rodzajowe, a nawet obrazy czy portrety. Do wypełnienia wzorów i tła stosuje się wszystkie sploty zasadnicze: płócienny, skośny, atłasowy, jak również ich pochodne. Tkaniny wykonywane tą techniką to najczęściej tkaniny dekoracyjne, obiciowe, rzadziej odzieżowe. Wykonuje się też różnego rodzaju reklamówki demonstrujące możliwości tej techniki, np. kalendarze.

</doc>
<doc id="421540" url="https://pl.wikipedia.org/wiki?curid=421540" title="Ultraprawica">
Ultraprawica



</doc>
<doc id="421541" url="https://pl.wikipedia.org/wiki?curid=421541" title="Radykalna prawica">
Radykalna prawica



</doc>
<doc id="421542" url="https://pl.wikipedia.org/wiki?curid=421542" title="Tramwaje w Częstochowie">
Tramwaje w Częstochowie

Tramwaje w Częstochowie – jeden z dwóch najmłodszych systemów komunikacji tramwajowej na terenie Polski, powstały w 1959 r. Tramwaje poruszają się po torach o rozstawie szyn 1435 mm i sieci składającej się z 14,8 km. Całkowita długość linii wynosi 30 km.
Historia.
Niezrealizowane plany w latach 1897–1928.
Pierwszy plan uruchomienia tramwaju elektrycznego w mieście powstał już w 1897 roku, a cztery lata później ogłoszono oficjalną koncepcję. W projekcie przewidziano następujące linie:
Zgodnie z ówczesną praktyką, linia miała być zbudowana i obsługiwana na koszt koncesjonariusza, który ponosił całość ryzyka związanego z inwestycją, w zamian otrzymując 35-letnią koncesję i ochronę przed konkurencją ze strony omnibusów. W zamian za zgodę na budowę sieci, miasto miało pobierać opłatę koncesyjną w wysokości 3% wpływów i 20% kwoty zysku większego niż 6%. Po 25 latach miasto miało prawo przejąć sieć w zamian za odszkodowanie. Projekt przewidywał także możliwość wydłużenia linii biegnącej Krakowską w kierunku Huty Hantkego. 
Przetarg ogłoszono 17 lutego 1903 roku w warszawskim "Kurierze Porannym" i rządowych "Moskiewskich Wiadomościach", jednak zmodyfikowano trasy, a wraz z siecią miała powstać także zasilająca ją elektrownia.
Miasto zaplanowało trzy linie, wszystkie zaczynać się miały na Nowym Rynku (obecnie Placu Daszyńskiego) i biec:
Do konkursu na koncesję przystąpiły cztery przedsiębiorstwa, ale zgłoszone oferty odbiegały od ogłoszonych warunków. Miasto przystąpiło do negocjacji tych ofert, ale ostateczne ustalenia odrzuciły jednak władze wyższego szczebla.
W 1905 roku kolejną ofertę budowy sieci tramwajów elektrycznych lub pneumatycznych złożył George Franz Karol Gustaw Poule, który chciał stworzyć, podobną do planowanej dwa lata wcześniej, sieć szerokotorową obsługującą trzy, a docelowo siedem linii. Również projekt z 1905 roku nie doczekał się realizacji.
Kolejne dwie propozycje powstały w 1908 roku i były związane z organizowaną Wystawą Przemysłu i Rolnictwa. Pierwsza oferta obejmowała budowę systemu tramwajów konnych, została więc odrzucona jako przestarzała. Druga zakładała budowę tramwaju elektrycznego, a proponowali ją Henryk Markusfeld i inż. Cyprian Apanowicz z koncernu „Siła i Światło”.
Tramwaj elektryczny miałby obejmować trzy linie rozpoczynające swoje trasy pod dworcem i kierujące się do:
Władze miasta podpisały umowę ze spółką oferującą tramwaj elektryczny, ale inwestycja nie doczekała się realizacji z powodu sprzeciwu urzędu gubernialnego w Piotrkowie Trybunalskim.
Budowę tramwaju próbowała Siła i Światło podjąć jeszcze w 1913 roku, podczas negocjacji z rosyjskim koncernem kolejowym Ssudowagon. Zaproponowana przez wykonawcę sieć szerokotorowa w podobnym kształcie jak we wcześniejszych planach miała służyć także transportowi towarowemu za pomocą bocznic do zakładów przemysłowych i połączenia z Koleją Herbsko-Kielecką. Udane rozmowy z rosyjską firmą mogły liczyć na aprobatę władz rosyjskich, ale negocjacje zostały przerwane przez wybuch I wojny światowej.
Próby uruchomienia tramwaju elektrycznego podejmowano również w okresie międzywojennym. W październiku 1924 r. francuskie Towarzystwo Socciete d'Enterprises Elektriques en Pologne złożyło wniosek o koncesję na budowę dwóch linii (Jasna Góra - Aleje - Nowy Rynek - Krakowska - zakłady Motte i Pl. Trzech Krzyży - Nowy Rynek - Aleje - Kościuszki - Dworzec Stradom). 14 listopada Rada Miasta powołała komisję, której zadaniem było rozpatrzenie propozycji. 19 stycznia następnego roku komisja przedstawiła radzie wnioski, a raport 23 lutego rada zatwierdziła i przekazała Zarządowi Miasta, który przekazał go do dyrekcji tramwajów w Warszawie do zaopiniowania. Ostatecznie jednak do realizacji projektu nie doszło.
W 1926 roku Jan Kubalski przedstawił kolejny projekt, obejmujący budowę pięciu wąskotorowych, elektrycznych linii tramwajowych o łącznej długości torów równej 14 km z zajezdnią przy ul. Krakowskiej.
Planowany przebieg linii:
Projekt upadł z powodu konieczności wybudowania wodociągów, kanalizacji, budynków na cele oświatowe, a także z powodu wybuchu kryzysu gospodarczego. Ostatecznie 15 stycznia 1929 r. uruchomiono w mieście komunikację autobusową, rezygnując z tramwaju.
Budowa pierwszej linii.
Plany budowy linii tramwajowych podjęto dopiero po II wojnie światowej. Ze względu na wzrost liczby pasażerów, związany m.in. z rozbudową Huty Częstochowa, w 1951 podjęto decyzję o budowie trakcji tramwajowej. Inwestycja była jednym z istotnych elementów planu urbanistycznego zakładającego wytyczenie ciągu alej poprzecznych do Alej Najświętszej Maryi Panny, które miały połączyć hutę i Raków na południu ze śródmieściem i planowanymi dzielnicami mieszkaniowymi na północy. Początkowo Czesław Kotela, projektant "osi pracy", wzdłuż której miała przebiegać linia, zamierzał umieścić torowisko na środku drogi, ale ostatecznie uległ zwolennikom wybudowania go z boku. W 1955 roku rozpoczął się proces budowy linii tramwajowej, co wiązało się z wyburzeniem wielu budynków mieszkalnych w pobliżu ul. Bór i budową mostu w al. Pokoju i wiaduktu w al. Związku Walki Młodych (Niepodległości). Prace budowlane trwały długo, gdyż pierwszy tramwaj wyjechał na ulice Częstochowy dopiero 8 marca 1959 roku. Pierwotnie planowano uruchomienie w 1956 roku, ale wystąpiło opóźnienie z powodu braku środków finansowych i problemów geologicznych. Łącznie budowa pochłonęła około 208 milionów złotych, prace wykonały Poznańskie Przedsiębiorstwo Robót Drogowych i Kieleckie Przedsiębiorstwo Robót Mostowych. Pierwsza dwutorowa linia o długości 7,1 km wiodła po wydzielonej stronie jezdni od ulicy Worcella, wzdłuż alej: Zawadzkiego (obecnie Armii Krajowej), Kościuszki, Wolności, ZWM (obecnie Niepodległości), Pokoju do pętli na Kucelinie. Wytyczono następujące przystanki: Zawady (pętla), przy ul. Jasnogórskiej, Alejach, Pałczyńskiego (Focha), Mickiewicza, Bór, zajezdni, PPR, pośrodku al. Pokoju, przy wiadukcie na al. Pokoju, ul. Sokolej i Mirów (pętla). Sześć pociągów obsługiwało trasę z częstotliwością 10 minut. Doprowadzenie tramwaju do północnych przedmieść stało się początkiem budowy tam nowej dzielnicy, złożonej z zabudowy mieszkaniowej i budynków użyteczności publicznej, w tym akademickich, a powstała dzielnica Tysiąclecie zyskała szybko charakter śródmiejski.
Rozbudowa w dzielnicy Raków.
9 maja, rozpoczęto na Starym Rakowie budowę odgałęzienia linii głównej o długości 1,5 km, które poprowadzono wzdłuż ul. Łukasińskiego do ul. Pstrowskiego (obecnie ul. Dąbrowskiej). Nowy odcinek był jednotorowy, pomiędzy al. Pokoju a ul. Prusa tory ułożono na środku jezdni, na dalszym odcinku bliżej zachodniej krawędzi jezdni. Na końcu linii zastosowano mijankę, na której motorniczy manewrował wagonem silnikowym, objeżdżając wagon doczepny. Brak pętli był spowodowany brakiem miejsca na jej budowę. Druga mijanka znajdowała się na wysokości ul. Okrzei.
Prace prowadzone przez pracowników MPK w czynie społecznym zostały ukończone 16 lipca tego samego roku. Odcinek oddano do użytku 21 lipca 1959 roku.
W latach 1959-1960 powstały liczne niezrealizowane plany rozbudowy układu komunikacji tramwajowej w kierunkach:
Rozbudowa w dzielnicy Tysiąclecie i Północ.
W 1967 roku rozważano likwidację sieci tramwajowej po 20 latach od jej budowy, gdy koszty inwestycji się zamortyzują. Drugim z rozważanych wariantów było przedłużenie linii o 4 km w stronę północną i 3 km w głąb terenu huty.
Ostatecznie zdecydowano o rozbudowie sieci wzdłuż al. Zawadzkiego (obecnie al. Armii Krajowej) w związku z dynamicznym rozwojem dzielnicy Tysiąclecie. W ramach inwestycji zlikwidowano pętlę przy ul. Worcella i zbudowano 1,5 km torowiska do skrzyżowania z ul. 16 Stycznia (obecnie ul. Kiedrzyńska), gdzie zlokalizowano nową pętlę. Pomimo rozbudowy, wciąż uważano tramwaje za przestarzałe, zdecydowano więc o zaniechaniu remontów sieci, a po wyeksploatowaniu sieci zaplanowano jej likwidację.
W zamian za oddanie dwutorowej linii na Tysiąclecie zlikwidowano odcinek na Starym Rakowie, ponieważ z powodu osiadającego gruntu wymagał on kapitalnego remontu. Tramwaje linii "2" przestały kursować do krańcówki "Raków" 31 sierpnia, a linię skrócono początkowo do pętli koło dworca Raków. Data powstania samej pętli nie jest dokładnie znana. Na likwidowanym odcinku zdemontowano jedynie napowietrzną sieć trakcyjną oraz wszystkie rozjazdy, natomiast szyny i słupy trakcyjne pozostały nienaruszone. Część ulicy wyłożono w późniejszych latach warstwą asfaltu, która przykryła niektóre fragmenty torowiska. Już 1 listopada 1971 roku wszystkie składy obsługujące linię "2" skierowano do obsługi linii "1", a linię "2" zlikwidowano. Natomiast w 1973 roku zlikwidowana została pętla przy ul. Worcella, w miejscu której powstał blok mieszkalny&lt;ref name="55/4"&gt;&lt;/ref&gt;.
W 1974 roku, z okazji 15-lecia istnienia sieci tramwajowej, zorganizowano konferencję, na której omawiano m.in. plany poprawienia bezpieczeństwa ruchu tramwajowego. Wśród planów znalazła się likwidacja części przejść dla pieszych w al. Pokoju i budowa tunelu tramwajowego przez Śródmieście (premetro). Ostatecznie z powodu wysokich kosztów projekt okrojono do likwidacji przejść.
W październiku 1983 roku zakończono budowę nowego odcinka linii tramwajowej pomiędzy Promenadą (obecnie Promenadą Niemena) i pętlą przy ul. Krajewskiego (obecnie Fieldorfa). Uruchomienie komunikacji na tym odcinku nastąpiło 16 stycznia 1984 roku, jednocześnie zlikwidowano dotychczasową pętlę przy Kiedrzyńskiej i zastąpiono ją nową, którą zlokalizowano kilkadziesiąt metrów dalej. Tramwaj w nowej dzielnicy miał torowisko bezkolizyjne, z tunelem pod skrzyżowaniem z ul. Michałowskiego N. a pętli przy Promenadzie zawracały od tego czasu tramwaje uruchomionej ponownie linii nr 2. Częstotliwość każdej linii wynosiła 6 minut, linie "1" i "2" kursowały naprzemiennie.
Zbudowana przy Fieldorfa pętla miała charakter tymczasowy, ponieważ w niedługim czasie planowano zbudować na zarezerwowanym terenie wiadukt tramwajowy i doprowadzić linię do ul. Sosabowskiego. Plany te nie zostały jednak zrealizowane, podobnie jak doprowadzenie tramwaju w dalszej perspektywie do dzielnicy Wyczerpy, ponieważ nie została ona rozbudowana zgodnie z wcześniejszymi planami, a tym samym rozbudowa torowiska w jej kierunku stała się bezcelowa. Podobnie nie wydłużono linii od Kucelina do Walcowni.
W 1990 roku linię "1" skrócono do dworca na Rakowie, ale po negocjacjach z hutą przywrócono poprzedni układ linii, jednocześnie wyremontowano ten odcinek torowiska. Pod koniec lat 90. huta ograniczyła znacznie zatrudnienie i spadła liczba przewożonych pasażerów. Od tego czasu część kursów skrócono do pętli na al. Pokoju i oznaczono jako linię nr 2, jednocześnie na północy miasta wszystkie kursy skierowano do pętli przy ul. Fieldorfa. Od tego czasu pętla przy Promenadzie Niemena nie jest wykorzystywana w ruchu liniowym. W latach 1998–2000 podjęto remonty i modernizacje torowiska.
W latach 1990. wykonano kapitalny remont torowiska na całym odcinku alei Wolności. Pod koniec lat 1990. wykonano remont torów od ulicy Gilowej do Ronda Reagana. W lipcu 2000 roku i 2004 rozpoczęto generalny remont torowiska tramwajowego od ulicy Worcella do Polskiego Czerwonego Krzyża. W 2004 r. wymieniono słupy trakcyjne na ciągu al. Niepodległości. W 2009 r. został oddany do użytku nowy most nad Dworcem Raków.
Tramwaj na Błeszno.
W 2006 roku powstał plan rozbudowy sieci tramwajowej w Częstochowie o nowy odcinek o długości 4,5 km do obsługi dzielnic Wrzosowiak oraz Błeszno z pętlą w pobliżu stadionu Rakowa Częstochowa. Konsultacje społeczne w sprawie przebiegu nowej linii przeprowadzono w sierpniu i wrześniu 2006 roku, gdy rozesłano ankiety do 20 tysięcy gospodarstw domowych w dzielnicach związanych z inwestycją. Uzyskano 1886 odpowiedzi, z czego 1742 za budową linii. Tory zaplanowano wzdłuż ul. Jagiellońskiej, ul. Orkana, al. 11 Listopada, ul. Jesiennej i ul. Rakowskiej do pętli w rejonie ul. Żareckiej. Za tą propozycją głosowało 1148 osób.
13 listopada 2009 r. zostały ogłoszone wyniki konkursu na dotacje z funduszy Unii Europejskiej. Projekt Urzędu Miasta Częstochowy na rozbudowę sieci tramwajowej do Błeszna zajął pierwsze miejsce, natomiast projekt częstochowskiego MPK na zakup 7 nowych tramwajów do obsługi budowanej linii został sklasyfikowany na drugim miejscu. Całkowity koszt rozbudowy sieci tramwajowej (wraz z zakupem taboru) wyniósł ok. 162 miliony złotych, z czego dotacja unijna to 128 milionów złotych. Przetarg został rozpisany 22 marca 2010 roku, zaś termin składania ofert minął 5 maja, wpłynęło 10 ofert. Miasto wybrało ofertę konsorcjum częstochowskich firm Drog-Bud i Kromiss-Bis, która opiewała na kwotę 79,3 mln zł przy kosztorysie inwestorskim 98,7 mln. Nie wpłynęły żadne protesty do przetargu, a budowa nowej linii rozpoczęła się 19 sierpnia 2010 roku.
W dniach 3–18 lipca 2010 roku został przeprowadzony generalny remont linii tramwajowej na odcinku al. Niepodległości od ul. Bór do zajezdni tramwajowej. Inwestycja ta kosztowała ok. 3 miliony złotych. 2-17 lipca 2011 roku wyremontowano linię na odcinku od ul. Bór do Ronda Mickiewicza (al. Niepodległości), z wyjątkiem wiaduktu nad linią kolejową.
W czerwcu i lipcu 2011 roku przeprowadzono remont pętli "Raków - Dworzec PKP", tzn. odbudowano wjazd na nieużywany wcześniej tor zewnętrzny pętli, który posiada połączenie z linią kolejową nr 1. Planowane jest w przyszłości umieszczenie przed wjazdem na pętlę zwrotnicy, co ma umożliwić używanie obu torów pętli.
W sierpniu 2011 rozpoczął się remont wspomnianego wiaduktu w al. Niepodległości. W związku z tym na ponad 3 miesiące (do 15 grudnia 2011) komunikacja tramwajowa była zawieszona na odcinku od zajezdni tramwajowej do pętli tramwajowej w dzielnicy Północ. W lipcu 2012 roku tory na odcinku Worcella-Jana Pawła II poddano remontowi generalnemu, wcześniej w 2005 roku wymieniono słupy na takie same jak w al. Pokoju.
3 września 2012 roku uruchomiono linię tramwajową nr 3, kursującą z pętli Fieldorfa-Nila do nowej pętli Stadion Raków. Jednocześnie usunięto dublujące tramwaj linie autobusowe. Zmianie uległy też trasy tramwajowej komunikacji nocnej. Linię nocną, dotychczas kursującą do stacji na Rakowie, skierowano do nowej pętli.
Od 14 października 2012 roku MPK Częstochowa dysponuje wszystkimi siedmioma tramwajami Twist, które zamówiono w firmie PESA.
Koncepcja rozbudowy sieci w dzielnicy Parkitka.
Przygotowane w 2012 r. przez Tomasza Haładyja i Piotra Pyrkosza z Częstochowskiego Klubu Miłośników Komunikacji Miejskiej plany obejmują wstępne projekty budowy torowiska w dzielnicy Raków (budowę na kolejnym odcinku ul. Limanowskiego i odbudowę na ul. Łukasińskiego), budowę odgałęzienia torów od Hali Polonii do szpitala na Parkitce i przedłużenie torowiska w dzielnicy Północ do pętli "Kukuczki". Planowane do budowy odcinki miały mieć długość identyczną z wybudowanym wcześniej odcinkiem w dzielnicy Wrzosowiak. Inwestycję nazwano "3+ 2+ 1+", jako że miała być obsłużona przez już funkcjonujące w mieście linie 1, 2 i 3.
Miasto początkowo przystąpiło do realizacji prac przygotowawczych, ale z czasem zaczęto planować zmianę przebiegu torowiska w dzielnicy Tysiąclecie, by za pomocą inwestycji tramwajowej móc wyremontować jezdnię drogi krajowej. Nowa, miejska koncepcja przebiegu torów została poddana społecznej krytyce, co spowodowało wycofanie się miasta z planów rozbudowy sieci w ogóle. Ostatecznie presja społeczna (petycja mieszkańców) oraz zabiegi części radnych doprowadziły w grudniu 2016 r. do powrotu miasta do planów rozbudowy sieci. Zgłoszona wówczas przez prezydenta miasta autopoprawka do budżetu miasta przewidywała budowę jedynie torowiska do dzielnicy Parkitka, natomiast w lutym 2018 r. Rada Miasta zapisała środki na wkład własny do inwestycji ulicami Dekabrystów, Okulickiego i Nowobialską do szpitala w dzielnicy Parkitka.
W maju 2017 roku rozpisano przetarg na 10 tramwajów z opcją na zakup 5 kolejnych. 15 stycznia 2018 r. podpisano umowę z Pesą na dostawę 10 nowych tramwajów Twist II z opcją na dodatkowe pięć.
We wrześniu następnego roku częstochowski urząd miejski wydał oświadczenie, zgodnie z którym z powodu działalności władz centralnych samorząd został obciążony nieprzewidzianymi wydatkami i w efekcie był zmuszony zrezygnować m.in. rozbudowy tramwaju w dzielnicach Tysiąclecie i Parkitka. Prace nad tramwajem na Parkitkę przesunięto do perspektywy budżetowej na lata 2021-2027. Dodatkowo podczas remontu starej sieci tramwajowej zniknęły z projektu wykonawczego rozjazdy torowe przy skrzyżowaniu z ulicą Dekabrystów, co utrudniło rozbudowę torowiska w stronę Parkitki. Brak postępów przy pracach przygotowawczych jesienią 2021 r. wykluczył możliwość realizacji inwestycji z perspektywy budżetowej na lata 2021-2027. Jednocześnie pod koniec 2020 r. władze miasta złożyły w ramach programu FEniKS wniosek o dofinansowanie na remont trasy tramwajowej na Kucelin oraz budowę nowego odcinka torowiska do szpitala na Parkitce, choć jednocześnie podkreślono niskie prawdopodobieństwo uzyskania środków wystarczających na realizację inwestycji. Pomimo tego powołano zespół ds. inwestycji, a także podjęto prace projektowe dla tej trasy – z pierwszym odcinkiem wzdłuż ul. Dekabrystów i drugim prawdopodobnie wzdłuż ul. Poleskiej. Równocześnie jako nieodzowny element inwestycji wskazano zakup trzech tramwajów do obsługi trasy.
Miasto pozostawiło rezerwę terenową pod przedłużenie tramwaju w dzielnicy Północ oraz zrealizowało wyprowadzenie torów w tym kierunku, ale nie podjęło dalszych prac w tym zakresie, w tym projektowych.
Remont generalny sieci.
We wrześniu 2013 roku uruchomiono na skrzyżowaniu al. Pokoju i al. Wojska Polskiego nowy przystanek tramwajowy, którego budowa trwała od sierpnia. 19 września 2014 roku zlikwidowano połączenie torów tramwajowych z kolejowymi na pętli „Raków Dworzec PKP”, wymontowano zwrotnicę połączoną z bocznicą, usunięto nieużywany lewy tor tramwajowy oraz łącznik nieużywanego toru z używanym.
24 grudnia 2014 roku został oddany do użytku wyremontowany odcinek torowiska od przystanku Rejtana do przystanku Dąbie, łącznie z mostem nad Wartą. Remont trwał od sierpnia 2014 roku.
Wiosną 2016 r. rozpoczęto generalny remont przejścia podziemnego pod al. Wyzwolenia na wysokości przystanku "Baczyńskiego", co wiązało się z zawieszeniem kursowania tramwajów w dzielnicy Północ. 30 kwietnia 2016 r. z powodu remontu zawieszono kursowanie nocnej komunikacji tramwajowej i wprowadzono zastępczą komunikację autobusową. Od 1 lipca 2017 r. zdecydowano o wydłużeniu trasy linii nocnej w dzielnicy Północ przez ulice Fieldorfa-Nila i Sosabowskiego do pętli Kukuczki, a w dzielnicy Raków przez Limanowskiego i Łukasińskiego do pętli Raków-Dworzec PKP. Tym samym nocna linia 80 stała się oficjalnie linią autobusową, ponieważ zaczęła obsługiwać także ulice nieposiadające torowisk tramwajowych. W związku ze zmianą linii 80 na autobusową zaplanowano także budowę brakujących przystanków autobusowych w ciągu al. Niepodległości, al. Wolności i al. Kościuszki.
W grudniu 2016 r. ogłoszono przetargi na opracowanie programu funkcjonalno-użytkowego oraz opracowanie i złożenie wniosku o dofinansowanie unijne projektu generalnego remontu całej sieci tramwajowej, z wyjątkiem odcinków remontowanych przy okazji budowy torowiska w dzielnicy Wrzosowiak, albowiem od czasu oddania sieci do użytku w 1959 r. nie była ona gruntownie remontowana, z wyjątkiem prac na mniejszych odcinkach. Prace zaplanowano na trasie od pętli przy ul. Fieldorfa-Nila do ronda Mickiewicza, przy czym fragment od al. Jana Pawła II do ronda w technologii torowiska trawiastego, oraz od al. Wojska Polskiego do pętli przy dworcu Raków. Ponadto przewidziano remont rozjazdów do zajezdni tramwajowej i remont podstacji w zajezdni. 29 maja 2018 r. podpisano umowę o wartości 114,5 mln zł na wykonanie prac, które zaplanowano pod ruchem.
Rozpoczęcie prac budowlanych zostało przewidziane na początek stycznia 2019 r., zaś zakończenie prac na wszystkich 14 km torów objętych projektem zaplanowano do końca 2019 roku. Prace fizycznie rozpoczęły się 20 marca od odcinka w al. Pokoju, a pod koniec czerwca rozpoczęto prace przy wjeździe do zajezdni, co wiązało się z całkowitym zawieszeniem ruchu. 21 września wznowiono ruch na sieci tramwajowej, jednak od 2020 r. ruch na odcinku od al. Pokoju do Kucelina pozostawał zawieszony ze względu na stan torowiska niewystarczający dla tramwajów niskopodłogowych. 
Chociaż generalny remont sieci nie objął odcinka do pętli Kucelin, miasto zapowiedziało na tym odcinku dalsze prace utrzymaniowe i remontowe stosownie do posiadanych środków, w szczególności remont wiaduktu przerzuconego nad wewnętrzną linią hutniczą, który stracił nośność. Już kilka tygodni później władze miasta uznały remont tego odcinka za niepotrzebny ze względu na znaczne ograniczenie działalności huty na Kucelinie. Późniejsze ekspertyzy wykazały jednak możliwość jego eksploatacji w przypadku braku mijania się na nim tramwajów. Jesienią 2022 r. władze miasta zadeklarowały reaktywację tej trasy, którą miałyby obsługiwać tramwaje nowej linii nr 4 z zajezdni na Kucelin obsługiwane tramwajami wysokopodłogowymi, jednak ostatecznie zdecydowano o reaktywacji linii nr 1 z pętli Fieldorfa-Nila do pętli Kucelin.
Jednocześnie miasto postawiło pod znakiem zapytania budowę nowych odcinków ze względu na brak środków na wkład własny, choć jednocześnie jesienią 2022 r. poinformowano o wspólnym unijnym projekcie pod egidą urzędu marszałkowskiego, który w Częstochowie ujmuje nową linię tramwajową do dzielnicy Parkitka oraz remont linii tramwajowej do dzielnicy Kucelin.
Historyczny przebieg linii.
Kursujące od lat 1970. tramwaje 105Na posiadały kasety na tablice kierunkowe na czole oraz większe kasety na tablice z numerem linii (czoło, tył, przednie boczne i niewykorzystywane nad drzwiami). Z czasem wszystkie cztery możliwe przystanki końcowe umieszczono na tablicy kierunkowej z tarczą ze strzałką, a tablice tego typu montowano na czole i boku składu. Ze względu na mało rozbudowany kształt sieci strzałki najczęściej nie były ustawiane przez kierowców we właściwej pozycji. Na początku XXI wieku z inicjatywy Częstochowskiego Klubu Miłośników Komunikacji Miejskiej wprowadzono tablice taśmowe montowane na czole i zdalnie sterowane nad III drzwiami wagonów. Od 2019 r. zaczęto zastępować tablice taśmowe tablicami mozaikowymi w technologii LED.
Infrastruktura.
System tworzony jest przez torowisko o łącznej długości 14,8 km i rozstawie szyn 1435 mm, obejmuje 34 przystanki, jedną zajezdnię oraz 5 pętli, w tym jedną obecnie nieużywaną w ruchu liniowym na osiedlu Tysiąclecia. Komunikację prowadzi Miejskie Przedsiębiorstwo Komunikacyjne w Częstochowie.
Sieć składa się z długiej na 7,4 km trasy łączącej północ z południem miasta przez dzielnice: Północ, Tysiąclecie, Śródmieście, Trzech Wieszczów, Ostatni Grosz, skąd rozgałęziają się na Raków i Zawodzie-Dąbie (2,6 km) oraz na Wrzosowiak i Raków (4,5 km).
Linie tramwajowe.
Sieć tramwajowa w Częstochowie składa się z trzech linii: 1, 2 i 3, na których tramwaje kursują na kierunku północ - południe. Główną osią transportową jest połączenie południa z północą, od osiedla Tysiąclecie na Raków. Wszystkie linie biegną po tej samej trasie od pętli „Fieldorfa-Nila” do skrzyżowania al. Niepodległości, al. Pokoju, al. 11 Listopada i ul. Jagiellońskiej. Od tego skrzyżowania linie 1 i 2 kierują się aleją Pokoju, przy czym 1 kursuje do huty położonej na końcu tej ulicy (pętla „Kucelin-szpital”), a 2 w skróconej relacji do przystanku kolejowego przy tej samej ulicy (pętla „Raków-dworzec PKP”), zaś linia 3 jedzie ul. Jagiellońską, Orkana i Jesienną do stadionu piłkarskiego przy ul. Limanowskiego (pętla „Stadion Raków”).
Linie 1 i 2 są traktowane jako jedna linia, a skrócenie wybranych kursów i oznaczenie ich jako 2 zapobiega ekspediowaniu do huty nadmiernej liczby tramwajów. Tramwaje linii 2 wracają z pętli „Raków-dworzec PKP” do dzielnicy Północ jako linia 1.
Od 1 lutego 2015 roku linie (1/2 i 3) kursowały w dni robocze co 12 minut (wcześniej co 10), w dni robocze w wakacje i soboty co 15, zaś w niedziele i święta co 20 minut. Wieczorami (po godz. 19) każdego dnia linia kurowała co 20 minut. Średnia częstotliwość kursowania tramwajów w dni robocze na wspólnym odcinku wynosiła w szczycie 6 minut.
Do czasu remontu torowiska od ronda Reagana do pętli Kucelin - Szpital oraz tzw. mostu surówkowego, linia 1 została zawieszona, jej kursy przejęła linia 2, a od węzła Raków Dworzec PKP na Kucelin uruchomiono linię autobusową 40. 3 Listopada 2022 linia 1 mimo braku remontu torowiska została ponownie otwarta ze względu na nową organizację ruchu w ramach przebudowy alei Wojska Polskiego (DK-91). Linia autobusowa 40 została zawieszona po otwarciu. Linia 1 jest operowana przez stare składy 105Na
Tabor.
Od chwili uruchomienia sieci tramwajowej jej obsługą zajmuje się częstochowskie Miejskie Przedsiębiorstwo Komunikacyjne.
Początkowo częstochowski tabor składał się z 39 wagonów silnikowych 4N i doczepnych 4ND, których liczbę w następnych latach zwiększano. W 1970 roku zaczęto wycofywać najbardziej wyeksploatowane tramwaje 4N i rozpoczęto trwające cztery lata dostawy nowych, przegubowych, szybkobieżnych tramwajów 102Na, zaś w 1975 roku zakupiono pierwsze 8 sztuk wozów 105N. Z czasem wagony 105N przebudowano na 105Na, a także sukcesywnie kupowano nowe wagony 105Na. W 1986 roku wycofano ostatecznie z ruchu liniowego wszystkie składy 4N+4ND, a 13 lat później to samo spotkało składy 102Na i wycofywano starsze typy. Ostatni wagon typu 105Na zakupiono w 1990 roku.
W lutym lub marcu 2010 roku MPK podpisało z Urzędem Marszałkowskim umowę na wykorzystanie dofinansowania z funduszy unijnych na zakup siedmiu nowych tramwajów. Przetarg MPK został rozpisany 19 lipca, oferty składać można było do 31 sierpnia. Wynik przetargu został ogłoszony 28 września 2010 roku. Zwyciężyła bydgoska PESA, a tramwaje dostarczono do Częstochowy w okresie od marca do października 2012 roku. 21 października Krajowa Izba Odwoławcza odrzuciła skargi przegranych firm, Solarisa oraz Newag&amp;Končar, na wyniki przetargu. W marcu 2012 r. rozpoczęły się dostawy składów 129Nb, a ich zakończenie nastąpiło 14 października tego samego roku.
W styczniu 2018 r. podpisano umowę na dostawę dziesięciu tramwajów Pesa Twist II z prawem opcji zamówienia pięciu kolejnych. Ostatni tramwaj z podstawowego zamówienia dotarł do miasta we wrześniu 2020 r., z blisko rocznym opóźnieniem względem kontraktu.
Obecnie tabor składa się z 28 sztuk wagonów 105Na, wyprodukowanych w latach 1979–1990, i częściowo poddanych modernizacjom oraz 17 pojazdów 129Nb, które wyprodukowano w latach 2012 i 2020. Na co dzień tramwaje 105Na kursują w połączeniu po dwa wagony, a pojedynczo w sobotę i niedzielę w dzień i w dni robocze wieczorami. Tramwaje 129Nb kursują zawsze pojedynczo. Od 2006 roku w częstochowskich tramwajach i autobusach funkcjonuje system informacji pasażerskiej obejmujący zapowiedzi głosowe i komunikaty wyświetlane na tablicach elektronicznych. Komunikaty głosowe obejmują zapowiedzi przystanków, kontroli biletów i ostrzeżenia przed kieszonkowcami. W tramwajach nazwy przystanków czytane są przez aktora Artura Barcisia. Pod koniec 2006 roku autobusy i tramwaje oznaczono herbem miasta.
Tabor zabytkowy.
Poza "stopiątkami" i Twistami, na stanie MPK znajduje się jeden wagon typu 4N1, który po wycofaniu z ruchu w 1989 został przemieniony na niebieski pojazd pogotowia tramwajowego (wóz techniczny) z numerem 806. Funkcję tę pełnił do czasu wypadku na pętli Kucelin, który to wydarzył się w 1997 roku. Po tym incydencie stał rozbity w zajezdni. W 2006 r., po długiej bezczynnej przerwie, wagon został oddany do naprawy, a wyremontowany odbył swój pierwszy przejazd 31 sierpnia 2006 r. Obecnie pełni funkcję pojazdu zabytkowego. 24 marca 2008 r. sentymentalną podróż odbyli nim miłośnicy ze Stanów Zjednoczonych. Podobną podróż odbyli miłośnicy z Niemiec 26 maja 2011 r. Wagon wykorzystywany jest również podczas akcji Wielkiej Orkiestry Świątecznej Pomocy: przejazd nim jest darmowy, a do puszek zbierane są datki na cele charytatywne. W 2011 r. sprowadzono z Warszawy wagon doczepny 4ND, który służy po remoncie w 2017-2018 jako zabytkowy.
MPK posiada także jeden pojazd typu 102Na, pełniący od roku 1999, po wycofaniu z ruchu liniowego, funkcję pogotowia technicznego dla tramwajów (wagon przejął tę funkcję po wypadku poprzednika); zmieniono także numer pojazdu z pierwotnego 628 na nowy 808. Do służby jako pojazd techniczny wagon został przygotowany poprzez usunięcie siedzeń w drugim członie, zamontowanie uchylnych klap z tyłu i z prawej strony za przegubem, do wyjmowania dłuższych elementów (na przykład szyn), i montaż instalacji do posypywania zimą peronów; zamontowano także miejsce na przewóz butli z gazem. Z okazji pięćdziesięciolecia tramwajów w Częstochowie skład został pomalowany przez dzieci w kwiatki oraz nadano mu tablicę okolicznościową. W związku z bardzo złym stanem technicznym, pojazd od czerwca 2013 roku został poddany generalnemu remontowi, który wykonali członkowie CKMKM przy wsparciu finansowym sponsora. Remont trwał 1,5 roku, oficjalnie prace zakończono 22 lutego. 7 marca odbył próbny przejazd, a następnego dnia, 8 marca 2015 roku, wyjechał jako pojazd historyczny, jeżdżący na linii nr 3 razem ze starszą Enką, którą skierowano na linię 1.
W lipcu 2014 roku CKMKM i MPK wspólnie uruchomiły bezpłatną linię turystyczną Z3, obsługiwaną zabytkowym tramwajem typu 4N1. Linia kursuje na trasie Fieldorfa-Nila - Stadion Raków w każdą niedzielę w okresie letnim. W maju 2015 roku powtórnie uruchomiono linię tramwajową obsługiwaną przez 2 pojazdy zabytkowe - znaną "Enkę" oraz nowy 102Na.

</doc>
<doc id="421543" url="https://pl.wikipedia.org/wiki?curid=421543" title="Repo">
Repo

Transakcja typu repo (transakcja warunkowego zakupu, ang. "repurchase transaction") – transakcja finansowa polegająca na sprzedaży papierów wartościowych i jednoczesnym zobowiązaniu się do ich odkupienia w przyszłości po z góry określonej cenie. Na transakcję repo można równoważnie patrzeć jak na pożyczkę udzieloną pod zastaw papierów wartościowych. Oprocentowanie takiej pożyczki zależy od różnicy ustalonych cen zakupu i sprzedaży papieru wartościowego będącego zabezpieczeniem transakcji repo.
Transakcje repo stanowią istotny segment rynku pieniężnego w Polsce. Ich rola wzrosła po kryzysie 2008 r. ze względu na fakt, że ryzyko kredytowe w transakcjach repo jest niższe niż w przypadku lokat międzybankowych.
Transakcją odwrotną do repo jest transakcja reverse repo (ang. "reverse repurchase agreement").
Transakcje repo znajdują także zastosowanie w operacjach otwartego rynku prowadzonych przez banki centralne, wykorzystywanych do regulowania poziomu płynności sektorów bankowych. Transakcje repo zawierane przez banki centralne polegają na tym, że kupują one od banków komercyjnych papiery wartościowe, zobowiązując się jednocześnie do odsprzedaży tych papierów po określonej w dniu transakcji cenie i wyznaczonym terminie. Jest to powszechny sposób udzielania przez banki centralne krótkoterminowych pożyczek dla banków komercyjnych.

</doc>
<doc id="421544" url="https://pl.wikipedia.org/wiki?curid=421544" title="Tkanina żakarda">
Tkanina żakarda



</doc>
<doc id="421545" url="https://pl.wikipedia.org/wiki?curid=421545" title="Anioł w Krakowie">
Anioł w Krakowie

Anioł w Krakowie – komedia, film obyczajowy z elementami fantasy produkcji polskiej z 2002 roku, w reżyserii Artura Więcka. Wszystkie plenery znajdowały się w Krakowie. Okres zdjęciowy trwał od maja do sierpnia 2001 roku.
Opis fabuły.
Anioł Giordano nie ma dobrej opinii wśród swoich braci i przełożonych. Często nie nosi skrzydeł, rzadko się myje, lubi wypić i posłuchać rocka. Często wymyka się do czyśćca, gdzie odsiaduje karę sam Elvis Presley.
Giordano za kiepskie sprawowanie w niebie zostaje zesłany na Ziemię, gdzie w ramach pokuty ma spełniać codziennie przynajmniej jeden dobry uczynek. Pod okiem najlepszych nauczycieli przechodzi konieczny trening i wyrusza na Ziemię. Jednak w wyniku intrygi zamiast trafić do Holandii, Giordano ląduje w okolicach Krakowa. Przygarnia go kloszard, który poznaje go z Hanką, dziewczyną samotnie wychowującą kilkuletniego syna. Nocami dziewczyna sprzedaje pieczone kiełbaski przed halą targową. Giordano jej pomaga. Wkrótce zawiązuje się między nimi przyjaźń.

</doc>
<doc id="421549" url="https://pl.wikipedia.org/wiki?curid=421549" title="Point-and-click">
Point-and-click



</doc>
<doc id="421550" url="https://pl.wikipedia.org/wiki?curid=421550" title="Point and click">
Point and click



</doc>
<doc id="421554" url="https://pl.wikipedia.org/wiki?curid=421554" title="SHA-1">
SHA-1

SHA (Secure Hash Algorithm) – rodzina powiązanych ze sobą kryptograficznych funkcji skrótu zaprojektowanych przez NSA (National Security Agency) i publikowanych przez "National Institute of Standards and Technology".
Pierwszy z nich opublikowany w 1993 oficjalnie nazwany SHA (nieoficjalnie, żeby nie pomylić z następcami określany jako SHA-0).
SHA-1 opublikowany został w 1995 i całkowicie zastąpił wycofany (ze względu na nieujawnione oficjalnie wady) z użytku SHA-0. SHA-0 i SHA-1 tworzą 160-bitowy skrót z wiadomości o maksymalnym rozmiarze 264 bitów i jest oparty na podobnych zasadach co MD5. Algorytm SHA-1 nie powinien być używany w nowych aplikacjach.
W 2001 powstały cztery następne warianty określane jako SHA-2 (SHA-224, SHA-256, SHA-384, SHA-512).
Podstawowym celem publikacji SHA był amerykański Standard Podpisu Cyfrowego (Digital Signature Standard). SHA jest podstawą szyfru blokowego SHACAL.
W 2009 NIST przeprowadził publiczny konkurs na następcę dotychczasowych funkcji skrótu w duchu podobnym do procesu wyłaniania algorytmu szyfrującego AES. Zostało zgłoszonych kilkadziesiąt kandydatur, które zostały rygorystycznie ocenione. Zwycięski algorytm wyłoniony w 2012 nosi miano SHA-3.
Pseudokod.
 Wartości początkowe:
 h0 := 0x67452301
 h1 := 0xEFCDAB89
 h2 := 0x98BADCFE
 h3 := 0x10325476
 h4 := 0xC3D2E1F0
 Przetwarzanie wstępne:
 dopisz '1' do wiadomości;
 dopisz k '0', gdzie 0 ≤ k &lt; 512 jest liczbą taką, że wynikowa długość wiadomości jest kongruentna do 448 modulo 512;
 dopisz długość wiadomości w bitach (przed wypełnieniem) jako 64-bitową liczbę całkowitą zakodowaną big endian.
 Przetwarzaj wiadomość 512-bitowymi porcjami:
 podziel wiadomość na 512-bitowe porcje
 for (każda porcja)
 podziel porcję na 16 32-bitowych słów kodowanych big-endian w(i), 0 ≤ i ≤ 15
 Rozszerz 16 32-bitowych słów w 80 32-bitowych słów:
 for i from 16 to 79
 w(i) := (w(i-3) xor w(i-8) xor w(i-14) xor w(i-16)) «&lt; 1
 Zainicjuj zmienne dla tej porcji:
 a := h0
 b := h1
 c := h2
 d := h3
 e := h4
 Główna pętla:
 for i from 0 to 79
 if 0 ≤ i ≤ 19 then
 f := (b and c) or ((not b) and d)
 k := 0x5A827999
 else if 20 ≤ i ≤ 39
 f := b xor c xor d
 k := 0x6ED9EBA1
 else if 40 ≤ i ≤ 59
 f := (b and c) or (b and d) or (c and d)
 k := 0x8F1BBCDC
 else if 60 ≤ i ≤ 79
 f := b xor c xor d
 k := 0xCA62C1D6
 temp := (a «&lt; 5) + f + e + k + w(i)
 e := d
 d := c
 c := b «&lt; 30
 b := a
 a := temp
 Dodaj skrót tej porcji do dotychczasowego wyniku:
 h0 := h0 + a
 h1 := h1 + b
 h2 := h2 + c
 h3 := h3 + d
 h4 := h4 + e
 Wytwórz ostateczną wartość skrótu (zakodowaną big-endian):
 skrót = h0 dopisz h1 dopisz h2 dopisz h3 dopisz h4
Jedyna różnica pomiędzy algorytmami SHA-0 i SHA-1 występuje w drugim kroku algorytmu i polega na nieobecności w SHA-0 1-bitowego przesunięcia (obrotu), tzn.:
 SHA-1:
 w(i) := (w(i-3) xor w(i-8) xor w(i-14) xor w(i-16)) «&lt; 1
 SHA-0:
 w(i) := (w(i-3) xor w(i-8) xor w(i-14) xor w(i-16))
Ataki.
W 2004 zgłoszono udane ataki na funkcje skrótu mające strukturę podobną do SHA-1, co podniosło kwestię długotrwałego bezpieczeństwa SHA-1. 
Pomiędzy rokiem 2005 a 2008 opublikowano szereg ataków zarówno na uproszczoną wersję SHA-1, jak i na pełną. Najlepszy z tych ataków wymaga jedynie około 263 operacji funkcji kompresującej (w porównaniu do 280 metodą brute-force).
NIST ogłosił, że do 2010 zaprzestanie stosowania SHA-1 na rzecz różnych wariantów SHA-2.
W 2017 Google wraz z ogłosiło, że przeprowadziło praktyczny atak, generując dwa różne pliki PDF o tym samym skrócie SHA-1

</doc>
<doc id="421556" url="https://pl.wikipedia.org/wiki?curid=421556" title="Praga E-51">
Praga E-51

Praga E-51 – czechosłowacki samolot rozpoznawczy z okresu II wojny światowej.
Historia.
W 1936 roku inż. Jaroslava Šlechte z zakładów lotniczych "ČKD-Praga" z Pragi opracował projekt dwusilnikowego samolotu rozpoznawczego w nietypowym układzie dwubelkowym z centralną gondolą kadłubową. 
Prace nad tym projektem trwały jednak aż do 1938 roku w czasie których znacznie zmodyfikowano projekt poprawiając jego właściwości aerodynamiczne oraz zmienioną kształt gondoli kadłubowej. W gondoli kadłubowej w przedniej części umieszczono stanowisko obserwatora, który obsługiwał aparaty filmowe, za nim w osobnej kabinie znajdował się pilot a następnie stanowisko strzelca pokładowego. 
Obserwator mógł w czasie jednego zejści fotografować trzy równoległe pasy terenu, które częściowo się pokrywały.
Tak opracowany prototyp oznaczony jako "Praga E-51" został oblatany w dniu 26 maja 1938 roku. Próby w locie wykazały jednak sporo braków, dlatego też podjęto dalsze prace nad prototypem. Jednak w związku z zajęciem Czechosłowacji przez Niemcy prototyp został przez nich przejęty, a następnie przekazany do wytwórni lotniczej "Klemm" w Böblingen do prac studyjnych. 
Pomimo że był to dobry samolot ostatecznie zbudowano zaledwie prototyp tego samolotu, gdyż Niemcy nie podjęli jego produkcji. 
Użycie w lotnictwie.
Prototyp samolot "Praga E-51" był używany tylko do prób, początkowo w lotnictwie czechosłowackim, a następnie niemieckim. 
Opis konstrukcji.
Samolot "Praga E-51" był dwusilnikowy średniopłat w układzie dwukadłubowym z centralną gondolą kadłubową. Konstrukcja mieszana metalowo-drewniana z pokryciem głównie sklejkowym i płóciennym. Kabiny załogi zakryte. 
Usterzenie wolnonośne z podwójnymi statecznikami pionowymi. 
Podwozie trójkołowe z kółkiem ogonowym – stałe. Wszystkie koła osłonięte owiewkami. 
Napęd: 2 silniki rzędowe zamontowane w gondolach pod skrzydłami, śmigła trójłopatowem metalowe

</doc>
<doc id="421558" url="https://pl.wikipedia.org/wiki?curid=421558" title="Natalia Przybysz">
Natalia Przybysz

Natalia Maria Przybysz (ur. 1 września 1983 w Warszawie), znana również jako N’Talia i Natu – polska piosenkarka i autorka tekstów, znana przede wszystkim z występów w zespole Sistars, którego była współzałożycielką. Od 2006 prowadzi solową działalność artystyczną. Członkini Akademii Fonograficznej ZPAV.
Młodość.
Jest absolwentką 21 Społecznego Liceum Ogólnokształcącego im. Jerzego Grotowskiego w Warszawie i Państwowej Ogólnokształcącej Szkoły Muzycznej I st. im. Emila Młynarskiego w klasie wiolonczeli.
Kariera muzyczna.
W 2001 wraz z siostrą Pauliną rozpoczęła występowanie w zespole Sistars, w którym śpiewała z przerwami do 2013. Wspólnie nagrały m.in. dwa albumy studyjne: "Siła sióstr" (2003) i "A.E.I.O.U." (2005), a także dwukrotnie otrzymały Europejską Nagrodę Muzyczną MTV dla najlepszego polskiego wykonawcy.
W 2006 podjęła solową działalność artystyczną. Pierwszy album nagrała w duecie z producentem muzycznym Envee. Anglojęzyczna płyta, zatytułowana "Maupka Comes Home" ukazała się w 2008 nakładem wytwórni muzycznej Galapagos Music. Do pochodzącego z płyty utworu „Lion Girl” zrealizowała wideoklip. Również w 2008 gościła na debiucie solowym Pauliny Przybysz pt. "Soulahili", śpiewając w utworze „Sismachine”.
Latem 2010 podpisała kontrakt wydawniczy z oficyną Mystic Production. 20 września wydała drugi, w znaczniej części polskojęzyczny album pt. "Gram duszy". Wydawnictwo, promowane teledyskami do utworów „Gwiazdy” i „Ocean Prayer”, uplasowało się na 43. miejscu polskiej listy przebojów – OLiS. W 2011 płyta otrzymała nominację do nagrody polskiego przemysłu fonograficznego Fryderyka w kategorii "Album roku hip-hop / R&amp;B / reggae". W 2012 wraz z Pauliną Przybysz wystąpiła w drugiej edycji programu TVP2 "Bitwa na głosy".
W 2013 wydała trzeci solowy album studyjny pt. "", który ukazał się nakładem wytwórni Warner Music Poland. Na płycie znalazło się 12 piosenek z repertuaru amerykańskiej wokalistki Janis Joplin oraz jeden autorski utwór Przybysz i Jerzego Zagórskiego. Wydawnictwo było promowane teledyskami do utworów „Niebieski” i „Maybe”. Druga z piosenka była debiutem piosenkarki na Liście przebojów Programu Trzeciego, plasując się na 29. miejscu. Równolegle z Pauliną Przybysz utworzyła zespół pod nazwą Archeo Sisters, jak również wzięła udział w projekcie Dariusza Malejonka "Panny wyklęte". Na płycie zaśpiewała wraz z Pauliną Przybysz i mamą Anną w utworze „Czarno – biały”.
W 2014 dołączyła do zespołu Raphaela Rogińskiego – Shy Albatross. 17 listopada wydała czwarty solowy album studyjny pt. "Prąd", za który w 2017 uzyskała status platynowej płyty, sprzedając się w nakładzie 30 tys. egzemplarzy w Polsce. Premierę płyty poprzedził singel pt. „Miód”. Również w 2015 otrzymała nominację do SuperJedynki w kategorii "SuperArtystka". W czerwcu 2016 wystąpiła na LIII Krajowym Festiwalu Piosenki Polskiej w Opolu, podczas którego zaprezentowała utwór „Są na tym świecie rzeczy” w duecie ze Stanisławem Sojką, jak również solowo piosenkę „Ach, śpij kochanie” z repertuaru Eugeniusza Bodo. 1 września 2017 roku ukazał się jej kolejny album Światło nocne. Po dwóch latach, w październiku 2019 roku, wydała kolejny, szósty już solowy album Jak malować ogień. Wiosną 2022 roku ukażę się album Zaczynam się od miłości, na którym znajdą się niezaśpiewane teksty Kory oraz dwie piosenki w pełni autorstwa Natalii. Zapowiedzią albumu jest melorecytowany „Manifest Kory 27.11.2012”.
Działalność pozamuzyczna.
W 2009 została ambasadorką kampanii „Stop Malarii” organizowanej przez Polski Czerwony Krzyż, a w 2010 – kampanii „Avon kontra rak piersi – Wielka Kampania Życia” propagującej profilaktyczne badania wśród kobiet. W 2012 wzięła udział w kampanii społecznej „Zostań wege na 30 dni” fundacji Viva!, a w 2013 uczestniczyła w akcji Greenpeace Polska „Adoptuj Pszczołę” na rzecz ochrony pszczół oraz kampanii Społecznego Komitetu ds. AIDS „Projekt Test:Pokolenie Minus” propagującej profilaktyczne testy na obecność wirusa HIV u kobiet w ciąży.
Życie prywatne.
Ze związku z Wojciechem Zagórskim ma córkę Anielę (ur. 2010) i syna Jeremiego (ur. 2012). Brat Zagórskiego, Jerzy, jest muzykiem i członkiem zespołu piosenkarki.
W kwietniu 2017 została jej przyznana nagroda „Superbohaterki 2016” przez kapitułę oraz w plebiscycie publiczności za wywiad w „Wysokich Obcasach”, w którym opowiedziała o aborcji, którą zrobiła rok wcześniej.
Jest weganką. Angażuje się w różne akcje ekologiczne i prozdrowotne. Sprzeciwia się zabijaniu zwierząt dla celów spożywczych, jak i w celu tworzenia ubrań ze skóry niektórych z nich.
Dyskografia.
Zespół Natalii Przybysz

</doc>
