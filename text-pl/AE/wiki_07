<doc id="421559" url="https://pl.wikipedia.org/wiki?curid=421559" title="Historia Rzeszowa">
Historia Rzeszowa

W swojej historii Rzeszów nosił różne nazwy, m.in.: "Resovia, Reisha, Raysha, Rayshe, Reyshe, Rishow, Riashow, Reichshof, Rzeschow, Rzessow".
Czasy najdawniejsze.
Obecnie na terenie Rzeszowa znane jest około 100 stanowisk archeologicznych. Badania na terenie wokół Rzeszowa sięgają jeszcze połowy wieku XIX, kiedy to np. w trakcie budowy linii kolejowej znaleziono skarb brązowy kultury łużyckiej. Regularne badania wiążą się z powstaniem Rzeszowskiego Ośrodka Archeologicznego oraz Działu Archeologicznego przy Muzeum Okręgowym w latach 50. ubiegłego wieku.
Korzystne warunki naturalne umożliwiały bytowanie ludzi na tych terenach, począwszy od wczesnego neolitu, nieprzerwanie po dzień dzisiejszy. Najstarsze jednak ślady człowieka na terenie Rzeszowa datuje się na przełom XI i X tysiąclecia przed naszą erą, czyli późny paleolit. W trakcie badań na stanowisku "Rzeszów 25" odkryto kamienny liściak trzpieniowaty, dwustronnie załuskany, łączony ze świderienem. Wedle interpretacji Andrzeja Talara przedmiot ten został zagubiony i jest śladem penetracji tego rejonu przez grupy ludności zamieszkujących przede wszystkim tereny piaszczyste, na północ od Rzeszowa (głównie Mazowsze i północną część województwa podkarpackiego).
Z terenów miasta brak jest bezpośrednich śladów kultur mezolitycznych, najbliższe znane stanowiska pochodzące ze średniej epoki kamienia to: Dębica, Raniżów, Płazów i Kopcie.
Osadnictwo neolityczne (ok. 5500–2400 p.n.e.).
Najwcześniejsze stałe osadnictwo na terenie Polski południowej wiąże się z rolnikami przybyłymi głównie przez Bramę Morawską z terenów basenu środkowego i częściowo górnego Dunaju. Archeologicznie odpowiada to pojawieniu się kultury ceramiki wstęgowej rytej (KCWR) ok. połowy VI tysiąclecia przed Chrystusem. Pierwsza faza ekspansji KCWR obejmuje tereny aż po Rzeszów (tzw. faza gniechowicka). Ludność KCWR to przede wszystkim rolnicy opierający swoją gospodarkę na uprawie różnych gatunków pszenicy, roślin strączkowych, a także lnu i maku. Hodowla pełniła znacznie mniejszą rolę. Jako główne zwierzęta eksploatowano bydło rogate, trzodę oraz kozy i owce. Ceramika dzieli się na grubo- (kuchenną) i cienkościenną (stołową), najczęściej występującą formą jest czarka ze słabo wyodrębnionym dnem. Osadnictwo ma charakter wyspowy skupiający się przede wszystkim na lessowych tarasach nad rzekami. Osady składały się z 2, 3 „długich domów” na planie prostokąta. Nie inny charakter miały osady w Rzeszowie. Osady KCWR to tereny lewobrzeża Wisłoka (stanowiska: nr 3. Rzeszów-Staromieście, nr 16. Rzeszów-Osiedle Piastów w Rzeszowie i nr 6. Rzeszów-Zwięczyca). Największa z nich znajduje się na stanowisku nr 6, może ona kryć nawet kilkadziesiąt domów, obecnie odsłoniętych jest wyłącznie 5 (2008 rok). Istotnym znaleziskiem jest rzadko spotykana w osadnictwie tej kultury plastyka figuralna, a właściwie jej fragment .
W obrębie stanowisk nr 3 i 16 dodatkowo odkryto niezbyt często występujący w Polsce inwentarz odpowiadający kulturze bukowogórskiej. Charakterystyczna ceramika wykonana z doskonałej jakości masy plastycznej jest dobrze wypalona i zdobiona ryciem wielokrotnych równoległych, często falistych linii. Kultura ta rozwijała się na terenie pogranicza Węgier i Słowacji. Na tereny Podkarpacia przedostała się głównie przez Przełęcz Dukielską.
Młodszy cykl naddunajski reprezentowany jest na terenie Rzeszowa przede wszystkim przez kulturę malicką (4800–3900/3800 cal. p.n.e.), we wcześniejszych opracowaniach określaną jako grupę malicką cyklu lendzielsko-polgarskiego. Gospodarka nie ulega zasadniczej zmianie, kulturę tę wyróżnia przede wszystkim ceramika. Ma ona charakter wielofazowy (fazy: samborzecka, ćwmielowska, rzeszowska). Początkowo występują naczynia zdobione nakłuwaniem, typowe są amforki. Najliczniej na terenie Rzeszowa reprezentowana jest ceramika stylu rzeszowskiego wyróżniona przez Andrzeja Żakiego w latach 60., gdzie nakłuwanie ustępuje miejsca ornamentowi stempelkowemu. Zmienia się również model budowy domostwa. Plan prostokątny domu zostaje wyparty przez trapezowaty. Stanowiska występują na os. Piastów i wzdłuż ulic "Leśnej" i "Żeglarskiej" oraz na rzeszowskim Rynku.
W regionie spotykane jest również osadnictwo kultury lubelsko-wołyńskiej (wschodniej ceramiki biało malowanej), jak np. Łańcut czy Strzyżów. Charakterystyczne jest dla niej osadnictwo, o charakterze obronnym (np. II faza Bronocic) wkraczające w strefę wysoczyzn (np. Las Stocki).
W II poł. IV tysiąclecia p.n.e. istniała w regionie grupa kultury pucharów lejowatych, jednak podobnie jak występujące później aż do początków epoki brązu grupy sznurowców na terenie Rzeszowa znane są z luźnych znalezisk.
Epoka brązu i wczesne żelazo (ok. 2400–600 p.n.e.).
Jednym z najwcześniejszych znalezisk, wykonanych z brązu jest znaleziona na północ od Rzeszowa siekierka pochodząca z Rudnej Małej. Jest to import z terenów Siedmiogrodu, datowany na II połowę trzeciego tysiąclecia (przełom neolitu i brązu). Jako pierwsza formacja, łączona z epoką brązu, na terenie Polski południowej występuje kultura mierzanowicka. Rozwija się ona na gruncie episznurowej formacji Chłopice-Vesele, rozwijającej się w terenie przykarpackim. W Rzeszowie inwentarz tych 2 kultur reprezentowany jest na stanowiskach nr 88 i 89. W II okresie epoki brązu na terenie podkarpackim dominowała kultura trzciniecka, a jej odpowiadające stanowiska skupione są w północnej części województwa.
III okres epoki brązu łączy się z tzw. kręgiem pól popielnicowych i na terenie całego kraju odpowiada pojawieniu się kultury łużyckiej. Kultura ta z biegiem czasu silnie różnicuje się na lokalne grupy.
Grupa tarnobrzeska, występująca głównie w dorzeczu Sanu, ale także w dorzeczu Wisłoki oraz we wschodniej części Gór Świętokrzyskich obejmuje tereny również Rzeszowa. Ukształtowała się w ciągu III okresu epoki brązu, a rozwijała się aż do schyłku okresu halsztackiego. W jej rozwoju wyróżnia się trzy fazy, przy czym w czasie trwania pierwszej grupa tarnobrzeska znajdowała się pod wpływem kultury Noua, a później w obrębie oddziaływań kultury Gáva. Grupa ta wykazuje duże różnice w inwentarzu ceramicznym w stosunku do innych grup kultury łużyckiej. Do najciekawszych znalezisk należą liczne brązowe skarby. Odkryty jeszcze w XIX wieku skarb, zdeponowany w Naturhistorisches Museum w Wiedniu, zawierał naszyjnik, bransoletę, naramiennik i 3 pierścionki. Dopuszczalna jest teza, że jest to import z kręgu trackich. Do innych skarbów należą tzw. „skarb z Sędziszowa” i „skarb z Trzciany”. Pierwsze pochodzi z pierwszej fazy rozwoju grupy tarnobrzeskiej. Są 2 pełne, masywne bransolety i 1 naszyjnik , natomiast skarb 2. to drobne siekierki brązowe. Na szczególną uwagę zasługuje również zachowana cembrowina studni z Terliczki i ceramiczna „grzechotka”. Studnia odkryta została przy okazji badań autostradowych pod obwodnicę północną Rzeszowa. Pochodzi ona z IX w. n.e. i jest najstarszym zabytkiem tego typu w Polsce.
W samym Rzeszowie osadę łużycką zlokalizowano w trakcie badań ratunkowych w połowie lat 50. Mieściła się przy "alei Wyzwolenia" (st. nr 2) i była badana przez Józefa Janowskiego. Z terenu miasta pochodzą też znaleziska luźne, m.in. brązowy grot strzały i kawałki ceramiki. Do tej pory nie odnaleziono cmentarzyska.
W końcowej fazie epoki brązu całe Podkarpacie podlegało wpływom scytyjskim.
Osadnictwo celtyckie i ludności kultury przeworskiej (ok. 500 p.n.e. – 300 n.e.).
Kultura łużycka najprawdopodobniej zanika pod wpływem kultury pomorskiej oraz procesami „scytyzacji” ze wschodu i latenizacji z zachodu. Najprawdopodobniej najważniejszą rolę w tym zjawisku odegrali Celtowie. Osadnictwo celtyckie sięga terenów dorzecza Sanu, a może nawet Dniestru. Najbardziej charakterystycznym znaleziskiem z tego okresu w Polsce południowo-wschodniej jest miecz lateński, wyłowiony z Wisłoka w Rzeszowie. Jest to broń dwusieczna o długości ok. 80 cm i szerokości 5,5 cm. Datowany jest na okres 300–100 p.n.e. W Boguchwale z kolei znaleziono typową dla tego ludu ceramikę grafitową. Na południe od Rzeszowa, w pobliżu Trepczy mogło znajdować się celtyckie oppidum (zob. Horodyszcze).
Bardzo bogate są znaleziska odpowiadające kulturze przeworskiej. Z Rzeszowa pochodzi 6 osad, skarb monet rzymskich, 2 luźna znaleziska monet rzymskich i znaleziska luźne z 19 innych stanowisk. Najważniejsze dla poznania osadnictwa Przeworskiego w Rzeszowie wydają się 2 stanowiska. Pierwsze to osada na Staromieściu (st. nr 2) i cmentarzysko na Zalesiu (st. nr 93). Z pierwszej osady pochodzą m.in. naczynia lokalnej produkcji, przęśliki, żelazne nożyczki i wyroby kamienne, a także Terra sigillata. Na stanowisku nr 10. (Pobitno) znaleziono, wspomniany wcześniej skarb monet. Ponadto innymi wyjątkowymi artefaktami są moneta brązowa Probusa z III w. n.e. i złoty solid Walentyniana.
Osadnictwo rozwija się również w okolicach Rzeszowa, jego największe zagęszczenie przypada na okres między IV, a V wiekiem. Główną gałęzią gospodarki była uprawa zbóż, stąd liczne znaleziska narzędzi rolniczych (sierp metalowy z Boguchwały, żarna z Radymna, radlica z Leska). Bogato reprezentowana jest ceramika siwa. Na zachodnich przedmieściach Rzeszowa (Świlcza) zlokalizowany był warsztat obróbki bursztynu. Znaleziono tam około 400 paciorków z tego surowca, liczne kawałki i odłupki oraz 2 bursztynowe bryły.
Kultura przeworska na terenie wokół Rzeszowa zaniknęła w czasie „wielkiej wędrówki ludów” około V wieku. Z tego czasu pochodzi znaleziony złoty solid Walentyniana i tzw. „skarb ze Świlczy” zdjęcie. W skarbie tym znaleziono m.in. kolczyk huński, który potwierdzałby kontakty z państwem stworzonym na Wschodzie przez Attylę.
Średniowiecze.
Słowianie (od V w.).
Podobnie jak w przypadku kultury przeworskiej osadnictwo wczesnosłowiańskie w Rzeszowie jest niemal wszechobecne. Znanych jest 5 osad płaskich, 1 grodzisko oraz kilkadziesiąt stanowisk z ceramiką. Garncarstwo opierało się na produkcji naczyń prostych, bez użycia koła garncarskiego, z dość dużą domieszką piasku. W późniejszym czasie (XI-XIII wiek) pojawiają się ornamentowane naczynia toczone na kole garncarskim. Ze stanowisk rzeszowskich pochodzi szereg narzędzi metalowych (noże, sierpy, sprzączka). Często praktykowano tkactwo (znaleziska przęślików). Najprawdopodobniej, aż do X wieku gród zamieszkiwany był przez Wiślan, a następnie Polan. Osada, być może o charakterze niewielkiego grodu położona najprawdopodobniej pierwotnie na terenie okolnicowego wzgórza na Staromieściu, wchodziła w skład tzw. Rusi Czerwonej, będącej częścią Państwa Polskiego pierwszych Piastów na przełomie X i XI wieku i została po raz pierwszy utracona na rzecz Rusi wraz z resztą ziem wschodnich na skutek zdrady księcia Bezpryma w wyniku zainspirowanego przez niego rusińsko-niemieckiego najazdu na Polskę w roku 1031.
Osada handlowa (XI w. – 1354).
Gród miejski najprawdopodobniej założyli w okresie między XI a XIII wiekiem Polacy. Rusini, którzy skorzystali z piastowskiego rozbicia dzielnicowego zajęli ziemię od Sanu aż po Wisłok. Następnie podzielili ją na włości (wołost’), z których każda miała swój gród. Rzeszów leżał po polskiej stronie i był niejako miastem konkurencyjnym dla grodu po drugiej stronie rzeki (dzisiaj jest to Pobitno). Gród Rzeszów znajdował się na terenie obecnego Staromieścia, między rzekami Wisłok i Przyrwą, co umożliwiało handel i wymianę towarów wzdłuż linii rzeki oraz drobną żeglugę śródlądową. Definitywnie Rusini zajęli Rzeszów w XIII wieku, Piastowie cofając się dalej na zachód w stronę Krakowa, stworzyli nową osadę w pobliżu Mrowli, wznosząc duży pagórek pośród bagien. Miejsce to było wyjątkowo trudne do zdobycia, ponieważ przez moczary od strony wschodniej prowadziła tylko jedna dróżka. W 1264 roku spotkali się w Tarnowie: książę Rusi Halickiej Daniel z księciem polskim Bolesławem Wstydliwym i wspólnie dokonali rozgraniczeń księstw. Granica miała przebiegać między Rzeszowem a Czudcem.
Po zjednoczeniu Polski przez Władysława Łokietka właściwy Rzeszów nadal pozostawał w rękach Rusinów. Dopiero około roku 1340 Kazimierz Wielki przyłącza do Polski Księstwo Włodzimiersko-Halickie. Ziemie te obsadził swoimi zaufanymi poddanymi i rycerzami. Włość rzeszowską dnia 19 stycznia 1354 dostaje Jan Pakosławic herbu Półkozic ze Strożyska, który przyjął nazwisko Rzeszowski.
Etymologia nazwy.
Nazwa Rzeszów pochodzi od słowiańskiego imienia Rzech, Rzesz bądź Rzetysław. Według legendy założyciel grodu nad Wisłokiem bronił osady przed najazdami rabusiów. Na jego pamiątkę w geście wdzięczności miasto nazwano jego imieniem.
Legenda o św. Wojciechu.
Według legendy św. Wojciech, wędrując z Pragi do Gniezna, przechodził koło Rzeszowa. Postanowił odpocząć na pobliskim wzgórku koło grodu. Gościnni mieszkańcy postanowili go jednak przyjąć do swoich domów. Wojciech pytany przez nich o rzeczy dotyczące świata i życia wygłosił kazanie. Na pamiątkę jego wizyty kościół parafialny nazwano jego imieniem.
Czasy historyczne – średniowieczne miasto lokacyjne (od poł. XV w.).
Akt nadania praw miejskich (19 stycznia 1354 rok).
Przywilej lokacyjny został nadany Janowi Pakosławicowi ze Stróżysk na polecenia Kazimierza III Wielkiego. Dokument sporządził kanclerz krakowski – Zbigniew.
Rozwój miasta.
Władca nakazał nowemu panu utworzenie miasta na prawie magdeburskim. Nowy zarządca miał jednak problem z wyborem miejsca pod lokację miasta, gdyż istniały tu już 2 grody. Możliwe, że istniał i trzeci w okolicach dzisiejszej ulicy Grodzisko. Ostatecznie wybrał miejsce pomiędzy nimi przy lessowym pagórku, jednak przeniósł do niego większość mieszkańców i nazwę Rzeszów. Teza zaproponowana przez Kotulę mówi o potencjalnym drugim grodzie, bez nazwy, który mógł istnieć w rejonie nowo lokowanego miasta. Hipotezę tę potwierdza w swoim opracowaniu Janusz Kurtyka.
Świadczy o tym używanie w akcie lokacyjnym terminu "oppidum", które stosowano względem osad na prawie niemieckim, bądź nielokowanych miejscowości. Wedle hipotezy Janusza Kurtyki możliwe było w tym miejscu (na lewobrzeżu Wisłoka) osadnictwo ruskie. Nazwa tego przysiółka, który z czasem zostało wchłonięty przez miasto, to "Wolica" lub "Stara Wola", ustalono ją na podstawie zapisków dotyczących małego drewnianego kościółka NMP, który istniał w tej miejscowości. W 1390 występuje już jako "suburbium". Istnieje również możliwość, przytoczona przez Kurtykę, że próbę lokacji Rzeszowa według reguły magdeburskiej podjęli przed 1323 ostatni Rurykowicze halicko-włodzimierscy, synowie Jerzego – Andrzej II Halicki i Lew II. Jedynym miastem, które otrzymało prawo niemieckie w Księstwie przed tą datą, jest Przemyśl (ok. 1280); w 1339 Bolesław Jerzy II lokował Sanok. W myśl tej hipotezy lokacja Kazimierza byłaby dopełnieniem zamiarów kniaziów halickich względem istniejącej już osady. Proces kolonizacyjny nie skupił się jedynie na mieście, objął również wsie, np. Mrowlę, po dwóch próbach lokacji: z 1347 i 1352, ostatnia – dokonana w roku 1367 roku okazała się udana.
W takim stanie rzeczy praca wykonana przez zasadźcę nie byłaby prowadzona od podstaw, a polegałaby raczej na rozbudowie wcześniej istniejącego założenia. Historycznie potwierdzone jest jednak wybudowanie kościółka, rynku i cmentarza. Granica przebiegała przez dzisiejsze ulice Króla Kazimierza, Bożniczą, Kopernika. Siedzibą władcy pozostał gród na Staromieściu. Po ostatecznym wybraniu miejsca i lokalizacji miasta gród miał powierzchnię ok. 1,5 km². To co może dziwić, to bardzo mały obszar nowo założonego miasta, nawet jak na średniowiecze. Możliwe, że te tereny zostały siłą odebrane lokalnym wsiom. Prace nie skupiały się wyłącznie na „nowym” grodzie. Około 1360 roku Jan Pakosławic wystawił kościół w Rzeszowie na Staromieściu (wcześniej najprawdopodobniej parafia rzymska zajmowała budynek byłej cerkwi). Zmarł ok. 1374 roku. Miał trzech synów, z których każdy miał na imię Jan: Jan Feliks Rzeszowski – proboszcz fary w Przemyślu, bp Jan Rzeszowski proboszcz kościoła św. Michała na zamku krakowskim, spowiednik królewski i Jan z Rzeszowa Staromiejski, który odziedziczył włość rzeszowską.
Istnieje również hipoteza zaproponowana przez Edwarda Webersfelda w 1906 roku na łamach lwowskiego czasopisma „Nasz Kraj”, która mówi, że miasto zostało założone przez samego Kazimierza Wielkiego w 1345 w puszczy granicznej oraz że król obsadził w grodzie Niemców wziętych w czasie wyprawy wojennej przeciw Mikołajowi księciu opawskiemu (tzw. Głuchoniemcy). Argumentem za tym twierdzeniem jest również pojawianie się nazwy miasta Rzeszów jako Rischof w dokumentach metropolity przemyskiego Eryka z 1390 roku. Domniemanie takie istniało już w wieku XVI i XVII, a proponował je Szymon Starowolski:
Przypuszczenia te zdają się potwierdzać badania niemieckie przeprowadzone w latach 1939–1945. Wedle wspomnień Franciszka Kotuli, przedstawionych w "Tamtym Rzeszowie", w trakcie rozmowy z mjrem Dietrichem, przewodniczącym sądu wojskowego w Rzeszowie, a z wykształcenia doktorem historii na uniwersytecie w Lipsku. Wykonano wówczas szereg zdjęć lotniczych okolicznych wsi, których plan odpowiadałby modelowi tzw. "Waldhufendörfer" (wsi leśno-łanowych) narzuconemu przez przybyłe z terenów Saksonii społeczności.
Główne decyzje dotyczące miasta podejmował "dziedziczny". Od niego zależało nadanie pewnych praw miejskich oraz poszerzenie granic. Pierwszą decyzją dotyczącą nowego miejsca grodu było odpowiednie uformowani terenu, tak aby mógł on spełniać funkcje obronne.
Dzięki Rzeszowskim w roku 1363 istniał już w mieście kościół parafialny (fara pw. śś Feliksa i Adaukta), a w roku 1406 parafialna szkoła. Jednak w XV wieku miasto zostało zdewastowane przez pożar. Stosunkowo dużą część jak na tak małe miasto przeznaczono na budowę rynku i ratusza. Sieć drożna ówczesnego Rzeszowa skupiała się w obrębie kościoła. Tu do miasta wpadała "droga krakowska" i "staromiejska", na południe ruch odbywał się dzisiejszą ulica 3 Maja.
Ciężar osadniczy w regionie dzisiejszego miasta skupiał się wciąż na terenie Staromieścia, gdzie była siedziba właścicieli ziemskich oraz w północnej części obecnej dzielnicy, czyli tzw. "Ruskiej Wsi". Ruska Wieś stanowiła odrębną osadę, zasiedlaną najprawdopodobniej przez Rusinów, którzy zbudowali tam cerkiew. Świątynia greckokatolicka istniała także w Pobitnym.
Na podstawie przywileju lokacyjnego Rzeszowscy otrzymali prawo karania przestępców, budowy fortyfikacji obronnych, w tym zamków oraz prawo do pobierania cła. Włość nie była również w jurysdykcji urzędników królewskich, „aby (miasta i wsie) mogły szybciej być budowane i lokowane”. Przepis ten nie dotyczył wójtów i sołtysów. Od 1354 roku Jan Pakosławic używał tytułu "Pan na Rzeszowie" ("dominus de Resov").
W XV wieku włość rzeszowska rozciągała się od Leżajska aż po Czudec i liczyła kilkanaście osad (możliwe, że było ich więcej, ale nie miały one większego znaczenia). Wymienione kolejno w źródłach jako: Rzeszów (oppidium), Krasnepole (Krasne), Antiqua Reschow (Staromieście), Przybyszówka, Łąka, Łukawiec, Palikówka, Powietna (Pobitno), i inne. W 1458 miasto zniszczyli Wołosi i Tatarzy. Po krótkim okresie spokoju miasto zostało ponownie zniszczone przez Tatarów w 1502 roku. Koniec wieku XVI to całkowity rozpad włości rzeszowskiej, uformowanej najprawdopodobniej jeszcze za panowania ruskiego w początkach XIV wieku. Wiele okolicznych wsi zostało przejętych za długi, lub też sprzedanych. Największymi beneficjentami tego procesu byli Ligęzowie i Pileccy.
Handel.
Główną przyczyną rozwoju handlu w mieście było jego wygodne ułożenie na szlakach komunikacyjnych z Krakowa na Ruś i z Lublina na dzisiejsze Słowację i Węgry. Główne drogi przebiegały przez ulice 3 Maja, Grunwaldzką, Moniuszki, Kopernika, Stary Rynek i Mickiewicza. Za sprawą krakowskich kupców, handlujących bydłem, Rzeszów po wielkim pożarze w 1427 roku i odbudowie miasto dostało powtórny przywilej lokacyjny i prawo do składowania niektórych produktów. W 1430 roku król zezwolił na omijanie Sandomierza w drodze z Krakowa na wschód. Istniały również specjalne normy, które regulowały szlaki kupieckie w zależności od celu ich podróży i rodzaj bagażu. Ostatecznie Sandomierz stracił na znaczeniu na przełomie XV i XVI wieku z bardzo prozaicznej przyczyny. Droga przez Ropczyce, Rzeszów i dalej Przeworsk i Jarosław była dużo krótsza i łatwiejsza do pokonania. Trakt handlowy przed Rzeszowem od strony Krakowa łączył Trzcianę i Świlczę. Do miasta wpadał najprawdopodobniej na obecny "plac Farny", lub na północ od niego w rejonie tzw. Wolicy.
Z handlem wiążą się bezpośrednio początki Rzeszowa, jako miasta. Wedle Marii Borowiejskiej-Birkenmajerowej, która opracowała rozwój urbanistyczny miasta rozwinęła się tu już w XI wieku osada handlowa, która przez następne dwa stulecia ewoluowała w kierunku ośrodka handlowo-rzemieślniczego, aż do lokacji w połowie XIV wieku, kiedy to oficjalnie zostały miastu nadane przywileje i wyznaczony został Rynek. Oprócz drogi wodnej, niezwykle ważną drogą komunikacji była rzeka – Wisłok, która niedaleko Leżajska wpada do Sanu, a dalej do Wisły. Możliwe, że nowy Rynek nie został wyznaczony arbitralnie, a jego plan pokrywał się w znacznej części z wcześniejszym placem handlowym.
Wiadomo, że w mieście istniała komora celna. Początkowo korzyści czerpał z niej w znaczniej mierze wójt dziedziczny, następnie pan.
Już w średniowieczu w mieście były popularne takie gałęzie gospodarki jak tkactwo, sukiennictwo, krawiectwo, kowalstwo, szewstwo, kuśnierstwo, piwowarstwo, złotnictwo. Część z przedstawicieli tych zawodów zaczęła łączyć się w cechy, co jeszcze bardziej przyspieszało rozwój gospodarczy miasta. Cech tkaczy otrzymał oficjalny statut od Małgorzaty, córki Piotra Kmity Lunaka w 1479 roku. W 1435 roku król Władysław III Warneńczyk wytyczył drogę handlową z Rusi do Krakowa przez Rzeszów. W XV wieku do Rzeszowa zaczęli przybywać Żydzi osiedlający się na wschodzie, poza miastem. Z tego okresu pochodzą również niektóre z podmiejskich piwnic, powstałych na skutek ściśnięcia miasta w murach obronnych i braku miejsca.
W historii Rzeszowa znamienny jest fakt, że od początku XV wieku nie ma urzędu wójta dziedzicznego. Ostatnim był Mikołaj, który jako wysłannik królewski podjął się lokacji Mościsk (1404). Jego majątek i prawo do wójtostwa odkupili Rzeszowscy i to oni, a nie jak było to w większości polskich miast w tym okresie, czerpali realne korzyści z zarządzania miastem. Ograniczone były również kompetencje magistratu i wójta sądowego, który zastąpił urząd piastowany przez Mikołaja. Pierwszy magistrat liczył pięciu rajców, z których każdy na przemian sprawował funkcję burmistrza. Radę miejską powoływał i wybierał na okres jednego roku dziedziczny pan miasta. Ława składała się z 7 ławników z wójtem na czele, mianowanym przez właściciela miasta.
Układ przestrzenny.
Średniowieczny Rzeszów nie różni się znacznie od współczesnych sobie miast tego typu. Była to osada handlowo-rzemieślnicza o korzystnych warunkach naturalnych, umożliwiająca ewentualną obronę. Znajdowała się na trasie najkrótszego połączenia między Krakowem a Lwowem, w bezpośrednim terenie przygranicznym z Rusią Halicką ostatecznie zdobytą przez Kazimierza III.
Początkowo jednak osada miała charakter wyłącznie handlowy i rozwijała się wraz z innymi osadami tego typu (np. Wieliczka, Biecz) od XI wieku począwszy. Przez następne dwa stulecie osada rozwijała się jako targ. W przywileju lokacyjnym król pozwolił na 'dalsze' pobieranie cła Rzeszowskim, stąd wniosek, że było ono już formą podatku wcześniej praktykowaną.
Układ urbanistyczny zdawałby się potwierdzać tę tezę. Widoczny do dziś plan rynku oparty na nieregularnym, wydłużonym czworokącie, czy lokalizacja nowego kościoła katolickiego (fary) poza obrębem głównego placu, na obrzeżach przedlokacyjnego miasta, czy wreszcie nazywanie Rzeszowa "oppidum" w akcie lokacyjnym.
Po lokacji, jak już wcześniej wspomniano, zadaniem "dziedzicznego" było wyznaczenie miejsca pod nowe budowle publiczne. Co do wcześniejszych losów parafii, nie są one do końca jasne, wprawdzie kościół mógł pochodzić z fundacji królewskiej z ok. 1346 roku, ale najprawdopodobniej powstał dzięki pierwszemu Rzeszowskiemu. Pierwsza świątynia była zapewne drewniana (pw. Feliksa i św.Adaukta). Nowy, ceglany budynek powstał zapewne w II połowie wieku XIV lub początków wieku XV.
Innym niezwykle ważnym budynkiem był ratusz. Znajdował się on na rynku, a jego istnienie potwierdza dokument z 1427 roku (potwierdzenie przywilejów dla miasta przez Piotra Lunaka).
Siedziba pana pozostała najprawdopodobniej w obronnym dworze na Staromieściu. Całość założenia miejskiego była ufortyfikowana.
Do niedawna sądzono, że jedyną „zachowaną pamiątką” po średniowiecznym rodowodzie Rzeszowa jest prezbiterium miejskiej fary. Jednak po konserwacji przeprowadzonej w latach 2008–2009 badania pozwalają stwierdzić, że w trakcie XVII-wiecznej przebudowy zachowano również gotycką nawę.
Rozpad włości.
Wskutek skomplikowanej genealogii rodu Rzeszowskich i często braku w prostej linii męskiego potomka włość rzeszowska (określana często jako "distictus Rzeschowiensis") uległa licznym podziałom między potomków Jana Pakosławica. Swoje pierwotne znaczenie straciła siedziba pańska na Staromieściu. Nowe dwory rozlokowane były w pobliskich wsiach, np. Przybyszówce i Łące. Skomplikowane stosunki między krewniakami spowodowały również wiele procesów, których ślady są odnotowywane m.in. w aktach sądów krakowskich.
Epoka odrodzenia i wczesny barok.
Choć faktycznie włość rzeszowska upadła, samo miasto funkcjonowało bardzo dobrze i prężnie się rozwijało. Umożliwiła to korzystna lokalizacja miast sąsiednich, takich jak Łańcut czy Sędziszów Małopolski, które znajdowały się na tyle daleko, że odbywające się w nich jarmarki nie stanowiły zagrożenia dla rzeszowskich. Sam handel rozwijał się najdynamiczniej od potwierdzenia przywilejów w akcie z 8 maja 1427, wydanych na polecenie Piotra Lunaka i Stogniewa z Szumska. XV wiek to czas niezwykłego "prosperity" nie tylko dla południa kraju, ale dla całej Rzeczypospolitej. Kolejny przywilej wydał 25 czerwca 1571 roku Mikołaj Rzeszowski, dotyczył on przede wszystkim możliwości posiadania ziemi i obciążeń podatkowych. Mimo pomyślnego rozwoju Rzeszowscy nie utrzymali majątku. W 1589 roku, z wdową po Adamie z Żerkowa Rzeszowskim, Zofią ślub wziął Mikołaj Spytek Ligęza, który przejął dominium i miasto w swe władanie.
2 grudnia 1587 roku, po rozdwojonej elekcji 1587 roku szlachta województwa ruskiego zawiązała w Rzeszowie konfederację i wezwała zwolenników obu elektów: Zygmunta III Wazy i Maksymiliana III Habsburga, aby nie uciekali się do działań zbrojnych.
Własność Mikołaja Spytka Ligęzy (1589–1637).
Nowy właściciel szybko rozpoczął szereg prac inwestycyjnych. Przede wszystkim skoncentrował się na 2 budowach: zamku, klasztoru i kościoła bernardyńskiego (ob. bazylika Matki Bożej Rzeszowskiej), a także licznych pracach fortyfikacyjnych. Pod jego protektoratem najprawdopodobniej powstała też dzielnica żydowska, tzw. Nowe Miasto (w rejonie dzisiejszego placu Wolności). Wydał on szereg przywilejów usprawniających działanie miasta jako osady handlowej, skutecznie je ufortyfikował. XVI i XVII to okres licznych najazdów tatarskich na Rzeszów, który był wówczas skutecznie broniony. Ligęza podjął próbę odbudowy włości rzeszowskiej, tworząc tzw. "Państwo Rzeszowskie". Za czasów Ligęzy miasto liczy ok. 2500 mieszkańców (1589).
Ostrogscy-Zasławscy (1637–1638).
Po śmierci ojca, miasto odziedziczyła jego starsza córka Zofia Pudencjanna Ligęza z „Bobrku”, która była żoną Władysława Dominika Zasławskiego-Ostrogskiego. Przeprowadził on zajazd na Rzeszów tuż przed śmiercią teścia. Piastował następnie jego stanowisko kasztelana sandomierskiego. Okres rządów Zasławskich to jedynie roczny epizod. Jednak w tak krótkim czasie Zofia Pudencjanna zdążyła rozpocząć budowę nowego kościoła, który stanął przy trakcie prowadzącym z zamku jej ojca do fary. Początkowo planowała tam obsadzić bernardynki lub klaryski, jednak końca budowy nie doczekała. W obliczu bezpotomnej śmierci Zofii, Rzeszów odziedziczyła młodsza córka Ligęzy Konstancja Lubomirska. Budowę kościoła pod wezwaniem Świętego Krzyża (wcześniejszy kościółek Świętego Krzyża przemianowano na Świętej Trójcy) zakończył mąż Konstancji – Jerzy Sebastian Lubomirski, który podarował klasztor pijarom.
Rozwój handlu i rzemiosła.
Gospodarczy rozwój umożliwiło utrzymanie starego szlaku handlowego "wschód-zachód" oraz pojawienie się nowych, na północ w kierunku Sandomierza i Lublina. Pod koniec XVI wieku zaczęto używać Wisłoka jako rzeki spławnej. Świadczą o tym zapiski sejmowe z 1589 roku, także funkcjonowanie spichlerzy w porcie rzecznym na Sanie w Leżajsku, należących do właścicieli Rzeszowa (od 1609 r.).
Jeszcze przed przejęciem majątku żony przez Mikołaja Spytkę Rzeszowscy wydali akt (1569), w którym zabraniali sprzedaży piwa przemyskiego i nadawali pierwszeństwo kupcom rzeszowskim w wymianie handlowej odbywającej się na terenie dominium.
Podstawowymi instytucjami wymiany były targi i jarmarki. Pod koniec wieku w 1502 roku Aleksander Jagiellończyk wydał przywilej, który zmienił datę targu łańcuckiego, tak aby nie przeszkadzał on najstarszemu rzeszowskiemu jarmarkowi organizowanemu w dniu św. Wojciecha (23 kwietnia). Stało się to bezpośrednim zarzewiem konfliktu pomiędzy Ligęzą a Stanisławem Diabłem Stadnickim, który samowolnie ogłosił organizowanie tragów w Łańcucie. W 1605 roku doszło do bitwy między „Diabłem” a właścicielem Rzeszowa, którą ten wygrał.
Kolejny przywilej wydaje w 1578 roku Stefan Batory (zdjęcie dokumentu). Nadał on Rzeszowowi prawo do organizacji jeszcze 2 jarmarków – na św. Feliksa i św. Barbarę. Ten ostatni, przypadający na grudzień, jest niezwykle istotny, ponieważ większość kupców z całej Polski przejeżdżała wtedy przez Rzeszów, aby dostać się na wielki jarmark we Lwowie, który odbywał się w styczniu.
W 1633 roku miasto otrzymało prawo składu wina i ryb. Wśród innych produktów, którymi handlowano, był chmiel, świeże owoce, anyż, wełna, masło, ser. Z wyrobów gotowych przywożono: wosk, ołów, skóry, sukno i płótna. Najczęściej w zapisach sądowych powtarzają się partnerzy handlowi kupców rzeszowskich: Gdańsk, Toruń, Wschowa, Wrocław, Jassy, Moskwa, Węgry i Siedmiogród.
Spowodowało to powiększenie przepaści społecznych pomiędzy niezbyt liczną klasą rzeszowskich kupców. Zaledwie kilku brało udział w handlu na wielką skalę, resztę stanowili drobni detaliści, handlujący z pobliskimi miejscowościami.
Handel w takim wymiarze pozwalał na rozwój rzemiosła w oparciu o lokalne i dostarczane surowce. Praktycznie wszystkie gałęzie ówczesnego rzemiosła były w Rzeszowie reprezentowane. Największy rozkwit tej gałęzi gospodarki przypada na przełom XVI i XVII wieku. Największej specjalizacji uległy rzemiosła metalowe takie jak: miecznicy, rusznikarze, zegarmistrzowie, ktolarze, a przede wszystkim rzeszowscy złotnicy. Przedstawiciele tej specjalności zajmowali się nie tylko wytwórstwem i naprawą biżuterii czy naczyń liturgicznych, ale również brali udział w handlu metalami i kamieniami szlachetnymi. Mimo późniejszej stagnacji rynku rzeszowskiego utrzymali oni stały poziom wytwórstwa, a nawet je rozwinęli. Dzierżyli oni dużą władzę polityczną, przynajmniej 2 z nich zostało burmistrzami (Łukasz (1591–1612) i Wawrzyniec Kasprowicz (1612–1628)). Do najbardziej charakterystycznych wytworów rzeszowskich jubilerów należą liczne naczynia mszalne i wyposażenie liturgiczne kościołów (np. w bazylice leżajskiej), prezenty dla możnowładców i królów (np. prezent darowany przez Ligęzę Zygmuntowi Wazie) oraz tzw. pasy przeworskie (przykładowe pasy). W późniejszym czasie, około połowy XVIII wieku złotnicy katoliccy zostali wyparci przez żydowskich, handlujących przede wszystkim wyrobami z tzw. "rzeszowskiego złota" (stopu podobnego do tombaku).
Równolegle do wyżej wymienionych rozwijał się przemysł spożywczy, który musiał zaspokoić potrzeby coraz szybciej rozwijającego się miasta.
Sprowadzenie Żydów.
Na północny wschód od starego Rynku powstała nowa dzielnica żydowska – Nowe Miasto. Sprowadzenie Żydów nastąpiło przed rokiem 1615 i ograniczało się głównie do nowej dzielnicy i pobliskiej synagogi. Nowe Miasto było dzielnicą ściśle zaplanowaną, wedle renesansowych planów, analogicznych do planów lokacyjnych Głogowa Małopolskiego, pochodzących z 1570 roku. Rynek nowomiejski miał kształt prostokąta o bokach 125 × 120 m, otaczały go niskie kamienice. Przez nowy plac pokierowano główną arterie miejską biegnącą ze wschodu na zachód.
Budowa zamku, kościołów i klasztorów.
Okres władzy Ligęzy, to bez wątpienia jeden z najświetniejszych okresów w historii miasta. Jego działalność po dziś dzień pozostawiła szereg śladów, widocznych między innymi w architekturze i układzie przestrzennym miasta. Pod koniec XVI wieku w mieście powstały z inicjatywy jego właściciela 2 cegielnie. Jedna miała być jego prywatną własnością i służyła niemal wyłącznie zaspokojeniu potrzeb budowy zamku, natomiast drugą „ofiarował” miastu. Budynek nowej pańskiej siedziby nie znajdował się już na Staromieściu, ale został przeniesiony na tzw. "Wygnaniec", czyli w rejon obecnego "placu Śreniawitów". Równolegle do budowy zamku przystąpiono do stworzenia linii umocnień miasta, które były sprzężone z jego budynkami (głównie z nowo powstałymi zamkiem, bernardyńskim klasztorem i „Małą” Synagogą). Po raz pierwszy w historii miasto „wykroczyło” poza swoje średniowieczne granice. Nowy zamek i stary Rynek połączyła ulica (ob. 3 Maja), którą sukcesywnie zabudowano, do mostu na Wisłoku prowadziła również zabudowana ulica (ob. Mickiewicza).
W 1591 roku Ligęza ufundował nowy ratusz (w miejscu obecnego). W sąsiedztwie ratusza znajdowała się miejska waga i kramy. W centrum znajdowała się studnia (obecnie zrekonstruowana wedle XVIII-wiecznych planów). Rynek otaczały drewniane kamienice, często z murowanymi piwnicami i charakterystycznymi trójkątnymi szczytami.
Jego działalność szeroko wkraczała w sferę społeczną. Zbudował 2 szpitale ubogich (przytułki), które znajdowały się przy ówczesnym kościele Świętego Krzyża (ob. kościół Świętej Trójcy), który po pożarze wcześniejszego kościoła Świętego Ducha został wystawiony w tym miejscu z inicjatywy rzeszowskich kupców.
Miasto jako rezydencja magnacka (1638–1845).
W 1638 Rzeszów przeszedł na własność rodu Lubomirskich, stając się wzorowym ośrodkiem dóbr magnackich. Stało się to przez ślub 22-letniej Konstancji z Jerzym Sebastianem Lubomirskim. Z małżeństwa tego urodziło się troje dzieci, z których każde założyło osobną linię rodu: łańcucką Stanisław Herakliusz Lubomirski, przeworską Aleksander Michał Lubomirski, natomiast najistotniejszą dla historii miasta linię rzeszowską najmłodszy syn Jerzego Sebastiana – Hieronim Augustyn Lubomirski.
Okres rządów Lubomirskich można podzielić na dwa etapy. Pierwszy stanowi kontynuację myśli Ligęzy i stanowi kontynuację dynamicznego rozwoju miasta, natomiast drugi to niemal jego całkowity upadek. Niezwykle istotnym z punktu przyszłości miasta stało się założenie w 1658 roku przez Jerzego Sebastiana Kolegium Pijarów (obecnie I Liceum Ogólnokształcące), inicjatywę ojca wspierał następnie jego syn Hieronim. Od 1681 roku w kościele bernardyńskim działało również studium biblioteczne. Na dworze Lubomirskich, działała również jedna z czołowych postaci polskiego oświecenia – Stanisław Konarski. II okres, począwszy od Jerzego Ignacego to upadek gospodarczy miasta. Magnateria rzeszowska zdecydowała się na ograniczenie swobód obywatelskich i przywilejów mieszczańskich, rzemieślniczych i kupieckich. Wprawdzie mecenat artystyczny był wciąż utrzymywany przez Lubomirskich, ale ograniczał się on praktycznie wyłącznie do środowisk dworskich rodziny. Nie bez wpływu były również liczne pożary (np. Wielki Pożar z 1681 r. i kolejny z 1728) i zaraza. W 1772 miasto dostało się pod zabór austriacki. Następnie przez 146 lat wchodziło w skład imperium Habsburgów. Kulminacją wszystkich wyżej wymienionych procesów było odsprzedanie praw dominatu Magistratowi Miejskiemu, a zamku władzom austriackim w 1845 roku.
Wiek wojen.
Wiek XVII dla całej Rzeczypospolitej to okres wojen i niepokojów politycznych. Nie ominęły one Rzeszowa, które jako rezydencja jednej z najpotężniejszych rodzin magnackich w kraju stało się celem licznych ataków i podbojów.
II wojna północna (1655–1660) i najazd Rakoczego (1657).
Wojna do Małopolski dotarła bardzo szybko. Wojska szwedzkie przeprowadziły akcję oblężenia Krakowa, który poddał się 13 października 1655 roku. Następnie wojska Karola Gustawa ruszyły na wschód. Zajęły Rzeszów, następnie dotarły pod Jarosław. 15 marca 1656 roku miasto stało się świadkiem bitwy, którą wygrały wojska koronne dowodzone przez Stefana Czarnieckiego. Bitwa ta i równoległe nieudane zdobycie Przemyśla odmieniły bieg wojny.
Wskutek nieprzemyślanej polityki Jerzego Sebastiana Lubomirskiego w 1657 roku południowa Polska stała się areną zmagań przede wszystkim z armią księcia siedmiogrodzkiego Jerzego II Rakoczego, który zawarł ze Szwedami sojusz. Początkowo wojska Rakoczego skierowały się na Lwów, który jednak skutecznie się obronił. Następnie książę podjął decyzję o odwrocie na zachód w stronę Krakowa. Po drodze złupił okoliczne miasta, między innymi Jarosław, w którym czekał na nadciągającego od strony Krakowa Jerzego Sebastiana. Wkroczył również do Rzeszowa, niszcząc m.in. kościół Świętego Krzyża (ob. Świętej Trójcy). Ostateczne rozwiązanie nastąpiło w trakcie bitwy pod Czarnym Ostrowem, którą wygrały sprzymierzone siły Rzeczypospolitej i Rzeszy.
III Wojna Północna (1700–1721).
W czasie wielkiej wojny północnej hetman wielki koronny Hieronim Augustyn Lubomirski wspierał Augusta II Wettyna. Po bitwie pod Kliszowem zwycięzcy Szwedzi pod wodzą Stenbocka 17 listopada 1702 zajęli zamek Lubomirskiego w Rzeszowie. Sytuacja trwała osiem tygodni. W zaistniałych okolicznościach hetman przeszedł na stronę Karola XII, a w 1704 roku przystąpił do konfederacji warszawskiej i wystąpił przeciw Wettinom. Sądził, że pomoże mu to w objęciu polskiego tronu. Jednak w czasie wolnej elekcji królem wybrano Stanisława Leszczyńskiego. Wskutek polityki Lubomirskiego Rzeszów był wielokrotnie zdobywany przez wojska polskie, saskie, rosyjskie i szwedzkie. W 1704 roku wojska polsko-saskie zdobyły zamek, a na Rzeszów nałożona została ogromna kontrybucja. Rok później nastąpiło pogodzenie hetmana i króla, reperacji zniszczeń doglądał sam August II Mocny, który osobiście rezydował w Rzeszowie. W 1716 roku miasto złupili konfederaci tarnogrodzcy.
Konfederacja dzikowska (1734–1735).
Konfederacja generalna zawiązana została 5 listopada 1734 w Dzikowie na prośbę króla elekta Stanisława Leszczyńskiego, który wobec połączonej interwencji wojsk saskich i rosyjskich na korzyść Augusta III, uszedł do Królewca. Marszałkiem generalnym konfederacji został starosta jasielski Adam Tarło. Na czele wojsk konfederackich stanął regimentarz Józef Potocki. W 1735 roku konfederaci zajęli Rzeszów, natomiast wojska sasko-kozackie pod wodzą Sasa i Kozacy dowodzeni przez gen. Jana Szybilskiego okupowali miasto. W międzyczasie wojska konfederackie próbowały przebić się przez Wielkopolskę, by uderzyć na Saksonię. Zostały jednak rozbite w wielu bitwach przez Sasów i Rosjan.
Ogniska oporu zbrojnego konfederatów dzikowskich istniały do 1735 na Kurpiach i na Podolu. Podpisanie rozejmu nastąpiło w 1735 w Kolegium pijarów pomiędzy konfederatami a komisarzami saskimi i moskiewskimi.
Konfederacja barska (1768–1772).
13 lub 15 sierpnia 1769 roku pod Rzeszowem, w rejonie dzisiejszej dzielnicy Pobitno doszło do bitwy między konfederatami barskimi wspieranym przez Joannę Lubomirską a wojskami rosyjskimi. Po bitwie ciała zabitych pochowano, a nad mogiłą Polaków usypano zachowany do dziś kopiec. Rosjanie wycofali się do Łańcuta.
Urbanistyka rezydencji magnackiej.
Do najbardziej charakterystycznych dzieł czasu Lubomirskich, przetrwałych po dziś dzień należą liczne zabytki, skupione w tzw. "dzielnicy pańskiej". Zwyczajem tej rodziny magnackiej było zatrudnianie na rzeszowskim, a także łańcuckim dworze architekta, który czuwał nad ogółem inwestycji prowadzonych w majątku, a także sam wykonywał plany największych z nich. W Rzeszowie pierwszym architektem Lubomirskich został sprowadzony z obecnej Holandii Tylman Gamerski. To właśnie on dokonał planów przebudowy kościoła fundacji Zofii Prudencjanny Zasławskiej-Ostrogskiej, dodając do oryginalnych planów 2 wieże oraz projektując fasadę całego pijarskiego konwentu. Przebudował również zamek Ligęzów, nadając mu kształt widoczny na planie z 1762 roku. Całe miasto ufortyfikował od wschodu. Do ciekawszych zabytków, których plany wyszły spod ręki Tylmana, należy kaplica myśliwska świętego Huberta w Miłocinie . Nie do końca ustalone jest również autorstwo Letniego Pałacyku. Razem z zamkiem i przyległymi ogrodami tworzył on wielkie założenie rezydencjonalne.
Następnym architektem dworskim po Tylmanie został Piotr Belotti. Nie do końca wiadomo, czy był on jedynie kontynuatorem, czy faktycznym następcą poprzednika. Kierował przede wszystkim przebudową zamku i wznoszeniem licznych dworów ludzi z kręgu Lubomirskich (Dwór Piątkowskiego).
Następcą Belottiego został jego syn Jan Chrzciciel, który wzniósł tak charakterystyczne dla miasta zabytki jak: kościół i klasztor reformacki (ob. kościół garnizonowy), dzwonnicę kościoła farnego oraz Synagogę Nowomiejską.
Ostatnim wielkim architektem tego okresu związanym z Rzeszowem jest były wojskowy pochodzący z Saksonii – Karol Henryk Widemann. Podobnie jak jego poprzednicy największą uwagę skupiał na pracach budowlanych dotyczących zamku, zwłaszcza po pożarze z 1735 roku. Tworzył letnie pawilony ogrodowe i sztuczne jeziora, najprawdopodobniej to również on jest autorem wieży zegarowej zamku, którą wybudowano w III ćwierci XVIII wieku, a zrekonstruowano po zniszczeniach w początkach wieku XX. Stworzył on również pierwszy kompleksowy plan miasta, pochodzący z 1762.
Najprawdopodobniej większość budynków na Starym Rynku była drewniana, dopiero w I. poł. XVII wieku widać trend budowania z cegły. Najczęściej ograniczał się on do piwnic i grub (jam zasobowych). W wieku XVIII ewidentna była zabudowa bardzo ścisła, zwarta, a użytkowanie poszczególnych domów było raczej ciągłe. W znacznej mierze zabudowa rynku kształtowała się pod wpływem wyżej wymienionych architektów nadwornych. Charakterystyczne były wówczas drewniane podcienia. W wyniku pożarów z 1708 i 1728 roku został wprowadzony przez J.I. Lubomirskiego zakaz wznoszenia „wysokich dachów”, tak aby w razie ewentualnego pożaru możliwe było ich łatwe ugaszenie. Przyjęły one kształt widoczny na planie Wiedemanna.
Upadek miejskiej gospodarki.
Wskutek wielu wojen, zwłaszcza potopu szwedzkiego i najazdu Rakoczego na Polskę, rzeszowska gospodarka podobnie jak większość miast w województwie ruskim popadała w ruinę. Wielokrotne obłożenie kontrybucjami i wykorzystanie jako bazy wojskowej i zaplecza gospodarczego przez armie polskie, saskie, rosyjskie i inne również spowodowały znaczne zniszczenia. Pierwszym tego typu zdarzeniem był najazd szwedzkich dragonów w 1656 roku, następnie najazd Rakoczego rok później, a w 1673 czambuł tatarski. Miasto trawiły liczne pożary i epidemie, a trud włożony w jego odbudowę był często nadaremny. Tak więc od początków rządów Jerzego Ignacego widoczny jest niemal liniowy upadek miasta. Ponownie doszło do rozczłonkowania majątków miejskich. Tworzyły się coraz to nowe jurydyki szlacheckie i kościelne, które były poza prawem. W początkach XVIII wieku w mieście działało 120 cechmistrzów, jednak do pracy często wykorzystywano niewykwalifikowanych mieszkańców wsi. Coraz większa diaspora żydowska nie tworzyła własnych cechów, zapisywała się do polskich, z czasem wypierając ich założycieli. W 1714 roku natomiast powstał cech Niemców. Rzeszów pozostał jednym z ważniejszych miast handlowych aż do połowy XVII wieku.
Pod zaborem (1772–1918).
W 1772 roku wskutek I rozbioru Polski wyniszczone miasto weszło w skład imperium Habsburgów. Odmienna administracja i normy prawne panujące wówczas w rządzonej przez Marię Teresę i jej syna Józefa II spowodowały szereg reform i zmian w nowo powstałej Galicji. Znamienne jest niemal całkowite ograniczenie roli panów dziedzicznych i ich funkcji, które w znacznej mierze ograniczyły się do reprezentacji i czerpania dochodów z faktycznej własności ziemskiej. Osłabiona rzeszowska linia Lubomirskich w postaci Jerzego Romana zdecydowała się na odsprzedanie w 1845 roku „praw” władzom zborowym. 30 lat wcześniej odsprzedany został rzeszowski zamek.
Od momentu wkroczenia do miasta austriackich wojsk nastąpił powolny proces stabilizacji. Do Rzeszowa napłynęła nowa klasa urzędnicza. W rok po zaborze Rzeszów ustanowiony został stolicą jednego z 6 cyrkułów – pilźnieńskiego i jednocześnie należał do dystryktu leżajskiego. Następnie w 1782 liczba cyrkułów zwiększyła się do 18, a ich granice zostały wytyczone na nowo. Jednak miasto nadal pozostało siedzibą ówczesnego powiatu. Nowa administracja podporządkowana była bezpośrednio pod gubernatorstwo we Lwowie. Obszar cyrkułu rzeszowskiego obejmowały 4 miasta, 21 miasteczek, ok. 560 wsi, w 1860 roku zamieszkiwało go ok. 360 tys. ludzi. Co do rozwoju demograficznego samego Rzeszowa, przebiegało on stopniowo i spokojnie. Po I rozbiorze zamieszkiwało go ok. 3000 osób, do największego rozwoju doszło w II poł. XIX wieku, w 1861 roku Rzeszów liczył 7442 mieszkańców.
Stan między I rozbiorem a uzyskaniem swobód (1772–1846).
Rzeszów znalazł się na tzw. trakcie środkowogalicyjskim („drodze cesarskiej”), która podobnie jak średniowieczny szlak handlowy przebiegała od Białej na granicy Śląska Cieszyńskiego przez Kraków, Bochnię, Brzesko, Tarnów, Rzeszów, Jarosław, Przemyśl, Gródek Jagielloński do Lwowa. Umożliwiło to odnowienie pozycji miasta jako ośrodka handlowego. Zdeterminowała ona późniejszy rozwój urbanistyczny miasta. Sam wygląd miasta niewiele się zmieniał. W praktyce ograniczało się ono wciąż do Rynku, „Nowego Miasta” ulicy 3 Maja i Gałęzowskiego oraz obecnej Mickiewicza. Do ożywienia ruchu budowlanego doszło w wieku następnym. Rozwój budownictwa nastąpił w linii wschód-zachód (od kościoła bernardyńskiego przez 2 rynki, po most na Wisłoku). Zmiany w kształcie powstających budynków wymusiło nowe prawo austriackie, które m.in. zabraniało w miastach krycia domów słomą, przy głównych ulicach kamienice musiały być co najmniej 2-piętrowe, a plany budów przedstawiane były specjalnej komisji budowlanej. Powstały wówczas takie zabytki jak pałac Burgallera (róg "ulicy Zamkowej" i "Alei Lubomierskich"), dom Karola Prevota ("ulica Zamkowa") czy dwór Skrzyńskich ("ulica Unii Lubelskiej"). W tym czasie praktycznie likwidacji uległa „dzielnica zamkowa”, którą rozparcelowano i sprzedano prywatnym osobom.
Handel.
Na dawnych ziemiach polskich widoczna jest zmiana w stosunkach handlowo-wytwórczych i początki kapitalizmu. Rzeszów, podobnie jak wcześniej jest centrum handlowym, ważnym na skalę regionalną. Umożliwiła to kontynuacja „użytkowania” starych przywilejów, jak i nadanie nowych (Przywilej Ferdynanda I). Miasto otrzymało bowiem prawo do ustanowienia piątkowego, cotygodniowego targu, jak i mogło organizować pięć dużych jarmarków w ciągu roku. Stopniowo, po załamaniu gospodarczym na skutek XVII-wiecznych wojen rzeszowski ośrodek handlowy zaczął się odradzać. Wedle kwerendy archiwalnej i badań Tomasza Opasa, prezentowanej w II tomie "Dziejów Rzeszowa" z 1998 roku w mieście znajdowało się 10 dużych browarów, kilkadziesiąt mniejszych, młyny pańskie i prywatne, cegielnie, było też 8 sklepów korzennych, 5 bławatnych, 2 z suknem, futrami i importami tureckimi, po jednym z czapkami, z mydłem i z żelazem, a także 20 innych. 20 zakładów szewskich i rzeźniczych i 3 apteki (w tym zamkowa), natomiast rynek odbiorców liczył ok. 20 tys. osób z najbliższej okolicy.
Życie społeczno-religijne.
Jak już wspomniano wyżej, miasto w początkach czasów zaborowych liczyło ok. 3 tysiące mieszkańców, do połowy XIX wieku liczba ta niemal podwaja się, co zdaje się sugerować wyraźny postęp i korzystne dla osiedlania się warunki. Charakterystyczne jest, że już wówczas duży procent ludności stanowili Żydzi (ok. 40%). Tak więc wedle badań archiwalnych z lat 30. Rzeszów w 1785 roku zamieszkiwało 1661 katolików rzymskich, dla porównania Jarosław – 2683, Zamość – 3441, Głogów Małopolski – 1879. Najliczniejszą grupę stanową stanowili wolni mieszczanie, zarówno Polacy, jak i Żydzi. Brak jest wyraźnego zróżnicowania majątkowego w znacznym stopniu, jednak mimo to można wyróżnić kilka bogatszych rodzin kupieckich (Neugebauerowie, Cynarscy, Nawroccy, Weinbergowie), choć czasami również rzemiosłem, a na przedmieściach także rolnictwem. Niewielki odsetek rzeszowian stanowiła szlachta, związana niegdyś z Lubomirskimi. Pod koniec XVIII wieku do Rzeszowa przybyły fale migracyjne cudzoziemców, głównie Austriaków, którzy pracowali jako urzędnicy w administracji i wojskowi. Na 177 (wyłącznie notowani mężczyźni) „nowych mieszkańców”, którzy osiedlili się w mieście, 18 to obcokrajowcy (Czesi, Węgrzy, Austriacy, Tyrolczycy, Prusacy i Rosjanie), 7 osób zaś legitymowało się szlachectwem, pozostali to chłopi pochodzący z galicyjskich miast niedalekich od Rzeszowa. W tym czasie możliwa była nobilitacja najzamożniejszych mieszczan, stąd też występuje przemieszanie z najniższą szlachtą, dopuszczalne były też ożenki międzyklasowe, np. Balldorf – Nawrocka, Strauch – Kotwicka. W 1805 roku na mocy uniwersału Franciszka I zmianie podlegają nazwiska żydowskie, używane w Galicji Zachodniej.
W życiu społecznym niezwykle ważnym i niekorzystnym wydarzeniem była likwidacja konwentu pijarskiego, zastąpionego szkołami: Główną Obwodową ("Kreishauptschule"), Ludową ("Volksschule") i prywatną Żeńską ("Mädchenschule"). Kasacie uległ też klasztor reformacki. Oznaczało to w praktyce całkowite zaniechanie szkolnictwa na poziomie wyższym niż gimnazjalny. Charakterystyczne jest również podzielenie mieszkańców na obywateli ("Bürger") i mieszkańców ("Bewohner"), co było formalną próbą utrzymania dawnych podziałów stanowych.
Okres autonomii w Galicji i szybki rozwój miasta (1846–1918).
Rozwój gospodarczy.
Kolejnym impulsem było powstanie Kolej galicyjska im. Karola Ludwika, która do Rzeszowa „dotarła” w 1858. Rozrastające miasto wymaga również lepszej infrastruktury. W roku 1888 pojawiły się pierwsze telefony, w 1900 powstała gazownia i gazowe lampy uliczne, a 11 lat później uruchomiono elektrownię i rozpoczęto tworzenie sieci wodociągowej. W roku 1910 Rzeszów liczył 23 tysiące mieszkańców. Małe miasteczko zaczęło przekształcać się w znaczący ośrodek kapitalistyczny, pojawiły się nowe ważne inwestycje budowlane i infrastrukturalne – koszary, szkoły, przebudowa ratusza, brukowanie ulic, wprowadzenie elektrycznego oświetlenia.
Rozwój demograficzny i społeczny.
W połowie XIX w. przeważającą grupą narodowościową w Rzeszowie byli Żydzi: w 1869 stanowili 54,5% ogółu mieszkańców, w 1880 – 52,2%. Stąd wzięła się żartobliwa nazwa „Mojżeszów”. Dopiero w 1902 roku, po przyłączeniu przedmieść z przewagą ludności katolickiej proporcje się zmieniły i w 1910 Żydzi stanowili już tylko 37% ogółu populacji Rzeszowa. Próby asymilacji Żydów rzeszowskich były rzadkie i niezbyt udane. Ze względu na żydowską część mieszkańców Rzeszowa Rada Miasta zmuszona była w 1886 znieść zakaz handlu w niedzielę i święta katolickie.
„Boom budowlany”.
Rozkwit nowoczesnego budownictwa przypada na przełom wieku XIX i XX. Wtedy działali w Rzeszowie architekci przede wszystkim w wymiarze lokalnym (Tekielski, Emilewicz, Holzer i inni), ich dzieła wprawdzie wpisują się w ówczesny trend historyzmu i secesji, ale mają bardziej małomiasteczkowy i są dostosowane do potrzeb lokalnych. Powstał wówczas szereg domów prywatnych, kamienic i budynków użyteczności publicznej. W przypadku willi wciąż żywe były nurty neoklasycystyczne widoczne w budownictwie domów w formie „polskiego dworku”, przykładami mogą być m.in. dwór Karpińskich projektu Kwiatkowskiego (obecnie Pałac Biskupów Rzeszowskich, "ulica ks. Jałowego"), dworek przy "ulicy Reformackiej" projektu Wnorowskiego (była siedziba Okręgowej Izby Lekarskiej) czy dwór według projektu Zakrzewskiego ("ulica Dąbrowskiego", obecnie hotel i restauracja). Architektura secesyjna reprezentowana jest między innymi przez zabudowę alei Pod Kasztanami. Są to 3 domy – 2 projektu Tekielskiego nawiązujące do budownictwa szwajcarskiego oraz wzniesiona przez Hołubowicza dla Jabłońskiego neobarokowa rezydencja narożna, która posiada elementy zaczerpnięte z sąsiadującego z nią Letniego Pałacu Lubomirskich (obecna siedziba Okręgowej Izby Lekarskiej w Rzeszowie), pochodzącego z XVII wieku. Innymi przykładami mogą być willa również szwajcarska przy "ulicy Chrzanowskiej" (proj. Tekielski) lub pałac rodziny Jędrzejowiczów projektu Tadeusza Stryjeńskiego. W ramach historyzmu rozwijała się również architektura neogotycka. Przykładem mogą być willa z wieżyczką przy "ulicy Moniuszki" projektu Franciszka Stążkiewicza czy domek ogrodnika przy zespole dworskim Chłapowskich.
Nieco odrębną kategorię w tej materii stanowią budowle sakralne. Na terenie obecnego Rzeszowa zgodnie z wytycznymi neogotyku powstały 2 świątynie – kościół św. Józefa na Staromieściu i śś. Rocha i Marcina na Słocinie. Oba wzniesione w miejsce starszych kościołów, w przypadku Staromieścia XVII-wiecznego drewnianego, natomiast w Słocinie XIX-wiecznego, murowanego z wieżą, który był już zbyt mały dla zwiększającej się liczby wiernych. Zabudowie słocińskiej towarzyszy cały szereg budynków, które wraz z kościołem tworzą zespół (np. plebania, „organistówka”, ochronka oraz cmentarz). W tym czasie powstały również kościół w Przybyszówce oraz cerkiew w Zalesiu (obecnie sanktuarium Wniebowzięcia NMP).
W tym czasie swoją ostateczną formę przyjęło wiele kamienic. Oprócz narożnej kamienicy Tekielskiego, powstały całe kwartały i ulice m.in. zabudowa "ulicy Zamkowej". Wówczas według projektu Izaaka Appermana i Adolfa Sandiga powstaje Starostwo Powiatowe (ob. NFZ, kuria diecezjalna i Muzeum Diecezjalne), kamienice narożne do "ulicy Zygmuntowskiej" natomiast tworzy Piotr Emilewicz, który również buduje tam swoją kamienicę prywatną. Zaprojektował on również domy prywatne przy ulicy "ks. Jałowego". Oprócz domów prywatnych (np. willi „Iranówka”) powstały tam również kamienice. Intensywnie udzielała się też rodzina Holzerów, związani z nią architekci, poza budową własnego, neorenesansowego domu przy "ulicy Sokoła", rozplanowali domy przy "ulicy Lwowskiej", "Kreczmera", a także "Kościuszki".
Rozwijało się budownictwo publiczne. Powstał m.in. Hotel Krakowski, ale największą uwagę przyciągają budynki filii Banku Austro-Węgier (ob. PEKAO SA), gmach Kasy Oszczędnościowo-Kredytowej (ob. PKO BP), przebudowa rzeszowskiego ratusza i zamku.
I wojna światowa.
Ze względu na swoje położenie geograficzne Rzeszów stał się areną licznych działań wojennych. Politycznie miasto było częścią Księstwa Galicji i Lodomerii, które należało do Imperium Habsburgów. W mieście znajdował się duży, jeden z większych w regionie garnizonów wojskowych, który stanowił zabezpieczenie dla Twierdzy Przemyśl.
Wybuch wojny i mobilizacja wojskowa (od sierpnia 1914).
Do Rzeszowa wiadomość o śmierci arcyksięcia Franciszka Ferdynanda i jego żony dotarła z kilkugodzinnym opóźnieniem, pierwszego dnia wakacji – 28 czerwca 1914 około godziny 16. Wydarzenie było pretekstem do zwołania nadzwyczajnej sesji Rady Miasta i dołączenia specjalnych „dodatków” do lokalnych gazet następnego dnia. Mimo to, wydarzenia na Bałkanach nie cieszyły się specjalnym zainteresowaniem wśród ogółu społeczeństwa, toteż wybuch wojny 28 lipca przyjęto z zaskoczeniem. Jeszcze przed oficjalnym wypowiedzeniem wojny, w czasie trwania ultimatum rozpoczęły się przegrupowania wojsk w rzeszowskim garnizonie i całej Galicji (w mieście stacjonowały: 6. pułk ułanów, 17. pułk piechoty, 40. pułk piechoty). Mobilizację powszechną ogłoszono 31 sierpnia 1914 roku. Na najbliższej sesji Rady Miasta, prowadzonej przez burmistrza – Romana Krogulskiego, przekazał na ręce starosty rzeszowskiego deklarację wiernopoddańczą względem wiedeńskiego rządu. W późniejszym czasie część miejskich dochodów została przeznaczona dla Legionów Polskich. W Rzeszowie zostały zorganizowane kuchnie i prowizoryczne koszary oraz szpitale wojskowe, które uzupełniły już istniejące. Mobilizacji ulegli także członkowie związków paramilitarnych (np. „Sokół”, Związek Strzelecki). Na przełomie sierpnia i września powołany został Powiatowy Komitet Wojskowy pod przewodnictwem Wincentego Dańca. Jego zastępcą został Krogulski.
Początkowo nastroje były pozytywne i radosne. Na wagonach transportujących żołnierzy na wschód widniały napisy: "„Jeder Schuss ein Russ”" (Każdy strzał to jeden Rosjanin), "„Alle Russen und Serben müssen sterben”" (Wszyscy Rosjanie i Serbowie muszą umrzeć). Punkt zwrotny w postrzeganiu wojny przez rzeszowian stanowi bitwa pod Kraśnikiem, mimo wygranej do miasta przybyli liczni ranni i uchodźcy, co wpłynęło na pogorszenie nastrojów społecznych. Po tej bitwie we wrześniu wojska austriackie poniosły wiele porażek na froncie wschodnim. W połowie miesiąca wojska realnie zagroziły Rzeszowowi. Do Krakowa wyjechał burmistrz, natomiast przewodniczący Komitetu Obrony Obywatelskiej, były burmistrz, Stanisław Jabłoński udał się do Rabki.
I okupacja rosyjska (21 września 1914 – 4 października 1914).
Komitet Bezpieczeństwa Publicznego wybrał na nowego burmistrza dra Adama Midowicza, który 21 września 1914 roku oddał miasto w ręce Rosjan. W tym czasie bogatsi mieszkańcy miasta i klasa średnia wyjechali z Rzeszowa, kierując się przede wszystkim na zachód do Krakowa, a dalej Wiednia, lub też na Węgry i Słowację. Komendantem miasta został płk Markow. Sprawował on urząd wedle norm austro-węgierskich. Rosjanie pozostawili władze przy funkcji, ale ustalili nad nimi nadzór. Nie stosowano w praktyce żadnego aparatu represyjnego, wręcz przeciwnie, rosyjska armia pomagała magistratowi w zabezpieczeniu sklepów i zapewnieniu ubogiej ludności węgla i pożywienia na zimę. Nie dokonano żadnych aresztowań ani rewizji, mimo iż carskie służby były doskonale poinformowane o działalności niepodległościowej na terenie Rzeszowa. W mieście upowszechniono za to odezwę wodza naczelnego armii rosyjskiej Mikołaja Mikołajewicza (młodszego). Przejęto wszystkie koszary i szpitale wojskowych, przy czym chorych oddano pod opiekę Czerwonego Krzyża. I okupacja rosyjska trwała 16 dni i zakończyła się udanym atakiem przeformowanych wojsk austriackich 4 października.
Ponowne rządy austriackie (4 października 1914 – 7 listopada 1914).
Okupacja austriacka przebiegała zupełnie inaczej niż rosyjska. Tym razem brak było pomocy ze strony wojska w kwestii pomocy najbiedniejszym. Miasto było systematycznie łupione. Wprawdzie do Rzeszowa wróciła spora cześć jego mieszkańców, która wyjechała we wrześniu (głównie nauczyciele i urzędnicy), ale nie udało się uruchomić ponownie szkół, ponieważ budynki oświatowe nadal służyły celom wojskowym. Z urzędu został zdjęty burmistrz Miodowicz, a zastąpił do wyznaczony przez władze wojskowe Jabłoński. Odwrót wojsk państw centralnych rozpoczął się na początku listopada, po przesunięciu X Korpusu Przemyskiego. Rozwiązaniu ulega Rada Miasta. 7 listopada od strony Sokołowa Małopolskiego wkroczyli ponownie Rosjanie.
II okupacja rosyjska (7 listopada 1914 – 11 maja 1915).
Tym razem przy władzy pozostawiono wszystkich urzędników, jednak działali oni za zasadzie urzędów komisarycznych bez pomocy rad powiatowej i miejskiej. Późną jesienią ustalona została linia frontu w Małopolsce, która przebiegała pomiędzy Gorlicami a Tarnowem. Przy takim stanie rzeczy miasto stało się niezwykle dogodnym punktem jako zaplecze militarne, stąd decyzja o lokowaniu w nim m.in. magazynów z żywnością i bronią. Od grudnia 1914 roku rozpoczęła się akcja rusyfikacyjna. Tereny późniejszej II Rzeczypospolitej i URL-u zamieszkałej przez ludność ruską wcielono bezpośrednio do Rosji, natomiast we wschodniej Galicji utworzono podległą caratowi gubernię. Do powszechnego użycia jako język urzędowy wprowadzony został rosyjski. Otworzono polskie szkoły powszechne, używano podręczników sprowadzonych z Królestwa Polskiego. Nie ingerowano w swobodę wyznania, używano austriackich kodeksów sądowych, na urzędach wojskowych obsadzano Polaków rosyjskiego pochodzenia, bądź odwrotnie. W kwietniu upadła twierdza przemyska.
W kwietniu wojska rosyjskie usiłowały podbić Węgry, osłabione tymi działaniami stały się celem ataku państw centralnych w ramach tzw. operacji gorlickiej. od 7 do 11 maja nastąpił zwrot akcji, inicjatywę przejęły sprzymierzone Austro-Węgry i Rzesza. Rosjanie zmuszeni zostali do odwrotu, podczas którego zniszczyli mosty na Wisłoku w Rzeszowie. Zniszczeń w infrastrukturze dokonały również naloty samolotów niemieckich.
Fotografie ze zbiorów Podkarpackiej Biblioteki Cyfrowej:
Uspokojenie działań wojennych (11 maja 1915 – 11 listopada 1918).
Praktycznie już do końca wojny Rzeszów, jak i cała środkowa Galicja pozostały na uboczu militarnego konfliktu. Rozpoczęła się odbudowa systemu administracji samorządowej. Jabłoński, piastujący nadal funkcję burmistrza, przeprowadził rewizję miejskiej kasy, zarządził urzędową wymianę rubli ponownie na austriacką koronę, wysłał on również listy hołdownicze do władz cesarskich w Galicji. Mimo tych działań Jabłoński został odwołany z funkcji na rzecz powracającego Krogulskiego. Ówczesne władze cechowało literalne i surowe egzekwowanie prawa, co przyczyniło się do nastrojów społecznych. Sytuacji nie poprawił nawet Akt 5 listopada, który był w praktyce pustym zapewnieniem o utworzeniu nowego Królestwa pod zachodnim protektoratem. W obliczu tej sytuacji odrodził się ruch patriotyczny, m.in. rzeszowska POW. Zła sytuacja na froncie wymusiła na władzach lokalnych reglamentację pożywienia, miejskie kościoły objęto zostały częściowo tzw. "„pierwszą rekwizycją dzwonów”", które następnie przetapiano i pozyskiwano metal. Rozluźnienie dyscypliny wojskowej i ogólnie całego społeczeństwa wymogło powołanie Straży Obywatelskiej w sierpniu 1918 roku.
Powstanie II RP (1918) i traktat wersalski (czerwiec 1919).
W obliczu postanowień Rady Regencyjnej rzeszowska Rada Miasta wraz z burmistrzem 12 października 1918 roku wystosowali do niej list:
Rankiem 31 października doszło do wystąpień przeciw Austrii w Krakowie. Dochodziło do rozruchów i niepokojów społecznych. Tego samego dnia w godzinach popołudniowych pojawił się w Rzeszowie por. Włodzimierz Babka. Postanowił on pozostać w mieście i bez formalnej nominacji objąć je kontrolą. Bez wyraźnych rozkazów z dowództwa pomagała mu również POW. Doszło do zebrania polskich oficerów z austriackiego garnizonu. Rozpoczęła się mobilizacja i formowanie Wojska Polskiego. Do starć doszło z rezydującym w koszarach 4 pułkiem piechoty niemieckiej. 1 listopada Rzeszów był już wolnym miastem. 2 listopada Roman Krogulski odebrał od pierwszej grupy urzędników przysięgę wierności Państwu Polskiemu. Część uczniów z Rzeszowa wyruszyła do Lwowa, aby bronić miasto przed nacierającymi Ukraińcami.
Po wojnie ludność według ostatecznego rozrachunku spadła o 200 os. w porównaniu do roku 1914. W mieście zniszczono wiele budynków prywatnych (ok. 60) i infrastrukturę, w szczególności kolejową. W trakcie bombardowań i wycofywania się wojsk rosyjskich ogień strawił 2 dworce kolejowe – główny i Staroniwę oraz wysadzono mosty. Regularnemu szabrowaniu podlegały sklepy, zwłaszcza z alkoholem czy rzeźnie.
Po reformie administracji z 1920 roku Rzeszów stał się stolica powiatu rzeszowskiego, będącego wysuniętą na zachód jednostką administracyjną województwa lwowskiego, graniczącą w województwem krakowskim.
Lata międzywojenne.
Po odzyskaniu przez Polskę niepodległości, znaczenie Rzeszowa nadal rosło. W 1932 miał miejsce pierwszy strajk robotników w fabryce osprzętu wojennego oraz strajk chłopski, który ogarnął większą część Rzeszowszczyzny. Kolejny strajk chłopski miał miejsce w 1933 i w 1937, gdy doszło do starć z policją.
W latach 1937–1939 rozpoczęło się tworzenie Centralnego Okręgu Przemysłowego. Rzeszów stał się wówczas ważnym ośrodkiem przemysłu lotniczego i zbrojeniowego. Powstały Państwowe Zakłady Lotnicze i filia fabryki Hipolita Cegielskiego. Miasto liczyło wtedy ok. 40 000 mieszkańców.
Budowa Centralnego Okręgu Przemysłowego (od 1937).
Filia Zakładów H. Cegielskiego.
Tuż przed wybuchem II wojny światowej powstał w Rzeszowie nowy oddział. Jego budowę rozpoczęto w kwietniu 1937 na miejscu dawnej firmy „Mars”, a pierwsze obrabiarki powstawały w grudniu tego samego roku. Miał on wytwarzać nowoczesne maszyny i urządzenia. Do wybuchu wojny produkował m.in. armaty przeciwpancerne kalibru 37 mm i armaty przeciwlotnicze kalibru 40 mm (kooperował w tym zakresie z macierzystymi zakładami w Poznaniu), wozy taborowe, manierki żołnierskie, skrzynie amunicyjne i obrabiarki (około 40 szt. miesięcznie). W 1939 zakład znajdował się na etapie dochodzenia do pełnej zdolności produkcyjnej. W sierpniu 1939 zatrudniał 2500 osób. O skali zaangażowania zakładów w Rzeszowie w produkcję zbrojeniową świadczy wartość tej produkcji w stosunku wartości produkcji całego przedsiębiorstwa. Zakład w Rzeszowie produkował sprzęt artyleryjski o wartości 23 231 019 zł (36,5% wartości zamówień całego przedsiębiorstwa), inna produkcja wojskowa wynosiła 1 827 648 zł (2,8%), a obrabiarki 12 122 803 zł (18,8%). Zakład skupiał 58,1% wartości zamówień przedsiębiorstwa. Od marca 1939 wytwarzano miesięcznie 20–25 dział przeciwpancernych i 15–20 armat przeciwlotniczych, w większości na eksport do Wielkiej Brytanii i Holandii. W lipcu 1939 wyprodukowano ogółem już 80 dział. W zakładzie przygotowywano także produkcję reflektorów przeciwlotniczych o średnicy 120 cm (pierwsze trzy planowano przekazać wojsku w styczniu 1940).
II wojna światowa.
I bitwa o Rzeszów.
Dynamiczny rozwój przerwała II wojna światowa, w wyniku której miasto uległo częściowemu zniszczeniu. W ramach kampanii wrześniowej i Fall Weiß, a w późniejszym etapie, ataku wschodniego sąsiada na Polskę, kraj podzielony została między III Rzeszę, ZSRR. W regionie granicę tę wyznaczała rzeka San, stąd też Rzeszów znalazł się w obrębie Generalnego Gubernatorstwa, natomiast Przemyśl podzielony został na 2 części i stał się miastem granicznym.
W mieście wojna rozpoczęła się od bombardowań w dniach 6–8 września 1939 roku. W okresie międzywojennym w Rzeszowie powstał duży garnizon wojsk polskich (zob. Garnizon Rzeszów). Wojska ulokowano w taki sposób, aby utworzyć linię obrony przed miastem (od zachodu 10 Brygada Kawalerii), a w razie przełamania oporu stworzyć linię zabezpieczeń przed dalszą inwazją na Przeworsk i Jarosław 4 Dywizja Piechoty (III Rzesza). Komendant garnizonu, wówczas płk dypl. Stanisław Maczek obronę samego miasta powierzył 24 Pułkowi Ułanów im. Hetmana Wielkiego Koronnego Stanisława Żółkiewskiego z Kraśnika, pod dowództwem płk. dypl. Kazimierza Dworaka. Ze względu na niewielką liczebność połączonych sił wojska strony polskiej niemożliwe było utworzenie ciągłej linii obrony, w zamian zdecydowano się na utworzenie „punktów oporu” i ochronę poszczególnych obiektów. Na północnych, południowych, a przede wszystkim zachodnich obrzeżach miasta chroniono drogi wiodące od Sędziszowa i Sokołowa. Pod szczególnym nadzorem pozostawała także linia kolejowa na południe oraz wiadukt na Staromieściu. Dodatkowo linie obrony miasta wspierały: 10 Pułk Strzelców Konnych z Łańcuta, który stacjonował obecną północną część miasta od Miłocina po Rudną Wielką. Sztab Dworaka mieścił się w nieistniejącym dziś budynku Poczty Głównej przy 3 Maja.
Początkowe natarcie niemieckie nastąpiło 6 września ok. 15 i rozpoczęło się od strony Miłocina. Równolegle przeprowadzono ataki powietrzne na miasto. Bombowce nurkujące z St. G. 77 przeprowadziły bombardowanie Rzeszowa, głównie okolic dworca PKP. Po szybkim przegrupowaniu Niemcy zaatakowali bezpośrednio Przybyszówkę, a potem ponowili atak od północnego zachodu. W późniejszym etapie atakowano też Boguchwałę i Zwięczycę. Potyczki wstrzymane zostały do godziny 21 do 4 rano następnego dnia. Wówczas Niemcy wkroczyli do Rzeszowa, podjęli również próbę wysadzenia mostu na Wisłoku, która uniemożliwiłaby odwrót Polaków. Szczęśliwie most nie został zniszczony i możliwe było przemieszczenie wojska. Pogoń niemiecka czasowo zatrzymana została wówczas w Krasnym.
Pierwsza publiczna egzekucja miała miejsce na zamku w 1940 roku, zginęły 43 osoby. W 1941 roku utworzono w Rzeszowie getto, które funkcjonowało zasadniczo do lipca 1942 (wielka akcja wywózki żydowskich mieszkańców getta do obozu zagłady w Bełżcu i rozstrzeliwań kilku tysięcy z nich w lasach na północ od Rzeszowa), zaś pozostałych przy życiu żydowskich robotników przymusowych utrzymywano przy życiu do listopada 1943 roku, kiedy to nastąpiła ostateczna likwidacja getta. Większość z umieszczonych w nim Żydów (przed wojną w Rzeszowie mieszkało około 12 tys. osób pochodzenia żydowskiego) została zamordowana przez Niemców. Szacuje się, że okupację w Rzeszowie przetrwało od 50 do 100 ukrywanych przez Polaków Żydów.
Getto.
Z powodów dużej społeczności żydowskiej niemieckie władze okupacyjne zdecydowały się w 1941 roku na utworzenie w Rzeszowie getta. Ostateczna decyzja zapadła 17 grudnia tego roku, a wydał ją "Kreishauptmann" dr Heinz Ehaus. Początkowo getto nie było fizycznie odseparowane, a wyłącznie „oznaczone”, przez białe krzyże na budynkach i drzewach. Początkowo getto było niewielkim wydzielonym obszarem miasta, które zamieszkiwało ok. 12,5 tys. ludzi. Wkrótce liczba ta podwoiła się przez przymusowe przesiedlenia z okolicy. Wówczas też powstało mniejsze południowo-wschodnie getto w rejonie obecnej "ulicy Szpitalnej". Mimo znacznego stopnia izolacji społeczność żydowska była zmuszana do pracy, m.in. przy rozładunku wagonów lub kopaniu rowów. Teren getta objął 24 ulice i 2 place. W niedługim czasie przystąpiono do budowy ogrodzeniowego parkanu, wytyczono również 3 strzeżone bramy. Teren getta obejmował dużą część starego miasta na południowy wschód od Rynku aż po ulice "Lwowską, Króla Kazimierza i Szpitalną".
Wtedy wydostanie się na stronę aryjską było już praktycznie niemożliwe. Warunki bytowe były dramatyczne. Panował głód, tyfus, którego śmiertelność sięgała 40%. W sumie w getcie rzeszowskim zgromadzono ok. 25 tys. Żydów pochodzących nie tylko z samego Rzeszowa, ale także z okolicznych miejscowości. Zdarzało się również, że do wyjazdu do Rzeszowa zostały zmuszane osoby z całkiem odległych miast, jak np. Kraków. Tak, jak np. w przypadku rodziny Schwarzerów. W lipcu 1942 rozpoczęła się zasadnicza akcja likwidacji getta. Około 6 tysięcy osób zostało siłą zmuszonych do przejścia na dworzec w Staroniwie skąd trafiło do obozie zagłady w Bełżcu. Około 2000 osób, głównie chorych i dzieci, rozstrzelano w podgłogowskich lasach. W sierpniu 1000 wywieziono na wschód. Kolejny transport do Bełżca miał miejsce w listopadzie, do obozu zagłady trafiło 2000 osób.
Getto podzielone zostało na 2 części: "Westghetto", gdzie grupowane są osoby zdolne do pracy, i "Ostghetto". Ostateczna likwidacji rozpoczęła się we wrześniu 1943 roku. Większość osób trafiła do KL Auschwitz, KL Belzec, Płaszowa, lub została zabita na miejscu. Zabici zostają nawet żydowscy przymusowi pracownicy fabryki silników, co powoduje pewne zakłócenia jej funkcjonowania. Z 25 000 osób, które przewinęły się przez rzeszowskie getto, przy życiu pozostało tylko 100–200 ukrywanych przez rzeszowian.
Działalność AK i innych związków konspiracyjnych.
W Rzeszowie działały liczne organizacje konspiracyjne, m.in. „Czyn chłopsko-robotniczy” założony przez Juliana Wieczorka.
W mieście działała również grupa Gwardii Ludowej pod dowództwem Kazimierza Nycka ps. Kazek”. W lutym 1943 roku przeprowadziła akcję konfiskaty pieniędzy w „Kreisgenossenschaft” zabierając ponad 145 tys. złotych. W marcu gwardziści opanowali w biały dzień gmach Arbeitsamtu. Spalono dokumenty dotyczące wywózek Polaków na roboty do Niemiec. Ta sama grupa zlikwidowała dwóch wyższych oficerów hitlerowskich (jeden z nich był inspektorem Baudienstu na okręg rzeszowski a drugi oficerem żandarmerii polowej).
Komendantem i organizatorem Podokręgu AK Rzeszów, w skład którego wchodziły inspektoraty AK: Rzeszów, Mielec, Krosno i Przemyśl został w marcu 1943 płk Kazimierz Putek „Zworny”. W czasie „Burzy” dowodził całością działań zbrojnych na terenie wokół Rzeszowa. Mieszkał w Rzeszowie u dyrektora gimnazjum Władysława Kruszyńskiego przy ul. Hetmańskiej.
W ramach Akcji „Kośba” 25 maja 1944 r. rzeszowska grupa dywersyjna AK dokonała udanego zamachu w Rzeszowie przy ul. Batorego na najgroźniejszych gestapowców Friedericha Pottenbauma i Hansa Flaschke.
Na przełomie lipca i sierpnia 1944 r. realizując rozkaz o akcji „Burza” oddziały Armii Krajowej – przewodnicy z oddziału AK „Bacy” (W. Bernata) poprowadziły żołnierzy radzieckich w kierunku Zalesia i Słociny. Piąty pluton dywersyjny AK ppor. Grubego „Sępa” zaatakował pozycje niemieckie w rejonie Staromieścia, niszcząc dwa działka przeciwlotnicze i wybijając ich obsługę, zaś pluton Antoniego Jazłowieckiego „Ajota” wkroczył na teren przyszłej Wytwórni Sprzętu Komunikacyjnego, by zabezpieczyć fabrykę przed dalszym niszczeniem przez wycofującego się okupanta, jednak został zmuszony do wycofania się. 2 sierpnia 1944 roku do zniszczonego miasta przy pomocy AK wkroczyły wojska radzieckie. Komendant Rzeszowskiego Podokręgu AK płk Kazimierz Putek „Zworny” meldował 2 sierpnia 1944 r. komendantowi Okręgu AK w Krakowie, że „Rzeszów jest w wolny”, informował jednocześnie, iż oddziały AK współdziałały z Armią Czerwoną w opanowaniu miasta, zdobywając m.in. baterię nieprzyjaciela. W mieście spokój, na ulicach służbę bezpieczeństwa pełni AK w opaskach i z bronią. W walkach na przedpolach Rzeszowa o jego wyzwolenie zginęło Około 1200 żołnierzy Armii Czerwonej część z nich jest pochowana na Cmentarzu Wojskowym na Wilkowyi.
W czasie wojny zginęło 12 000 osób.
Po wyzwoleniu spod okupacji hitlerowskiej rozpoczęły się aresztowania oraz osadzanie na Zamku w Rzeszowie. Po zajęciu Rzeszowa przez Armię Czerwoną komendant Rzeszowskiego Podokręgu AK płk Kazimierz Putek „Zworny” ujawnił się 5 sierpnia 1944 wobec d-twa sowieckiego jako d-ca 24 DP AK i rozpoczął rozmowy z sowieckimi władzami wojskowymi, ale nie dały one żadnych rezultatów, ponieważ dowództwo AK nie uznawało PKWN. Wobec braku porozumienia polecił podległym oddziałom zejść ponownie do podziemia i kontynuować działalność konspiracyjną. Wydał rozkaz wymarszu oddziałom AK na pomoc walczącej Warszawie. Na początku października 1944 wyraził zgodę na przeprowadzenie uderzenia na więzienie na Zamku w Rzeszowie i uwolnienie więźniów. W październiku 1944 r. na miejscowym Zamku NKWD przetrzymywało i torturowało 400 żołnierzy AK. Ppłk Łukasz Ciepliński „Pług” (1913–1951) – od kwietnia 1941 r. komendant Inspektoratu Rejonowego ZWZ-AK Rzeszów, w nocy z 7 na 8 października 1944 r. dowodził akcją rozbicia więzienia na Zamku (po schwytaniu, został skazany „na pięciokrotną karę śmierci”; 1 marca 1951 r. wykonano wyrok na nim przez rozstrzelanie). 12 grudnia 1944 rozpoczęły się ponownie aresztowania żołnierzy AK w Rzeszowie przez NKWD. Został też uwięziony komendant Rzeszowskiego Podokręgu AK płk Kazimierz Putek „Zworny” z częścią oficerów swego sztabu. NKWD w więzieniu przekonało go do konieczności ujawnienia oddziałów AK w Podokręgu.
Akcja Kośba.
Był to zamach na życie 2 rzeszowskich gestapowców, Friedricha Pottebauma i Hansa Flaschke, dokonany przez żołnierzy AK o pseudonimach "Sosna" i "Jaśmin" oraz innych. Doszło do niego 25 maja 1944 roku. W rewanżu po udanej akcji Niemcy zamordowali między 38 a 60 osób. 19 maja 2009 roku przy "ulicy Batorego" odsłonięto tablice pamiątkową poświęconą zamachowcom.
Wojna, a pracownicy zakładów przemysłowych.
Niezwykle silne represje skierowane były przeciwko pracownikom Polskich Zakładów Lotniczych w Rzeszowie. Niezależnie od miejsca swojego zamieszkania, ginęli oni w różnych okolicznościach, zarówno w zbiorowych egzekucjach, jak i „wyłapywani” z tłumu. Do egzekucji ok. 40 osób doszło we wsi Lubzina, zginęło wówczas 4 pracowników rzeszowskiej fabryki. W zbiorowym mordzie, dokonanym 27 czerwca, po ataku na stację transformatorowe w dzielnicy Staroniwa zginęło kilka osób biorących udział w samej akcji, jak i siłą wyciągniętych z domów, w sumie 54 osoby, w tym 6 pracowników PZL. 2 dni później podobny los spotkał mieszkańców Zwięczycy. Aresztowano 44 osoby, z czego 19 zastrzelono na miejscu, resztę natomiast wywieziono do obozów koncentracyjnych. Bardzo silny opór stawiali również mieszkańcy Stalowej Woli i Mielca
II bitwa o Rzeszów.
W dniach 30 lipca – 2 sierpnia 1944 roku, tym razem na wschodnich przedpolach miasta rozegrała się druga bitwa o Rzeszów. Tym razem stroną nacierająca była Armia Czerwona z pomagającymi jej oddziałami Armii Krajowej. W mieście bronili się Niemcy, którzy zostali pokonani. W Wilkowyi znajduje się cmentarz poległych żołnierzy rosyjskich.
Działania NKWD wobec AK.
Przy pomocy rzeszowskiego Podokręgu AK wkroczyły 2 sierpnia 1944 roku do zniszczonego Rzeszowa wojska radzieckie i rozpoczęły aresztowania oraz osadzanie na Zamku w Rzeszowie. Po zajęciu Rzeszowa przez Armię Czerwoną komendant Rzeszowskiego Podokręgu AK płk Kazimierz Putek „Zworny” ujawnił się 5 sierpnia 1944 wobec dowództwa Armii Czerwonej jako d-ca 24 DP AK i rozpoczął z nimi rozmowy, ale nie dały one żadnych rezultatów, ponieważ dowództwo AK nie uznawało Polskiego Komitetu Wyzwolenia Narodowego. Wobec braku porozumienia polecił podległym oddziałom zejść ponownie do podziemia i kontynuować działalność konspiracyjną. Wydał rozkaz wymarszu oddziałom AK na pomoc walczącej Warszawie. A początku października 1944 wyraził zgodę na przeprowadzenie uderzenia na więzienie na Zamku w Rzeszowie i uwolnienie więźniów. W październiku 1944 r. na miejscowym Zamku NKWD, przetrzymywało i torturowało 400 żołnierzy AK.
12 grudnia 1944 rozpoczęły się ponownie aresztowania żołnierzy AK w Rzeszowie przez NKWD. Został też uwięziony komendant Rzeszowskiego Podokręgu AK płk. Kazimierz Putek „Zworny” z częścią oficerów swego sztabu. NKWD w więzieniu przekonało go do konieczności ujawnienia oddziałów AK w Podokręgu.
Od chwili wkroczenia Armii Czerwonej w 1944 rozpoczęły się represje względem opozycji i przetrzymywania żołnierzy AK w Obozach NKWD i wywózki w głąb ZSRR.
Zniszczenia.
Na mocy postanowień podległego władzom radzieckim PKWN-u w każdym większym mieście po wojnie rozpoczęło się szacowanie strat. W Rzeszowie odpowiednia komisja została powołana w 1945 roku. Do najbardziej spektakularnych akcji niszczenia nieruchomości należały: częściowe zniszczenie fabryk Polskich Zakładów Lotniczych (ponad 400 obrabiarek wywieziono, a ponad 300 zniszczono) i filii Fabryki H. Cegielskiego z Poznania. Oba przedsiębiorstwa produkowały w znacznej mierze sprzęt artyleryjski, dlatego większość sprzętu wywieziono do Niemiec. Do produkcji i przetopu stopów metali często służyły metalowe elementy nagrobków pochodzących ze Starego Cmentarza przy "ulicy Targowej". Po zajęciu miasta rozpoczął się drastyczny plan jego „przebudowy”. Często burzono, bez zważenia na ich stan, całe kwatery kamienic i domów prywatnych (m.in. przy "Mickiewicza", "Bluma" i "Joselewicza"). Wyburzona zostaje także Kaminica Klarneta przy "Grunwaldzkiej", po to aby połączyć w jedno dzisiejszą "ulicę Sobieskiego". Zniszczono 2 synagogi, a kościół garnizonowy adaptowano na magazyn.
Nie tylko w Rzeszowie, ale i całym mieście niszczono wiele pomników, m.in. Leopolda Lisa-Kuli (pomnik wysadzono, oryginalna głowa przechowywana jest w zbiorach Muzeum Okręgowego), Tadeusza Kościuszki czy Adama Mickiewicza. Pod koniec wojny w nie do końca jasnych okolicznościach zniszczone zostały Poczta Główna i sąsiadująca z nią kamienica Roderyka Alsa. Miało to miejsce tuż przed wkroczeniem do Rzeszowa wojsk radzieckich, tak więc istnieje przypuszczenie, że niemożliwe stało się zabezpieczenie sprzętu i dokumentów. W poczcie miała się znajdować stacja komunikacyjna. Wycofujące się wojska Rzeszy zniszczyły też dworzec kolejowy Rzeszów Główny.
Na podstawie obliczeń dokonanych w połowie lat 40. ustalono, że na terenie miasta (z wyłączeniem terenu getta) zginęło 440 osoby z powodu bezpośrednich działań wojennych. Około 9500 wywiezionych zostało do prac przymusowych, głównie do dzisiejszej Austrii.
PRL.
7 lipca 1945 roku w Rzeszowie ulokowano stolicę nowego województwa rzeszowskiego, które powstało z części województwa lwowskiego, która znalazła się w granicach powojennej Polsce oraz wschodnich powiatów ówczesnego województwa krakowskiego. W trakcie II wojny światowej zniszczeniu uległo wiele budynków miasta, m.in. poczta, dworzec kolejowy, prywatne domy, kamienice, które niemal natychmiast zaczęto odbudowywać. W mieście nastąpiła eksplozja demograficzna zarówno jak w czasie tworzenia COP-u, tak i po wojnie. Zaczęły powstawać nowe osiedla mieszkaniowe i budynki użyteczności publicznej, np.: Urząd Wojewódzki.
W roku 1951 do Rzeszowa przyłączono: Drabiniankę, Staroniwę, Staromieście i Pobitno oraz części: Białej, Słociny i Zwięczycy. Miasto zwiększyło swój obszar do 39 km².
W 1971 nastąpiły korekty granic miasta na wielu odcinkach i przez to Rzeszów zwiększył swój obszar do 40,3 km².
Sześć lat później, w roku 1977 miało miejsce kolejne poszerzenie granic miasta – przyłączono Zalesie, Wilkowyję oraz części: Białej, Miłocina, Przybyszówki i Słociny. Rzeszów powiększył swoją powierzchnię do 53,7 km².
Budowa „Wielkiego Rzeszowa”.
„Wielki Rzeszów” to pojęcie ukute na potrzeby gwałtownego procesu urbanizacyjnego, jaki miał miejsce w latach powojennych, używany m.in. przez Franciszka Kotulę w "Tamtym Rzeszowie", czy Marka Czarnotę w "Rzeszowskich ulicach, Rynku i Innych Sprawach".
Strajki i działalność „Solidarności”.
Porozumienia rzeszowsko-ustrzyckie.
W Ustrzykach Dolnych rozpoczął się na początku 1981 roku strajk rolników trwający przez 50 dni, który z powodu zastraszenia użyciem siły przeniesiono do Rzeszowa.
W nocy z 18 na 19 lutego 1981 roku po 50 dniach ogólnopolskiego strajku robotniczo-chłopskiego, pomimo usilnych prób jego rozbicia i oddziaływania na jego przebieg przez Służbę Bezpieczeństwa PRL – w ramach akcji "KRET", i przeniesienia się strajkujących do Rzeszowa, podpisano porozumienia rzeszowsko-ustrzyckie w Rzeszowie. Po podpisaniu porozumień przewodniczący Komitetu Strajkowego Jan Kułaj powiedział: „Chłopi, Polska nasza!”.
Sygnowali je przedstawiciele Komisji Rządowej, Komitetu Strajkowego, który działał w imieniu Ogólnopolskiego Komitetu Założycielskiego Związku Zawodowego Rolników Indywidualnych oraz przedstawiciele MZK NSZZ „Solidarność” w Rzeszowie i Krajowej Komisji Porozumiewawczej NSZZ „Solidarność”. Strajk wspierali członkowie NSZZ „Solidarność”, mieszkańcy różnych miast i rolnicy z całego kraju oraz kapłani i Rada Główna Episkopatu Polski.
Jeden z głównych rolniczych postulatów dotyczył rejestracji NSZZ Rolników Indywidualnych „Solidarność”. Nastąpiła ona dopiero w 12 maja 1981 roku. Jednak Rzeszowsko-Ustrzyckie strajki zdecydowanie to przyspieszyły, a ponadto zmusiły władzę, m.in. do zagwarantowania nienaruszalności chłopskiej własności i wolności w obrocie ziemią, zrównania praw rolników indywidualnych z prawami gospodarstw państwowych, zrównanie praw socjalnych mieszkańców wsi i miast, korzystnych zmian w oświacie na wsi oraz uznania praw religijnych, wydawania zezwoleń na budowę kościołów i zapewnienia opieki duszpasterskiej w wojsku.
Porozumienia rzeszowsko-ustrzyckie zwane "Konstytucją Polskiej Wsi" podpisali m.in.: w imieniu strony rządowej – wiceminister rolnictwa Andrzej Kacała, w imieniu strony społecznej: Józef Ślisz, Jan Kułaj (przedstawiciele rolników), Antoni Kopaczewski (przewodniczący Regionu NSZZ „Solidarność” w Rzeszowie) oraz Lech Wałęsa i Bogdan Lis (za Krajową Komisję Porozumiewawczą NSZZ „Solidarność”).
Po 1989.
1 stycznia 1999 roku miasto stało się stolicą nowo utworzonego województwa podkarpackiego.
W wyniku kolejnych poszerzeń granic o Przybyszówkę, Załęże oraz Słocinę w latach 2006–2008 miasto powiększyło swoją powierzchnię do 91,54 km², a liczba ludności przekroczyła 170 tys. 25 marca 2022 roku w ramach wizyty w Polsce miasto odwiedził prezydent Stanów Zjednoczonych Joe Biden.
Bibliografia i literatura dodatkowa.
oraz materiały pochodzące ze stron:

</doc>
<doc id="421562" url="https://pl.wikipedia.org/wiki?curid=421562" title="Bitwa pod Zborowem">
Bitwa pod Zborowem

Bitwa pod Zborowem – stoczona w dniach 15–16 sierpnia 1649 w czasie powstania Chmielnickiego.
Wojska koronne (ok. 15 000) pod wodzą króla Jana Kazimierza maszerowały na odsiecz obleganemu Zbarażowi. Po wyruszeniu ze Lwowa rozłożono obóz pod zamkiem w Białym Kamieniu, a następnie ruszono w kierunku Zbaraża.
Przeprawa w dniu 15 sierpnia.
Po wcześniejszym obsadzeniu Zborowa dragonami, w dniu 15 sierpnia wysunięto przed miasto w kierunku Jeziornej straż przednią pod dowództwem księcia Karola Samuela Koreckiego. Pod jej osłoną rozpoczęto przeprawę na lewy brzeg rzeki Strypy. Ze względu na padający od kilku dni deszcz, sunące za królem wojsko rozciągnięte było na odległość ok. 7 km wzdłuż rzeki na północ od Zborowa, między Meteniowem i Młynowcami. W pierwszym rzucie na lewy brzeg rzeki przeszłą piechota, a za nią artyleria. Następnie przez rzekę przeszedł pułk jazdy Jana Kazimierza. Gdy większa część armii królewskiej przeprawiła się już na lewy brzeg, na prawym pozostały jeszcze wozy taborowe ochraniane przez chorągwie pospolitego ruszenia powiatu lwowskiego i części przemyskiego oraz liczący 700-1500 ludzi silny oddział Krzysztofa Koryckiego. Tatarzy w liczbie 50–60 tys. żołnierzy i Kozacy byli dobrze poinformowani o ruchach armii królewskiej i z tego powodu, zostawiając część sił dla blokowania Zbaraża, z większością ruszyli szybkim pochodem naprzeciw armii Jana Kazimierza.
Tatarzy rankiem 15 sierpnia dotarli w okolice Jeziornej oddalonej 14 km od Zborowa. Część sił przerzucili w pobliże przeprawy pod Młynowcami, aby wyjść przez nią na tyły wojsk koronnych, jednak zostali odrzuceni przez pułki Kazimierza Leona Sapiehy i Stanisława Witowskiego. Równocześnie z pierwszym atakiem, nastąpił następny z kierunku Jeziornej, na wysuniętą do przodu straż przednią księcia Karola Samuela Koreckiego. Dlatego, gdy na wojska królewskie uderzyli Tatarzy, a jazda kozacka i część Tatarów zaatakowała przeprawy na północy, król i cała jego armia zostali całkowicie zaskoczeni.
Pogrom taborów na prawym brzegu 15 sierpnia.
Po niepowodzeniu pod Młynowcami, Tatarzy skierowali się na północ i przeprawili się przez rzekę pod Meteniowem i uderzyli w sile 25–30 tys. na tylną straż Krzysztofa Koryckiego na prawym brzegu rzeki. Po początkowym zaciętym oporze konnica Koryckiego zaczęła powoli cofać się na południe w kierunku Zborowa. Następnie Tatarzy zaatakowali oddziały szlachty lwowskiej i przemyskiej, z których zginęło około 200 osób. Zniszczone też zostały też chorągwie kasztelana sandomierskiego Stanisława Witowskiego i starosty stopnickiego Krzysztofa Baldwina Ossolińskiego oraz piechota węgierska Kazimierza Leona Sapiehy. Do sukcesu Tatarów przyczyniło się także to, że udało im się zdobyć drugą przeprawę pod Młynowcami, a następnie rozerwać groblę i spuścić wodę ze stawu, dzięki czemu przeszli przez rzekę, wycinając broniących przeprawy 200 dragonów z regimentu Karola Franciszka Korniakta oraz 200 z chorągwi podkanclerzego litewskiego Kazimierza Leona Sapiehy. Zginęli także starosta żyżmorski Felicjan Tyszkiewicz, stolnik chełmski Stanisław Kowalski, miecznik podolski Paweł Świrski i książę Zachariasz Czetwertyński. Tatarzy odparli także atak pospolitego ruszenia lwowskiego i pułku rotmistrza Jerzego Rzeczyckiego, zadając wojskom koronnym ciężkie straty. Jednocześnie część ordy tatarskiej spod Młynowiec nacierając dalej w kierunku na południe zaczęła rabować wozy taborowe stojące w pobliżu Zborowa, co dało wytchnienie oddziałom koronnym na prawym brzegu.
W tym czasie na lewym brzegu wojska zostające pod dowództwem króla odparły atak Tatarów, dzięki czemu Jan Kazimierz wysłał 1500 piechoty cudzoziemskiego autoramentu na pomoc prawemu brzegowi, której to ogień spędził Tatarów i ułatwił połączenie się z pozostałymi wojskami pobitej jeździe koronnej.
Bitwa na lewym brzegu 15 sierpnia.
Po pierwszym ataku Tatarów na wojska, które przeprawiły się przez rzekę na lewy brzeg, król ustawił w centrum lekkie chorągwie, dwie chorągwie husarskie (nadworna i starosty kałuskiego Jana Sobiepana Zamoyskiego). Po bokach stanęła piechota Krzysztofa Houvaldta i piesza gwardia Fromholda Ludingshausena von Wolfa, Wiewierskiego i majora Gizy. Na lewym skrzydle stanęli młodzi Jerzy Sebastian Lubomirski wraz z Janem Sobieskim (była to jego pierwsza bitwa), a także chorągwie Adama Kisiela, Krzysztofa Koniecpolskiego, rajtaria i pospolite ruszenie województwa sandomierskiego i województwa ruskiego. Za nimi w odwodzie dwie chorągwie Wawrzyńca i Tobiasza Minorów. Na prawym skrzydle chorągiew Jerzego Ossolińskiego, Stanisława Rewery Potockiego, Gabriela Stępkowskiego, chorągwie Sapiehy, dragonia Zygmunta Denhoffa, pospolite ruszenie województw bełskiego i przemyskiego. Poszczególne pułki były oddzielone od siebie artylerią bronioną przez piechotę Zygmunta Przyjemskiego i Kossa. Wojsko królewskie uszykowano tak, by jego boki chronił staw po lewej i trudne do przebycia parowy po prawej, a na tyłach obsadzone przez dragonów miasto i przeprawy zablokowane wozami taborowymi. Pierwszy atak Tatarzy wykonali na prawe skrzydło, które odparło atak, a następnie Tatarzy przejechali przed frontem i zaatakowali skrzydło lewe, które częścią sił obeszli parowami i zaatakowali też z boku i od tyłu co spowodowało, że królewskie lewe skrzydło zaczęło się gwałtownie cofać, załamywać i iść w rozsypkę. W tej sytuacji król Jan Kazimierz osobiście z rapierem w ręku zatrzymywał żołnierzy krzycząc "„Nie odstępujcie mnie panowie, i ojczyzny wszystkiej! Pamiętajcie na sławę przodków waszych”", wspierając ich następnie dwoma chorągwiami jazdy kozackiej, ostrzałem z flanki rajtarów, artylerii i dwóch kompanii piechoty gwardii królewskiej, którymi dowodził Mikołaj Giza. Zaraz potem Stanisław Rewera Potocki z prawego skrzydła, zebrał kilka pułków jazdy ze swojego drugiego rzutu i uderzył w lewe skrzydło atakujących Tatarów, przez co zmusił ich do odwrotu.
Na tym zakończyły się starcia pierwszego dnia bitwy, w którym wg Albrychta Stanisława Radziwiłła wojska koronne utraciły około 2 000 ludzi oraz prawie cały tabor, a Tatarzy około 3 500, jednak w skali całości ich sił straty te nie były tak duże jak straty wojsk królewskich. W pierwszym dniu walk nie uczestniczyły oddziały zbuntowanych Kozaków Chmielnickiego, których główne siły dotarły spod Zbaraża pod Zborów dopiero późnym wieczorem 15 sierpnia lub w nocy z 15/16 sierpnia. W tym czasie Polacy przystąpili do prac polowych umacniając swoje stanowiska obronne poprzez sypanie szańców pod kierunkiem Krzysztofa Arciszewskiego, Zygmunta Przyjemskiego i generała majora Christopha von Houwalda, który je zaprojektował.
Atak na obóz 16 sierpnia.
W nocy na 16 sierpnia wszystkie wojska koronne znalazły się na prawym brzegu Strypy i do rana zajęte były pospieszną budową fortyfikacji ziemnych. Fortyfikacje projektu von Houvalda wzmocnione były przez szybko zbudowane bastiony, forty i reduty. Wewnątrz fortyfikacji wzniesiono także duży fort (90 × 90 m) o narysie półbastionowym. Nastroje w obozie koronnym były jednak fatalne. Z polskiego obozu zdezerterowało dwóch oficerów: rotmistrz Teodor Bełżecki i Budziński, a jakiś Litwin miał zbuntować aż tysiąc żołnierzy. Zaalarmowany o tych wydarzeniach i plotkach o ucieczce monarchy przez kapelana Cicierskiego, król Jan Kazimierz w nocy przy pochodniach obszedł swoje wojska żeby podnieść na duchu żołnierzy zapewniając "„Jam król. Nie bójcie się, raczej własnym ciałem zagrodzę nieprzyjacielowi dalszą drogę, niż pomyślę o ucieczce!”". Tej samej nocy wysłano do chana tatarskiego jeńca z listem przypominającym o jego dawnej przyjaźni z Władysławem IV i ofertą negocjacji rozejmowych.
Drugiego dnia bitwy oddziały tatarskie nie prowadziły większych działań zbrojnych i większość działań podejmowali Kozacy. Przypuszczalnie było to związane z faktem, że chan tatarski zmęczony miesięcznym oblężenie Zbaraża rozważał już podjęcie negocjacji i dlatego działania Tatarów były ograniczone. Pierwsze natarcie Kozacy rozpoczęli atakując zbudowane w nocy umocnienia ziemne, które jednak zostały odparte ogniem artylerii, piechoty oraz kontratakami dragonii starosty opoczyńskiego Zbigniewa Oleśnickiego i jazdy Tomasza Strzałkowskiego. Kozacy znacznie lepiej radzili sobie atakując od tyłu miasto Zborów, gdzie pułkownik Hładki na czele swojego pułku, przy wsparciu Tatarów, sforsował drewniany parkan i zaczął sypać swoje szańce. Kozaków wyparła dopiero polska czeladź obozowa zagrzewana do ataku osobiście przez króla i prowadzone przez jezuitę Stefana Lisieckiego, franciszkanina Rościszewskiego (byłego żołnierza), 200 dragonów i niedoszłego hetmana Kozaka Semena Zabuskiego, który walnie przyczynił się do wyparcia nieprzyjaciela z cerkwi panującej nad polskim obozem. Według Franciszka Rawity-Gawrońskiego, nieprzyjaciel przeprowadził dwadzieścia nieudanych szturmów na obóz i stracił kilka chorągwi. Około południa, lub wczesnym popołudniem, przybył posłaniec od Islam Gereja III z wiadomością o przyjęciu przez chana propozycji podjęcia rozmów pokojowych. Do pisma chana dołączony był również list Chmielnickiego do króla Jana Kazimierza.
Pertraktacje.
Walki przerwały pertraktacje, które po wysłaniu listu do chana krymskiego Islama Gireja III i otrzymaniu od niego odpowiedzi rozpoczęli wieczorem w imieniu Rzeczypospolitej kanclerz wielki koronny Jerzy Ossoliński i podkanclerzy litewski Kazimierz Leon Sapieha, a po stronie Chanatu Krymskiego wezyr Sefer Gazi aga. Kolejne rozmowy rozpoczęły się 17 sierpnia i brali w nich udział Ossoliński, Sefer Gazi aga i Chmielnicki. Chan Islam Girej III, zniechęcony miesięcznym oblężeniem Zbaraża, nie miał większej ochoty na trudy nowego oblężenia pod Zborowem i dał się przekonać Ossolińskiemu, tym bardziej że Polacy zgodzili się zawrzeć sojusz, zapłacić Tatarom okup w wysokości 200 tys. talarów, tj. 600 tys. zł, płacić doroczne podarunki, a poza tym całkowite rozbicie armii polskiej nie leżało w interesie Chanatu, bo wzmacniałoby zbyt bardzo Kozaków. W tej sytuacji chan zmusił Chmielnickiego do podjęcia rokowań z Polakami. 18 sierpnia prowadzono już właściwe rokowania z Kozakami, których reprezentował formalnie Chmielnicki wraz z asaułami. W imieniu króla zaś pertraktacje prowadzili Jerzy Ossoliński, Kazimierz Leon Sapieha, Krzysztof Koniecpolski i Adam Kisiel. Postulaty kozackie zamykały się w 18 punktach, tzw. "Punktach o potrzebach wojska zaporoskiego". W środę 18 sierpnia uzgodniono ostatecznie warunki, a podpisane egzemplarze dokumentów wymieniono następnego dnia. Składały się one z trzech oddzielnie sporządzonych pism i one też określały całościowo warunki zawartej ugody. Były to: "Punkta traktatu z chanem"; "Reversalis chański"; "Deklaracja łaski królewskiej dana wojsku zaporoskiemu". Z Kozakami zawarto ugodę, mocą której m.in. wydzielono dla Kozaków województwa kijowskie, bracławskie i czernichowskie oraz podniesiono rejestr kozacki do 40 000, Czehryń jako uposażenie władzy hetmańskiej dla Bohdana Chmielnickiego; amnestia dla Kozaków, zgoda na wybieranie jasyru przez Tatarów w drodze powrotnej na Krym. W dniu 19 sierpnia do polskiego obozu przed oblicze króla przybył osobiście Chmielnicki. Moment „pojednania” Chmielnickiego z królem odnotował w swoim pamiętniku Stanisław Albrycht Radziwiłł, opisując, że po przysłaniu przez króla jako zakładnika generalnego starosty krakowskiego Jerzego Lubomirskiego przybył przed oblicze króla Chmielnicki i padłszy na ziemię, wśród łez powiedział: "Co się stało, to się stało; królu, przebacz grzech".
Sporządzone z polecenia Ossolińskiego urzędowe sprawozdanie o wyprawie zborowskiej przedstawiało bitwę jako wielkie zwycięstwo, jednak w istocie było jedynie krótkim kompromisem, dzięki któremu uratowano jednak resztki armii koronnej od całkowitej zagłady oraz uratowano załogę Zbaraża przed kapitulacją. 20 sierpnia chan wraz z Chmielnickim powrócili ponownie pod Zbaraż w celu wyegzekwowania części okupu od oblężonych i dopiero stamtąd rozjechali się do Czehrynia i na Krym. 22 sierpnia Jan Kazimierz wyruszył w drogę powrotną, kierując się na Gliniany, gdzie przybył 25 sierpnia, i Lwów, gdzie przybył 28 sierpnia i gdzie wydał przypuszczalnie uniwersał odwołujący pospolite ruszenie.
Porozumienie z Chanatem Krymskim nie trwało długo (do bitwy pod Beresteczkiem w niecałe dwa lata później), ale położyło podwaliny pod sojusz z Krymem w czasach Potopu szwedzkiego.

</doc>
<doc id="421564" url="https://pl.wikipedia.org/wiki?curid=421564" title="Oblężenie Smoleńska (1632–1634)">
Oblężenie Smoleńska (1632–1634)

Oblężenie Smoleńska trwało od 18 października 1632 do 4 października 1633 i było głównym etapem działań zbrojnych podczas wojny polsko-rosyjskiej 1632–1634. Wojna wybuchła wkrótce po śmierci Zygmunta III Wazy. Po 2 latach blokady miasta oblegającą Smoleńsk armię rosyjską otoczyły i pokonały w bitwie (odsiecz smoleńska) siły polsko-litewsko-kozackie, zmuszając Rosjan do kapitulacji. Konsekwencją było podpisanie pokoju w Polanowie.
Marsz głównej armii rosyjskiej i blokada Smoleńska.
Mimo tego, że Sobór Ziemski zdecydował się na wojnę z Polską już 20 czerwca 1632 roku, armia rosyjska wyruszyła z Moskwy dopiero 9 sierpnia, a granicę polską pierwsze rosyjskie oddziały naruszyły 30 września. Łącznie na Rzeczpospolitą uderzyły siły liczące około 60 000 żołnierzy, z czego główna armia dowodzona przez Michaiła Szeina (który kierował obroną Smoleńska w latach 1609–1611) liczyła 25 000 żołnierzy i 158 dział. Celem Szeina było wtargnięcie do ziemi smoleńskiej i zdobycie Smoleńska, głównego miasta tego regionu.
Armia Szeina z powodu błotnistego terenu maszerowała wolno – 20 września opuściła Możajsk i dopiero 6 października dotarła do Wiaźmy. Tam Szein wydzielił silną straż przednią, która pod wodzą Fiodora Suchatina i Aleksandra Lesleya zdobyła 28 października Dorohobuż (oblężenie Dorohobuża), otwierając głównej armii drogę na Smoleńsk. Ponieważ samo miasto padło wcześniej i potem bronił się tylko zamek, część straży przedniej ruszyła na Smoleńsk, gdzie dotarła 18 października. Całość powolnie maszerujących sił Szeina dotarła pod Dorohobuż dopiero 30 października. Szein urządził w Dorohobużu główny punkt zaopatrzeniowy swej armii. Początkowo Smoleńsk blokowały lotne oddziały lekkiej kawalerii rosyjskiej, a stacjonujący w Dorohobużu Szein zaczął wysyłać pod Smoleńsk większe oddziały dopiero w listopadzie.
Przed przybyciem głównych sił wojska rosyjskie blokowały twierdzę smoleńską lotnymi oddziałami kawalerii. Oddział Nikołaja Nierybina wzniósł umocnienia zwane ostrożkami w Długich Mostach, Bogdan Oziereński zbudował analogiczne umocnienia w Świerkowych Łukach, a mający 500 Kozaków ataman Bałasz zbudował ostróżki w Krasnem. Dowódcy ci zwalczali oddziały wojewody Gosiewskiego wysłane po prowiant lub na rozpoznanie. Blokada ta okazała się zbyt słaba dla hetmana Radziwiłła, który wprowadził w listopadzie do twierdzy w Smoleńsku roty piechoty Rama, Falka i Heykina oraz chorągwie jazdy Zaruckiego, Madalińskiego i Adamowicza – łącznie 600 żołnierzy.
Stojący wciąż w Dorohobużu Szein 26 listopada wydał rozkaz, by cała armia przygotowała się do wymarszu. Całość głównych sił opuściła Dorohobuż do 15 grudnia, a ponieważ ziemia była już zamarznięta, marsz był szybszy i armia Szeina rozłożyła się pod Smoleńskiem w dniach 16–20 grudnia. W tym momencie dopiero rozpoczęło się regularne oblężenie Smoleńska. Mrozy ułatwiły transport artylerii, za to niezmiernie utrudniona została budowa szańców, co znacznie opóźniło działania oblężnicze armii rosyjskiej. Zanim główne siły Rosjan przybyły pod twierdzę, załoga Smoleńska spaliła przedmieścia.
Aleksandra Gosiewskiego nie było w twierdzy w chwili nadejścia głównych sił rosyjskich. Wojewoda na początku grudnia wezwany został listownie przez Władysława IV, zostawiając dowództwo trzem osobom. Byli to: podwojewodzi smoleński porucznik Samuel Drucki Sokoliński, porucznik chorągwi husarskiej Jakub Wojewódzki oraz horodniczy Malcher Godziewski. Wojewoda Gosiewski przybył 17 grudnia do Orszy, gdzie spodziewał się posiłków dla oblężonego Smoleńska w sile 400 żołnierzy. Czekały tam na niego tylko dwie chorągwie – husarska Hrehorego Mirskiego i kozacka Krzysztofa Kleczkowskiego. Do czasu koncentracji reszty sił Gosiewski pozostawał poza twierdzą i obrońcy byli zdani sami na siebie.
Szein początkowo otoczył twierdzę dwoma warownymi obozami – wschodnim i zachodnim. Szein utworzył także szereg redut po obu stronach Dniepru. Po zaprowadzeniu ścisłej blokady miasta armia oblężnicza czekała do wiosny na nadejście ciężkiej artylerii, która pozwoliłaby rozpocząć skuteczne oblężenie. Pod Smoleńsk Rosja wysłała jednostki cudzoziemskie oraz rosyjskie pułki piechoty przeszkolone na sposób zachodnioeuropejski. Reszta wojsk rosyjskich miała wtargnąć w głąb Rzeczypospolitej, by uniemożliwić dotarcie odsieczy.
Twierdza smoleńska.
Twierdza smoleńska z carskiego rozkazu została przebudowana w latach 1598–1609 – wcześniejsze wały drewniano-ziemne zastąpiono murem długości 6500 metrów, wysokości 10–15 metrów i grubości 5–6 metrów. Od wewnątrz, czyli od strony miasta, mury zostały wsparte konstrukcjami w formie arkad – w co drugiej arkadzie umieszczony został otwór strzelniczy, na przemian w dolnej i górnej części muru. W ten sposób powstały dwa rzędy otworów o średnicy 18–20 centymetrów. Mury zwieńczone zostały blankami wysokości 250 centymetrów, przy czym co druga miała otwór strzelniczy. Przed ewentualnymi pracami minerskimi chronić miał dwumetrowy kamienny cokół oraz głębokie na 4 metry i grube na 6,5 metra fundamenty. Na murach co 150-300 metrów umieszczone zostały baszty umożliwiające prowadzenie bocznego ognia przeciwko szturmującym twierdzę wojskom. Miały one 21 metrów wysokości (tylko baszta nad Dnieprem miała 33 metry). Górna część baszt była w formie tzw. machikułów, czyli była wysunięta ponad dolną część, dzięki czemu możliwy był ostrzał podnóża baszty (przez odpowiednio umieszczone otwory).
Obliczono, że Smoleńsk dla skutecznej obrony winien mieć garnizon liczący minimum 2000 żołnierzy. Załoga Smoleńska liczyła 2212 ludzi (w tym 1447 zaciężnych żołnierzy, 279 Kozaków służebnych i 483 szlachty z pospolitego ruszenia) oraz posiadała potężną artylerię w postaci 170 dział. Fortyfikacje twierdzy smoleńskiej zostały niedawno naprawione i unowocześnione przez wojewodę smoleńskiego Aleksandra Gosiewskiego. Do dawnych umocnień dobudowano potężną pięciobastionową fortyfikację nazwaną „fortalicją zygmuntowską”, a od południowej strony, która była najbardziej dostępna dla nieprzyjaciela, usypano wysoki wał wzmocniony palisadą. Twierdza była bardzo dobrze zaopatrzona w żywność, jednak poważnym problemem była niedostateczna ilość prochu i amunicji. Na szczęście dla obrońców Szein postanowił nie szturmować twierdzy przed końcem zimy, czekając na przybycie artylerii oblężniczej.
Obóz Szeina.
Główny obóz Szeina założony został 5 kilometrów na wschód od Smoleńska, w kolanie Dniepru, gdzie dzięki zbudowaniu dwóch mostów na tratwach miał zapewniony kontakt z Moskwą i Dorohobużem. Jeden z mostów zabezpieczono drewniano-ziemnymi szańcami, a drugi redutą osłaniającą przedmoście oraz obsadzoną przez Kozaków Dońskich redutą na Górze Dziewiczej.
Zachodni skraj rosyjskiego obozu oparty został o głęboki jar, w którym płynęła rzeczka wpadająca do Dniepru. W ten sposób obóz mógł być zaatakowany tylko wąskim pasem od strony południowo-wschodniej. Obóz otoczony został drewniano-ziemnym wałem z rowem oraz miał niewielką ilość bastionów, w których umieszczono bramy. Obwód obozu miał blisko 3500 metrów. W obozie stanęła główna kwatera Szeina, mieszkalne baraki dla bojarów, różne warsztaty, magazyny oraz piekarnie.
Wojska rosyjskie zbudowały także umocnienia naprzeciwko murów obleganej twierdzy. Od wschodniej strony, zaraz za potokiem i dwoma stawami miejskimi, zbudowana została reduta z 5 działami, którą dowodził pułkownik Karol Jacobi. Dwa działa mogły ostrzeliwać mury, mając także pod kontrolą pobliski most. Pozostałe 3 działa, umieszczone koło starej cerkwi nad stawami, wymierzone były w mury twierdzy. Przed ogniem załogi twierdzy żołnierzy Jacobiego chronić miała linia okopów, która ciągnęła się od stawów i strumienia aż do Dniepru. Pobliska grobla ułatwiała organizowanie akcji przeciwko miastu.
Na południe od reduty Jacobiego zbudowana została druga reduta, gdzie dowodził pułkownik Damm. Reduta ta znajdowała się naprzeciw południowo-wschodniej części murów Smoleńska. Na odcinku od bramy Abramowskiej do Małachowskiej stanęły pułki Hansa Fuksa, Wilhelma Rozworna, Aleksandra Lesleya, Tobiasza Unzena i Tomasza Sandersona. Lesley, który miał pod sobą dwa pułki (jeden sołdatski i jeden cudzoziemski) oraz dowodził całością tej grupy, która miała działać naprzeciw najsłabszego fragmentu twierdzy. To sugerowało miejsce, gdzie Szein zamierzał przeprowadzić pierwszy szturm. W odległości 300 metrów od baszt twierdzy Szein nakazał budowę osłony złożonej z wielkich koszy wypełnionych śniegiem. Po zalaniu wodą i zamarznięciu była to bardzo dobra osłona przed kulami w okresie zimowym.
Dalej od murów stanęła piechota zaciężna Jakuba Charleya, która miała prowadzić działania blokujące – w tym celu około 900 żołnierzy rozmieszczono w czterech redutach utworzonych na obszarze od bramy Małachowskiej do Fortalicji Zygmuntowskiej. Między redutami ustawiono kobyliny, czyli zasieki z powalonych drzew, których obcięte konary zostały zaostrzone.
Zastosowany przez Rosjan system połączonych mostami obozów warownych, który blokował także drogę wodną do twierdzy, był wzorowany na metodzie zastosowanej przez wojska hiszpańskie podczas oblężenia Bredy, które miało miejsce w latach 1624–1625. Najsłabszym punktem oblężniczego pierścienia był północny brzeg Dniepru, gdzie na leżącej naprzeciw mostu smoleńskiego (chronionego redutą) Górze Pokrowskiej umieszczony był tylko niewielki oddział obserwacyjny.
Główne oblężenie.
W okresie zimowym oblężnicza armia moskiewska straciła kontakt z zapleczem. Obozujący w polu Rosjanie cierpieli zimno, głód i choroby, toteż morale armii Szeina znacznie osłabło. W końcu stycznia przybyły posiłki pod wodzą księcia Szymona Prozorowskiego, który założył obóz około 5 kilometrów na zachód od Smoleńska, gdzie miał osłaniać siły oblężnicze przed polską odsieczą. Obok Prozorowskiego przybyły także oddziały pod wodzą Nagoja. Ponieważ u Nagoja, tak jak u Prozorowskiego, była głównie jazda i Kozacy, uznano, że ci też nie wezmą bezpośredniego udziału w oblężeniu.
Obóz Prozorowskiego zbudowano tak, by mieć pod kontrolą drogi do Orszy i Krasnego. Miejsce, gdzie zbudowano szańce, i bez tego miało charakter obronny – od północy obóz osłaniał Dniepr, a z pozostałych stron rzeka Jesienna, która dopływała do Dniepru dwoma bagnistymi korytami o kształcie bliskim literze U. Utworzony przez otaczające wody plac był na tyle obszerny, by pomieścić kilka tysięcy żołnierzy. By obozująca tu jazda mogła prowadzić działania ofensywne, zbudowano po dwa mosty przez Jesienną i przez Dniepr.
Na początku 1633 roku Szein nakazał ostrzał najsłabszej części murów twierdzy. Ponieważ ciężka artyleria oblężnicza jeszcze nie przybyła, ogień prowadziły niewielkie sześciofuntowe działa, które jednak nie poczyniły wielkich szkód.
28 lutego 1633 roku stojący pod Krasnem hetman Krzysztof Radziwiłł utworzył oddział liczący 750 żołnierzy, złożony z petyhorców, husarii i 200 dragonów dowodzony przez Jerzego Jurzyca. Gdy hetman przeprowadził pozorowany atak na obóz Prozorowskiego, oddział Jurzyca bez przeszkód dostał się 3 marca w okolice twierdzy smoleńskiej. Ponieważ w nocy siły Jurzyca straciły ze sobą kontakt, do twierdzy dostało się jedynie 294 żołnierzy (53 husarzy, 141 petyhorców i 100 dragonów), wzmacniając załogę liczebnie i dostarczając amunicję oraz 10 000 złotych na żołd dla załogi.
Dopiero w pierwszej połowie marca do obozu Szeina przybyły pierwsze ciężkie działa, które z wielkim trudem przyciągnięto z Moskwy – niektóre z nich wymagały aż kilkudziesięciu koni.
Przebywający w Krasnem hetman Radziwiłł otrzymał 20 marca list od dowodzącego obroną twierdzy podwojewodziego smoleńskiego Samuela Druckiego-Sokolińskiego, z którego dowiedział się, że Rosjanie jeszcze nie rozpoczęli podkopów, a mury twierdzy, mimo ciągłego ostrzału artyleryjskiego, trzymają się dobrze. Niepokojąca była za to wieść o bardzo małych zapasach żywności i amunicji. To skłoniło hetmana, by posłać do twierdzy jeszcze jeden oddział wraz z kulami i prochem. Ponieważ jazda była potrzebna do działań dywersyjnych, hetman postanowił posłać tym razem piechotę.
W Wielką Sobotę 26 marca z obozu pod Krasnem ruszyła druga wyprawa mająca na celu wzmocnienie obrony twierdzy smoleńskiej. Twierdzę zasilić miały 4 roty piechoty (Dyniego, Wołkanowskiego, Zakrzewskiego i Rudzkiego) liczące łącznie 600 żołnierzy. Dla ochrony piechocie dodano kilka chorągwi kozackich dowodzonych przez wojskiego mścisławskiego Jakuba Madalińskiego. Razem z piechotą ruszyło 16 koni niosących worki z prochem oraz 2 konie z knotami. Piechurzy nieśli kule i ładunki do broni palnej. Podążano tą samą trasą co Jurzyc, a po dotarciu do Żarnówki skierowano się na Dniepr i po przeprawieniu się na północny brzeg rzeki ruszono na Smoleńsk. Ze względu na katolickie święta oraz wywołane deszczem i odwilżą roztopy Prozorowski nie spodziewał się takiej akcji. Dzięki temu nikt nie przeszkodził wyprawie i jedynie przypadkowo trafiono na rosyjski pułk jazdy Lapunowa, który po krótkiej walce rozbito, biorąc do niewoli Lapunowa i kilku bojarów. Wkrótce za dnia, na oczach całej armii rosyjskiej, z rozwiniętymi chorągwiami litewska piechota przeszła przez most na Dnieprze i wkroczyła za mury Smoleńska wraz z całym transportem amunicji. Chorągwie kozackie, nie niepokojone, wróciły tą samą trasą przyprowadzając do obozu rosyjskich jeńców.
Posiłki bardzo się załodze twierdzy przydały, bo właśnie w drugiej połowie marca Rosjanie zintensyfikowali swoje działania oblężnicze. Osłaniające działa kosze szańcowe, dotąd wypełnione lodem, zostały zapełnione ziemią uzyskaną z kopanych przez Rosjan aproszy, które w postaci zygzaków zbliżały się do murów twierdzy, pozwalając wojskom rosyjskim pod ich osłoną podejść bliżej Smoleńska. W oczekiwaniu na ciężką artylerię armia rosyjska przystąpiła także do prac minerskich. Prace te były szczególnie intensywnie prowadzone naprzeciw południowo-wschodniej części twierdzy, od bramy Abramowskiej po Małachowską. Od tej strony przybliżono do murów Smoleńska linię szańców i przykopów.
W odległości kilkudziesięciu kroków od murów twierdzy zajął ufortyfikowaną pozycję pułk Fuksa, który ostrzeliwał z dział bramę Abramowską oraz prowadził podkopy w kierunku stojącej obok baszty w celu założenia miny. Choć w ciągu kilku tygodni udało się Rosjanom dotrzeć aż pod fundamenty, mina nie została założona. Przeszkodziły temu wody podskórne, które były tak obfite, że nie udało się ich zatamować. W tych warunkach detonacja ładunku prochowego była niemożliwa.
Na północ od pozycji Fuksa, nad Dnieprem, znajdował się oddział Jacobiego. Prowadził on przykopy między trzecią a czwartą basztą licząc od rzeki. Jacobi miał ustawione działa naprzeciw Starej Cerkwi, skąd ostrzeliwał mury oraz miejski most.
Najsłabszy odcinek murów Smoleńska znajdował się między bramami Jeleńską i Małachowską - na tym odcinku były cztery baszty. Tu właśnie Rosjanie skoncentrowali swój największy wysiłek i z tego powodu Lesley zbudował w tym rejonie linię szańców w odległości 300 metrów od murów twierdzy. Dla umieszczenia najcięższej artylerii podwyższano tutaj nasyp aż do chwili, gdy jego wysokość zrównała się z wysokością murów twierdzy. Nasyp ten był jednocześnie osłoną dla prac minerskich, którymi kierowali cudzoziemscy inżynierowie. Chodnik minerski skierowano na drugą basztę z kolei, licząc od bramy Małachowskiej. Szańce Lesleya zostały połączone z pozycjami Fuksa biegnącymi równolegle do murów twierdzy długimi przykopami.
Największe działa umieszczono na wysokich szańcach Lesleya, naprzeciw tej części murów Smoleńska, które jeszcze nie były dostatecznie naprawione po ostatniej wojnie. Łącznie zebrano tu 36 dział i moździerzy – większość strzelała pociskami 24 i 30 funtowymi. Najcięższa bateria zwana była „Kotem” – liczyła ona 4 działa strzelające pociskami 48 i 55 funtowymi. Umieszczono tutaj także największe działo w armii Szeina, zwane „Jednorogiem”, które strzelało pociskami o wadze 70 funtów.
Pułk Damma, który pierwotnie stacjonował między siłami Jacobiego i Fuksa, dowództwo rosyjskie przeniosło wiosną na drugą stronę Smoleńska, gdzie zajął pozycje w nowej reducie między cerkwią Świętego Michała a biegnącym przed murami miejskimi wąwozem, którym płynęła niewielka rzeczka o nazwie Czuryłowka. Linia szańców usypana przez żołnierzy Damma sięgnęła aż brzegów Dniepru. Damm posiadał tylko 3 działa, które umieszczono tuż nad wąwozem - ich ogień skierowano na jedną z baszt. Oczywiście nie było szans, by utworzyć tu wyłom w murach, bo taki wyłom w tym miejscu nie miałby sensu z powodu Fortalicji Zygmuntowskiej skutecznie uniemożliwiającej przeprowadzenie szturmu. Pułk Damma miał jedynie absorbować w tym miejscu siły obrońców, by nie mogli przyjść z pomocą bardziej zagrożonym odcinkom. Obok tego w zasięgu dział Damma znalazł się most miejski, co miało uniemożliwić Radziwiłłowi dostarczenie twierdzy kolejnych posiłków.
Do wiosny armia rosyjska pod Smoleńskiem uległa wzmocnieniu, osiągając stan 30 000 żołnierzy i 158 dział. Wiosną pod Smoleńsk przybyli Tatarzy kazańscy i astrachańscy w sile kilku tysięcy, budując nad Dnieprem lekkie szałasy, ale bez wałów ochronnych.
Na północy, za Dnieprem, zbudowany został na wzgórzu noszącym nazwę Pokrowska Góra wielki fort, którego garnizon stanowił pułk Jerzego Matissona. Między obozem księcia Prozorowskiego a Smoleńskiem stanowiska zajął pułk cudzoziemskiej rajtarii dowodzony przez Charles’a d’Eberta oraz pułk rosyjskiej piechoty. Główne siły Szeina stały na południowy wschód od obleganej twierdzy, a łączność między Prozorowskim a Szeinem zapewniał łańcuch 4 redut połączonych kobylinami (drewniane zasieki), obsadzonych przez pułk cudzoziemskiej piechoty dowodzony przez Jakuba Charleya. Od wschodu między Smoleńskiem a głównym obozem pozycje zajął pułk piechoty rosyjskiej. Tak więc Smoleńsk otoczony został ze wszystkich stron.
Gdy wiosną stopiły się śniegi, do energicznych działań przystąpił hetman Krzysztof Radziwiłł, który nękał armię oblężniczą na jej tyłach, kilkakrotnie gromiąc transporty i podjazdy rosyjskie. Szein doszedł do wniosku, że ma przeciwko sobie duże siły i z tego powodu zamknął swe oddziały w obozach. Dzięki temu właśnie Radziwiłł dwukrotnie przedarł się w marcu z posiłkami przez oblężniczy pierścień do cierpiącego głód Smoleńska. Wspierana przez Radziwiłła załoga twierdzy broniła się dzielnie.
Wraz z nadejściem ciężkich dział armia Szeina przystąpiła do bardziej aktywnych działań. W czerwcu przybyły dwa pułki piechoty sołdatskiej dowodzone przez Jerzego Matissona i Wilhelma Kitta. Matisson zajął pozycję na Górze Pokrowskiej, niemal naprzeciw bramy Dnieprowskiej i wychodzącego z niej mostu, stanowiąc główny trzon sił blokujących Smoleńsk. U stóp wzgórza zbudowano linię szańców z trzema redutami. W środkowej reducie umieszczono działa, które kontrolowały most wraz z całym przedmościem. Nad brzegiem Dniepru stała murowana cerkiew Świętych Piotra i Pawła, leżąca przy drodze idącej do Kuzina. Ze względu na osłaniający ją strumień miała świetne walory obronne, co wykorzystali Rosjanie, budując tam redutę z działami. Reduta ta, zbudowana na wiosnę, nie mogła być wielka i nie mieściła wielu żołnierzy. Dopiero po przybyciu Matissona połączono ją linią zasieków z redutami zbudowanymi przez przybyły w czerwcu pułk. I wtedy dopiero, czyli w czerwcu 1633 roku, Smoleńsk został całkowicie odcięty od świata zewnętrznego, a przede wszystkim od kontaktów z siłami hetmana polnego Krzysztofa Radziwiłła.
Spodziewający się odsieczy Rosjanie pułk Wilhelma Kitta umieścili blisko obozu Prozorowskiego i Nagoja. Żołnierze Kitta usypali linię szańców na wzgórzu na lewym brzegu rzeki Jesiennej, zajmując pozycje na przedpolu rosyjskiej jazdy. Ponieważ jazda Prozorowskiego była nieprzerwanie nękana przez Radziwiłła, jej wódz postanowił otoczyć swój obóz silnymi umocnieniami drewniano-ziemnymi wraz z zasiekami. Kazał też usypać tamy przy ujściu obu odnóg Jesiennej do Dniepru, dzięki którym przed drewniano-ziemną twierdzą jako dodatkowa ochrona powstały szerokie rozlewiska.
Gdy z końcem marca Rosjanie przystąpili do intensywnego ostrzału południowo-wschodniego odcinka Smoleńska, oddawali dziennie 400–600 strzałów. Największe szkody wywoływał ostrzał ze strony baterii „Kot”. Kule działowe wpadały niekiedy nawet do domów mieszczan. Na początku kwietnia zawaliły się górne części baszt między bramą Małachowską a Jeleńską. Dwie z tych baszt, mająca kwadratowy kształt Antyfonowska i okrągła baszta Jewstafiewska, zrównały się z murem. Niektóre fragmenty muru zniszczono do tego stopnia, że można było wtargnąć do twierdzy bez konieczności użycia drabin.
Gdy do Krasnego doszła wieść o tym, że wojska Szeina przeprowadziły podkopy sięgające już pod mury Smoleńska i planują szturm na 29 kwietnia, znajdujący się w obozie pod Krasnem hetman polny litewski Krzysztof Radziwiłł postanowił dokonać dywersji. Zostawił więc w obozie część piechoty i ruszył na obóz Prozorowskiego. Rosjanie postanowili wykorzystać to i zaatakować Krasne, co zmusiło Radziwiłła do zaprzestania ataku na Prozorowskiego. Powrót Radziwiłła zmusił Rosjan do rezygnacji z ataku na Krasne. Kilka dni później hetman litewski wyprawił z Krasnego 2000 żołnierzy z amunicją oraz 40 beczkami prochu dla twierdzy, jednak bez powodzenia, gdyż rosyjska blokada Smoleńska okazała się bardzo szczelna.
Już na początku kwietnia było pewne, że wobec zniszczenia miejskich murów między bramami Jeleńską i Małachowską głównym punktem oporu będzie wał ziemny znajdujący się kilkanaście metrów za murami, który powstał podczas poprzedniego oblężenia Smoleńska. Ponieważ wał ten z powodu roztopów zaczął się obsuwać dowodzący obroną Drucki-Sokoliński skierował do prac 300 ludzi, którzy wykorzystując kamienie i cegły z walącego się muru wzmocnili wał, wznosząc go przy tym na wysokość 20 stóp. Przed wałem powstał głęboki, suchy rów, a sam wał dodatkowo zwieńczono palisadą.
Najbardziej newralgicznym odcinkiem był fragment murów ostrzeliwany przez rosyjską baterię „Kot”. Ponieważ baszty, mimo zawalenia się górnych części, lepiej wytrzymywały ostrzał niż mury, zostały dodatkowo wzmocnione przez obrońców. Między basztami a wałem zbudowano drewniano-ziemne fortyfikacje, tworzące kilka zamkniętych obwodów, dzięki czemu nawet po zawaleniu murów Rosjanie nie mieli wolnego wstępu do wnętrza twierdzy. Z obu boków tych umocnień zbudowano czworokątne blokhauzy z potężnych bali jodłowych wypełnionych ziemią. Z tego powodu szturmujący Smoleńsk Rosjanie musieli dostać się nie tylko pod czołowy ogień prowadzony z wału, ale także pod ogień boczny. Ustawione na wałach działa kontrolowały zagrożony odcinek Smoleńska.
Próbowano przeszkadzać rosyjskim pracom minerskim. W tym celu ostrzeliwano podkopy pociskami zapalającymi, urządzano wycieczki, albo kopano kontrminy. Nie udało się jednak powstrzymać Rosjan, a jedynie opóźnić. Szturm był więc nieunikniony, jednak dzięki wcześniejszym posiłkom uzyskanym od hetmana Radziwiłła załoga smoleńskiej twierdzy wzrosła do około 3000 żołnierzy.
Gdy w końcu maja hetman polny Krzysztof Radziwiłł ciężko zachorował i musiał opuścić Krasne, regimentarzem mianowany został wojski mścisławski Jakub Madaliński i on kierował w czerwcu działaniami dywersyjnymi przeciwko armii Szeina. Wszystkie wysyłane pod Smoleńsk w celach dywersyjnych oddziały wracały do Krasnego z wieściami o rosyjskich przygotowaniach do szturmu.
Około południa 20 czerwca 1633 roku mina prochowa zawierająca 24 beczki prochu wysadziła w powietrze okrągłą basztę przy bramie Małachowskiej. Przygotowane wcześniej do szturmu oddziały rosyjskie ustawiono zbyt blisko twierdzy, toteż na skutek eksplozji poniosły one znaczne straty. Zginął także konstruktor miny. Gdy dowódcy rosyjscy doprowadzili zmieszane szyki do porządku rozpoczął się szturm, którego naczelnym wodzem był pułkownik Aleksander Lesley. Kierowana przez cudzoziemskich oficerów piechota rosyjska wdarła się na mury, gdzie obrońcy przywitali Rosjan rzęsistym ogniem dział i muszkietów. Mimo ogromnych strat pierwszej fali rosyjscy dowódcy nie rezygnowali i ponawiali ataki które trwały aż do godziny 16. Wtedy dopiero Rosjanie zrozumieli, że nie uda im się wyprzeć obrońców Smoleńska z usypanego przez nich ziemnego wału.
Dwie wycieczki przeprowadzone przez obrońców 28 i 29 czerwca pokazały oblegającym Smoleńsk Rosjanom, że wysadzenie baszty i szturm nie zrobił na załodze Smoleńska wielkiego wrażenia.
Inżynierowie rosyjscy w lipcu przystąpili do prac minerskich obróconych przeciwko kolejnej baszcie, a artyleria dalej intensywnie ostrzeliwała mury. Napływające wieści o zbliżającej się odsieczy królewskiej budziły wśród Rosjan coraz większy niepokój. Coraz częściej w armii Szeina zaczęły przytrafiać się wypadki dezercji.
Ciągły ostrzał artyleryjski sprawił, że Rosjanie 16 lipca 1633 roku doprowadzili do zawalenia się od strony południowej murów znacznej części twierdzy. Obrońcy usypali za wyłomem wał ziemny i 17 lipca odparli szturm.
Do ostatniego większego zasilenia wojsk rosyjskich oblegających Smoleńsk doszło w sierpniu 1633 roku, kiedy to przybyło 2400 żołnierzy - pułk rajtarów Charlesa d'Eberta wzmocniony dragonami. Siły te umieszczono na niewielkim wzgórzu między umocnionym obozem Prozorowskiego a redutami Damma, dokąd nie sięgały działa obleganej twierdzy. Cała więc jazda rosyjska skupiona została na zachód od Smoleńska, skąd wciąż groziły działania dywersyjne prowadzone przez siły hetmana polnego Radziwiłła oraz skąd spodziewano się przybycia odsieczy króla Władysława IV. Jednocześnie artyleria rosyjska nasiliła ostrzał Smoleńska.
W trakcie całego oblężenia zanotowano tylko jeden przypadek zdrady - w styczniu 1633 roku stracony został z tego powodu niejaki Jefimiew.
Odsiecz.
Zaraz po elekcji nowy król Władysław IV Waza zebrał znaczną armię i wyruszył na jej czele pod Smoleńsk. Zanim Szein zdołał przygotować drugi szturm, król Polski 30 sierpnia połączył się pod Hłuszycą z siłami Radziwiłła. W tym momencie armia polsko-litewska osiągnęła stan około 25 tys. żołnierzy i kilkunastu dział. Po przerzuceniu mostów przez Dniepr armia królewska nawiązała łączność z oblężoną załogą.
Pod Smoleńsk Władysław IV dotarł na początku września 1633 roku, po czym wspólnym wysiłkiem Polaków i Litwinów udało się najpierw przerwać pierścień oblężenia, a gdy 17 września przybyło z pomocą 12 000 Kozaków zaporoskich, dwa dni później przystąpiono do działań ofensywnych, które zmusiły Szeina do zwinięcia oblężenia w dniu 3 października 1633 roku.
W dniu 4 października 1633 roku Smoleńsk był już całkowicie wolny od oblężenia i miasto mogło po raz pierwszy otworzyć wszystkie swoje bramy. Król Władysław IV z senatorami oglądali tego dnia wielkie szańce rosyjskie, gdzie drewniano-ziemne reduty były porównywalne wysokością z murami twierdzy. Następnego dnia, 5 października, odprawiono dziękczynne nabożeństwa w obozie wojsk królewskich i we wszystkich świątyniach Smoleńska.
Dalsze działania armii Władysława IV doprowadziły do okrążenia Rosjan. Po zdobyciu przez wojska polskie wzniesień otaczających obóz rosyjski, rozpoczął się długotrwały ostrzał artyleryjski kwater i magazynów armii rosyjskiej, powodujący liczne straty w ludziach i pożary.
26 lutego 1634 roku, wobec braku spodziewanej odsieczy ze strony Moskwy, oraz niepokojących ruchów armii tureckiej na Podolu, strony rozpoczęły negocjacje, w wyniku których armia Szeina skapitulowała.
Wkrótce potem podpisano pokój wieczysty w Polanowie. Na jego mocy Władysław IV Waza zrzekł się roszczeń do tytułu cara, ale Rzeczpospolita utrzymała zdobycze terytorialne w postaci ziemi smoleńskiej, czernihowskiej i siewierskiej, oddając jednocześnie Moskwie znajdujący się wtedy pod kontrolą Polaków Sierpiejsk.
Dowodzący armią rosyjską Michaił Szein został po bitwie oskarżony o zdradę i stracony w Moskwie.
Upamiętnienie.
Obraz Juliusza Kossaka Odsiecz smoleńska z 1882 r.
Walki rycerzy polskich pod Smoleńskiem zostały, po 1990 r., upamiętnione na Grobie Nieznanego Żołnierza w Warszawie napisem na jednej z tablic, „SMOLEŃSK 18 X 1632 – 25 II 1634”.

</doc>
<doc id="421565" url="https://pl.wikipedia.org/wiki?curid=421565" title="Bitwa pod Ochmatowem (1644)">
Bitwa pod Ochmatowem (1644)

Bitwa pod Ochmatowem – starcie w dniu 30 stycznia 1644 roku, w którym hetman Stanisław Koniecpolski wraz z księciem Jeremim Wiśniowieckim pokonali siły tatarskie Tuhaj-beja.
Wprowadzenie.
Po otrzymaniu wiadomości o szykowanej przez chana Mehmeda IV Gireja wyprawie na Rzeczpospolitą, hetman Koniecpolski dokonał przemieszczenia swych wojsk (ok. 19 tys. żołnierzy kwarcianych, Kozaków i pocztów prywatnych, 24 działa) w taki sposób, by zabezpieczyć wszystkie możliwe trasy przemarszu armii tatarskiej. Wojska rozstawiono w dwóch rzutach. W pierwszym znalazły się chorągwie lekkiej jazdy, patrolujące granicę państwa. Chorągwie Stanisława Krzeczowskiego pilnowały obszaru od Zaporoża do rzeki Ingulec, chorągwie Zabuskiego strzegły terenów na Niżu (rejon Dniepru za porohami), natomiast chorągwie Ołdakowskiego miały pieczę nad rejonem koło rzeki Tiligul pod Oczakowem. Drugi rzut rozmieszczony był na stałych szlakach tatarskich, około 100 km za pierwszym rzutem i podzielony na trzy dywizje. Pierwsza, dowodzona przez samego hetmana Stanisława Koniecpolskiego, stanęła w Barze i Winnicy. Druga, pod komendą strażnika koronnego Jana Odrzywolskiego, stanęła w Buzówce, natomiast trzecia pod dowództwem księcia Jeremiego Wiśniowieckiego na Zadnieprzu.
Działania wstępne.
Kiedy Koniecpolski otrzymał wiadomość, że Tuhaj-bej idzie tzw. szlakiem kuczmańskim (albo pobliskim szlakiem czarnym), ściągnął dywizje ku sobie. Dywizja Wiśniowieckiego stanęła w Korsuniu (czyli ok. 80 km od dywizji Odrzywolskiego), natomiast dywizja hetmańska zajęła pozycje w Stawiszczach. Gdy okazało się, że armia tatarska zmierza w kierunku Ochmatowa, dowództwo polskie tam postanowiło skoncentrować swe siły. Po połączeniu z dywizją Odrzywolskiego hetman zajął pozycje dogodne do walki obronnej w okrążeniu. Wojska uszykowano w czterech rzutach. W pierwszym znalazła się straż przednia Odrzywolskiego, w drugim – większość jazdy w dwóch liniach, w trzecim – tabory z piechotą, a w czwartym chorągwie kozackie i dragońskie. Poza strażą przednią Odrzywolskiego całość sił utworzyła czworobok. Tuhaj-bej, który miał ze sobą podobno 20 tysięcy Tatarów, założył na południowym wschodzie od Ochmatowa kosz osłaniany przez stawy i rzeczkę Hirśkyj Tikycz.
Bitwa.
Ponieważ Koniecpolski nie odważył się zaatakować nieprzyjaciela przed nadejściem dywizji Wiśniowieckiego, pierwsi rozpoczęli bitwę Tatarzy. Dla ochrony grobli Tuhaj-bej przeprawił przez rzeczkę Hirśkyj Tikycz 6 tys. jazdy – została ona jednak przepędzona przez Odrzywolskiego. Następnie hetman zdobył groblę. W tym czasie nadciągnął Wiśniowiecki i zajął pozycje na polskim lewym skrzydle. Chcąc odciąć Tatarom drogi odwrotu, Wiśniowiecki ruszył na nich z szarżą po lodzie. Tatarzy widząc zamieszanie, jakie zapanowało w polskiej jeździe na skutek zatłoczenia na grobli, postanowili to wykorzystać i wycofać się. Ich odwrót osłaniać miała ariergarda w sile 4 tysięcy ordyńców. Została ona jednak szybko rozbita dzięki uderzeniu husarii, po czym wszystkie siły polskie ruszyły w pościg za uciekającym wrogiem.
W Kiszczeniach zatrzymano ciężką jazdę, a dalszy pościg prowadziła już tylko jazda lekka w sile 5 tys. żołnierzy. Zgrupowaniem pościgowym dowodził komisarz wojska zaporoskiego Mikołaj Zaćwilichowski, który dopadł uciekającą armię Tuhaj-beja podczas przeprawy przez rzekę Siniuchę i częściowo ją rozbił.
Skład wojsk koronnych.
Oddziały prywatne 

</doc>
<doc id="421567" url="https://pl.wikipedia.org/wiki?curid=421567" title="Bitwa pod Mątwami">
Bitwa pod Mątwami

Bitwa pod Mątwami – starcie zbrojne mające miejsce 13 lipca 1666 pod Mątwami, w czasie rokoszu Lubomirskiego. Bitwa zakończyła się klęską wojsk królewskich (około 22 000 żołnierzy) pokonanych przez wojska rokoszan (około 13 000 żołnierzy).
Przebieg bitwy.
12 lipca podjazdy królewskie dotarły w rejon Mątew (dziś południowa część Inowrocławia) i stoczyły (z niepomyślnym dla siebie rezultatem) potyczkę z oddziałami rokoszan strzegącymi przeprawy przez Noteć (brodu o szerokości nieprzekraczającej kilku metrów, miejscami tak głębokiego, że konie musiały płynąć).
Za namową Sobieskiego król postanowił naruszyć obowiązujący rozejm i rozkazał wojskom przeprawić się przez rzekę o świcie następnego dnia, by uchwycić przyczółek. Rano 13 lipca główne siły armii królewskiej ruszyły w stronę przeprawy. Jednocześnie awangarda wojsk królewskich (Litwini) korzystając z mgły zdołała niepostrzeżenie przeprawić przez rzekę kilkaset jazdy. Litwini odnieśli pewien sukces w starciu z nielicznymi oddziałami rokoszan (dowodzonymi przez rotmistrza Zarudnego) i zdołali ich odepchnąć od bronionej przez nich przeprawy.
Hetman litewski Pac zaprzepaścił jednak dogodną okazję do nadszarpnięcia wojsk rokoszan, czekając na resztę wojsk koronnych. Mylne wyobrażenie o ukształtowaniu terenu (rzekoma następna przeprawa) i całkowity brak rozeznania o położeniu sił buntowników stworzyły wrażenie, że przyczółek jest bezpieczny, a główne siły rokoszan nie stwarzają zagrożenia. To skłoniło króla do powzięcia decyzji o przerzuceniu reszty sił na drugi brzeg Noteci. W pierwszej kolejności przeszły bród oddziały dragonii i rajtarii litewskiej (razem do 400 ludzi) za nimi pułk jazdy Modrzejowskiego (500 ludzi) i dragonia koronna (2800). W dalszej kolejności na przeprawie znalazły się dwie chorągwie jazdy – Sieniawskiego i Sobieskiego (razem 1000 ludzi). Nie ustanowiono jednego dowódcy dla wszystkich przeprawiających się oddziałów, a Sobieski jadący tylko dla rozpoznania sytuacji znalazł się na samym końcu kolumny. Przeprawiające się wojsko zaczęło formować na drugim brzegu następujący szyk: jazda litewska na lewym skrzydle, dragoni koronni w centrum, jazda koronna na prawym skrzydle. Sobieski popełnił kardynalny błąd, ustawiając jazdę przed dragonią (w późniejszej fazie bitwy jazda wycofując się stratowała dragonię, siejąc popłoch i umożliwiając masakrę wojsk królewskich).
Tymczasem dowodzący strażą przednią rokoszan Zarudny pobity lecz nie rozbity przez Litwinów wycofał się na pobliskie wzgórza i utrzymał je – co umożliwiło niedostrzeżone podejście znacznych oddziałów jazdy (pospolite ruszenie + część chorągwi konfederackich) pod dowództwem Grzymułtowskiego, Pisarskiego i Borka. Za nimi podchodziły pozostałe chorągwie pod wodzą Ostrzyckiego i Polanowskiego.
Jazda Sieniawskiego i Sobieskiego ściśnięta na przeprawie i naciskana przez następne oddziały weszła na dragonów w centrum i zaczęła się wysuwać przed ich szyki. I wtedy właśnie jazda rokoszan poszła do szarży (według niektórych historyków szarża jazdy była spontaniczna i nieplanowana). W tym samym momencie zaprawieni w bojach pospolitacy wielkopolscy zaatakowali centrum, chorągwie konfederackie pod dowództwem Borka prawe skrzydło wojsk królewskich, a krakowskie pospolite ruszenie uderzyło na Litwinów. Szarża rokoszan była kompletnym zaskoczeniem dla wojsk królewskich, wprawdzie na lewym skrzydle rowy powstrzymały krakowian ale rozstrzygniecie zapadło na prawym – cześć chorągwi rokoszowych obeszła stanowiska jazdy koronnej i kombinowany atak od czoła i ze skrzydła szybko rozbił jazdę królewską, zatrąbiono na odwrót.
Cofające się chorągwie wpadły na dragonów w centrum mieszając ich szyki i uniemożliwiając oddanie salwy. Sobieski próbował uratować sytuację rzucając się do szarży na czele 2 chorągwi jazdy, ale szybko został rozbity i sam musiał uciekać przez przeprawę (podobno ustrzelono konia pod nim, a przed dość prawdopodobną śmiercią uratował go jeden z żołnierzy królewskich). Do ucieczki porwała się także jazda litewska, a na polu bitwy pozostali jedynie dragoni, na których spadł teraz cały impet uderzenia. Strzelać mogły jedynie regimenty stojące na lewym krańcu ugrupowania (regimenty Briona i Bokuma), ale to nie mogło powstrzymać rokoszan. Dragoni zostali rozbici. Jan Kazimierz próbował zorganizować odsiecz dla walczących oddziałów, ale bród był kompletnie zatarasowany przez uciekających. W zaistniałej sytuacji król zarządził walny odwrót zostawiając walczące za rzeką oddziały samym sobie.
W końcowej fazie bitwy nastąpił smutny i często pomijany w podręcznikach historii epizod: Polacy pod wodzą Lubomirskiego wymordowali kilka tysięcy jeńców – żołnierzy królewskich.
Podsumowanie.
W bratobójczej bitwie i w rzezi która nastąpiła później zginęło łącznie 3873 żołnierzy królewskich i niewielka, nieznana bliżej liczba rokoszan (według niektórych zaledwie ok. 200). Pod Mątwami wyginął kwiat armii polskiej – żołnierze Stefana Czarnieckiego, zahartowani w walkach w Polsce, Danii i na Ukrainie (Czarniecki nie brał udziału w bitwie, gdyż zmarł kilkanaście miesięcy wcześniej).
W wyniku przegranej wojsk Jana Kazimierza zawarto ugodę w Łęgonicach: król zmuszony został do rezygnacji z planów wprowadzenia w Polsce elekcji za życia króla "(vivente rege)". Jerzy Lubomirski przywrócony do czci, lecz nie do urzędów, miał przeprosić władcę i udać się na wygnanie. 8 sierpnia w Jaroszynie nad Wisłą nastąpił akt pojednania. Lubomirski zmarł we Wrocławiu 31 stycznia 1667 roku.
Armie i dowódcy.
Siły rokoszan (dowodzone przez Jerzego Sebastiana Lubomirskiego):
Siły królewskie (dowodzone przez króla Jana Kazimierza):

</doc>
<doc id="421569" url="https://pl.wikipedia.org/wiki?curid=421569" title="Bitwa pod Podhajcami (1667)">
Bitwa pod Podhajcami (1667)

Bitwa pod Podhajcami – odporno-zaczepna bitwa rozegrana w dniach 6-16 października 1667, podczas wojny polsko-kozacko-tatarskiej 1666-1671.
Wstęp.
Jesienią 1667 ruszyła na Ukrainę główna armia tatarska dowodzona przez kałgę sułtana Krym-Gireja (16-20 tys. żołnierzy). Z Tatarami połączyła się armia Piotra Doroszenki w sile około 15000 żołnierzy. Rzeczpospolita, wstrząsana walkami wewnętrznymi, była słabo przygotowana do wojny i hetman polny Jan Sobieski musiał sam, wspólnie z miejscową ludnością, improwizować obronę. Już w czerwcu ostrzegał szlachtę nie tylko halicką, ale nawet i lubelską przed możliwym niebezpieczeństwem. Hetman, dając przykład wielkiej energii i poświęcenia, zdołał zgromadzić 15000 żołnierzy (razem z załogami fortec i wojskami prywatnymi). Do tego uzbroił wielu chłopów, którzy chętnie garnęli się do walki, pomimo tego, że byli prawosławnymi Rusinami. Jednak grabieże tatarskie tak już im dokuczyły, że woleli stanąć przeciwko swoim rodakom z armii kozackiej Doroszenki.
Wobec najazdu połączonej armii kozacko-tatarskiej Sobieski postanowił podzielić swe wojska. Część pozostawił w fortyfikacjach leżących na przewidywanych szlakach pochodu czambułów tatarskich. Z drugą częścią (3000 żołnierzy) stanął początkowo pod Kamieńcem. Sobieski zdawał sobie sprawę, że tylko lotna jazda rozrzucona po kraju uchroni ludność przed grabieżą i jasyrem. Gdy Tatarzy rozpuścili czambuły, okazało się, że oddziały polskie zostały właściwie rozlokowane i najeźdźca wszędzie spotykał się z oporem. Szczególnie dotkliwych porażek doznali Tatarzy pod Pomorzanami, Buczaczem i Narajowem i tylko Zborów skapitulował bez walki, padając ofiarą łupiestwa Ordy. Nie mogąc działać w rozproszeniu, siły kozacko-tatarskie skupiły się i ruszyły na Lwów.
Na drodze do Lwowa, pod Podhajcami, Kozacy i Tatarzy natknęli się na zagradzającą im drogę dalszego pochodu armię hetmana polnego koronnego Jana Sobieskiego (3000 ludzi). Sobieski przygotowując wcześniej przewidywane miejsce walki obsadził piechotą dwa raweliny położone na północ od podhajeckich fortyfikacji. Większość wojsk Sobieskiego pozostała w odwodzie. Wybrane miejsce było bardzo dogodne do obrony, osłaniane od południa i zachodu gęstymi lasami, ze wschodu zaś bagnami i głębokimi stawami. Oddziały Krym-Gireja i Doroszenki (ok. 20000-30000 żołnierzy) dotarły do Podhajec już 4 października, ale walki zaczęły się dwa dni później – 6 października.
Bitwa.
Pierwszy ruszył do natarcia kałga sułtan z Tatarami, ale Sobieski powstrzymał go w ciasnym miejscu ogniem piechoty i artylerii oraz kontratakami jazdy. Również uderzenie Kozaków skończyło się niepowodzeniem. Wówczas armia kozacko-tatarska częścią sił upozorowała natarcie czołowe, a resztą sił próbowała obejść prawe skrzydło polskiej armii. W czasie, gdy jazda polska powstrzymywała obchodzącą grupę tatarsko-kozacką, piechota z odwodów usypała szaniec. Na lewym skrzydle atak Kozaków i Tatarów powstrzymała większość odwodu wojsk polskich. Następnie jazda wraz z chłopami i ciurami obozowymi odrzuciła grupę obchodzącą. Wobec bardzo ciężkich strat Kozacy i Tatarzy zrezygnowali z próby szybkiego rozstrzygnięcia walki i wykorzystując przewagę liczebną, przystąpili do oblężenia wojsk polskich.
Ugoda.
Gdy rozstawione po okolicznych miejscowościach oddziały polskie przecięły linie zaopatrzeniowe armii kozacko-tatarskiej, a do tego sprzyjający Rzeczypospolitej ataman kozacki Iwan Sirko z 2000 Zaporożców wpadł na Krym i korzystając z braku na nim poważniejszych sił wojskowych, złupił i zniszczył znaczną ilość miejscowości, chan okazał skłonność do rokowań, zakończonych układem polsko-tatarskim 16 października. W czasie rokowań Tatarzy proponowali m.in. sojusz przeciw Rosji. Według umowy w zamian za "upominki" Tatarzy mieli wstrzymać się od najazdów, a ponadto powstrzymywać od napadów Ordę Budziacką i Dobrudzką, które nie uznawały zwierzchnictwa chana krymskiego. Trzy dni później, 19 października, doszło do ugody z Doroszenką, który uznał zwierzchność króla i złożył mu przysięgę na wierność; uznano to za wielki sukces Sobieskiego, za co otrzymał buławę wielką koronną. W osobnym uniwersale z 18 października pozwolono wrócić Tatarom wraz ze zdobytym jasyrem.
Wobec braku dostatecznych sił kampania podhajecka nie mogła przynieść trwałych korzyści politycznych. Jedyne, co udało się osiągnąć, to uniknięcie nadmiernych strat ludzkich i materialnych.

</doc>
<doc id="421570" url="https://pl.wikipedia.org/wiki?curid=421570" title="Wydział Medycyny Weterynaryjnej Uniwersytetu Przyrodniczego we Wrocławiu">
Wydział Medycyny Weterynaryjnej Uniwersytetu Przyrodniczego we Wrocławiu

Wydział Medycyny Weterynaryjnej Uniwersytetu Przyrodniczego we Wrocławiu (WMW UP we Wrocławiu) – jeden z 5 wydziałów Uniwersytetu Przyrodniczego we Wrocławiu powstały 1 listopada 1945 roku na mocy uchwały Senatu Uniwersytetu i Politechniki we Wrocławiu. Kształci studentów na kierunku weterynaria, na studiach stacjonarnych oraz niestacjonarnych.
Wydział Medycyny Weterynaryjnej jest jednostką monodyscyplinarną. W jego ramach znajduje się 9 katedr oraz pracownia komputerowa. Aktualnie zatrudnionych jest 80 nauczycieli akademickich, w tym 16 profesorów, 13 doktorów habilitowanych i 51 doktorów. Wydział współpracuje również z emerytowanymi profesorami, których autorytet wspiera zarówno proces dydaktyczny, jak i przede wszystkim wymianę międzynarodową.
Według stanu na 2012 rok na wydziale studiuje łącznie 1297 studentów, w tym na studiach dziennych i na studiach zaocznych oraz kilkunastu doktorantów, odbywających studia doktoranckie w ramach Wydziałowego Studium Doktoranckiego. 
Historia.
Wydział Medycyny Weterynaryjnej Uniwersytetu Przyrodniczego we Wrocławiu jest kontynuatorem oraz spadkobiercą dorobku i tradycji lwowskiej uczelni weterynaryjnej z lat 1881-1939. Formalnie rozpoczął swą działalność w dniu 1 listopada 1945 roku jako najliczniejszy wówczas fakultet polskiego już Uniwersytetu i Politechniki we Wrocławiu. Dziś jest liczącym się w kraju i świecie wydziałem o bogatej infrastrukturze oraz znaczącym dorobku naukowym i dydaktycznym. Jest jedynym wydziałem medycyny weterynaryjnej w Polsce, który otrzymał wyróżniającą ocenę Państwowej Komisji Akredytacyjnej.
Kierunki kształcenia.
Wydział Medycyny Weterynaryjnej Uniwersytetu Przyrodniczego we Wrocławiu prowadzi jednolite studia magisterskie trwające 5,5 roku na kierunku weterynaria w systemie stacjonarnym (bezpłatne) oraz niestacjonarnym (płatne) Do wyboru są następujące specjalizacje:
Ponadto Wydział oferuje następujące studia podyplomowe w zakresie:
Studia doktoranckie (trzeciego stopnia) w zakresie nauk weterynaryjnych.
Wydział ma uprawnienia do nadawania następujących stopni naukowych:
Struktura organizacyjna.
Katedra Biostruktury i Fizjologii Zwierząt.
Katedra Biostruktury i Fizjologii Zwierząt UP we Wrocławiu dzieli się na 3 zakłady:
Katedra Biochemii, Farmakologii i Toksykologii.
Katedra Biochemii, Farmakologii i Toksykologii UP we Wrocławiu dzieli się na 2 zakłady:
Katedra Immunologii, Patofizjologii i Prewencji Weterynaryjnej.
Katedra Immunologii, Patofizjologii i Prewencji Weterynaryjnej UP we Wrocławiu dzieli się na 2 zakłady:
Katedra Patologii.
Katedra Patologii UP we Wrocławiu dzieli się na 2 zakłady i 1 pracownie naukową:
Katedra Chorób Wewnętrznych z Kliniką Koni, Psów i Kotów.
Katedra Chorób Wewnętrznych z Kliniką Koni, Psów i Kotów UP we Wrocławiu dzieli się na 3 zakłady, 1 pracownie naukową, poliklinikę, laboratorium i przychodnię:
Katedra Epizootiologii z Kliniką Ptaków i Zwierząt Egzotycznych.
Katedra Epizootiologii z Kliniką Ptaków i Zwierząt Egzotycznych UP we Wrocławiu dzieli się na 2 zakłady, 3 pracownie naukowe, laboratorium i przychodnię:
Katedra Higieny Żywności i Ochrony Zdrowia Konsumenta.
Katedra Higieny Żywności i Ochrony Zdrowia Konsumenta UP we Wrocławiu dzieli się na 2 zakłady:

</doc>
<doc id="421571" url="https://pl.wikipedia.org/wiki?curid=421571" title="Markeb">
Markeb

 
Markeb ("Kappa Velorum", "κ Vel") – gwiazda w gwiazdozbiorze Żagla, odległa od Słońca o około 570 lat świetlnych.
Nazwa.
Tradycyjna nazwa gwiazdy, Markeb, wywodzi się od arabskiego , co oznacza „pojazd” i odnosiło się do całego gwiazdozbioru Argo. Pomimo podobnego brzmienia, nie ma związku z nazwą Markab (Alfa Pegasi). Międzynarodowa Unia Astronomiczna w 2017 formalnie zatwierdziła użycie nazwy Markeb dla określenia tej gwiazdy.
Charakterystyka obserwacyjna.
Kappa Velorum jest najsłabszą gwiazdą asteryzmu „Fałszywego Krzyża”. Jej obserwowana wielkość gwiazdowa to 2,47, zaś wielkość absolutna jest równa −3,74m. Jest to gwiazda nieba południowego, niewidoczna z Polski.
Markeb znajduje się trzy stopnie od południowego bieguna niebieskiego Marsa i może być uznawany za południową gwiazdę polarną tej planety.
Charakterystyka fizyczna.
Kappa Velorum to podolbrzym należący do typu widmowego B2. Jest to gorąca, masywna gwiazda. Jej temperatura jest oceniana na , uwzględniając silną emisję ultrafioletową gwiazda wypromieniowuje 18 400 razy więcej energii niż Słońce. Promień tej gwiazdy jest 9,1 razy większy niż promień Słońca, a masa jest 10–11 razy większa niż masa Słońca. Gwiazda zbliża się do końca życia, które przy tak dużej masie trwa tylko 16–20 milionów lat. Wiatr gwiazdowy unosi z niej w przestrzeń około jedną miliardową masy Słońca rocznie. Gwiazda może eksplodować jako supernowa bądź zakończyć życie jako masywny biały karzeł.
Dodatkowo jest to gwiazda spektroskopowo podwójna, której składniki obiegają się w czasie 116,65 dnia. Jeśli założyć, że słabszy składnik ma masę podobną do Słońca, to gwiazdy dzieli w przestrzeni około 1,1 au. Nie wiadomo, który ze składników emituje rejestrowane promieniowanie rentgenowskie.

</doc>
<doc id="421572" url="https://pl.wikipedia.org/wiki?curid=421572" title="Paulina Przybysz">
Paulina Przybysz

Paulina Anna Przybysz, znana również jako Lil’Sista i Pinnawela (ur. 12 września 1985 w Warszawie) – polska piosenkarka i autorka tekstów. Członkini Akademii Fonograficznej ZPAV. 
W latach 2001–2006 i 2011–2013 śpiewała z siostrą Natalią w zespole Sistars, z którym nagrała i wydała albumy studyjne "Siła sióstr" (2003) oraz "A.E.I.O.U." (2005). Cieszące się znaczną popularnością w kraju nagrania formacji przysporzyły jej popularności oraz licznych nagród i wyróżnień, m.in. Fryderyki i Superjedynkę. Od 2006 wydała dwa solowe albumy: "Soulahili" (2008) i "Renesoul" (2011), a za pierwszą płytę otrzymała nominację do nagrody polskiego przemysłu fonograficznego Fryderyka w kategorii "Album Roku HIP-HOP / R &amp; B". W 2012 wraz z siostrą Natalią uczestniczyła w drugiej edycji programu rozrywkowego TVP2 "Bitwa na głosy".
Absolwentka XL Liceum Ogólnokształcącego z Oddziałami Dwujęzycznymi im. Stefana Żeromskiego w Warszawie i Państwowej Ogólnokształcącej Szkoły Muzycznej I st. im. Emila Młynarskiego w klasie wiolonczeli. Współwłaścicielka wydawnictwa muzycznego oraz studia nagrań Penguin Records.
Zamężna, ma dwie córki: Matyldę (2010) i Ritę (2012). Była wegetarianką, następnie przeszła na weganizm.
Dyskografia.
Single
Teledyski.
Zespół Pauliny Przybysz

</doc>
<doc id="421574" url="https://pl.wikipedia.org/wiki?curid=421574" title="Bartek Królik">
Bartek Królik

Bartosz Piotr Królik (ur. 19 marca 1979 w Gdańsku) – polski muzyk, piosenkarz, kompozytor, producent muzyczny, aranżer, basista i wiolonczelista.
Życiorys.
Wychował się w Mrągowie. Absolwent Państwowej Szkoły Muzycznej II stopnia w Olsztynie w klasie wiolonczeli, były student Wydziału Jazzu i Muzyki Rozrywkowej Akademii Muzycznej w Katowicach. 
W 2001 założył grupę Sistars, w której grał do 2012. Jako członek zespołu zdobył w 2004 Fryderyka za produkcję muzyczną. Ponadto laureat Fryderyka za współtworzenie albumu Sistars oraz w 2004 i 2005 uzyskał Europejską Nagrodę Muzyczną MTV dla najlepszego polskiego wykonawcy.
Współtworzył zespół Spoken Love i duetu producenckiego Plan B (z Markiem Piotrowskim). Od 2007 gra w formacji Łąki Łan, a od 2008 występuje w zespole Agnieszki Chylińskiej. Ponadto współpracował z wykonawcami, takimi jak Bracia, Natalia Kukulska, Edyta Górniak, Blenders, Wojtek Pilichowski, Grzech Piotrowski, Tede, Numer Raz, O.S.T.R., Poluzjanci, Sokół czy Pono.
Żonaty, ma dwie córki.

</doc>
<doc id="421577" url="https://pl.wikipedia.org/wiki?curid=421577" title="Prezydenci ZSRR">
Prezydenci ZSRR



</doc>
<doc id="421579" url="https://pl.wikipedia.org/wiki?curid=421579" title="Orzeł (nagroda filmowa)">
Orzeł (nagroda filmowa)



</doc>
<doc id="421580" url="https://pl.wikipedia.org/wiki?curid=421580" title="Marek Piotrowski (muzyk)">
Marek Piotrowski (muzyk)

Marek Piotrowski (Maru$) – producent muzyczny, kompozytor, aranżer, realizator dźwięku, pianista.
Ukończył PSM II Stopnia im. F. Chopina w Olsztynie na fortepianie. Skończył Policealne Studium Jazzowe w Warszawie. Absolwent Wydziału Jazzu i Muzyki Rozrywkowej Akademii Muzycznej w Katowicach. Jest laureatem licznych konkursów. Współpracował m.in. z Tworzywem Sztucznym (Fisz i Emade), Michałem Urbaniakiem, Natalią Kukulską, Agnieszką Chylińską. Założyciel i współautor sukcesu grupy Sistars. Od 2007 roku jest klawiszowcem zespołu Łąki Łan.

</doc>
<doc id="421584" url="https://pl.wikipedia.org/wiki?curid=421584" title="Podstawa opodatkowania">
Podstawa opodatkowania

Podstawa opodatkowania – wielkość, która stanowi podstawę do obliczania wymiaru podatku zgodnie z określoną formułą obliczenia podatku. Podstawa opodatkowania może mieć wymiar wartościowy wyrażony w pieniądzu lub też w innej jednostce miary np. m², cm³, litrach, sztukach, hektarach, kwintalach.
W przypadku podatku dochodowego podstawę opodatkowania stanowi dochód pomniejszony o dopuszczalne prawem odliczenia i pomniejszenia (np. o stratę z lat ubiegłych), a w przypadku podatku VAT podstawą opodatkowania jest obrót, czyli kwota należna z tytułu sprzedaży pomniejszona o kwotę należnego podatku od towarów i usług – mówiąc popularnie, jest to wartość netto towaru lub usługi.
Funkcjonują również konstrukcje, w których podstawą opodatkowania podatkiem dochodowym jest przychód – ryczałt od przychodów ewidencjonowanych, albo w których zaliczki lub też podatek nie zależą od faktycznie osiągniętego dochodu lub przychodu. W uproszczonym sposobie opłacania podatku dochodowego zaliczki w trakcie roku na podatek dochodowy oblicza się od 1/12 dochodu z działalności gospodarczej wykazanego w zeznaniu rocznym złożonym w roku poprzedzającym dany rok podatkowy lub w roku poprzedzającym dany rok podatkowy o dwa lata. W przypadku karty podatkowej wysokość podatku jest ustalana decyzją organu podatkowego, a jego wysokość zależy od rodzaju wykonywanej działalności, liczby pracowników i liczby mieszkańców miejscowości, w której działalność jest wykonywana.
Podstawą opodatkowania w przypadku podatków majątkowych jest wartość majątku będącego przedmiotem transakcji podlegającej opodatkowaniu.
Podstawą opodatkowania podatkiem od czynności cywilnoprawnych jest wartość przedmiotu umowy.
Podstawą opodatkowania podatkiem dochodowym z działów specjalnych produkcji rolnej jest wielkość stada hodowlanego lub powierzchni przeznaczonej na hodowlę lub uprawę.
Wówczas, gdy jeszcze był, podstawą opodatkowania podatkiem drogowym była pojemność skokowa silnika, a dla samochodów ciężarowych ładowność.
Podatek akcyzowy od alkoholu zależy od ilości tegoż alkoholu wyrażonej w litrach, a od papierosów od ich ilości w sztukach.

</doc>
<doc id="421585" url="https://pl.wikipedia.org/wiki?curid=421585" title="Marcin Ułanowski">
Marcin Ułanowski

Marcin Ułanowski, ps. "U1" (ur. 16 lutego 1976 w Brodnicy) – polski perkusista. Członek Akademii Fonograficznej ZPAV.
Współpracował z zespołami: Sistars, Sto % Bawełny, Muzykoterapią, Kucz/Kulka, Blast Muzungu, Poke, Benzyna, Zagi, Timeless, Cieślak i Księżniczki oraz z Kasią Kowalską, Muńkiem, Marceliną, Andrzejem Smolikiem, Arturem Rojkiem, Maciejem Ulatowskim, Januszem Skowronem, Kamilem Szuszkiewiczem, Buslav, Wielkie Joł, Albo Inaczej, Orkiestrą Dętą z Iławy. Aktualnie tworzy sekcję rytmiczną w zespole Dawida Podsiadły, Artura Rojka, Ani Dąbrowskiej, Korteza, Loco Star, Ballady i Romanse oraz w projekcie solowym Barbary Wrońskiej.
Ze związku z Kasią Kowalską ma syna Ignacego.

</doc>
<doc id="421587" url="https://pl.wikipedia.org/wiki?curid=421587" title="Przemysław Maciołek">
Przemysław Maciołek

Przemysław „Przemo” Maciołek (ur. 14 września 1966, zm. 16 listopada 2015) – polski gitarzysta, jeden z założycieli zespołu Poluzjanci, członek zespołu Sistars.
Skończył szkołę średnią muzyczną w klasie kontrabasu, następnie przez 3 lata studiów w Poznaniu uczył się gry na kontrabasie. Po ukończeniu 3. roku dostał się na Akademię Muzyczną w Katowicach na gitarę, gdzie studiował 4 lata i ukończył Wydział Jazzu. Nagrał m.in. płytę "Mówię tak myślę nie" wraz z Ewą Bem, "Tribute to Andrzej Zaucha. Obecny" z Kubą Badachem.
Współpracował z wieloma artystami polskiej sceny muzycznej, m.in. Agnieszka Chylińska, Kasia Cerekwicka, Ewa Bem, Numer Raz i Mathplanete. Zmarł 16 listopada 2015 roku przegrywając walkę z chorobą.

</doc>
<doc id="421588" url="https://pl.wikipedia.org/wiki?curid=421588" title="FPFF Gdynia">
FPFF Gdynia



</doc>
<doc id="421590" url="https://pl.wikipedia.org/wiki?curid=421590" title="Zespół kanoniczny">
Zespół kanoniczny

Zespół kanoniczny – zespół stanów pewnego układu kontaktującego się termicznie ze zbiornikiem o ustalonej temperaturze. Prawdopodobieństwo, że układ ten znajdzie się w określonym stanie o energii "Ei" jest dane rozkładem kanonicznym
gdzie
Wzór na sumę statystyczną wynika z warunku unormowania rozkładu po całym zespole kanonicznym do jedności
gdzie:
Średnią wartość pewnego parametru "θ" tego układu można wyznaczyć ze wzoru
czyli
Związek z termodynamiką.
Kanoniczna suma statystyczna jest powiązana z energią swobodną Helmholtza zależnością
Dla układu kanonicznego energia swobodna nigdy nie rośnie.
Energia w układzie kanonicznym.
gdzie:
Natomiast dyspersja względna formula_10 więc przy liczbach cząstek rzędu liczby Avogadry (~1023), średnia energia jest stała, dlatego też można ją utożsamiać z energią wewnętrzną formula_11

</doc>
<doc id="421592" url="https://pl.wikipedia.org/wiki?curid=421592" title="Szrot">
Szrot

Szrot (też autoszrot) – potoczna nazwa stacji demontażu pojazdów samochodowych, na której zazwyczaj można także kupić używane części samochodowe.
Polska nazwa wywodzi się od niemieckiego słowa "Schrott", oznaczającego (dosłownie: „odcięty kawałek”) złom.
Autoszrot a dziupla samochodowa.
Nie należy mylić ani utożsamiać pojęcia autoszrotu z tzw. dziuplą samochodową. Choć i tu i tu można nabyć po korzystnej cenie używane części samochodowe, to o ile w pierwszym punkcie jest to zwykle legalne, to w drugim przypadku narażamy się na zarzut paserstwa.

</doc>
<doc id="421593" url="https://pl.wikipedia.org/wiki?curid=421593" title="Apozycja (biologia)">
Apozycja (biologia)

Apozycja, wzrost przez odkładanie – typ wzrostu ściany komórkowej polegający na nakładaniu się warstw zawierających celulozę na ścianę pierwotną.

</doc>
<doc id="421595" url="https://pl.wikipedia.org/wiki?curid=421595" title="Monada (filozofia)">
Monada (filozofia)

Monada (gr. μονάδα z μονάς, μονάδος „jednostka” od μόνος „jedyny”) – w pewnych systemach filozoficznych jest substancją prostą, podstawową jednostką. Monady – byty duchowe; nie mają charakteru czasowego (nie mogą powstawać w sposób naturalny drogą złożenia ani rozkładać się, ale mogą być w jednej chwili w całości unicestwione lub stworzone) ani przestrzennego.
"„Tam zaś, gdzie nie ma części, nie jest możliwa ani rozciągłość, ani kształt, ani podzielność. Monady te są tedy właściwymi atomami natury i jednym słowem pierwiastkami rzeczy.” (G.W. Leibniz, Monadologia, teza nr 3.)"
Jest ich niepoliczalnie wiele, a każda z nich jest autonomiczna ("Monady są bezokienne" – nie mają kontaktu między sobą). Każda monada jest indywidualnością i odzwierciedleniem Kosmosu. Każda monada posiada świadomość w jej najbardziej podstawowym sensie – jako perspektywę, jako dążenia i postrzeżenia. Leibniz opisuje to w następujący sposób:
"„Podobnie jak miasto z różnych stron oglądane wydaje się coraz to inne i stanowi jakby zwielokrotniony perspektywicznie widok, tak dzięki nieskończonej mnogości substancji prostych tyle samo jest jakby rozmaitych wszechświatów, które są wszelako widokami tego samego wszechświata odpowiadającymi rozmaitym punktom widzenia każdej monady” (Cyt. za: A. Renaut, Era jednostki – przyczynek do historii podmiotowości, tłum. D. Leszczyński, Zakład Narodowy im. Ossolińskich, Wrocław 2001, s. 44)"
Pojęcie "monada" zostało stworzone przez Pitagorejczyków, a rozpowszechnione zostało w nowożytności przez Gottfrieda Wilhelma Leibniza na potrzeby jego filozofii budowy świata. Monada może cały czas zmieniać się w obrębie siebie. Jednak obiektywnie zmiany te nie mają charakteru następstw czasowych, choć z perspektywy monady rozgrywają się w czasie. Zmiany stanów monad są z góry ustalone, właściwe dla poszczególnych monad. Stany monad można porównać do punktów funkcji matematycznej. Funkcja (monada) jest już gotowa. W tym sensie monada pozostaje niezmienna.
Monady są ustawione hierarchicznie (tzw. hierarchia monad), a kryterium rozwoju jest doskonałość odzwierciedlenia Kosmosu (czyli innych monad). Monady w różny sposób odzwierciedlają świat (stany innych monad): niektóre (mniej rozwinięte) mają bardziej zniekształconą perspektywę niż inne (bardziej rozwinięte).
"„Jedno zaś stworzenie jest doskonalsze od drugiego, o ile znajduje się w nim to, co służy do zdania sprawy a priori z tego, co się dzieje w drugim” (G.W. Leibniz, Monadologia..., teza nr 50.)"
Monady są ze sobą skorelowane (jak funkcje w sensie matematycznym). Pojedyncza monada zawiera informację o stanach wszystkich innych monad. Można – używając metafory – porównać monady do luster, które odbijają się nawzajem. Są to jednak bardziej lub mniej krzywe zwierciadła.
"„Ten zaś związek, czyli to przystosowanie wszystkich rzeczy do każdej i każdej do wszystkich sprawia, że każda substancja prosta ma stosunki, wyrażające wszystkie inne, i że jest przeto żywym i wiecznym zwierciadłem wszechświata.” (G.W. Leibniz, Monadologia..., teza nr 56.)"
W terminologii Leibniza termin „dusza” oznacza monadę, która posiada nie tylko percepcje, ale też pamięć. Do tej kategorii należą nie tylko ludzie, ale też zwierzęta. Spośród dusz wyodrębnia „duchy”, które posiadają nie tylko percepcje i pamięć, ale również obraz Bóstwa. Są "„zdolne poznać system wszechświata i coś z niego przez architektoniczne próbki naśladować, tak że każdy duch jest jakby małym bóstwem w swoim zakresie”". "(G.W. Leibniz, Monadologia..., teza nr 83.)"
Zgodnie z zasadą racji dostatecznej ("principium rationis sufficientis") oraz z założeniem doskonałej hierarchii i koordynacji monad, Leibniz wnioskuje dowód na istnienie Boga. Istnienie Boga jest w tym sensie warunkiem koniecznym zaistnienia bytów o charakterze niekoniecznym, czyli świata w ogóle. Skoro monady są tak świetnie ze sobą skoordynowane, to nie może być to przypadkowe. Bóg też jest monadą, ale monadą szczególną – będącą przyczyną i ostatecznym celem istnienia wszystkich monad. Monada-Bóg znajduje się na szczycie hierarchii monad, ponieważ w sposób doskonały „odzwierciedla” stany innych monad. Można porównać ją do idealnie odbijającego rzeczywistość lustra. W ten sposób Bóg jako monada, która „zna prawdę” staje się gwarantem obiektywności.
O monadzie wspomina się też w kontekście arché Pitagorasa.

</doc>
<doc id="421597" url="https://pl.wikipedia.org/wiki?curid=421597" title="John Boehner">
John Boehner

John Andrew Boehner (ur. 17 listopada 1949 w Cincinnati, Ohio) – amerykański polityk, działacz Partii Republikańskiej. W latach 2006–2007 lider większości republikańskiej w Izbie Reprezentantów, a w okresie 2007-2011 lider mniejszości tej izby. W latach 2011-2015 był jej spikerem (przewodniczącym).
Życiorys.
Ukończył studia w zakresie biznesu na Xavier University w Cincinnati. Pracował jako przedsiębiorca. W latach 1985–1990 był członkiem Izby Reprezentantów stanu Ohio. W 1990 stanął do walki o nominację Partii Republikańskiej w wyborach do Kongresu; pokonał w prawyborach partyjnych dwóch kongresmenów – byłego Toma Kindnessa oraz aktualnego Donalda Lukensa (uwikłanego w skandal erotyczny), a następnie zdobył mandat deputowanego. W pracach Izby Reprezentantów przewodniczył m.in. Komisji Edukacji i Spraw Pracowniczych.
W lutym 2006 został wybrany na stanowisko przywódcy większości republikańskiej w Izbie Reprezentantów. Stanowisko to zostało zwolnione po ustąpieniu Toma DeLaya w atmosferze afery korupcyjnej; Boehner pokonał niespodziewanie w wyborach Roya Blunta i Johna Shadegga.
W styczniu 2011 został spikerem Izby Reprezentantów – dzięki zwycięstwu republikanów w wyborach.
25 września 2015 ogłosił, że wraz z końcem października przestanie być kongresmenem, a więc przestanie być także spikerem Izby Reprezentantów. Boehner właściwie od samego początku swojego pobytu na tym stanowisku zmagał się z niechęcią najbardziej konserwatywnego skrzydła Partii Republikańskiej, które zarzucało mu zbytnią uległość względem prezydenta Baracka Obamy i Demokratów. Planowane było głosowanie dotyczące odwołania Boehnera z zajmowanej funkcji i choć wątpliwe, by starczyło głosów do jego obalenia, spiker stwierdził, że takie głosowanie wyrządziłoby szkodę instytucji spikera i Partii Republikańskiej. Ponadto Boehner ujawnił, że już od pewnego czasu nosił się z zamiarem opuszczenia polityki. Co ciekawe spiker, gorliwy katolik, ogłosił swoją rezygnację zaledwie dzień po wizycie papieża Franciszka w Kongresie.
Żonaty (żona Debbie), ma dwie córki (Lindsay, Tricia). Jest katolikiem.

</doc>
<doc id="421603" url="https://pl.wikipedia.org/wiki?curid=421603" title="Księżyce Jowisza">
Księżyce Jowisza

Artykuł zawiera podstawowe dane dotyczące 92 odkrytych naturalnych satelitów Jowisza (stan na 31 stycznia 2023).

</doc>
<doc id="421605" url="https://pl.wikipedia.org/wiki?curid=421605" title="Gabriela von Thun und Hohenstein">
Gabriela von Thun und Hohenstein

Hrabina Gabriela von Thun und Hohenstein z d. Larisch von Mönnich (ur. 30 listopada 1872 w Wiedniu, zm. 18 października 1957 w Cieszynie) – ostatnia właścicielka pałacu w Kończycach Wielkich, filantropka, fundatorka jednego z pawilonów Szpitala Śląskiego w Cieszynie.
Życiorys.
Urodzona w rodzinie hrabiów Larisch von Mönnich z Karwiny. Jej ojciec hrabia Eugeniusz i matka Maria hrabianka Deym von Střitež zawarli związek małżeński w 1865 i mieli trzy córki. Gabriela była jednocześnie dziedziczką pałacu w Kończycach Wielkich. Matka Gabrieli zmarła w 1878, a ojciec w 1880 i odtąd była wychowywana w domu swego wuja, hrabiego Franciszka Deyma. W 1893 wyszła za mąż za adiutanta cesarza – Feliksa hrabiego von Thuna und Hohensteina.
2 maja 1922 została odznaczona Krzyżem Kawalerskim Orderu Odrodzenia Polski.
W pamięci mieszkańców Śląska Cieszyńskiego zapisała się jako „Dobra Pani z Kończyc Wielkich” – była filantropką, a także fundatorką jednego z pawilonów Szpitala Śląskiego w Cieszynie.
W 1945 jej majątek został skonfiskowany, ale hrabina i tak była zadowolona z tego, że w jej pałacu zlokalizowano Dom Dziecka. Odtąd mieszkała skromnie w Cieszynie, a po śmierci w 1957, odprowadzana przez tłumy mieszkańców, pochowana została na miejscowym cmentarzu katolickim w Kończycach Wielkich.
Upamiętnienie.
Od 2004 roku patronka Gimnazjum w Kończycach Wielkich.
W 2010 została uhonorowana lampą umieszczoną na Uliczce Cieszyńskich Kobiet.

</doc>
<doc id="421608" url="https://pl.wikipedia.org/wiki?curid=421608" title="Wędrówki ludów">
Wędrówki ludów

Wędrówki ludów – masowe przemieszczania się ludności, obejmujące całe społeczeństwa lub ich duże części. Metryka wędrówek sięga okresu paleolitu (kiedy miały miejsce prehistoryczne wędrówki ludzkości), a ich przyczyn należy dopatrywać w poszukiwaniach wyżywienia w obliczu wzrostu liczby ludności oraz zmian ekologicznych (zmian klimatu, wyjałowienia gleby).
Na pierwsze wędrówki ludów, które odbyły się w epoce łowiectwa-zbieractwa i koczownictwa, przed rewolucją neolityczną i przejściem na osiadły tryb życia, miały także wpływ zmiany pór roku oraz konieczność zapewnienia bezpieczeństwa.
Z okresu starożytności znane są wędrówki Ludów Morza w XV–XIII stuleciach p.n.e., najeżdżające obszary położone wzdłuż wschodniego wybrzeża Morza Śródziemnego, czy migracje w VII wieku p.n.e.–IV wieku n.e. Celtów, którzy znad Renu prowadzili ekspansję na zachód, wschód i południe.
W IV–VII wieku miały miejsce masowe przemieszczania się ludności, określane w historiografii mianem wielkiej wędrówki ludów. Były spowodowane ekspansją do Europy w IV–V wieku ludów tureckich, napływających ze Wschodu Awarów, Hunów i Protobułgarów. Po upadku państwa Gotów na skutek wtargnięcia Hunów plemiona germańskie napłynęły do zachodniej Europy, gdzie przyczyniły się do upadku imperium zachodniorzymskiego. Do tych plemion należały zachodniogermańscy Wizygoci, Frankowie i Longobardowie oraz wschodniogermańscy Ostrogoci i Wandalowie. W VI–VII wieku z północy trwała ekspansja plemion słowiańskich na Półwysep Bałkański.

</doc>
<doc id="421613" url="https://pl.wikipedia.org/wiki?curid=421613" title="Miss Agent 2">
Miss Agent 2



</doc>
<doc id="421614" url="https://pl.wikipedia.org/wiki?curid=421614" title="Przestęp biały">
Przestęp biały

Przestęp biały ("Bryonia alba" L.) – gatunek roślin należących do rodziny dyniowatych. Występuje w Europie (Dania, Szwecja, Austria), a także w Iranie i Północnej Afryce. W Polsce był dawniej rośliną uprawianą (po raz pierwszy pojawił się ok. XVI w.), rozprzestrzenił się w środowisku, jako uciekinier z uprawy i obecnie jest rośliną pospolitą. Występuje na całym niżu i w niższych położeniach górskich. Status gatunku we florze Polski: kenofit, agriofit. Według biologów na obszarach chronionych jest rośliną niepożądaną jako gatunek obcego pochodzenia, konkurujący z gatunkami rodzimymi i wypierający je ze środowiska.
Biologia i ekologia.
Bylina pnącze, hemikryptofit. Roślina owadopylna, kwitnie od czerwca do lipca. Rośnie w zaroślach, na przydrożach. Roślina ruderalna. Roślina trująca: Liście, owoce i korzenie są dość silnie trujące. Zawierają trujące glikozydy i saponiny, wywołujące ciężkie zapalenie układu pokarmowego objawiające się wymiotami i biegunką, wywołują też silne podrażnienia skóry. Przy dużych ilościach może spowodować nawet zatrzymanie oddechu.
Zastosowanie.
Roślina sadzona w ogrodach jako roślina ozdobna, używana do osłaniania nieefektownych elementów ogrodów.

</doc>
<doc id="421615" url="https://pl.wikipedia.org/wiki?curid=421615" title="Plus Internet">
Plus Internet

Plus Internet (dawniej iPlus) – marka usług dostępu do Internetu wprowadzona na rynek przez operatora sieci Plus – firmę Polkomtel. 
Charakterystyka.
Plus Internet umożliwia dostęp do Internetu w technologiach LTE/HSPA (HSDPA i HSUPA)/UMTS/EDGE/GPRS, wykorzystując bezprzewodową sieć telefonii komórkowej na terenie Polski. Rozliczenie usługi przeprowadzane jest na zasadach miesięcznego abonamentu dla klientów indywidualnych lub firm. Zostały również określone miesięczne limity danych, po przekroczeniu których firma Polkomtel zastrzega sobie prawo do ograniczenia prędkości transferu danych. Limity te wynoszą odpowiednio 1, 2, 3, 6, 16 lub 26 GB w zależności od kwoty abonamentu. W przypadku przekroczenia limitu, transfer zostaje ograniczony do 32 kbit/s. Można przywrócić pełną prędkość transferu po przekroczeniu limitu danych w abonamencie dokupując odpowiednie pakiety.
Istnieje również oferta prepaid – "Plus Internet na Kartę" (dawniej "iPlus simdata").
Krytyka i kary.
26 marca 2010 spółka otrzymała karę za zakwestionowaną przez UOKiK reklamę "iPlus dla ciebie z komputerem". Sąd Apelacyjny uznał, że reklama wprowadzała w błąd.

</doc>
<doc id="421619" url="https://pl.wikipedia.org/wiki?curid=421619" title="Cystolity">
Cystolity

Cystolity – kryształy węglanu wapnia będące wytworami ściany komórkowej występujące w komórkach niektórych roślin. Znajdują się one po wewnętrznej stronie błony komórkowej i tworzą różnych kształtów wyrostki. 
Składają się one z celulozy inkrustowanej dużymi ilościami węglanu wapnia. Czasami cystolity wypełniają większą część komórki. Komórki zawierające cystolity zwykle różnią się kształtem i rozmiarem od innych, sąsiednich komórek tej samej tkanki (na ogół są większe). Czasami cystolity mogą w komórkach samoistnie zanikać.
Cystolity występują głównie u niektórych roślin z rodzin: akantowate ("Acanthaceae"), pokrzywowate ("Urticaceae") i morwowate ("Moraceae"), jednak nie u wszystkich gatunków należących do tych rodzin. U niektórych roślin z rodziny morwowatych cystolity występują tylko w niektórych komórkach, szczególnie w komórkach włosków i skórki.
Nie jest znana przyczyna występowania cystolitów. Niektórzy przypuszczają, że spełniają one funkcję wydzielniczą, gromadząc nadmiar węglanu wapnia. 

</doc>
<doc id="421625" url="https://pl.wikipedia.org/wiki?curid=421625" title="Przetwarzanie sygnałów">
Przetwarzanie sygnałów

Przetwarzanie sygnałów zajmuje się wykonywaniem pewnych operacji na sygnałach oraz interpretacją tychże sygnałów.
Przetwarzanie sygnałów jest interdyscyplinarnym obszarem zaliczanym do telekomunikacji, informatyki, elektrotechniki, elektroniki i matematyki stosowanej. Dotyczy użytecznych operacji na sygnałach lub analizy tych sygnałów odbywającej się w czasie ciągłym lub na dyskretnych próbkach tych sygnałów. W zależności od zastosowań takimi użytecznymi operacjami mogą być działania kontrolne, kompresja danych, transmisja danych, pozbywanie się szumów i sygnałów zakłócających, predykcja zachowania się sygnału, filtrowanie, wygładzanie, deblurring (odtwarzanie zniekształconego sygnału z jego „zarysów”), rekonstrukcja tomograficzna, identyfikacja, klasyfikacja i wiele innych tego typu operacji.
Przetwarzane sygnały mogą zawierać dźwięk, obrazy, wielkości mierzone zależne od czasu i dane pochodzące z czujników pomiarowych, na przykład dane z procesów biologicznych, takich jak elektrokardiogramy, sygnały z systemów kontroli, sygnały transmisji telekomunikacyjnych, np. sygnały radiowe i telewizyjne oraz wiele innych.
Zarys historyczny.
Według Alana V. Oppenheima i Ronalda W. Schafera zasady przetwarzania sygnałów można znaleźć w technikach klasycznej analizy matematycznej znanej już w XVII wieku. Ponadto twierdzą oni, że pojęcie „digitalizacji” lub cyfrowe udoskonalanie tych technik można znaleźć w cyfrowych systemach kontroli z lat 40. i 50. XX wieku. Nad podstawami przetwarzania sygnałów pracował także Jean Baptiste Joseph Fourier (1768–1830). Matematyką zajmował się w wolnych chwilach, bardziej intensywnie pod koniec życia. Wtedy to opracował popularną do dnia dzisiejszego, analizę częstotliwościową. Są to tzw. szeregi Fouriera i transformacja Fouriera. Ten aparat matematyczny daje podstawy teoretyczne częstotliwościowej analizy sygnałów. Funkcje będące modelami sygnałów są dzięki metodom Fouriera, zamieniane na ciągi
wartości liczbowych lub funkcje, prezentujące częstotliwości zawarte w analizowanych sygnałach.
Klasyfikacja sygnałów.
Sygnały można podzielić na analogowe, w przypadku których sygnał zmienia się w sposób ciągły, oraz na cyfrowe w przypadku których sygnał zmienia się w sposób dyskretny. Zarówno sygnały analogowe, jak i cyfrowe mogą pochodzić z różnych źródeł i mogą być zarówno wygenerowane w swojej dziedzinie (np. przez oscylatory analogowe lub oscylatory cyfrowe), jak i zostać przekształcone z innej dziedziny.
Istnieje wiele sposobów przetwarzania sygnałów, których użycie jest zależne od natury sygnału, tak jak w poniższych przykładach. Wiele z metod przetwarzania ma swoje odpowiedniki zarówno dla sygnałów analogowych, jak i cyfrowych (np. filtracja, modulacja). Istnieje jednak spora grupa sposobów przetwarzania, które istnieją wyłącznie w dziedzinie cyfrowej (np. kodowanie).
Wyróżnia się:
a także:

</doc>
<doc id="421626" url="https://pl.wikipedia.org/wiki?curid=421626" title="Simplus">
Simplus



</doc>
<doc id="421632" url="https://pl.wikipedia.org/wiki?curid=421632" title="Dzień Świstaka">
Dzień Świstaka



</doc>
<doc id="421635" url="https://pl.wikipedia.org/wiki?curid=421635" title="Marcjon">
Marcjon

Marcjon (gr. "Μαρκίων Σινώπης"; ur. ok. 100 w Synopie; zm. po 160) – teolog, herezjarcha chrześcijański, twórca marcjonizmu, częściowo powiązanego z gnostycyzmem.
Życie.
Był synem biskupa chrześcijańskiego, dbającego o dyscyplinę i słynącego z surowości. Nie poszedł jednak w ślady ojca i dorobił się majątku jako armator. W trakcie wielu podróży obok zainteresowań handlowych zapoznawał się z prądami nurtującymi rozmaite kościoły chrześcijańskie. Kierowany antypatią do Żydów odrzucał judeochrześcijańskie spekulacje gnostyków, skłaniając się do staroirańskich doktryn o dwóch pierwiastkach rozdzierających istnienie świata i egzystencję ludzką. Zrodził się w nim pomysł powiązania dualizmu perskiego z doktryną Jezusa. Został wyłączony ze wspólnoty kościelnej przez własnego ojca, prawdopodobnie z powodu wyznawanych nauk, uznanych za błędne. Około 140 roku przybył do Rzymu. Przez pewien czas był członkiem gminy rzymskiej, w której odgrywał znaczną rolę, gdyż ofiarował na potrzeby gminy swój pokaźny majątek (200 tys. sestercji i część swego bogatego księgozbioru). Około roku 144 z powodu głoszonych doktryn został wyłączony z gminy rzymskiej, która całkowicie zwróciła mu wcześniej ofiarowany majątek, zatrzymując jednak księgozbiór. Wówczas Marcjon założył własny kościół, który bardzo szybko rozpowszechnił się w całym cesarstwie, stając się pierwszą wielką dualistyczną wspólnotą chrześcijańską. Zmarł ok. 160 r.
Nauczanie.
Marcjon głosił, że istnieje okrutny świat widzialny, w którym żyjemy, niebiosa, w których żyje demiurg Jahwe, stwórca naszego świata i gdzieś ponad tym Bóg prawdziwy, miłosierny i litościwy. Marcjon wskazywał na różnice między Starym Testamentem i Nowym Testamentem. Jego zdaniem ich nauki są całkowicie przeciwstawne, a Jezus Chrystus nie jest zapowiadanym w Starym Testamencie mścicielem-wojownikiem. Jest on wysłannikiem prawdziwego Boga i przybył, by mrocznym naukom demiurga przeciwstawić ewangelię miłości.
Marcjon w całości odrzucał Stary Testament jako zbyt skażony religią żydowską, z Nowego zaś uznawał Ewangelię Łukasza i dziesięć listów św. Pawła. Podobnie jak u gnostyków, według Marcjona przede wszystkim unikać należało małżeństwa i płodzenia dzieci, czyniąc to bowiem pomaga się demiurgowi w jego dziele. Odrzucenie przez Marcjona hebrajskich ksiąg Pisma Świętego oraz negowanie natchnienia części pism apostolskich stało się przyczynkiem do powstawania prac omawiających chrześcijański kanon Pisma Świętego.
Dzieło Marcjona „Antytezy”, w którym wyłożył zasady swojej doktryny, nie zachowało się. Światopogląd Marcjona znamy przede wszystkim z pism Orygenesa i z traktatu Tertuliana pt. "Adversus Marcionem" (łac. "Przeciw Marcjonowi"), w którym streszcza Antytezy. Na podstawie Tertuliana Adolf von Harnack zrekonstruował także Ewangelię Marcjona, również nie zachowaną w całości.
Głoszona przez niego idea Boga przeciwstawionego Bogu naszego kosmosu, niższego i tyrańskiego, a także pogląd na zbawienie jako wyzwolenie spod jego władzy jest w dużej mierze gnostycka. Zalecał nie wzbogacać świata stwórcy, a więc sprzeciwianie się używaniu rzeczy tego świata. Postawa taka pociągała za sobą skrajny ascetyzm (ścisły post, zakaz współżycia seksualnego i zawierania małżeństw), który miał na celu przeciwstawienie się demiurgowi.

</doc>
<doc id="421637" url="https://pl.wikipedia.org/wiki?curid=421637" title="Strukturalizm (językoznawstwo)">
Strukturalizm (językoznawstwo)

Strukturalizm – teoria oparta na przekonaniu, że język stanowi zamknięty system znaków, będących podstawowym kodem komunikacji międzyludzkiej. Strukturaliści ujmują język jako system relacji. Odrzucają natomiast poglądy młodogramatyków i dążą do tego, by zbliżyć się do metod przyrodniczych (naturalizm biologiczny). Odrzucają psychologizm, historyzm i atomizowanie języka.
Do zasług strukturalistów należy uściślenie wielu pojęć lingwistycznych, a także zobiektywizowanie metod badawczych stosowanych w językoznawstwie. Wynikiem ich dążeń było odgraniczenie fonologii jako nauki o dźwiękach mowy ludzkiej w ujęciu językoznawczym od fonetyki, której przedmiotem są również dźwięki mowy, ale ujmowane w aspekcie nielingwistycznym (np. fizycznym lub fizjologicznym). Do fundamentalnych założeń strukturalizmu należy także odróżnianie w obrębie zjawisk związanych z mową () języka jako abstrakcyjnego, społecznie wytworzonego systemu znaków () od mówienia (), będącego konkretną realizacją tegoż systemu. Strukturalizm zakłada również ścisłe oddzielenie w badaniach lingwistycznych aspektu synchronicznego od diachronicznego. Charakterystyczna dla lingwistyki strukturalnej jest ponadto teza o arbitralności (dowolności) znaku językowego, czyli braku motywacji w związku i .
Twórcą strukturalizmu (lingwistyki strukturalnej) był szwajcarski językoznawca Ferdinand de Saussure, do prekursorów tego nurtu można też zaliczyć polskiego językoznawcę Jana Baudouin de Courtenay. Za najważniejsze szkoły strukturalizmu uważa się: genewską, praską (in. funkcjonalizm praski, Praskie Koło Lingwistyczne), kopenhaską (glossematyka), brytyjską i amerykańską (deskryptywizm).

</doc>
<doc id="421642" url="https://pl.wikipedia.org/wiki?curid=421642" title="Carl T. Hayden">
Carl T. Hayden

Carl Trumbull Hayden (ur. 2 października 1877 w Hayden's Ferry (obecnie Tempe), zm. 25 stycznia 1972 w Tempe) – amerykański polityk, członek Partii Demokratycznej, senator, przewodniczący "pro tempore" Senatu.
Pracował w samorządzie okręgu Maricopa w Arizonie, był skarbnikiem i szeryfem okręgowym. W 1912 Arizona zyskała status stanu, a Hayden został pierwszym członkiem Izby Reprezentantów z Arizony i zasiadał w niej do 1927. Służył jako oficer w czasie I wojny światowej. W 1926 wygrał wybory do Senatu. Pełnił mandat senatora przez siedem kolejnych kadencji (wybierany w 1932, 1938, 1944, 1950, 1956 i 1962). Kierował kilkoma senackimi komisjami, a od stycznia 1957 do stycznia 1969 ze względu na staż pracy w izbie pełnił funkcję przewodniczącego "pro tempore" Senatu.
W 1962 pokonał w wyborach do Senatu Evana Mechana. Pod koniec kariery politycznej zmagał się ze starczą demencją i wobec możliwości porażki w wyborach 1968 zrezygnował z ubiegania się o kolejną kadencję (wybory wygrał Barry Goldwater). Jego siedem kadencji senackich stanowiło rekord, poprawiony później przez Stroma Thurmonda, Roberta Byrda, Teda Kennedy’ego i Daniela Inouye; rekord pracy w Kongresie, czyli prawie 57 lat, przez które Hayden pracował łącznie w Izbie Reprezentantów i Senacie, zostało poprawione dopiero przez senatora Byrda w 2010.
Kiedy od 22 listopada 1963 do 20 stycznia 1965, kiedy po zamordowaniu prezydenta Johna F. Kennedy’ego i wyniesieniu do władzy wiceprezydenta Lyndona B. Johnsona Stany Zjednoczone nie miały wiceprezydenta, który z urzędu jest przewodniczącym Senatu (choć faktyczne kierownictwo przez znaczny czas spoczywa właśnie w rękach przewodniczącego "pro tempore"), „stałym” przewodniczącym izby był właśnie Hayden.
Dwukrotnie był też drugą osobą w linii sukcesji prezydenckiej: w 1961, po śmierci spikera Izby Reprezentantów Sama Rayburna, oraz w latach 1963–1965, po zamordowaniu Kennedy’ego (pierwszym był spiker John W. McCormack. Hayden, zapytany kiedyś o możliwość objęcia przezeń prezydentury, odpowiedział: "Zwołam pilną sesję Kongresu, aby wybrano spikera i wtedy zrezygnuję na jego rzecz".
Był najdłużej urzędującym przewodniczącym "pro tempore" w historii.

</doc>
<doc id="421646" url="https://pl.wikipedia.org/wiki?curid=421646" title="Uniwersytet Warszawski/Wydział Matematyki, Informatyki i Mechaniki">
Uniwersytet Warszawski/Wydział Matematyki, Informatyki i Mechaniki



</doc>
<doc id="421647" url="https://pl.wikipedia.org/wiki?curid=421647" title="Wierzchołek (grafika 3D)">
Wierzchołek (grafika 3D)

Wierzchołek (ang. "vertex" z łac.) – podstawowe pojęcie grafiki trójwymiarowej opartej na tzw. siatkach wielokątów, oznaczające wierzchołek zanurzony w modelowanej przestrzeni trójwymiarowej, będący końcem pewnego odcinka (krawędzi, krzywej sklejanej). Wierzchołek może wraz ze swoim położeniem nieść także informacje, takie jak: kolor, współrzędne mapowania tekstur (ang. "texture co-ordinates") czy waga (istotna w procesie riggowania).

</doc>
<doc id="421649" url="https://pl.wikipedia.org/wiki?curid=421649" title="Dzień Świstaka (święto)">
Dzień Świstaka (święto)

Dzień Świstaka, również Dzień Świszcza (ang. "Groundhog Day") – doroczne święto obchodzone 2 lutego w Stanach Zjednoczonych i Kanadzie, którego bohaterem jest świstak amerykański (nazywany również świszczem). W tym dniu wabi się świstaka z norki; jeśli zwierzę zobaczy swój cień (tzn. jeśli poranek jest słoneczny) i wróci, zwiastuje to jeszcze sześć tygodni zimy. Jeśli nie (tzn. jeśli jest pochmurno lub mgliście), to oznacza, że wiosna jest już blisko. 
Przepowiednia ta sprawdza się w około 50% przypadków, co w praktyce oznacza zupełny przypadek.
Dzień Świstaka w Punxsutawney.
W miasteczku Punxsutawney (stan Pensylwania w USA) świstak wabi się Phil. W 1993 powstała komedia romantyczna pod tytułem "Dzień Świstaka", której akcja wiąże się z tym świętem.
Od 1887 roku świszcz Phil zobaczył swój cień 115 razy (ostatni raz w 2023 r.), zaś cienia nie zobaczył 20 razy (po raz ostatni w 2020 r.).

</doc>
<doc id="421652" url="https://pl.wikipedia.org/wiki?curid=421652" title="Carl Rogers">
Carl Rogers

Carl Ransom Rogers (ur. 8 stycznia 1902 w Oak Park w stanie Illinois, zm. 4 lutego 1987 w La Jolla w Kalifornii) – amerykański psycholog i psychoterapeuta, jeden z głównych przedstawicieli psychologii humanistycznej, twórca psychoterapii zorientowanej na klienta oraz teorii organizmicznej.
Życiorys.
Początkowo studiował rolnictwo, potem przez dwa lata uczęszczał do seminarium, by ostatecznie podjąć studia pedagogiczne w Teachers College, gdzie również obronił swoją rozprawę doktorską. Mając 20 lat, był delegatem na światową konferencję młodzieży chrześcijańskiej w Pekinie. Praktyki pedagogiczne odbył w latach 1927-1928 w Institute for Child Guidance, gdzie zetknął się z psychoterapią. Twórca counsellingu psychologicznego.
Pierwszą swoją książkę pt. "The Clinical Treatment of the Problem Child" wydał w 1938 r. podejmując w niej problem terapeutycznej pomocy dziecku w rozumieniu siebie i w samoakceptacji. Pracował też na uniwersytetach w Ohio, Chicago i Wisconsin rozwijając swoją teorię i praktykę terapii niedyrektywnej, a następnie terapii skoncentrowanej na kliencie.
Jego oryginalna koncepcja psychoterapii wykrystalizowała się w latach 1937-1941. Po II wojnie światowej Rogers przeprowadził się do Chicago, gdzie zaczął prowadzić intensywne nad nią prace badawczo-wdrożeniowe. W 1951 r. wydał książkę pt. "Terapia skoncentrowana na kliencie". W 1964 r. podjął się na Western Behavioral Sciences Institute psychologicznych badań nad procesami grupowymi oraz nad kształceniem do samorozwoju; utworzył w 1968 r. Centrum do Badań nad Osobą w La Jolla w Kalifornii. Jego poglądy wywarły wpływ na myśl psychologiczno-pedagogiczną i praktykę edukacyjną, zwłaszcza na powstanie alternatywnych szkół i klinik psychiatrycznych.
W Polsce znany jest jako przedstawiciel psychologii humanistycznej mimo nielicznych przekładów jego książek i artykułów naukowych. Spośród jego najważniejszych dzieł, a są to takie tytuły, jak: "Freedom to Learn" 1969, "Freedom to Learn for the 80's" 1984, "A Way of Being" 1980 to ostatnie ukazało się po polsku w pełnym przekładzie.
Założył ośrodek pomocy rodzicom.

</doc>
<doc id="421656" url="https://pl.wikipedia.org/wiki?curid=421656" title="Kastylia La Mancha">
Kastylia La Mancha



</doc>
<doc id="421658" url="https://pl.wikipedia.org/wiki?curid=421658" title="Pavol Demitra">
Pavol Demitra

Pavol Demitra (ur. 29 listopada 1974 w Dubnicy nad Váhom, zm. 7 września 2011 w Jarosławiu) – słowacki hokeista, reprezentant Słowacji, trzykrotny olimpijczyk.
Życiorys.
Kariera klubowa.
Był wychowankiem klubu Spartak Dubnica w rodzinnym mieście. Następnie występował w Dukli Trenczyn (później podczas swojej kariery jeszcze dwukrotnie wracał do gry w tym zespole). W 1993 roku został wybrany w drafcie do ligi NHL z nr 227 w dziewiątej rundzie przez Ottawa Senators. W NHL zadebiutował w tym samym roku, a potem występował jeszcze w latach 1997–2010 – łącznie w kilku klubach. W 2000 roku został uhonorowany nagrodą Lady Byng Memorial Trophy. W 1999, 2000 i 2000 roku wystąpił w Meczu Gwiazd NHL. Demitra w NHL rozegrał łącznie 847 spotkania. Zdobył w nich 304 bramki i zaliczył 464 asysty.
W 2010 roku przeniósł się do rosyjskiego klubu Łokomotiw Jarosław, występującego w Kontinientalnej Chokkiejnej Lidze (KHL) i rozegrał w jego barwach sezon KHL (2010/2011).
Kariera reprezentacyjna.
W młodości występował w juniorskich reprezentacjach Czechosłowacji do lat 18 i 20 zdobywając medale turniejów mistrzostw świata w tych kategoriach wiekowych. Następnie został reprezentantem Słowacji.
Uczestniczył w turniejach mistrzostw świata w 1996, 2003, 2004, 2005, 2007, 2011 oraz zimowych igrzysk olimpijskich 2002, 2006, 2010. Z występów w kadrze zrezygnował po Mistrzostwach Świata 2011 na Słowacji.
Śmierć i upamiętnienie.
Zginął 7 września 2011 w katastrofie samolotu pasażerskiego Jak-42D w pobliżu Jarosławia. Wraz z drużyną leciał do Mińska na inauguracyjny mecz ligi KHL sezonu 2011/12 z Dynama Mińsk.
Dzień po śmierci Demitry jego dawny klub HC Dukla Trenczyn zdecydował o uhonorowaniu zawodnika poprzez nadanie jego nazwiska lodowisku klubu (uroczystość odbyła się 29 września 2011 roku – oficjalna nazwa obiektu brzmi "Zimný štadión Pavla Demitru"). Jego rodzinne miasto Dubnica nad Váhom nazwało jego imieniem szkołę, do której uczęszczał w młodości. Numer, z jakim występował na koszulce, 38 został zastrzeżony dla reprezentantów w słowackiej drużynie narodowej oraz dla zawodników drużyny HC Dukla Trenczyn – odtąd żaden hokeista zarówno w reprezentacji Słowacji, jak i w klubie z Trenczyna nie będzie już występować w koszulce z tym numerem.
Miał żonę Maję. Osierocił dwoje dzieci, Lucasa i Zarę. Trzecie dziecko, Tobias zmarło krótko po narodzeniu w 2005 (razem z Zarą urodził się jako bliźnięta).
Jego nazwiskiem nazwano asteroidę 240022. 20 kwietnia 2012 roku pośmiertnie przyznano mu miejsce w Galerii Sławy słowackiego hokeja na lodzie.
27 listopada 2016, dwa dni przed 42. urodzinami Pavola Demitry, przy lodowisku w Trenczynie został odsłonięty pomnik jego upamiętniający; monument stanowi przedstawiona łopatka kija hokejowego i krążek, symbolizujący grę zawodnika; na krążku została umieszczona inskrypcja o treści: "Życie jest zbyt krótkie, aby w nim jeden drugiemu nie sprawiał radości".

</doc>
<doc id="421664" url="https://pl.wikipedia.org/wiki?curid=421664" title="Estremadura">
Estremadura



</doc>
<doc id="421666" url="https://pl.wikipedia.org/wiki?curid=421666" title="Ekstremadura">
Ekstremadura



</doc>
<doc id="421670" url="https://pl.wikipedia.org/wiki?curid=421670" title="Scatman">
Scatman



</doc>
<doc id="421671" url="https://pl.wikipedia.org/wiki?curid=421671" title="Księżyce Urana">
Księżyce Urana

Artykuł zawiera podstawowe dane dotyczące wszystkich odkrytych naturalnych satelitów Urana (stan na 2018 rok). Nazwy księżyców to imiona postaci ze sztuk Williama Szekspira i Aleksandra Pope’a.

</doc>
<doc id="421676" url="https://pl.wikipedia.org/wiki?curid=421676" title="Chaber piękny">
Chaber piękny

Chaber piękny ("Psephellus pulcherrimus" (Willd.) Wagenitz) – gatunek byliny z rodziny astrowatych. Pochodzi z Azji Mniejszej.

</doc>
<doc id="421679" url="https://pl.wikipedia.org/wiki?curid=421679" title="Elaine Edwards">
Elaine Edwards

Elaine Lucille Edwards (ur. 8 marca 1929 w Marksville, zm. 14 maja 2018 w Denham Springs) – amerykańska polityk, była pierwsza dama amerykańskiego stanu Luizjana, która dodatkowo w roku 1972 zasiadała w Senacie Stanów Zjednoczonych.
Życiorys.
Urodziła się w Marksville w Luizjanie jako Elaine Lucille Schwartzenburg. Tam też uczęszczała do szkół.
W roku 1949, mając 20 lat, poślubiła Edwina Washingtona Edwardsa. Jej mąż pełnił w latach 1972–1980, 1984–1988 oraz 1992–1996 gubernatora Luizjany z ramienia Partii Demokratycznej, stając się jedną z najpotężniejszych postaci tamtejszego życia publicznego. Z tej racji Elaine była w okresie jego pierwszych dwóch kadencji pierwszą damą stanu.
Po śmierci wieloletniego senatora z Luizjany Allena J. Ellendera (który w owym czasie pełnił z racji swego stażu funkcję prezydenta "pro tempore" Senatu), gubernator Edwards, korzystając ze swoich uprawnień, mianował swoją żonę na wakujące miejsce w Senacie jako demokratkę. Wybór ten uzasadniał „zgodnością poglądów politycznych jego i Elaine”, oraz jej przyrzeczeniem, że ustąpi kiedy tylko wybierze się nowego senatora w przedterminowych wyborach (nie ubiegała się o własną kadencję).
Zasiadała w Senacie od 1 sierpnia do 13 listopada 1972 roku, kiedy to zaprzysiężono zwycięzcę wyborów, demokratę Bennetta Johnstona Jr.
Mimo owej „zgodności” poglądów w czasie wyborów prezydenckich w 1976 Elaine popierała urzędującego prezydenta, republikanina Geralda Forda i senatora Boba Dole’a (kandydata na wiceprezydenta), podczas gdy jej mąż popierał demokratów Jimmy’ego Cartera i Waltera Mondale’a.
Elaine i Edwin rozwiedli się w 1989 roku. Była senator mieszkała w Baton Rouge.

</doc>
<doc id="421684" url="https://pl.wikipedia.org/wiki?curid=421684" title="Piąty rząd Kazimierza Bartla">
Piąty rząd Kazimierza Bartla

 Piąty rząd Kazimierza Bartla – rząd pod kierownictwem premiera Kazimierza Bartla, w skład którego weszli ministrowie z gabinetu Kazimierza Świtalskiego – zmieniono tylko czterech z nich. Rząd został powołany 29 grudnia 1929 roku, upadł 17 marca 1930 roku. Pretekstem podania rządu do dymisji przez premiera K. Bartla, było przegłosowanie w Sejmie, przez partie Centrolewu i endecji, wotum nieufności wobec Aleksandra Prystora.

</doc>
<doc id="421686" url="https://pl.wikipedia.org/wiki?curid=421686" title="Ziemia, planeta ludzi">
Ziemia, planeta ludzi

Ziemia, planeta ludzi ("Ziemia, ojczyzna ludzi") – utwór francuskiego pisarza Antoine’a de Saint-Exupéry’ego, opublikowany po raz pierwszy w 1939 pod oryginalnym tytułem "Terre des hommes". Autor dedykował go swemu koledze lotnikowi Henriemu Guillaumetowi.
Saint-Exupéry zafascynowany od wczesnej młodości lotnictwem, w okresie międzywojennym pracował w towarzystwie lotniczym, latając na pionierskich szlakach w różnych regionach świata (Argentyna, Afryka Północna). Wykonywana praca odcisnęła ogromne piętno na twórczości pisarza, z reguły stanowiąc jej tematyczną i fabularną podstawę.
Podobnie jak większość jego utworów, "Ziemia, planeta ludzi" została oparta na osobistych doświadczeniach autora lub jego kolegów. Na jej treść składa się kilka opowieści (kolejno: "Linia", "Koledzy", "Samolot", "Samolot i planeta", "Oaza", "Na pustyni", "W sercu pustyni", "Ludzie"). Najważniejsza jej część poświęcono przymusowemu lądowaniu i pobytowi na pustyni, podczas którego dwaj rozbitkowie bohatersko walczą o przetrwanie, mimo narastającego pragnienia i ogarniającego ich zwątpienia; ratuje ich samotny Beduin.
Utwór jest trudny do sklasyfikowania pod względem gatunkowym, nie będąc ani powieścią, ani reportażem. Posiada cechy pamiętnika, ale także filozoficznego eseju – jednolitą strukturę nadaje mu poetycki styl narracji. "Ziemia" nie jest więc suchą relacją podróżniczą lub barwną powieścią awanturniczą, a staje się niemal moralitetem, w którym autor daje wyraz swemu przekonaniu o potrzebie ludzkiej solidarności.
Francuza fascynuje świat widziany z wysokości kilku kilometrów, gdy jedynym, co może dostrzec pilot, jest pojedyncze światełko, chwilowo dające iluzję wspólnoty z innymi ludźmi – gdyż naprawdę człowiek w samolocie wciąż pozostaje samotny. Dzieląca go od innych odległość staje się symbolem ludzkiego egoizmu, odtrącenia, podczas gdy pisarz, kierowany zasadami ludzkiej solidarności, apeluje o podtrzymywanie międzyludzkich więzi. Przesłanie to może tłumaczyć zarówno szerokie uznanie dla autora, jak i popularność tego utworu uważanego w jego dorobku za jeden z ważniejszych.
Czasopismo „National Geographic Adventure” wymieniło "Ziemię, planetę ludzi" na liście 100 najlepszych książek przygodowych.

</doc>
<doc id="421689" url="https://pl.wikipedia.org/wiki?curid=421689" title="Funkcja sinc">
Funkcja sinc

Nieznormalizowana funkcja sinc (od , również funkcja interpolująca lub pierwsza sferyczna funkcja Bessela) – funkcja definiowana jako:
gdzie formula_2 oznacza funkcję sinus.
Znormalizowana funkcja sinc, oznaczana tym samym symbolem:
Funkcja sinc jest transformatą Fouriera funkcji prostokątnej. Ma szerokie zastosowanie w przetwarzaniu sygnałów i analizie filtrów. W teorii sygnałów zwana jest też jako Sa od angielskiego słowa "sampling" (próbkowanie).

</doc>
<doc id="421695" url="https://pl.wikipedia.org/wiki?curid=421695" title="John James Osborne">
John James Osborne



</doc>
<doc id="421696" url="https://pl.wikipedia.org/wiki?curid=421696" title="MF al-Salam Boccaccio 98">
MF al-Salam Boccaccio 98

MF al-Salam Boccaccio 98 – egipski prom pasażersko-samochodowy, który zatonął w nocy z 2 na 3 lutego 2006 na Morzu Czerwonym. Statek płynął z Duby w Arabii Saudyjskiej do egipskiego portu Safadża. Na jego pokładzie znajdowało się 1272 pasażerów i 96 członków załogi, w większości Egipcjan (oraz kilku Saudyjczyków i Sudańczyków), w tym wielu pielgrzymów wracających z Mekki, a także 220 samochodów. Katastrofę przeżyło 378 osób, zginęły 994 osoby. Pierwsze grupy ratownicze dotarły na miejsce dopiero po dziesięciu godzinach.
Przyczyny katastrofy.
Niebezpieczeństwo pożaru oraz jego szybkie rozprzestrzenianie się w niewygrodzonej ładowni jest jednym z zagrożeń na tego typu statkach. Obecność np. łatwopalnego paliwa w bakach samochodów zwiększa to zagrożenie.
Także w tym przypadku czynnikiem katastrofy był pożar na pokładzie towarowym. Załoga gasiła pożar wodą, lecz mające ją odprowadzać za burtę pompy drenażowe nie działały. Przy silnym wietrze i dużych falach, powodujących łącznie znaczne kołysanie, zebrana w kadłubie woda wskutek efektu powierzchni swobodnej doprowadziła do nadmiernego przechylenia statku wywołanego utratą stateczności. Było to bezpośrednią przyczyną zatonięcia promu po godz. 01.00 miejscowego czasu, około 90 km przed Safadżą. 

</doc>
<doc id="421698" url="https://pl.wikipedia.org/wiki?curid=421698" title="Radio El">
Radio El

Radio El – prywatna, lokalna rozgłośnia radiowa w Elblągu, powstała w czerwcu 1992 roku, z inicjatywy jej pierwszego szefa Witolda Wernera. Początkowo, jeszcze piracko – obecna była na częstotliwości 73,10 MHz. Później, już legalnie – na 72,74 i 92,60 MHz. We wrześniu 2003 roku stacja przeniosła się na częstotliwość 94,10 MHz.
Znana była przede wszystkim z niekonwencjonalnych akcji: np. posadzenia dębu "Kotana" w pierwszą rocznicę śmierci Marka Kotańskiego, tablicy upamiętniającej podział województwa elbląskiego, oraz nadania nazwy "Apolitycznego Rogu 2 Maja" – jednemu ze skwerów w centrum Elbląga, w miejscu, gdzie spotykają się ulice "1 Maja" oraz "3 Maja".
Założycielem Radia El był Witold Werner, który był jego pierwszym redaktorem naczelnym. Później został nim Paweł Kasperczyk. Pierwszym utworem wyemitowanym przez Radio El 10 czerwca 1992 roku, dokładnie o godzinie 16:00, był utwór "Radio Ga Ga", grupy Queen. Utwór powracał na antenę, co roku o tej samej porze – w kolejną rocznicę powstania rozgłośni.
Lokalna stacja swoją emisję zakończyła 5 marca 2012 o godzinie 17:00. Stację przejęło Radio Eska.

</doc>
<doc id="421702" url="https://pl.wikipedia.org/wiki?curid=421702" title="Wielomiany Czebyszewa">
Wielomiany Czebyszewa

Wielomiany Czebyszewa – układ wielomianów ortogonalnych tworzący bazę przestrzeni wielomianów; nazwa pochodzi od nazwiska Pafnutija Czebyszowa.
Wielomiany Czebyszewa pierwszego rodzaju.
Definicja rekurencyjna.
Wielomiany te spełniają zależność:
Postać jawna.
Rozwiązaniem powyższej rekurencji jest:
Parzystość wielomianów Czebyszewa.
Z definicji wynika, że dla "k" parzystego wielomian Czebyszewa formula_5-tego stopnia jest parzysty, dla nieparzystego "k" – nieparzysty:
Postać trygonometryczna.
Dla formula_7 podstawiając za formula_8 dla formula_9
gdzie formula_11
Po zastosowaniu wzoru de Moivre’a na "k"-tą potęgę liczby zespolonej otrzymuje się:
Wracając do zmiennej formula_13 formula_14
Jest to tzw. "postać trygonometryczna" wielomianu Czebyszewa, gdyż wyraża wielomian Czebyszewa formula_5-tego stopnia przez funkcję trygonometryczną formula_17 i jej odwrotność formula_18 Korzystając z własności funkcji trygonometrycznych, można wykazać, że (*) jest w zależności od argumentu formula_19 równe:
Można wykazać, że
ponieważ zachodzi
oraz
zachodzi
a stąd
podstawiają za formula_26 "x", otrzymuje się
Zera wielomianów Czebyszewa.
Wielomian Czebyszewa formula_28 posiada "k" zer rzeczywistych należących do formula_29 danych wzorem:
Ortogonalność.
Wielomiany Czebyszewa tworzą układ ortogonalny w przestrzeni formula_31 z funkcją wagową formula_32
Dowód.
Zastosujmy podstawienie formula_35 Mamy wówczas formula_36 oraz formula_37 Stosując we wcześniejszym wzorze:
Korzystając ze wzoru trygonometrycznego formula_39 dostajemy
Załóżmy w tym momencie, że formula_41 i rozpatrzmy obie całki osobno.
Analogicznie:
Zatem:
Widać, że założenie, iż formula_41 jest istotne, ponieważ w przeciwnym wypadku otrzymalibyśmy 0 w mianowniku.
Powyższe równania dowodzą, że wielomiany Czebyszewa są wzajemnie prostopadłe.
Teraz rozważmy przypadek, kiedy formula_46
W przypadku formula_48 dostajemy formula_49 co kończy dowód.
Przykłady wielomianów Czebyszewa.
Dziesięć pierwszych wielomianów Czebyszewa:
Własności.
Twierdzenie o minimaksie mówi, że unormowany (mający współczynnik 1 przy najwyższej potędze) wielomian Czebyszewa formula_60 ma na odcinku formula_29 najmniejszą normę jednostajną (maksymalną wartość absolutną), spośród wszystkich wielomianów stopnia "k," o współczynniku wiodącym równym jeden. Czyli dla dowolnego wielomianu postaci:
zachodzi nierówność:
Wiedząc, że dla każdego formula_7 wielomian formula_28 przyjmuje wszystkie wartości z formula_66 możemy napisać:
Zastosowania.
Przy interpolacji wielomianowej często zamiast równoodległych węzłów, używa się węzłów Czebyszewa, leżących w zerach wielomianów Czebyszewa. Pozwala to uniknąć tak zwanego efektu Rungego, czyli dużych oscylacji wielomianu interpolacyjnego przy krańcach przedziału. Fakt, że miejsca zerowe wielomianów Czebyszewa zagęszczają się ku krańcom przedziału, pozwala lepiej związać wielomian, zapobiegając naturalnym dla wielomianów wysokiego rzędu oscylacjom.
Wielomiany Czebyszewa drugiego rodzaju.
Definicja rekurencyjna.
Funkcja wagowa iloczynu skalarnego: formula_71

</doc>
<doc id="421704" url="https://pl.wikipedia.org/wiki?curid=421704" title="Salam 98">
Salam 98



</doc>
<doc id="421711" url="https://pl.wikipedia.org/wiki?curid=421711" title="Broken Hill">
Broken Hill

Broken Hill – miasto w Australii, w stanie Nowa Południowa Walia, w pasmie górskim Main Barrier, na wysokości około 304 metrów.
Dane ogólne.
Broken Hill jest położone 1100 km na zachód od Sydney.
Historia.
W Broken Hill znajduje się największa w Australii i jedna z największych na świecie kopalń rud cynku i ołowiu,
założona w 1883 roku. Miasto jest ośrodkiem usługowym regionu, specjalizując się w hodowli owiec; od 1939 roku
stanowi bazę lotniczą służby medycznej. Obecnie Broken Hill jest nowoczesnym miastem, położonym na terenie
pustynnym. Jest pełne zieleni i ogrodów. Znajduje się tu port lotniczy Broken Hill.

</doc>
<doc id="421714" url="https://pl.wikipedia.org/wiki?curid=421714" title="Jerzy Tomanek">
Jerzy Tomanek

Jerzy Tomanek (ur. 10 kwietnia 1873 w Ligocie Alodialnej (obecnie Zaolzie), zm. 11 stycznia 1954) – nauczyciel i działacz społeczny. Był synem Józefa Tomanka, rolnika i Katarzyny z d. Gembała, młodszym bratem Józefa Tomanka, stryjem Alfreda Tomanka.
W 1893 r. ukończył Seminarium Nauczycielskie w Cieszynie. Początkowo pracował w Mnichu, później w Pierśćcu. Do 1932 r. był kierownikiem tamtejszej szkoły. Był inicjatorem wybudowania nowej szkoły oraz strażnicy w Pierśćcu. Był żonaty z Marią z d. Schneider, córką kierownika szkoły w Mnichu. Miał troje dzieci – dwie córki i syna.
Założył Kasę Pożyczkową „Stefczyka”, prowadził agencję pocztową, był organistą w miejscowym kościele pw. św. Mikołaja, założył miejscowe koło Macierzy Szkolnej.
W Pierśćcu znajduje się ulica jego imienia.

</doc>
<doc id="421715" url="https://pl.wikipedia.org/wiki?curid=421715" title="Amanda Swisten">
Amanda Swisten

Amanda Swisten (ur. 20 grudnia 1978 w Nowym Jorku), amerykańska modelka i aktorka.
Zadebiutowała w 2003 roku w filmie "". Zagrała też April w "Dziewczynie z sąsiedztwa".

</doc>
<doc id="421716" url="https://pl.wikipedia.org/wiki?curid=421716" title="Tytus Flawiusz Sabinus (8–69)">
Tytus Flawiusz Sabinus (8–69)

Tytus Flawiusz Sabinus ("Titus Flavius Sabinus"; ur. 8, zm. 21 grudnia 69 w Rzymie) – prefekt Rzymu w latach 56-69 (z przerwami).
Syn Tytusa Flawiusza Sabinusa (I) i jego żony Wespazji Polli
Był rzymskim senatorem, namiestnikiem Mezji i konsulem (dwukrotnie). Przez czternaście lat piastował urząd prefekta Rzymu - zapewne od 56 do 60 i od 61 do 69 roku. Zginął w grudniu 69 roku, walcząc z wojskami cesarza Witeliusza.
Starszy brat Wespazjana, stryj Tytusa i Domicjana.
Miał dwóch synów: Tytusa Flawiusza Sabinusa (III) oraz Flawiusza Klemensa oraz córkę Plautillę.
Bohater powieści Paula L. Maiera "Rzym w płomieniach". Pojawia się w powieści Miki Waltariego "Wrogowie rodzaju ludzkiego".

</doc>
<doc id="421717" url="https://pl.wikipedia.org/wiki?curid=421717" title="Paul L. Maier">
Paul L. Maier

Paul L. Maier (ur. 1930) – amerykański pisarz, wykładowca historii starożytnej na Western Michigan University. 
W 1954 ukończył Harvard. Później studiował m.in. w Heidelbergu i Bazylei, gdzie w 1957 uzyskał tytuł doktora. Autor ponad 200 artykułów naukowych oraz jedenastu książek.
W Polsce wydano jego powieści: "Poncjusz Piłat", "Rzym w płomieniach", "Kodeks Konstantyna" (2013), "Coś więcej niż ślad" oraz "Oścień śmierci" (1996) i "Ślad życia, ślad śmierci (2010)" (ang. „"A Skeleton in God's Closet"” wydany w Polsce pod dwoma różnymi tytułami).

</doc>
<doc id="421724" url="https://pl.wikipedia.org/wiki?curid=421724" title="Reni Jusis">
Reni Jusis

Reni Jusis, właśc. Renata Makowiecka-Jusis (ur. 29 marca 1974 w Koninie) – polska piosenkarka, autorka tekstów, muzyki i producentka nagrań.
W 2013 została uznana przez redakcję magazynu „Glamour” jedną z dziesięciu Kobiet Dekady, którymi mianowano „najsilniejsze i najbardziej inspirujące osobowości w polskim show-biznesie”.
Młodość.
Dorastała w Mielnie. W wieku siedmiu lat zaczęła naukę w Zespole Szkół Muzycznych im. Grażyny Bacewicz w Koszalinie w klasie fortepianu. W 1993 roku ukończyła Państwowe Liceum Muzyczne w klasie rytmiki.
W 1998 obroniła dyplom na Wydziale Dyrygentury Chóralnej, Edukacji Muzycznej i Muzyki Kościelnej Akademii Muzycznej w Poznaniu.
Kariera muzyczna.
Jej pierwszym sukcesem było wygranie wakacyjnego konkursu piosenki. W 1993 występowała na scenie Bałtyckiego Teatru Dramatycznego w Koszalinie w musicalu "Fatamorgana", do którego muzykę napisał jej kolega ze szkoły Adam Sztaba. To wtedy przykuła uwagę producenta o pseudonimie Yaro, który zaproponował wokalistce śpiewanie chórków w jego rockowym zespole, aby później ruszyć z nią w trasę koncertową. Następnie dołączyła do składu jego zespołu i śpiewała refreny w jego utworach, a prywatnie została jego partnerką. Wspólnie otwierali koncerty Liroya, dzięki któremu poznali Michała Urbaniaka, który otoczył parę opieką artystyczną. Wspólnie stworzyli kilka utworów, które nigdy nie zostały opublikowane. Urbaniak polecił jednak Jusis polskim wytwórniom muzycznym. Wkrótce podpisała kontrakt płytowy z wytwórnią Pomaton EMI. W 1997 ukazała się płyta Yaro z wokalami Jusis, zatytułowana "Jazzda", która przyniosła przeboje „Rowery dwa” i „Dziś jest pełnia”.
W 1998 w sprzedaży pojawił się pierwszy album solowy Reni Jusis pt. "Zakręcona", na którym znalazły się piosenki będące mieszanką muzyki R&amp;B, funk i hip-hopu. Za album otrzymała trzy nagrody polskiego przemysłu fonograficznego Fryderyki w kategoriach: „Debiut roku”, „Album roku rap/hip-hop” i „Przebój roku” (za singel „Zakręcona”). Pomimo sukcesu płyty, konflikty na tle artystycznym i prywatnym doprowadziły do zakończenia współpracy Yaro z Reni oraz do rozpadu ich związku.
W 1999 wydała swój drugi album studyjny pt. "Era Renifera", który utrzymany był w podobnej stylistyce co debiutancka płyta, zawierał jednak dodatkowo elementy muzyki reggae. Samodzielnie wyprodukowała i niemal w całości napisała oraz skomponowała cały materiał. Największym powodzeniem cieszył się utwór „Dreadlock Holiday”, będący coverem hitu formacji 10cc o tym samym tytule. Album zapewnił piosenkarce nominację do Fryderyka w kategorii „Album roku pop”. Artystka nominowana była też do zdobycia statuetki w kategorii „Teledysk roku” (za klip do singla „W głowie woda”).
Kolejny album "Elektrenika" ukazał się po dwuletniej przerwie i stanowił zwrot w dotychczasowym brzmieniu muzyki Jusis. Zdecydowała się na nagranie materiału zachowanego w stylu elektronicznej muzyki dance osadzonej w klimacie klubowych rytmów, jak 2-step oraz house, z domieszką funku i acid jazzu. Prawie wszystkie teksty Jusis stworzyła samodzielnie, podobnie jak połowę kompozycji. Drugą połowę skomponowała wspólnie z Michałem Przytułą, który wyprodukował razem z nią cały album. Przytuła pracował już z Jusis nad jej wcześniejszymi płytami jako realizator dźwięku. Płyta była promowana trasą koncertową pod nazwą "Electrenic Night", co pomogło jej w zdobyciu popularności wśród fanów muzyki klubowej. Album przyniósł dwa przeboje – „Nic o mnie nie wiecie” oraz „Nigdy ciebie nie zapomnę” (na płycie pod tytułem „Jakby przez sen”). W 2003 wydała czwarty album studyjny pt. "Trans Misja", który był utrzymany w stylu electropop. Płyta promowała singlami „Kiedyś cię znajdę”, „Ostatni raz (nim zniknę)” oraz „It’s Not Enough”, a ponadto podczas trasy koncertowej pod tytułem "Top Secret Tour". W 2004 Jusis otrzymała za płytę statuetkę Fryderyka w kategorii: „Album roku dance/elektronika/muzyka klubowa”.
W 2006, po rozstaniu z EMI Music na rynek trafił pięciopłytowy box "Dyskografia", zawierający jej wszystkie cztery albumy oraz płytę DVD z jej wszystkimi solowymi klipami. W tym samym roku wydała piąty album studyjny pt. "Magnes", który wydana nakładem własnej wytwórni Pink Pong Records. Album został utrzymany w stylistyce electrodance, na którym wszystkie piosenki połączono w jeden nieprzerwany klubowy set. Pierwszy singiel „Kilka prostych prawd” ukazał się dziewięć miesięcy przed wydaniem albumu, jeszcze w 2005. Premierze albumu towarzyszyło ukazanie się drugiego, tytułowego singla – „Magnes”, a następnie singli „Mixtura” oraz „Niemy krzyk”. Oprócz siedmiu premierowych utworów, na płycie znalazły się także nowe wersje trzech starszych utworów wokalistki: „Leniviec”, „Nigdy ciebie nie zapomnę” (jako „How Can I Ever Forget You”) i „Kto pokocha” (jako „Single Bite Lover”) oraz remiksy pierwszych dwóch promujących ją singli. W listopadzie 2006 w warszawskim Centrum Olimpijskim odbył się kwadrofoniczny koncert artystki, promujący specjalną czteropłytową edycję albumu "Magnes", zawierającą dodatkowo wszystkie promujące go maxisingle i teledyski. W 2007 Jusis otrzymała kolejną statuetkę Fryderyka w kategorii: „Album roku muzyka klubowa”. Rok po premierze albumu jego promocję wsparto klubową trasą koncertową o nazwie "Magnes Live Tour", którą promował premierowy singiel „Motyle”. Utwór ten, pod pierwotnym tytułem „Schowajmy się przed światem”, był zgłoszony do konkursu „Premiery” Krajowego Festiwalu Piosenki Polskiej w Opolu, jednak ostatecznie trafił tam jedynie na listę rezerwową. Później pod zmienionym już tytułem startował w polskich preselekcjach do konkursu „Bursztynowy Słowik” międzynarodowego festiwalu piosenki Sopot Festival.
Po blisko dwuletniej przerwie zmieniła styl muzyczny płyty i w 2009 wydała album pt. "Iluzjon cz. I", zawierający muzykę akustyczną. Album został wydany nakładem nowej własnej wytwórni płytowej artystki, Amfibia Records. Promowały go single „A mogło być tak pięknie” i „Dwoje na huśtawce”. Zawierał też trzy duety: ze Stanisławem Sojką, z Gabą Kulką oraz z Tomkiem Makowieckim. Album zawierał głównie własne kompozycje i teksty Jusis. W ramach jego promocji, w nawiązaniu do jego tytułu, artystka dała koncert promocyjny w tytułowym warszawskim kinie Iluzjon. Płyta uzyskała nominację do Fryderyka w kategorii „Album roku piosenka poetycka”. W 2010 podczas Krajowego Festiwalu Piosenki Polskiej w Opolu wystąpiła w koncercie „SuperDuety” wspólnie z zespołem Skaldowie, z którym przedstawiła m.in. akustyczną wersję przeboju „Kiedyś cię znajdę”. Również w 2010 nagrała utwór „Twoją wiarę mam”, który znalazł się w ścieżce dźwiękowej polskiej wersji animowanego filmu z wytwórni Walta Disneya, "Dzwoneczek i uczynne wróżki". Zaśpiewała też gościnnie na albumie grupy Miss Polski pt. "Fitness", w utworze „Specjaliści w nocy”. Ponadto nagrała utwór „Tęsknię” w duecie z aktorem Lesławem Żurkiem na charytatywny album pt. "Ladies And Gentlemen 2011", zawierający duety gwiazd muzyki z gwiazdami filmu.
Po czterech latach nieobecności na scenie muzycznej, w 2014 powróciła do show-biznesu poprzez udział w pierwszej edycji programu TVP2 "SuperSTARcie". Zajęła ósme miejsce. W 2016 podpisała kontrakt płytowy z Sony Music i wydała album studyjny pt. "Bang!", na którym znalazły się piosenki utrzymane w awangardowym, elektronicznym brzmieniu. Płytę promowała singlami „Bejbi siter”, „Zombi świat” i „Delta”, a także podczas klubowej trasy koncertowej "Bang! Tour". W 2017 płyta została ponadto uhonorowano statuetką Fryderyka w kategorii „Album roku elektronika”. 21 września 2018 wydała ósmy album studyjny pt. "Ćma".
4 kwietnia 2020 wykonała własną interpretację utworu „Voyage Voyage” podczas charytatywnego koncertu "#koncertdlabohaterów" zorganizowanego przez Fundację TVN „Nie jesteś sam” i emitowanego przez serwis Player.pl. 11 września wystąpiła podczas koncertu TVP "Gramy dla Białorusi". 19 września była uczestniczką specjalnego odcinka programu "Jaka to melodia?", w którym wykonała także swój utwór „Kiedyś cię znajdę”. 2 października na jej oficjalnym kanale w serwisie YouTube ukazał się zapis koncertu „Je suis Reni”, na którym wykonała akustyczne interpretacje swoich ulubionych francuskich piosenek. 7 czerwca 2021 wydała singiel „Pole widzenia” nagrany w duecie z thekayetanem w ramach obchodów Miesiąca Dumy LGBT. 21 czerwca wydała singiel „Lawenda” zwiastujący jej dziewiąty album. 14 lipca ukazała się płyta "Je suis Reni" zawierająca francuskie szlagiery o miłości w wykonaniu Jusis i zaproszonych przez nią gości.
Działalność pozamuzyczna.
Na początku 2011 na polski rynek trafiła gra komputerowa "Test Drive Unlimited 2", dubbingowana przez Jusis wspólnie z Maciejem Maleńczukiem.
W 2011 wydała książkę wraz z Magdą Targosz pt. "Poradnik dla zielonych rodziców", przedstawiająca metody wychowywania dzieci w zgodzie z ekologią. Książka była podsumowaniem ich autorskiego cyklu "Ekomama", prezentowanego od września 2010 w programie "Dzień dobry TVN".
Była uczestniczką pierwszej edycji programu rozrywkowego TVP1 "SuperSTARcie" (2014) i dziesiątej edycji programu Polsatu "Dancing with the Stars. Taniec z gwiazdami" (2019).
Życie prywatne.
8 sierpnia 2008 w Konstancinie poślubiła wokalistę Tomka Makowieckiego. Mają dwoje dzieci, Teofila (ur. 1 stycznia 2010) i Gaję (ur. 5 lutego 2012). Pod koniec kwietnia 2019 rozwiedli się.
Reni Jusis urodziła się w Polsce, ale jej ojciec – Czesław Jusis – urodził się w Wilnie. W filmie dokumentalnym z serii Szlakiem Kolberga z 2019 roku Reni Jusis wspomina, że jeszcze przed wojną jej rodzina czuła się zarówno Polakami, jak i Litwinami.

</doc>
<doc id="421732" url="https://pl.wikipedia.org/wiki?curid=421732" title="Videopost">
Videopost



</doc>
<doc id="421733" url="https://pl.wikipedia.org/wiki?curid=421733" title="Vpost">
Vpost



</doc>
<doc id="421734" url="https://pl.wikipedia.org/wiki?curid=421734" title="Videocast">
Videocast



</doc>
<doc id="421735" url="https://pl.wikipedia.org/wiki?curid=421735" title="Vidcast">
Vidcast



</doc>
<doc id="421738" url="https://pl.wikipedia.org/wiki?curid=421738" title="Vcast">
Vcast



</doc>
<doc id="421742" url="https://pl.wikipedia.org/wiki?curid=421742" title="Nogat">
Nogat

Nogat – rzeka będąca wschodnim ramieniem ujściowym Wisły, oddzielona od drugiego z ramion, Leniwki, śluzą w Białej Górze. Żeglowna na całej długości. Uchodzi licznymi odnogami do Zalewu Wiślanego, tworząc niewielką deltę.
Częściowo zachowały się wały przeciwpowodziowe z czasów przed budową kaskady w latach 1912–1915.
Długość rzeki wynosi 62 km, a powierzchnia jej dorzecza 1330 km².
Zgodnie z Rozporządzeniem Rady Ministrów z 2002 r. ws. klasyfikacji śródlądowych dróg wodnych, Nogat jest rzeką klasy żeglownej II.
Dopływy: Liwa, Młynówka Malborska, oba prawobrzeżne.
Ze względu na wartości przyrodnicze, ujściowy odcinek rzeki został objęty ochroną w postaci rezerwatu Ujście Nogatu i Obszaru Chronionego Krajobrazu Rzeki Nogat. Dolny odcinek stanowi granicę województw pomorskiego i warmińsko-mazurskiego.
Historia regulacji.
Dawniej rzeka stanowiła jedno z głównych ramion Wisły i spływało nią 87% wód wiślanych. W związku z obniżeniem się poziomu lustra wody w Nogacie podjęto próbę regulacji układu rzecznego i w 1553 przekopano kanał pod Białą Górą, który uratował rzekę od wyschnięcia. Większość wód zaczęła płynąć Nogatem, a Wisła straciła żeglowność na odcinku Biała Góra – Gdańsk. Niedobór wody dla Gdańska i nadmiar dla miejscowości położonych nad Nogatem, wywołał wieloletnie spory. W 1612 wybudowano tamę, która w czasie wojen szwedzkich uległa zniszczeniu, powodując ponowne spory i komplikacje stosunków wodnych. Dopiero w 1848 zatwierdzono projekt odgałęzienia Nogatu od Wisły 4 km poniżej Białej Góry w miejscowości Piekło, w tym celu przekopano kanał, wzniesiono drewniany jaz przeciw krze lodowej i wybudowano wały przeciwpowodziowe z tzw. wielkim upustem, służącym do odprowadzania wód Liwy do Nogatu. W 1879 podwyższono wał przeciwpowodziowy Wisły i przebudowano wielki upust. Po przerwaniu wału i zalaniu Żuław Elbląskich w 1888 zdecydowano o uregulowaniu Wisły. W 1900 nastąpiło prawie całkowite odcięcie dopływu wody z Wisły do Nogatu. Rzekę Nogat skanalizowano przez trzy stopnie wodne: Michałowo, Rakowiec i Szonowo, utrzymując w ten sposób stały poziom wód, umożliwiając ruch statków. W 1930 wybudowano małą śluzę w ujściu Liwy do Nogatu.

</doc>
<doc id="421745" url="https://pl.wikipedia.org/wiki?curid=421745" title="Sok wakuolarny">
Sok wakuolarny



</doc>
<doc id="421746" url="https://pl.wikipedia.org/wiki?curid=421746" title="FADN">
FADN

FADN (ang. "Farm Accountancy Data Network") - unijny system zbierania danych rachunkowych z gospodarstw rolnych. System powstał formalnie w 1965 roku. W miarę poszerzania struktur europejskich systemem obejmowano coraz więcej państw. Obecnie system działa w 28 krajach członkowskich UE.
System działa według trzech zasad:
W Polsce funkcjonowanie FADN reguluje ustawa o zbieraniu i wykorzystywaniu danych rachunkowych gospodarstw rolnych. Ustawa ta weszła w życie 1 maja 2004 r., czyli w dniu uzyskania przez Polskę statusu członka Unii Europejskiej. Organizacją systemu FADN na terenie Polski zajmuje się Instytut Ekonomiki Rolnictwa i Gospodarki Żywnościowej.
FADN wykorzystywane jest przy planowaniu i realizacji zadań polityki rolnej UE. Gromadzone dane wykorzystywane są do:

</doc>
<doc id="421752" url="https://pl.wikipedia.org/wiki?curid=421752" title="Tolt">
Tolt

Tolt lub tölt - szybki, czterotaktowy chód konia, w którym koń stawia nogi w kolejności: przednia prawa, tylna prawa, przednia lewa, tylna lewa w taki sposób, że cały czas przynajmniej jedna znajduje się na ziemi. Chód ten jest bardzo wygodny dla jeźdźca, jednak długotrwałe poruszanie się töltem jest bardzo męczące dla konia. 

</doc>
<doc id="421755" url="https://pl.wikipedia.org/wiki?curid=421755" title="Gziki">
Gziki

1 miejscowość w Polsce:

</doc>
<doc id="421757" url="https://pl.wikipedia.org/wiki?curid=421757" title="Przeprawa">
Przeprawa

Przeprawa – przemieszczenie ludzi, dobytku na drugą stronę jakiejś przeszkody naturalnej np. rzeki, łańcuchów górskich, kanałów. 
Uznaje się, iż nie jest łatwa, powoduje kłopoty i jest problemem do przezwyciężenia. Wyraz stosowany jest jako przenośnia i używa się go jako określenie trudnych, traumatycznych przeżyć, przez które ktoś szczęśliwie przebrnął.

</doc>
<doc id="421758" url="https://pl.wikipedia.org/wiki?curid=421758" title="Peroksysomy">
Peroksysomy



</doc>
<doc id="421761" url="https://pl.wikipedia.org/wiki?curid=421761" title="Rinowirusy">
Rinowirusy

Rinowirusy – rodzaj wirusów należący do rodziny pikornawirusów ("Picornaviridae"). Zawierają łańcuch RNA o dodatniej polarności. Są najpowszechniejszym wirusowym czynnikiem zakaźnym u ludzi, odpowiedzialnym za 30–50% przypadków przeziębień. Zidentyfikowano ponad 100 serotypów rinowirusów. Ich cechą charakterystyczną jest to, że ulegają inaktywacji w pH 3 lub niższym. Nazwa pochodzi z greckiego słowa ῥῑ́ς (rhis), w dopełniaczu ῥῑνός (rhinos), które oznacza 'nos'.
Chorobotwórczość.
Optymalną temperaturą dla rozwoju rinowirusów jest 33–34 °C, czyli temperatura występująca w przewodach nosowych człowieka. Rinowirusy są przyczyną najpowszechniej znanej choroby jaką jest przeziębienie, natomiast rzadko powodują objawy zapalenia dolnych dróg oddechowych, gdyż temperatura tam występująca jest wyższa i wynosi około 37 °C. Około połowa zakażeń rinowirusowych przebiega bezobjawowo.
Rinowirusy mogą także przyczyniać się do zaostrzeń chorób przewlekłych układu oddechowego, w tym astmy, przewlekłej obturacyjnej choroby płuc i mukowiscydozy.
Zakażenia wywołane przez rinowirusy zaburzają czynność błony śluzowej jako bariery i predysponują do nadkażeń bakteryjnych.

</doc>
<doc id="421762" url="https://pl.wikipedia.org/wiki?curid=421762" title="Składkowanie">
Składkowanie



</doc>
<doc id="421763" url="https://pl.wikipedia.org/wiki?curid=421763" title="Montaż arkuszowy">
Montaż arkuszowy



</doc>
<doc id="421764" url="https://pl.wikipedia.org/wiki?curid=421764" title="Castellón">
Castellón



</doc>
<doc id="421766" url="https://pl.wikipedia.org/wiki?curid=421766" title="Lokal">
Lokal

Lokal – wydzielona część budynku służąca celom mieszkaniowym lub innym (usługowym, produkcyjnym, handlowym) albo użytkowym (garaż).
Zgodnie z ustawą z 24 czerwca 1994 r. o własności lokali samodzielnym lokalem mieszkalnym jest wydzielona trwałymi ścianami izba lub zespół izb. Według jednego z orzeczeń sądów administracyjnych lokal oznacza pomieszczenie lub zespół pomieszczeń (izb). Jednak w orzeczeniu sąd zacytował także stwierdzenie pochodzące z polskojęzycznej Wikipedii, według którego lokal może składać się z dwóch lub większej liczby pomieszczeń.
Samodzielny lokal może stanowić przedmiot odrębnej własności, czyli nieruchomość lokalową. Położony jest na określonej nieruchomości, stanowiącej nieruchomość wspólną (art. 3 uwl). Do lokalu przypisany jest udział w nieruchomości wspólnej. Współwłasność nieruchomości wspólnej jest prawem związanym z prawem własności nieruchomości lokalowej i nie może być zniesiona (art. 3 ust. 1 uwl).
Przepisy Prawa budowlanego i innych ustaw nakładają różne wymagania związane z samym powstaniem lokalu, jak i możliwością korzystania z niego.

</doc>
<doc id="421767" url="https://pl.wikipedia.org/wiki?curid=421767" title="Toni Menzinger">
Toni Menzinger

Toni Menzinger, z domu Hammelrath (ur. 17 marca 1905 r. w Düsseldorfie, zm. 27 grudnia 2007 r. w Karlsruhe) – niemiecka działaczka polityczna, członkini Unii Chrześcijańsko-Demokratycznej (CDU).
Życiorys.
Jej starszym bratem był pedagog Willi Hammelrath. Studiowała psychologię, zdała państwowe egzaminy nauczycielskie. Pracowała krótko jako nauczycielka; w 1931 wyszła za mąż za handlowca Willy Menzingera, osiadła w Karlsruhe i zajęła się prowadzeniem domu. Małżeństwo doczekało się trzech synów (Willa, Bernda i Klausa).
Po II wojnie światowej zajęła się działalnością społeczną, m.in. promocją wychowania katolickiego w rodzinie. W 1953 została z ramienia CDU wybrana do rady miasta Karlsruhe. W 1970 zajęła miejsce Otto Dullenkopfa (wybranego na nadburmistrza Karlsruhe) w Landtagu Badenii-Wirtembergii. Mandat zachowała po kolejnych wyborach w 1972 r. i 1976 r.; w 1976 roku jako seniorka izby otwierała inauguracyjne posiedzenie nowej kadencji. Pracę w Landtagu zakończyła w 1980 r. ze względu na podeszły wiek.
W marcu 1993 nadano jej honorowe obywatelstwo Karlsruhe. Została odznaczona m.in. Wielkim Krzyżem Zasługi RFN oraz papieskim medalem „Pro Eclesia et Pontifice”. Na uroczystościach jej 100 urodzin w 2005 gośćmi byli m.in. trzej premierzy Badenii-Wirtembergii – Erwin Teufel, Lothar Späth i Hans Filbinger.

</doc>
<doc id="421776" url="https://pl.wikipedia.org/wiki?curid=421776" title="AMD K9">
AMD K9

AMD K9 to dziewiąta generacja mikroprocesorów AMD będącą rozwinięciem AMD K8. Są to wszystkie dwurdzeniowe procesory serii Athlon 64 X2 wykonywane w procesie technologicznym 90 i 65 nanometrów dostępne na podstawki Socket 939 i AM2.

</doc>
<doc id="421777" url="https://pl.wikipedia.org/wiki?curid=421777" title="Mats Lindgren">
Mats Lindgren

Mats Lindgren (ur. 1 października 1974 w Skelleftei) – szwedzki hokeista, reprezentant Szwecji, olimpijczyk.
Kariera zawodnicza.
Wychowanek klubu Skellefteå AIK. W drafcie NHL z 1993 został wybrany przez Winnipeg Jets. W latach 1996-2003 występował w lidze NHL na pozycji środkowego. W sezonach zasadniczych NHL rozegrał łącznie 387 spotkań, w których strzelił 54 bramki oraz zaliczył 74 asysty. W klasyfikacji kanadyjskiej zdobył więc razem 128 punktów. 128 minut spędził na ławce kar. W play-offach NHL brał udział dwukrotnie. Rozegrał w nich łącznie 24 spotkania, w których strzelił 1 bramkę oraz zaliczył 5 asyst, co w klasyfikacji kanadyjskiej daje razem – 6 punktów. 10 minut spędził na ławce kar.
Uczestniczył w turniejach mistrzostw świata w zimowych igrzyskach olimpijskich 1998. 20 stycznia 2005 oficjalnie zakończył karierę zawodniczą.
Kariera trenerska.
W latach 2005-2010 asystent trenera w macierzystym klubie Skellefteå AIK. Od 2012 do 2014 asystent szkoleniowca zespołu AIK Ishockey, a od 2013 jeden z trzech głównych trenerów. W sezonie 2015/2016 asystent w kanadyjskim zespole North Shore Winter Club.

</doc>
<doc id="421778" url="https://pl.wikipedia.org/wiki?curid=421778" title="Guardia Civil (Hiszpania)">
Guardia Civil (Hiszpania)

Guardia Civil (hiszp. "Straż Obywatelska") – hiszpańska formacja paramilitarna, stanowiąca część Sił i Korpusów Bezpieczeństwa Państwowego Królestwa Hiszpanii ("Fuerzas y Cuerpos de Seguridad del Estado del Reino de España"). Podległa Ministerstwu Spraw Wewnętrznych (w kwestiach dotyczących służby, spraw karnych, celów i środków) oraz Ministerstwu Obrony (w kwestiach dotyczących awansów oraz misji wojskowych).
W Guardia Civil niedozwolona jest działalność związków zawodowych, jak ma to miejsce w policji hiszpańskiej oraz w policjach autonomicznych (Mossos d’Esquadra, Ertzaintza itp.), choć w ostatnich latach zezwolono na utworzenie stowarzyszeń broniących praw członków formacji (ASIGC, AUGC itp.).
Charakterystycznym elementem umundurowania Guardia Civil jest trójgraniasty, czarny kapelusz, dziś wyłącznie galowy. Mundur jest zielony, choć początkowo dominował w nim kolor niebieski.
Szczególnym wyróżnikiem Guardia Civil są też koszary, w których funkcjonariusze formacji mieszkają razem z rodzinami, tzw. "casas cuartel" (hiszp. "domy-koszary"). U wejścia do nich często znajduje się inskrypcja "Todo por la patria" (hiszp. "Wszystko dla ojczyzny").
Historia.
Chaos i przestępczość, które ogarnęły hiszpańską wieś po wojnie z napoleońską Francją skłoniły króla Ferdynanda VII do powierzenia wojsku zadania zwalczania powszechnego bandytyzmu. Rezultaty nie były jednak zadowalające, a kolejne próby stworzenia formacji powołanych do walki z przestępczością ("Celadores Reales" w 1823 roku i "Salvaguardias Reales" w 1833 roku) ponosiły porażki.
28 marca 1844 roku ogłoszono dekret o utworzeniu Korpusu Straży Obywatelskiej ("Cuerpo de Guardia Civil"), do czego żywo zabrał się od maja nowy premier, marszałek Ramón María Narváez Campos. Zadanie sformowania korpusu otrzymał Francisco Javier Girón y Ezpeleta Las Casas y Enrile, drugi diuk de Ahumada i piąty markiz de Las Amarillas.
13 maja ogłoszono kolejny dekret – ten dzień zwykło się przyjmować za narodziny Guardia Civil. Utworzono 14 "tercios" (jednostka piechoty w Hiszpanii Habsburgów licząca pierwotnie 3000 ludzi) złożonych z 39 kompanii piechoty i 9 szwadronów kawalerii. Na samym początku straż składała się z 14 dowódców, 232 oficerów i 5769 funkcjonariuszy. W październiku tego samego roku zaakceptowano przepisy regulujące służbę Guardia Civil, zaś 20 grudnia 1845 roku przyjęto "Elementarz Guardia Civil", stanowiący rodzaj kodeksu moralnego dla funkcjonariuszy, obowiązujący do dziś.
Wysoka skuteczność w zwalczaniu przestępczości i zaprowadzaniu porządku skłoniły rząd do zwiększenia początkowych nakładów na Guardia Civil, uważaną przez niektórych za jeden z kluczowych elementów budowy nowoczesnego państwa.
Straż Obywatelska od początku jest formacją scentralizowaną, na czele której stoi Dyrekcja Generalna (w niektórych okresach Inspekcja Generalna), co miało zapewniać sprawne zarządzanie jednostkami na całym terenie Hiszpanii, włącznie z posiadłościami w Afryce i Ameryce.
Od 8 lutego 1913 roku patronką Guardia Civil jest Matka Boża z Pilar. 4 października 1929 roku formacja została wyróżniona "Wielkim Krzyżem Dobroczynności" w uznaniu jej zasług na rzecz społeczeństwa hiszpańskiego.
Podczas pierwszych trzydziestu lat XX wieku poważne problemy polityczne i społeczne dotykające Hiszpanię (liczne strajki, zakłócenia porządku publicznego, akty terrorystyczne, rewolty itp.) sprawiły, że Guardia Civil stała się głównym gwarantem ładu społecznego, co jednak wiązało się też z licznymi stratami w jej szeregach.
Krótko po wybuchu hiszpańskiej wojny domowej rozbiła się na dwie różne formacje – narodową i republikańską. Ta ostatnia szybko została jednak wchłonięta przez inne siły porządkowe. Po zakończeniu tragicznego konfliktu, rdzeń Guardia Civil przeszedł gruntowną reorganizację w celu przystosowania jej do nowej rzeczywistości. Wkrótce (15 marca 1940 roku) wchłonęła też "Korpus Karabinierów", formację powołaną w 1829 roku do zwalczania przemytu na wybrzeżach i granicach.
Zadania.
Jako jeden z podstawowych elementów systemu bezpieczeństwa państwowego, Guardia Civil ma za zadanie chronić prawa i wolności obywateli i gwarantować bezpieczeństwo publiczne. Szczegółowe zadania i rozdział kompetencji pomiędzy poszczególnymi formacjami paramilitarnymi regulują odpowiednie przepisy. Zgodnie z nimi Guardia Civil odpowiada przede wszystkim za kontrolę nad bronią i materiałami wybuchowymi, pozamiejskim ruchem drogowym (poza wspólnotami autonomicznymi, które mają swoje jednostki powołane w tym celu), bezpieczeństwem fiskalnym, nadzór nad traktami komunikacyjnymi, portami i lotniskami oraz ochronę środowiska naturalnego.
Wykonując swe zadania GC podlega różnym ministerstwom i urzędom. Np. jako policja sądowa podlega prokuratorom, sądom i ministerstwu skarbu. Jako nadzorca bezpieczeństwa fiskalnego – ministerstwu gospodarki. Kontakty z ministerstwami rozwoju, środowiska naturalnego, rolnictwa, rybołówstwa i żywności oraz władzami wspólnot autonomicznych wynikają z odpowiedzialności za środowisko naturalne. Z jeszcze innymi jednostkami wiążą się zadania dotyczące kontroli nad imigracją i handlem narkotykami.
Zadania szczególne.
Działaniami ogólnymi zajmuje się ok. 46 tys. funkcjonariuszy, co stanowi 62 proc. całego stanu osobowego formacji. 34 procent, czyli ok. 25 tys. skierowanych jest do zadań szczególnych Guardia Civil. Reszta personelu odpowiada za zadania administracyjne.
Organizacja.
Na czele formacji stoi Dyrekcja Generalna, złożona z trzech działów:
W terenie Guardia Civil dzieli się na Strefy ("Zonas"), Komendantury ("Comandancias"), Kompanie ("Compañías") i Posterunki ("Puestos").
Aktualnym dyrektorem GC jest José Manuel Holgado Merino.
Hymn Guardia Civil.
Przypisy:
¹ Instytut Zbrojny ("Instituto Armado") to jedna z nazw Guardia Civil
² Zasłużona ("Benemérita") to przydomek formacji
³ Francisco Girón y Espeleta, diuk de Ahumada, założyciel Guardia Civil
Guardia Civil i społeczeństwo.
Pomimo licznych odpowiedzialnych zadań wypełnianych przez Guardia Civil, formacja ta jest często w Hiszpanii kojarzona z nadużywaniem władzy. W powszechnym odczuciu jest też instytucją przestarzałą i „złowrogą”. Nietrudno to zrozumieć, zważywszy na fakt, że różne rządy często wykorzystywały tę formację do prześladowania, a nawet likwidowania przeciwników politycznych. Szczególne zaangażowanie w działania reżimowe, występowało w okresie poprzedzającym wybuch wojny domowej i które stosowane było przez rządy republikańskie oraz po wojnie w okresie dyktatury gen. Francisco Franco.
W 1978 podpułkownik GC Antonio Tejero zaangażował się w spisek (operacja "Galaxia"), który szybko został wykryty. Tejero skazano na siedem miesięcy więzienia. 23 lutego 1981, na czele grupy wiernych mu funkcjonariuszy wtargnął do parlamentu podczas głosowania nad mianowaniem Leopoldo Calvo-Sotelo na nowego premiera, usiłując dokonać zamachu stanu. Wydarzenia te przeszły do historii jako próba przewrotu wojskowego 23-F.
Wizerunkowi GC nie pomogło też zaangażowanie urzędników rządu Felipe Gonzáleza i funkcjonariuszy formacji w aferę GAL. Inne skandale to m.in. ucieczka z kraju dyrektora generalnego Guardia Civil Luisa Roldana (zatrzymany przez Interpol i skazany na 28 lat więzienia za malwersacje, oszustwo, przekupstwo i inne przestępstwa). Jednego z dowódców komendantury w Gijón oskarżano o ukrywanie informacji, które mogły udaremnić zamachy bombowe w Madrycie w 2004.
Mimo to jednak po latach dyktatury Franco obraz Guardia Civil w społeczeństwie nieustannie się poprawia, a sama formacja jest najczęściej kojarzona z walką z terrorem ETA.

</doc>
<doc id="421779" url="https://pl.wikipedia.org/wiki?curid=421779" title="Wsiewka">
Wsiewka

Wsiewka – roślina dwu- lub wieloletnia wsiewana w roślinę ochronną i zbierana po jej zbiorze w następnych latach, np. wsiewka koniczyny czerwonej w jęczmień jary.

</doc>
<doc id="421780" url="https://pl.wikipedia.org/wiki?curid=421780" title="Ziarno aleuronowe">
Ziarno aleuronowe

Ziarno aleuronowe ( – mąka) – w przybliżeniu kuliste, struktury białkowe, otoczone pojedynczą błoną biologiczną, powstające przez odwodnienie i tężenie licznych drobnych wakuoli, rozmieszczonych równomiernie w cytoplazmie. Powstają w końcowym etapie dojrzewania nasion, a zanikają (zostają zużyte) na początku kiełkowania, dostarczając substancji odżywczych kiełkującemu zarodkowi.
Budowa.
Ziarna aleuronowe mogą się składać tylko z jednolitej, bezpostaciowej masy podstawowej (matriks), tworzonej przez albuminy, lub też zanurzone w niej mogą być globoidy i krystaloidy białkowe, mające zdolność pęcznienia (rącznik pospolity). Globoidy tworzy bezpostaciowa fityna, która składa się z nierozpuszczalnych soli kwasu fitynowego lub kwasu fitowego (inozytyloheksafosforowego).
Ziarna aleuronowe mogą zawierać także enzymy hydrolityczne, np. proteazy i kwaśną fosfatazę (np. w nasionach grochu), niezbędne do gromadzenia białek i fityny oraz amylazę i rybonukleazy. Dzięki obecności tych enzymów w ziarnach aleuronowych odbywa się nie tylko gromadzenie i udostępnianie materiałów odżywczych, ale także trawienie innych składników komórki. Ponadto uruchomienie α-amylazy w warstwie aleuronowej ziarniaków rozpoczyna proces kiełkowania.
Występowanie.
Komórki wypełnione ziarnami aleuronowymi tworzą zewnętrzną warstwę bielma (tzw. bielmo aleuronowe) w ziarniakach traw zwaną warstwą aleuronową. Przy wyrobie białej mąki z ziarniaków zbóż, warstwa aleuronowa wraz z okrywą owocowo-nasienną jest odrzucana jako tzw. otręby. Ziarna aleuronowe występują ponadto w zewnętrznej warstwie bielma w rodzinie rdestowatych oraz we wszystkich komórkach bielma u rącznika pospolitego, a także w liścieniach, np. grochu i fasoli.

</doc>
<doc id="421785" url="https://pl.wikipedia.org/wiki?curid=421785" title="Odrębna własność lokalu">
Odrębna własność lokalu

Przedmiotem odrębnej własności lokalu może być samodzielny lokal. Ustanowienie odrębnej własności lokalu, prawa i obowiązki właścicieli tych lokali oraz zarząd nieruchomością wspólną regulują przepisy ustawy z dnia 24 czerwca 1994 r. o własności lokali ().
Odrębna własność oznacza, że dany lokal stanowi odrębny od gruntu i od budynku przedmiot własności. Jednakże nie może ona istnieć samodzielnie, gdyż wraz z nią związane są prawa do współposiadania części budynku i prawa do gruntu pod budynkiem oraz innych urządzeń, które nie służą do wyłącznego użytku właścicieli lokali. Odrębna własność jest najpełniejszym prawem do nieruchomości. W przeciwieństwie do spółdzielczego własnościowego prawa do lokalu, przy którym jest się tylko uprawnionym do posiadania danego mieszkania czy innego lokalu, to w przypadku jego odrębnej własności jest się rzeczywistym właścicielem lokalu wraz z prawami z nim związanymi: prawem do gruntu pod budynkiem oraz wszelkich części budynku i urządzeń, które nie służą do wyłącznego użytku poszczególnych właścicieli lokali. (Przy spółdzielczym własnościowym prawie do lokalu jest się właścicielem jedynie prawa do tego lokalu, a nie samego lokalu).
Zgodnie z uchwałą Sądu Najwyższego z dnia 25 sierpnia 2017 roku o sygn. akt III CZP 11/17 z chwilą wygaśnięcia prawa użytkowania wieczystego gruntu nie wygasa odrębna własność lokalu. Tym samym, Sąd Najwyższy rozstrzygnął istniejącą od wielu lat rozbieżność w doktrynie i orzecznictwie: "„Upływ terminu, na który zostało ustanowione prawo użytkowania wieczystego gruntu, nie powoduje wygaśnięcia prawa odrębnej własności lokalu znajdującego się w budynku położonym na tym gruncie.” Zaznaczenia wymaga, że w przypadku spółdzielni mieszkaniowych grunt także może być jedynie w użytkowaniu wieczystym.
Samodzielnym lokalem mieszkalnym jest wydzielona w obrębie budynku trwałymi ścianami, bez otworów drzwiowych i okiennych pomiędzy lokalami, izba lub zespół izb przeznaczonych na stały pobyt ludzi, które wraz z pomieszczeniami pomocniczymi służą zaspokajaniu ich potrzeb mieszkaniowych. Lokale wykorzystywane zgodnie z przeznaczeniem na cele inne niż mieszkalne także mogą uzyskać status samodzielności.
Właścicielowi lokalu przysługuje udział w nieruchomości wspólnej jako prawo związane z własnością lokali.
Specyfika wzajemnych relacji pomiędzy właścicielami lokali i istnienie nieruchomości wspólnej spowodowała powołanie przez ustawodawcę wspólnot mieszkaniowych, mających za zadanie ułatwienie i usprawnienie zarządzanie wspólnym prawem właścicieli lokali – nieruchomością wspólną.
Ustanowienie odrębnej własności lokalu.
Ustanowienie odrębnej własności lokalu możliwe jest w budynku, w którym istnieją co najmniej dwa lokale.
Ustanowienie odrębnej własności lokalu następować może w wyniku:
Umowa o ustanowieniu odrębnej własności lokalu powinna być dokonana w formie aktu notarialnego. Do powstania tej własności niezbędny jest wpis do księgi wieczystej.

</doc>
<doc id="421786" url="https://pl.wikipedia.org/wiki?curid=421786" title="Guardia Civil">
Guardia Civil



</doc>
<doc id="421787" url="https://pl.wikipedia.org/wiki?curid=421787" title="Hemicelulozy">
Hemicelulozy

Hemicelulozy – niejednorodna grupa polisacharydów i ich pochodnych, połączonych wiązaniami β-glikozydowymi tworzących rozgałęzione łańcuchy. Są one jednym z głównych składników ściany komórkowej roślin, mogą stanowić ok. 20% suchej masy ściany pierwotnej oraz ok. 30% suchej masy ściany wtórnej. Wchodzą w skład m.in. drewna, słomy, nasion i otrąb. Ich nazwa wywodzi się stąd, że chemicznie i strukturalnie bliskie są celulozie. 
Systematyka.
Drewno poza celulozą zawiera inne substancje polisacharydowe, do których należą hemicelulozy. Charakteryzują się one mniejszą odpornością na działanie rozcieńczonych kwasów, które hydrolizują i w przeciwieństwie do celulozy rozpuszczają się w rozcieńczonych alkaliach. Ponieważ hemicelulozy są substancjami reprezentującymi wszystkie polisacharydy i ich pochodne występujące w drewnie oprócz celulozy i skrobi, zaproponowano wiele kryteriów ich klasyfikacji. 
Podział ze względu na łatwość hydrolizy.
Najogólniejszym jest podział na hemicelulozy łatwo i trudno hydrolizujące. W odróżnieniu od celulozy, makrocząsteczki hemiceluloz zbudowane są nie tylko z samych reszt glukozowych, ale także innych reszt cukrów prostych, takich jak ksyloza, mannoza i galaktoza. Hemicelulozy mają mniejszy stopień polimeryzacji (SP &lt;300) niż celuloza, mniejszą regularność budowy i stopień uporządkowania struktury, co sprawia, że są mniej odporne na degradacje. Cechą charakterystyczną wszystkich hemiceluloz jest dobra rozpuszczalność w rozcieńczonych alkaliach. Nazwę "hemicelulozy" wprowadził Schulze w 1891 roku dla niecelulozowej części węglowodanów zawartych w roślinach. Powszechnie przyjętą koncepcją podziału hemiceluloz przedstawił Rogwin. Jako kryterium podziału hemiceluloz przyjął on budową ich podstawowych jednostek i makrocząsteczek.
Podział ze względu na budowę chemiczną.
Opierając się na budowie chemicznej hemicelulozy można podzielić na:
Podział Schulzego.
W obecności kwasów nieorganicznych pentozany hydrolizują do pentoz:
a heksozany w tych samych warunkach hydrolizują do heksoz:
Heksozany i pentozany są polimerami zbudowanymi z reszt pentozowych lub heksozowych powiązanych glikozydowo. Celulozany stanowią tę część hemiceluloz, która znacznie trudniej hydrolizują. Składają się głównie z ksylanu i mannanu. Mogą także występować jako celulozany mieszane, np. arabogalaktan, galaktomannan, galaktomannoksylan.
Charakterystyka.
Pentozany – polisacharydy zbudowane z pentoz. Zawartość pentozanów w materiale roślinnym określa się na podstawie ilości znalezionych w wyniku hydrolizy cukrów prostych przemienionych za pomocą ogrzewania z 12% HCl w furfuralu. Podstawowymi cukrami budującymi pentozany są: D-ksyloza, i L-arabinoza. 
Heksozany – polisacharydy zbudowane z heksoz. Podstawowymi monosacharydami wchodzącymi w skład heksozanów są mannoza, galaktoza i glukoza. Najważniejszym heksozanem jest mannan.

</doc>
<doc id="421791" url="https://pl.wikipedia.org/wiki?curid=421791" title="Zygmunt Graliński">
Zygmunt Graliński

Zygmunt Graliński (ur. 29 września 1897 w Łęczycy, zm. 17 września 1940 na Atlantyku) – polski prawnik, adwokat, działacz ruchu ludowego, poseł na Sejm II kadencji w II RP, wiceminister spraw zagranicznych w Rządzie RP na uchodźstwie.
Życiorys.
Pochodził z rodziny inteligenckiej. Po ukończeniu gimnazjum w Charkowie (1916) studiował prawo na Uniwersytecie Warszawskim (1918–1922). W 1925 roku w Paryżu uzyskał stopień doktora praw. Po powrocie do kraju pracował w Ministerstwie Spraw Zagranicznych oraz wykładał prawo międzynarodowe publiczne na Wolnej Wszechnicy Polskiej w Warszawie.
Występował jako obrońca działaczy ludowych w procesach politycznych, m.in. w procesie brzeskim. Sam działał w Polskim Stronnictwie Ludowym „Wyzwolenie”, był prezesem zarządu powiatowego w Sokołowie Podlaskim i Siedlcach. W latach 1928–1930 pełnił mandat poselski. Po połączeniu partii ludowych wszedł w skład Rady Naczelnej Stronnictwa Ludowego (1931). Później był wiceprezesem Rady Naczelnej, członkiem Naczelnego Komitetu Wykonawczego oraz prezesem Zarządu Wojewódzkiego w Lublinie (od kwietnia 1934).
Po agresji III Rzeszy i ZSRR na Polskę na uchodźstwie. Przedostał się do Francji. Został powołany na stanowisko wiceministra spraw zagranicznych w rządzie RP na uchodźstwie Zabrał głos na grudniowej sesji Ligi Narodów w 1939 roku, w sprawie napaści ZSRR na Finlandię. Wyraził hołd i współczucie dla narodu fińskiego w imieniu rządu Rzeczypospolitej, oraz zaapelował o pomoc dla niej. Z przemówienia usunięto wszelkie aluzje antyniemieckie(Garlińskiemu zabroniono wręcz wszelkich aluzji na temat agresji Niemiec na Polskę we wrześniu 1939 roku czy współpracy Hitlera ze Stalinem). Następnie mianowany pełnomocnikiem rządu w Kanadzie. W drodze do Ottawy zginął na statku „City of Benares” storpedowanym przez niemiecki okręt podwodny U-48.

</doc>
<doc id="421796" url="https://pl.wikipedia.org/wiki?curid=421796" title="Krokodyl błotny">
Krokodyl błotny

Krokodyl błotny ("Crocodylus palustris") – gatunek gada z rodziny krokodylowatych (krokodyle właściwe). 

</doc>
<doc id="421798" url="https://pl.wikipedia.org/wiki?curid=421798" title="David Renton">
David Renton

David Lockhart-Mure Renton, baron Renton (ur. 12 sierpnia 1908 w Dartford, Kent, zm. 24 maja 2007 w Huntingdon, Cambridgeshire) – polityk brytyjski, prawnik, wieloletni deputowany do Izby Gmin z ramienia Partii Konserwatywnej.
Z wykształcenia adwokat, w czasie II wojny światowej pracował przez trzy lata jako przewodniczący sądu wojskowego w Trypolisie. W 1945 został po raz pierwszy wybrany do Izby Gmin w okręgu Huntingdon. Pełnił mandat nieprzerwanie do 1979, jego następcą w parlamencie z tego okręgu został przyszły premier, John Major.
W 1979 otrzymał tytuł dożywotniego para (baron Renton) i zasiadł w Izbie Lordów. Znany był jako rzecznik utrzymania tradycyjnej roli Izby Lordów. Od śmierci Johna Diamonda w kwietniu 2004 był najstarszym członkiem Izby Lordów i przysługiwał mu honorowy tytuł "ojca izby" (ang. "Father of the House of Lords"). Został odznaczony komandorią Orderu Imperium Brytyjskiego, nosił tytuły członka Tajnej Rady i radcy królowej.

</doc>
<doc id="421799" url="https://pl.wikipedia.org/wiki?curid=421799" title="Brandenburg an der Havel">
Brandenburg an der Havel

Brandenburg an der Havel (powszechnie stosowna jest również forma skrócona Brandenburg; hist. lub "Branibórz", hist. ) – miasto na prawach powiatu w Niemczech w kraju związkowym Brandenburgia, położone nad rzeką Hawelą. Ponad 20% powierzchni miasta zajmują wody.
Miasto Brandenburg nadało nazwę marchii brandenburskiej, późniejszej prowincji Brandenburgia a także dzisiejszemu krajowi związkowemu.
Historia.
Pierwotnie słowiańska Brenna, gród plemienia Stodoran, od 948 roku z przerwami siedziba biskupstwa. W latach 1154–1157 gród księcia Stodoran Jaksy z Kopanicy, lennika Polski. W 1157 został zdobyty przez margrabiego Marchii Północnej Albrechta Niedźwiedzia i ustanowiony stolicą Marchii Brandenburskiej. W latach 1373–1415 wraz z Marchią Brandenburską pod panowaniem Korony Czeskiej, w granicach których nosił czeską nazwę "Branibor". W 1417 miasto utraciło stołeczny status na rzecz Berlina. Członek Hanzy. Znacząco ucierpiało w trakcie wojny trzydziestoletniej. W 1715 doszło do połączenia Starego Miasta i Nowego Miasta. Od 1871 w granicach Niemiec. Od 1881 roku należał do rejencji poczdamskiej w prowincji Brandenburgia. 
W latach 1949–1990 leżał w granicach Niemieckiej Republiki Demokratycznej w okręgu Poczdam. W latach 1993 i 2003 rozszerzono granice miasta o kilka przylegających wsi.
25 lipca 1952 do Brandenburga włączono dawne miasto Plaue an der Havel i wieś Kirchmöser.
Gospodarka.
Do końca NRD miasto było przede wszystkim ośrodkiem przemysłu ciężkiego i maszynowego, na czele z hutą stali i walcownią, a także fabryką przekładni i zakładem naprawy taboru kolejowego. 
Istnieje ponadto port nad kanałem łączącym Hawelę z Łabą i Kanałem Śródlądowym oraz stocznia rzeczna.
Transport.
Miasto położone jest na skrzyżowaniu dróg krajowych B1 i B102 a w odległości około 10 kilometrów przebiega autostrada A2, która jest częścią europejskiego szlaku drogowego E30.
Główna stacja kolejowa to Brandenburg Hauptbahnhof, położona przy linii kolejowej Berlin–Magdeburg. Niegdyś większy węzeł kolejowy, obecnie istnieje jedynie regionalna linia kolejowa Brandenburg–Rathenow, odchodząca od głównej linii kolejowej.
W mieście działają dwa linie tramwajowe - linia nr 1 oraz nr 6. Ponadto sieć transportu publicznego uzupełniają 10 linii autobusowych dziennych i 3 linie nocne.
Polacy w Brandenburgu.
W latach 1154–1157 jako część Księstwa Kopanickiego miejscowość stanowiła lenno Polski. W drugiej połowie XII wieku w miejscowej katedrze została pochowana polska księżniczka Judyta Bolesławówna. W 1884 roku w Brandenburgu urodził się wiceadmirał Józef Unrug. W latach 1942–1944 w Brandenburgu zostali straceni przez Niemców Józef Horst, Maksymilian Golisz i Wacław Ławrentjew.

</doc>
<doc id="421801" url="https://pl.wikipedia.org/wiki?curid=421801" title="Czarnuszka polna">
Czarnuszka polna

Czarnuszka polna ("Nigella arvensis" L.) – gatunek rośliny należący do rodziny jaskrowatych. Występuje w stanie dzikim w południowej i środkowej Europie, zadomowiona również w Wielkiej Brytanii. W południowej Polsce jest archeofitem, w północnej efemerofitem.
Biologia i ekologia.
Roślina jednoroczna. Kwitnie od lipca do września. Roślina miododajna, miodniki ma umieszczone na wewnętrznej wardze zakończonej ostrym wyrostkiem. Przedprątne kwiaty zapylane są przez błonkówki. Rośnie na polach, wysypiskach gruzu. Preferuje gleby gliniaste, zawierające wapń. Na polach uprawnych uznawana za chwast.
Zagrożenia i ochrona.
Roślina umieszczona jest na Czerwonej liście roślin i grzybów Polski (2006) w grupie gatunków narażonych na wyginięcie (kategoria zagrożenia V). W wydaniu z 2016 roku otrzymała kategorię EN (zagrożony).

</doc>
<doc id="421805" url="https://pl.wikipedia.org/wiki?curid=421805" title="Śmiertelna wyliczanka">
Śmiertelna wyliczanka

Śmiertelna wyliczanka (tytuł oryginalny "Murder by Numbers") – amerykański film fabularny z 2002 roku w reżyserii Barbeta Schroedera.

</doc>
<doc id="421806" url="https://pl.wikipedia.org/wiki?curid=421806" title="Roślina trująca">
Roślina trująca



</doc>
<doc id="421810" url="https://pl.wikipedia.org/wiki?curid=421810" title="Hermiona">
Hermiona



</doc>
<doc id="421812" url="https://pl.wikipedia.org/wiki?curid=421812" title="Polska Komisja Akredytacyjna">
Polska Komisja Akredytacyjna

Polska Komisja Akredytacyjna (PKA), do 30 września 2011 Państwowa Komisja Akredytacyjna (PKA) – gremium eksperckie oceniające jakość kształcenia na polskich uczelniach, utworzone 1 stycznia 2002.
Polska Komisja Akredytacyjna jest niezależnym gremium eksperckim działającym na rzecz doskonalenia jakości kształcenia we wszystkich uczelniach publicznych i niepublicznych działających w polskim systemie szkolnictwa wyższego. PKA dokonuje ocen programowych i instytucjonalnych oraz przedstawia ministrowi właściwemu do spraw szkolnictwa wyższego wyniki tych ocen, opinie w sprawie utworzenia uczelni oraz przyznania uczelni lub jej podstawowej jednostce organizacyjnej uprawnienia do prowadzenia studiów na określonym kierunku, poziomie i profilu kształcenia, opinie w sprawie przywrócenia zawieszonego uprawnienia do prowadzenia studiów na określonym kierunku, poziomie i profilu kształcenia, a także opinie w sprawie utworzenia przez uczelnię zagraniczną uczelni lub filii w Polsce.
Ponadto PKA wydaje opinie o jakości kształcenia w jednostkach ubiegających się o uprawnienia do nadawania stopni naukowych i w zakresie sztuki, a także formułuje opinie na temat projektów aktów prawnych dotyczących szkolnictwa wyższego i nauki.
Poddanie się ocenie Polskiej Komisji Akredytacyjnej jest obligatoryjne. Wyniki dokonanych ocen, a także raporty zespołów oceniających i uchwały Prezydium Polskiej Komisji Akredytacyjnej, publikowane są na jej stronie internetowej.
Do 30 września 2011 r. nosiła nazwę Państwowa Komisja Akredytacyjna. Kompetencje PKA zostały rozszerzone ustawą z dnia 27 lipca 2005 r. Prawo o szkolnictwie wyższym oraz nowelizacją ustawy o stopniach naukowych i tytule naukowym oraz o stopniach i tytule w zakresie sztuki z dnia 18 marca 2011 r.
W latach 2002 – 2014 Polska Komisja Akredytacyjna przyznała 5363 ocen (w tym 147 ocen wyróżniających, 4427 pozytywnych, 601 warunkowych i 188 negatywnych) oraz zaopiniowała 6196 wniosków (w tym 3174 pozytywnie).
Rodzaje i skala ocen.
Ocena programowa dokonywana jest na kierunkach, poziomach i profilach studiów wyższych. W jej trakcie weryfikuje się jakość prowadzonego kształcenia oraz stopień spełnienia wymagań określonych w ustawie Prawo o szkolnictwie wyższym i przepisach wykonawczych, a także kompleksowość, funkcjonowanie i skuteczność wewnętrznego systemu zapewniania jakości kształcenia i mechanizmy jego doskonalenia.
Ocena instytucjonalna obejmuje ocenę działalności podstawowych jednostek organizacyjnych uczelni oraz ocenę jakości kształcenia na studiach doktoranckich i podyplomowych (jeśli takie są prowadzone), w tym związek strategii rozwoju jednostki ze strategią rozwoju uczelni, funkcjonowanie wewnętrznego systemu zapewniania jakości kształcenia, współpracę z otoczeniem społeczno-gospodarczym i stopień umiędzynarodowienia.
Szczegółowe kryteria dokonywania ocen określone zostały w Statucie Polskiej Komisji Akredytacyjnej dostępnym na jej stronie internetowej.
W ocenie programowej i instytucjonalnej stosowana jest taka sama skala ocen obejmująca ocenę wyróżniającą, pozytywną, warunkową i negatywną. Ocena wyróżniająca przyznawana jest na 8 lat, a ocena pozytywna na 6 lat (kolejna ocena może być przeprowadzona wcześniej, jeśli zaistnieją odpowiednie ku temu przesłanki). Uchwała o przyznaniu oceny warunkowej wskazuje termin dokonania następnej oceny (najczęściej w kolejnym roku akademickim). Negatywna ocena programowa zobowiązuje ministra właściwego do spraw szkolnictwa wyższego do wydania decyzji o cofnięciu lub zawieszeniu uprawnienia do kształcenia na danym kierunku studiów i poziomie kształcenia, natomiast negatywna ocena przyznana w wyniku procedury oceny instytucjonalnej skutkuje powrotem do ocen programowych.
Struktura organizacyjna.
W skład Polskiej Komisji Akredytacyjnej wchodzą zespoły działające w ramach następujących obszarów kształcenia: nauk humanistycznych, nauk społecznych w zakresie nauk ekonomicznych, nauk społecznych w zakresie nauk społecznych i prawnych, nauk ścisłych, nauk przyrodniczych, rolniczych, leśnych i weterynaryjnych, nauk technicznych, nauk medycznych, nauk o zdrowiu oraz nauk o kulturze fizycznej, sztuki oraz zespół odwoławczy.
Organami Komisji są przewodniczący, sekretarz oraz prezydium, skład którego tworzą przewodniczący Komisji, sekretarz i przewodniczący wymienionych wyżej zespołów działających w ramach obszarów kształcenia.

</doc>
<doc id="421813" url="https://pl.wikipedia.org/wiki?curid=421813" title="Castellón (prowincja)">
Castellón (prowincja)

Castellón – jedna z 50 hiszpańskich prowincji, część wspólnoty autonomicznej Walencja. Stolicą prowincji jest Castelló de la Plana (167 455 mieszkańców). 
Leży na wschodzie półwyspu Iberyjskiego, nad Morzem Śródziemnym. Graniczy z prowincją Tarragona na północy, prowincją Teruel na zachodzie i prowincją Walencja na południu.
Ze względu na dwujęzyczność wspólnoty autonomicznej Walencji, prowincja ma dwie oficjalne nazwy:

</doc>
<doc id="421814" url="https://pl.wikipedia.org/wiki?curid=421814" title="Substancja zapasowa">
Substancja zapasowa



</doc>
<doc id="421815" url="https://pl.wikipedia.org/wiki?curid=421815" title="Fryderyk II Oldenburg">
Fryderyk II Oldenburg

Fryderyk II Oldenburg (ur. 1 lipca 1534 w Haderslev, zm. 4 kwietnia 1588 w klasztorze Antvorskov, gmina Slagelse) – król Danii i Norwegii w latach 1559–1588. Był synem Chrystiana III i Doroty saskiej.
Życiorys.
Pochodził z dynastii Oldenburgów. Uczestniczył w I wojnie północnej w latach 1563-1570 wraz z Polską i Lubeką przeciw Szwecji.
Był patronem sztuki. Podczas jego panowania Dania przeżyła rozkwit.
20 lipca 1572 poślubił Zofię meklemburską (1557-1631) (potomkinię króla Jana II). Mieli 7 dzieci, w tym:

</doc>
<doc id="421816" url="https://pl.wikipedia.org/wiki?curid=421816" title="Substancje zapasowe">
Substancje zapasowe



</doc>
<doc id="421821" url="https://pl.wikipedia.org/wiki?curid=421821" title="Ziarna aleuronowe">
Ziarna aleuronowe



</doc>
<doc id="421830" url="https://pl.wikipedia.org/wiki?curid=421830" title="Oravița">
Oravița

Oravița (węg. "Oravicabánya") – miasto w Rumunii, w okręgu Caraș-Severin. W 1854 roku wybudowano tu pierwszą na obecnym terytorium kraju linię kolejową. Liczy około 13 000 mieszkańców.
W miejscowości urodził się pułkownik piechoty Wojska Polskiego Franciszek Stutzmann.

</doc>
<doc id="421835" url="https://pl.wikipedia.org/wiki?curid=421835" title="Günther Oettinger">
Günther Oettinger

Günther Hermann Oettinger (ur. 15 października 1953 w Stuttgarcie) – niemiecki polityk i prawnik, działacz Unii Chrześcijańsko-Demokratycznej, w latach 2005–2009 premier Badenii–Wirtembergii, w latach 2010–2019 komisarz europejski.
Życiorys.
Ukończył studia z zakresu prawa i ekonomii na Uniwersytecie w Tybindze. W 1978 i w 1982 zdał państwowe egzaminy prawnicze I i II stopnia. Pracował jako asystent na macierzystej uczelni, następnie od 1982 do 2005 był zatrudniony jako prawnik (a od 1988 również jako wspólnik) w kancelarii adwokackiej zajmującej się audytem i doradztwem podatkowym.
Zaangażował się w działalność polityczną w ramach Unii Chrześcijańsko-Demokratycznej i jej organizacji młodzieżowej Junge Union. Kierował strukturami młodzieżówki w Badenii-Wirtembergii (1983–1989). Zasiadał w radzie miejskiej Ditzingen (1980–1994), był przewodniczącym CDU w tym mieście, a także przewodniczącym partii w kraju związkowym (2005–2009). Od 1984 do 2010 nieprzerwanie sprawował mandat posła do landtagu. 21 kwietnia 2005 objął stanowisko premiera Badenii-Wirtembergii, które zajmował do 9 lutego 2010.
W 2009 został rekomendowany przez rząd niemiecki na komisarza europejskiego. W drugiej komisji José Manuela Barroso objął funkcję komisarza ds. energii. Działalność jako komisarz rozpoczął 10 lutego 2010 (po zatwierdzeniu składu KE przez Parlament Europejski). Pozostał także w nowej Komisji Europejskiej, na czele której stanął Jean-Claude Juncker (od 1 listopada 2014). Powierzono mu w jej ramach stanowisko komisarza ds. gospodarki cyfrowej i społeczeństwa. W październiku 2016 desygnowany na komisarza ds. budżetu i zasobów ludzkich w miejsce Kristaliny Georgiewej (od stycznia 2017). W KE zasiadał do końca kadencji w 2019.

</doc>
<doc id="421837" url="https://pl.wikipedia.org/wiki?curid=421837" title="MASH (film)">
MASH (film)

MASH (skrót od angielskiego "Mobile Army Surgical Hospital" – "Mobilny Wojskowy Szpital Chirurgiczny") – amerykański film fabularny z 1970 w reżyserii Roberta Altmana. Obraz uhonorowano Złotą Palmą na 23. MFF w Cannes oraz pięcioma nominacjami do Oscara, w tym za najlepszy film roku i reżyserię.
Film, utrzymany w konwencji groteski, powstał na kanwie powieści "M*A*S*H: A Novel About Three Army Doctors" amerykańskiego pisarza Richarda Hookera. Traktuje o przygodach trójki chirurgów szpitala polowego, podczas wojny koreańskiej. Kapitanowie Benjamin "Hawkeye" Pierce (Donald Sutherland), John "Traper" McIntyre (Elliott Gould) oraz Augustus "Duke" Forrest (Tom Skerritt) za żadną cenę nie chcą przyjąć do wiadomości, że wokół nich toczy się wojna, którą trzeba się śmiertelnie przejmować, a najważniejszą cechą amerykańskiego oficera powinien być niezachwiany patriotyzm. Pod pozorną lekkością fabuły i swobodnym zachowaniem bohaterów film kryje jednak zdecydowaną postawę antywojenną, a bohaterowie wpisują się w poczet wojennych kontestatorów, obok Szwejka i Yossariana.
Większość aktorów, których zaangażował Altman, to debiutanci. Sam reżyser, o ile film kręcił bez przeszkód i ingerencji, to podczas montażu popadł w konflikt z producentami, którym nie podobała się swoboda obyczajowa lansowana w MASH-u, jego antypatriotyczność i antywojskowość oraz przede wszystkim krew tryskająca podczas scen dziejących się na sali operacyjnej. W końcu Altmanowi udało się przeforsować swoją wersję, a po entuzjastycznym przyjęciu obrazu przez widownię podczas próbnego seansu producenci wycofali zastrzeżenia.
Z filmu pochodzi popularna piosenka "Suicide Is Painless", kompozycja Johnny’ego Mandela ze słowami Mike’a Altmana, 14-letniego syna reżysera.
Film stał się podstawą serialu telewizyjnego o tym samym tytule, z Alanem Aldą w roli głównej. Jedynym aktorem, który zagrał ważną rolę zarówno w filmie, jak i w serialu, był Gary Burghoff, odtwórca postaci „Radara”. Oprócz niego w obydwu produkcjach zagrali Fred Williamson grający kpt. „Dzidę” Jonesa oraz G. Wood, odtwórca roli generała Hammonda, ale obaj wystąpili tylko w kilku epizodach pierwszego sezonu.

</doc>
<doc id="421838" url="https://pl.wikipedia.org/wiki?curid=421838" title="Wydział Przyrodniczo-Technologiczny Uniwersytetu Przyrodniczego we Wrocławiu">
Wydział Przyrodniczo-Technologiczny Uniwersytetu Przyrodniczego we Wrocławiu

Wydział Przyrodniczo-Technologiczny Uniwersytetu Przyrodniczego we Wrocławiu (WPT UP we Wrocławiu) - jeden z 5 wydziałów Uniwersytetu Przyrodniczego we Wrocławiu powstały w 1945 roku jako jeden z pięciu wydziałów Uniwersytetu i Politechniki Wrocławskiej. Od 1951 roku wszedł w skład nowo powstałej Wyższej Szkoły Rolniczej (obecnie Uniwersytet Przyrodniczy). Kształci studentów na siedmiu podstawowych kierunkach zaliczanych do nauk rolniczych, biologicznych oraz ekonomicznych, na studiach stacjonarnych oraz niestacjonarnych.
Wydział Przyrodniczo-Technologiczny Uniwersytetu Przyrodniczego we Wrocławiu jest jednostką interdyscyplinarną. W jego ramach znajdują się 3 instytuty i 8 katedr. Terenową bazę badawczą stanowią: RZD Pawłowice obejmujący gospodarstwa Pawłowice i Swojec o łącznej powierzchni około 600 ha oraz 2 stacje dydaktyczno-badawcze w Piastowie i Samotworze. Aktualnie zatrudnionych jest kilkuset nauczycieli akademickich, w tym profesorowie zwyczajni, doktorzy habilitowani pracujący na stanowisku profesora nadzwyczajnego, doktorzy habilitowani na stanowisku adiunkta, pracownicy naukowo-dydaktyczni ze stopniem naukowym doktora, asystenci. Liczna jest również grupa adiunktów. Wydział współpracuje również z emerytowanymi profesorami, których autorytet wspiera zarówno proces dydaktyczny, jak i przede wszystkim wymianę międzynarodową.
Według stanu na 2013 rok na wydziale studiuje ponad 2700 studentów na studiach dziennych i na studiach zaocznych oraz około 58 doktorantów, odbywających studia doktoranckie w ramach Wydziałowego Studium Doktoranckiego.
Historia.
Wydział Przyrodniczo-Technologiczny Uniwersytetu Przyrodniczego we Wrocławiu jest kontynuatorem tradycji lwowskich nauk rolniczych, których początki sięgają roku 1856. Utworzony został po wojnie w październiku 1945 roku jako jeden z pięciu wydziałów Uniwersytetu i Politechniki we Wrocławiu. Szybki rozwój kadry sprzyjał tworzeniu oddziałów, które dały początek nowym wydziałom utworzonej w 1951 roku odrębnej uczelni – Wyższej Szkoły Rolniczej we Wrocławiu. Organizacją Wydziału kierował prof. Tadeusz Konopiński, a w jego uruchomieniu brali też udział prof. Bolesław Świętochowski, prof. Franciszek Goc i prof. Stanisław Tołpa. Największy w uczelni Wydział, skupił grono wybitnych uczonych, którzy stworzyli szkoły naukowe, wykształcili kadrę i zbudowali podstawy liczących się w kraju i za granicą wrocławskich nauk rolniczych.
Kierunki kształcenia.
Wydział Przyrodniczo-Technologiczny Uniwersytetu Przyrodniczego we Wrocławiu prowadzi następujące kierunki studiów w systemie dwustopniowym. Na studiach pierwszego stopnia abiturienci mogą kształcić się na następujących kierunkach, uzyskując po 3 lub 3,5 latach tytuł zawodowy licencjata bądź inżyniera:
Po ukończeniu studiów pierwszego stopnia absolwenci mogą kontynuować kształcenie na studiach drugiego stopnia, trwających 1,5 roku i kończących się magisterium. Do wyboru są następujące kierunki i specjalności studiów:
Ponadto Wydział oferuje następujące studia podyplomowe:
Studia doktoranckie (trzeciego stopnia) 4-letnie stacjonarne nauk rolniczych w zakresie:
Wydział ma uprawnienia do nadawania następujących stopni naukowych:
Struktura.
Instytut Agroekologii i Produkcji Roślinnej.
W skład Instytutu wchodzą 4 zakłady i 1 stacja badawczo-dydaktyczna:
Skład osobowy:
Instytut Nauk o Glebie i Ochrony Środowiska.
W skład Instytutu wchodzą 4 zakłady oraz 1 centrum:
Instytut Inżynierii Rolniczej.
W skład Instytutu wchodzą 4 zakłady:
Instytut Nauk Ekonomicznych i Społecznych.
W skład Instytutu wchodzi 5 zakładów:
Katedra Botaniki i Ekologii Roślin.
Skład osobowy
Katedra Fizyki i Biofizyki.
Skład osobowy
Katedra Genetyki, Hodowli Roślin i Nasiennictwa.
W skład Katedry wchodzą 2 zakłady:
Katedra Ochrony Roślin.
Skład osobowy
Katedra Ogrodnictwa.
W skład Katedry wchodzą 4 zakłady i 2 stacje badawcze:
Katedra Żywienia Roślin.
Skład osobowy:

</doc>
<doc id="421839" url="https://pl.wikipedia.org/wiki?curid=421839" title="Kumple na zabój">
Kumple na zabój

Kumple na zabój (ang. "The Matador") – film komediowy z roku 2005 w reżyserii Richarda Sheparda.

</doc>
<doc id="421842" url="https://pl.wikipedia.org/wiki?curid=421842" title="Agostinho Neto">
Agostinho Neto

António Agostinho Neto (ur. 17 września 1922 w Ícolo e Bengo, zm. 10 września 1979 w Moskwie) – angolski lekarz, polityk i poeta, w latach 1975–1979 pierwszy prezydent niepodległej Angoli.
Życiorys.
Edukację podstawową pobierał w szkółce misyjnej metodystów. Sławę zyskał w 1948 roku po publikacji tomu wierszy. Należał do ruchu kulturowego "Odkrywamy Angolę" (port. "Vamos descubrir Angola"), mającego na celu powrót do korzeni oraz odkrywanie tradycyjnej, ludowej kultury Angoli. W trakcie studiów medycznych w Lizbonie zaangażował się w działalność polityczną i jako przeciwnik portugalskiego dyktatora António Salazara był wielokrotnie aresztowany. W 1959 roku powrócił do kraju i rozpoczął pracę lekarską. W czerwcu 1960 roku został zatrzymany w obecności swoich pacjentów za działalność opozycyjną wobec władz kolonialnych. W obronie Neto doszło do protestów obywatelskich krwawo stłumionych przez policję, funkcjonariusze otworzyli ogień w stronę demonstrantów w wyniku czego zginęło i zostało rannych 200 osób. Kolejne dwa lata spędził w więzieniu we współczesnej Republice Zielonego Przylądka (wówczas portugalskiej kolonii), gdzie spisał nowy tom wierszy. W 1962 roku zbiegł z więzienia i przedostał się do Maroka. Tam dołączył do angolskich uchodźców politycznych. Pod koniec 1962 roku został wybrany przewodniczącym Ludowego Ruchu Wyzwolenia Angoli (MPLA). W tym czasie spotkał się w Zairze z przywódcą konkurencyjnego Narodowego Frontu Wyzwolenia Angoli (FNLA) Holdenem Roberto, dyskusja zakończyła się wzajemnymi oskarżeniami. W 1965 roku w trakcie wojny o niepodległość spotkał się z rewolucjonistą Che Guevarą u którego wynegocjował wysłanie do Angoli kubańskich doradców wojskowych wspierających MPLA.
W 1975 roku proklamował niepodległość Ludowej Republiki Angoli, której został prezydentem. Deklaracji niepodległości nie uznała FNLA i Narodowy Związek na rzecz Całkowitego Wyzwolenia Angoli, które rozpętały wojnę domową. Po stronie rebeliantów interweniowały wojska Zairu i RPA. Oddziały wierne Neto na początku 1976 roku opanowały większość kraju, zmuszając przy tym siły RPA i Zairu do wycofania się z kraju. W tym samym roku republika ludowa została przyjęta do ONZ i Organizacji Jedności Afrykańskiej. Od 1977 roku kontynuowana była kampania rebeliancka.
Rządy Neto charakteryzowały reformy utrzymane w lewicowym stylu i utrzymywanie rządów jednopartyjnych. W polityce zagranicznej zbliżył się on do tzw. państw frontowych Afryki Południowej, Kuby i ZSRR. Prezydent wyrażał poparcie dla ruchów czarnej ludności w okolicznych państwach. 
W 1977 roku doszło do próby zamachu stanu przeprowadzonego przez ministra spraw wewnętrznych, Nito Alvesa. Minister odrzucał umiarkowaną linię prezydenta Neto (ewolucyjny socjalizm, niezaangażowanie, równość praw wszystkich ras). Zamach nie udał się, jednak w jego wyniku Neto zrezygnował z pomocy i współpracy ze Związkiem Radzieckim, NRD i Kubą. Został też przywódcą MPLA i nawiązał stosunki dyplomatyczne z tzw. krajami zachodnimi. Po śmierci w 1979 roku został zastąpiony na stanowisku przewodniczącego MPLA oraz głowy państwa przez José Eduarda dos Santosa.

</doc>
<doc id="421843" url="https://pl.wikipedia.org/wiki?curid=421843" title="Johan Erikson">
Johan Erikson

Johan Erikson (ur. 20 stycznia 1985 w Falun) – szwedzki skoczek narciarski.
Przebieg kariery.
W sezonie 2003/2004, kiedy współpracował ze słoweńskim trenerem Vasją Bajcem, zdobył w klasyfikacji generalnej Pucharu Świata 86 punktów, zajmując ostatecznie 38. pozycję. Najwyższe miejsce w konkursie zajął w styczniu 2004 w Libercu – 16. Startował w Mistrzostwach Świata w Oberstdorfie w 2005, zajmując w konkursie na dużej skoczni 48. miejsce. Na mistrzostwach świata w lotach narciarskich w Planicy w 2004 był 38. Występował w klubie Holmens IF. Zajął 15. miejsce podczas MŚJ w Sollefteå w 2003.
W 2004 na mamuciej skoczni w Oberstdorfie ustanowił swój rekord życiowy, wynoszący 202 metry.
W październiku 2009 zakończył międzynarodową karierę, jednak nie zaniechał startów w mistrzostwach krajowych. W lutym 2015 został powołany do reprezentacji Szwecji na mistrzostwa świata w Falun, jednak oddał jedynie treningowe próby na skoczni normalnej i nie przystąpił do żadnych zawodów.

</doc>
<doc id="421848" url="https://pl.wikipedia.org/wiki?curid=421848" title="John Diamond (polityk)">
John Diamond (polityk)

John Diamond, baron Diamond (ur. 30 kwietnia 1907 w Leeds, zm. 3 kwietnia 2004 w Chalfont St Giles) – brytyjski polityk, członek Partii Pracy i Partii Socjaldemokratycznej, minister w drugim rządzie Harolda Wilsona.
Życiorys.
Wykształcenie odebrał w Leeds Grammar School. Później pracował jako księgowy. W 1945 został po raz pierwszy wybrany do Izby Gmin jako reprezentant okręgu Manchester Blackley. Zasiadał w parlamencie do 1951, pełniąc m.in. funkcję prywatnego parlamentarnego sekretarza ministra pracy (w latach 1946-1947). Powrócił do Izby Gmin po wyborach uzupełniających w 1957 jako reprezentant okręgu Gloucester, zajmując miejsce zmarłej deputowanej Moss Turner-Samuels.
Od 1964 pełnił funkcję naczelnego sekretarza skarbu. Od 1968 zasiadał w gabinecie Harolda Wilsona. W 1965 r. otrzymał tytuł członka Tajnej Rady. W 1970 stracił miejsce w Izbie Gmin po porażce z konserwatystką Sally Oppenheim, a także stanowisko rządowe po porażce wyborczej Partii Pracy.
We wrześniu 1970 otrzymał tytuł dożywotniego para i jako baron Diamond zasiadł w Izbie Lordów. W 1981 opuścił szeregi Partii Pracy i reprezentował przez kilka lat Partię Socjaldemokratyczną. W latach 1982-1988 stał na czele tej partii w Izbie Lordów. Sprzeciwiał się połączeniu SDP z Partią Liberalną. W 1995 powrócił w szeregi Partii Pracy. Pod koniec życia był najstarszym członkiem Izby Lordów.
Życie prywatne.
Był trzykrotnie żonaty, z pierwszego małżeństwa miał dwóch synów i córkę.

</doc>
<doc id="421849" url="https://pl.wikipedia.org/wiki?curid=421849" title="Krokodyl nowogwinejski">
Krokodyl nowogwinejski

Krokodyl nowogwinejski ("Crocodylus novaeguineae") – gatunek gada z rodziny krokodylowatych (Crocodylidae).

</doc>
<doc id="421859" url="https://pl.wikipedia.org/wiki?curid=421859" title="LMC">
LMC



</doc>
<doc id="421861" url="https://pl.wikipedia.org/wiki?curid=421861" title="Cyfrowe przetwarzanie dźwięku">
Cyfrowe przetwarzanie dźwięku

Cyfrowe przetwarzanie dźwięku – dział cyfrowego przetwarzania sygnałów dotyczący przetwarzania sygnałów fonicznych w postaci cyfrowej. Obejmuje w szczególności:
Cyfrowe przetwarzanie dźwięku rozwinęło się od lat 70., gdzie ze względu na ograniczoną moc maszyn cyfrowych konieczne było przetwarzanie wsadowe danych cyfrowych reprezentujących dźwięk, zapisywanych na nośnikach magnetycznych i mechanicznych. Obecnie cyfrowe przetwarzanie dźwięku może odbywać się zarówno wsadowo jak i w czasie rzeczywistym, za pomocą dedykowanych urządzeń (procesorów sygnału – DSP) jak i specjalistycznego oprogramowania uruchamianego na mikrokomputerach ogólnego przeznaczenia.
Zastosowania.
Jednymi z popularniejszych zastosowań cyfrowego przetwarzania dźwięku są zastosowania studyjne przy rejestracji oraz obróbce nagrań muzycznych. W latach 90. nastąpiła integracja sekwencerów z programami DSP, którą zapoczątkował komputer Atari Falcon 030 (w 1992 r.), na którym wydana została nowa edycja sztandarowego programu Cubase firmy Steinberg Media Technologies – Cubase Audio. Innymi programami prezentującymi takie tendencje są m.in. Adobe Audition (wcześniej CoolEdit) oraz ProTools.
Urządzenia.
Urządzenia wykorzystywane do cyfrowego przetwarzania dźwięku:
Urządzenia do zapisu i archiwizacji sygnału

</doc>
<doc id="421862" url="https://pl.wikipedia.org/wiki?curid=421862" title="QSO">
QSO



</doc>
<doc id="421864" url="https://pl.wikipedia.org/wiki?curid=421864" title="Tata Kazika">
Tata Kazika

Tata Kazika – pierwszy z dwóch albumów Kultu poświęconych w całości twórczości Stanisława Staszewskiego, ojca Kazika Staszewskiego.
Pierwszy nowy album zespołu wydany nakładem S.P. Records – niezależnej wytwórni byłego członka zespołu, Sławka Pietrzaka. .
W 2008 ukazała się limitowana edycja albumu na podwójnym, 180g winylu z nowym masteringiem.
Wykonawcy.
oraz gościnnie:

</doc>
<doc id="421867" url="https://pl.wikipedia.org/wiki?curid=421867" title="Your Eyes">
Your Eyes

Your Eyes – siódmy album zespołu Kult, wydany w 1991 roku. Album promowały piosenki „Parada wspomnień” i „Czterej głupcy”, do których nakręcono teledyski. Nakładem S.P. Records w październiku 1998 ukazują się wznowienia CD i kaset, a w grudniu 2007 zremasterowane wersje CD jak i po raz pierwszy limitowane płyty winylowe.

</doc>
<doc id="421868" url="https://pl.wikipedia.org/wiki?curid=421868" title="John Tavener">
John Tavener

Sir John Tavener (ur. 28 stycznia 1944 w Londynie, zm. 12 listopada 2013 w Child Okeford) – angielski kompozytor muzyki poważnej.
Życiorys.
Jako 17-latek skomponował "Credo", a rok później krótkie oratorium "Genesis". W 1962 roku rozpoczął studia w "Królewskiej Akademii Muzycznej" w klasie fortepianu, szybko zmienił jednak kierunek studiów na kompozycję, której jednak nie ukończył. Rok 1968 przyniósł mu prawdziwą sławę, kiedy to odbyła się premiera oratorium "The Whale", opartego na starotestamentowej "Księdze Jonasza".
W roku 1977 John Tavener przyjął wiarę prawosławną, która miała znaczący wpływ na jego życie i twórczość. Zainteresował się mistyką prawosławną i tworzył dzieła muzyczne zainspirowany nauczaniem Jana Chryzostoma.
Stworzył 231 dzieł, w tym 95 dzieł na chór acapella i 39 na chór i orkiestrę i 7 oper. Jego twórczość jest ściśle związane z tematyką religijną.

</doc>
<doc id="421869" url="https://pl.wikipedia.org/wiki?curid=421869" title="Ryszard Tadeusiewicz">
Ryszard Tadeusiewicz

Ryszard Tadeusiewicz (ur. 5 maja 1947 w Środzie Śląskiej) – polski automatyk i informatyk, profesor nauk technicznych, popularyzator nauki, trzykrotny rektor Akademii Górniczo-Hutniczej, członek rzeczywisty Polskiej Akademii Nauk i członek korespondent Polskiej Akademii Umiejętności.
Życiorys.
Ukończył I Liceum Ogólnokształcące im. Tadeusza Kościuszki w Myślenicach. Studiował na Wydziale Elektrycznym Akademii Górniczo-Hutniczej, który z wyróżnieniem ukończył w 1971. Podjął także (ostatecznie nieukończone) studia na Wydziale Lekarskim Akademii Medycznej w Krakowie. Na AGH uzyskiwał kolejne stopnie naukowe w zakresie nauk technicznych: w 1975 doktora i w 1980 doktora habilitowanego. W 1986, w wieku 38 lat, otrzymał tytuł profesora nauk technicznych. Specjalizuje się w zagadnieniach z zakresu informatyki, automatyki i robotyki, biocybernetyki i inżynierii biomedycznej.
Od 1971 związany z Katedrą Automatyki AGH. Był kierownikiem Samodzielnej Pracowni Biocybernetyki (1974–1982), wicedyrektorem Instytutu Automatyki, Inżynierii Systemów i Telekomunikacji (1980–1988), kierownikiem Zakładu Biocybernetyki (1980–1992), a w 1997 objął stanowisko kierownika tej katedry. W 1991 na Akademii Górniczo-Hutniczej został powołany na stanowisko profesora zwyczajnego.
Został również wykładowcą innych krakowskich uczelni – jako prowadzący wykłady i seminaria magisterskie na Uniwersytecie Ekonomicznym, wykładowca WSP i AWF. Prowadził także różne zajęcia na Uniwersytecie Jagiellońskim i Akademii Sztuk Pięknych. Był również zapraszany z gościnnymi wykładami i seminariami do Politechniki Krakowskiej. Okresowo pracował w Akademii Medycznej w Krakowie jako profesor i kierownik Zakładu Biocybernetyki oraz Zakładu Biostatystyki i Informatyki Medycznej.
W 1996 objął stanowisko prorektora AGH ds. nauki. W 1998 został wybrany na stanowisko rektora tej uczelni. Reelekcję uzyskiwał w 1999 i w 2002, urzędowanie zakończył w 2005. Był w tym czasie m.in. członkiem prezydium Konferencji Rektorów Autonomicznych Szkół Polskich i przewodniczącym Konferencji Rektorów Polskich Uczelni Technicznych.
Promotor licznych rozpraw doktorskich (76 do października 2016), recenzent ponad 600 wniosków awansowych (rozpraw doktorskich, wniosków habilitacyjnych i wniosków profesorskich). Członek rzeczywisty Polskiej Akademii Nauk oraz Polskiej Akademii Umiejętności.
Od 2003 był członkiem Centralnej Komisji do spraw Stopni i Tytułów. Ustąpił z tej funkcji w 2015. Zbiegło się to z zarzutami o naruszenie etyki naukowej, podniesionymi przez Pawła Idziaka w opinii dotyczącej jednego z przewodów habilitacyjnych. Zarzuty te stały się potem przedmiotem publikacji w „Polityce” i „Forum Akademickim”. Ryszard Tadeusiewicz publicznie zaprzeczył zarzutom, treść publikacji prasowych nazwał „insynuacjami” i „pomówieniami”, stwierdzając, że nie miał szansy odnieść się do zarzutów na łamach tych mediów, czego wymagałaby zasada obiektywności dziennikarskiej. Zarzuty jako krzywdzące określił Jerzy Vetulani.
Uzyskiwał członkostwo w różnych organizacjach krajowych i zagranicznych, m.in. w Akademii Inżynierskiej w Polsce, Europejskiej Akademii Nauki, Sztuki i Literatury, Rosyjskiej Akademii Nauk Przyrodniczych, Polskim Towarzystwie Informatycznym (członek honorowy), radzie naukowej Collegium Invisibile. Został także członkiem Społecznego Komitetu Odnowy Zabytków Krakowa (SKOZK). Od 1990 do 1997 zasiadał w Komitecie Badań Naukowych I i II kadencji, a później także w radzie nauki w Ministerstwie Nauki i Szkolnictwa Wyższego. Wiceprezes Polskiego Stowarzyszenia Sztucznej Inteligencji oraz Polskiego Towarzystwa Sieci Neuronowych.
Życie prywatne.
Jego matka, Józefa z domu Kubiak, przed II wojną światową pracowała jako urzędniczka bankowa w Łodzi; zmarła, gdy Ryszard Tadeusiewicz miał 16 lat. Żonaty z Małgorzatą, absolwentką AGH. Mają córkę Joannę (ur. 1979), absolwentkę CM UJ, lekarza medycyny.

</doc>
<doc id="421870" url="https://pl.wikipedia.org/wiki?curid=421870" title="Fugging">
Fugging

Fugging (przed 1 stycznia 2021 Fucking, wym. []) – niewielka austriacka miejscowość położona w Górnej Austrii, w powiecie Braunau am Inn, w gminie Tarsdorf.
Nazwa Fucking pochodziła od nazwy osobowej Focko i była znana co najmniej od 1070 roku, chociaż według innej wersji jej założycielem był Adalpert von Vucckingen.
Nazwa jako obiekt żartów.
Miejscowość stała się obiektem żartów z powodu skojarzenia z ang. słowem "fuck" (wulgarne określenie stosunku płciowego). Mieszkańcy miejscowości po raz pierwszy zetknęli się z tym zjawiskiem, gdy amerykańscy żołnierze z Salzburga zaczęli przyjeżdżać do Fucking, by zrobić sobie zdjęcie przy tablicy z nazwą. Później nazwa stała się obiektem żartów w Internecie.
Obiekty i rzeczy nazwane na cześć miasta.
Ponadto jeden z niemieckich browarów wprowadził na rynek markę piwa "Fucking Hell" (Gra słów: słowo "hell" po niemiecku oznacza „jasne”, a po angielsku „piekło”), a w 2013 roku nakręcona został austriacka komedia "Bad Fücking".
Zmiana nazwy miejscowości.
Wcześniejsze pogłoski.
Krążyły pogłoski, że w 2004 roku przeprowadzono referendum nad zmianą nazwy miejscowości, jednak mieszkańcy sprzeciwili się tej zmianie. Jednym z rzekomych powodów decyzji była popularność wśród turystów, chętnie przyjeżdżających, aby zrobić pamiątkowe zdjęcia przy tabliczce z nazwą. Jednak opowieści te są fałszywe, jak przyznał sam burmistrz miejscowości. Turyści kradli na pamiątkę tablicę z nazwą wioski – zdaniem burmistrza gminy Tarsdorf zginęło już ich 13. W 2008 tabliczka była wbetonowana w ziemię.
Zmiana z 2020 roku.
W 2020 Rada Gminy Tarsdorf przyjęła w głosowaniu wniosek o zmianie nazwy miejscowości na Fugging. Zmiana weszła w życie 1 stycznia 2021.

</doc>
<doc id="421871" url="https://pl.wikipedia.org/wiki?curid=421871" title="45–89">
45–89

45–89 – album Kultu, wydany w 1991 roku. Piosenka tytułowa nawiązywała do upadku komunizmu w Polsce i powstała z sampli oraz fragmentów przemówień partyjnych dygnitarzy. Został do niej nakręcony klip oraz wydany promocyjny split singiel na 7" winylu. Część materiału jest śpiewana po angielsku, co nie wpłynęło korzystnie na odbiór płyty. W 1998 ukazały się wznowienia (CD i kaset) wydane przez S.P. Records.
Wykonawcy.
oraz gościnnie:

</doc>
<doc id="421873" url="https://pl.wikipedia.org/wiki?curid=421873" title="Oravita">
Oravita



</doc>
<doc id="421874" url="https://pl.wikipedia.org/wiki?curid=421874" title="Orawita">
Orawita



</doc>
<doc id="421876" url="https://pl.wikipedia.org/wiki?curid=421876" title="Papa Roach">
Papa Roach

Papa Roach – amerykańska grupa muzyczna wykonująca szeroko pojętą muzykę rockową. Zespół powstał w Vacaville w Kalifornii w 1993 roku. Jego członkami są Jacoby Shaddix, Jerry Horton oraz Tobin Esperance. Na początku 2008 roku zespół opuścił perkusista Dave Buckner – jeden z założycieli zespołu. Jego odejście spowodowane było problemami w życiu osobistym. Pod koniec kwietnia 2008 roku, do zespołu oficjalnie dołączył Tony Palermo, były perkusista grupy Unwritten Law, który to koncertował z zespołem po odejściu Dave’a.
Shaddix podczas wydania pierwszego albumu używał pseudonimu Coby Dick, później był znany również jako Jonny Vodka. Nazwa grupy wywodzi się od pseudonimu, jakim nazywano dziadka Coby’ego, czyli „Papa”, oraz jego nazwiska: Roatch. Początkowo grupa znana była jedynie w okolicach miasta założenia. Singel, który dał grupie rozgłos – „Last Resort”, pochodził z albumu "Infest". Grupa sprzedała ponad 10 milionów egzemplarzy płyt na całym świecie.
Historia zespołu.
Początki grupy (1993–1995).
Formacja Papa Roach rozpoczęła się w styczniu 1993 roku, kiedy wokalista Jacoby Shaddix i perkusista Dave Buckner spotkali się na boisku piłkarskim Vacaville High School. Później dołączył do nich główny gitarzysta Jerry Horton z pobliskiej szkoły Vanden High School, puzonista Ben Luther i basista Will James. Postanowili wziąć udział w szkolnym pokazie talentów, wykonując wersję piosenki Jimi’ego Hendrixa pt. „Fire”. Ostatecznie przegrali w tej rywalizacji. W marcu 1993 r. Ben Luther opuścił zespół. W tym momencie grupa ćwiczyła codziennie i koncertowała, biorąc udział w każdym możliwym koncercie. Ich pierwsza furgonetka koncertowa nazywała się "„Moby Dick”", co było inspiracją dla Shaddixa do stworzenia swojego pseudonimu scenicznego "„Coby Dick”". Nazwa zespołu wzięła się od pseudonimu dziadka Shaddixa, Howarda Williama Roatcha. W 1994 roku Papa Roach wydał swój pierwszy EP zatytułowany "Potatoes for Christmas". Perkusista Dave Buckner został tymczasowo zastąpiony przez Ryana Browna, ponieważ Buckner spędził rok w Seattle studiując sztukę. W 1995 roku wydali demo w Sound Farm Studios zatytułowane "Caca Bonita". W tym czasie Buckner wrócił. W 1996 roku zastąpili pierwotnego basistę Willa Jamesa ich wieloletnim „Roadie” – Tobinem Esperance, ponieważ zaangażowanie Jamesa w letni obóz kościelny ograniczyłoby harmonogram ćwiczeń i tras koncertowych zespołu.
"Old Friends from Young Years" i pierwsza umowa z wytwórnią (1996–1999).
4 lutego 1997 roku zespół wydał swój debiutancki album studyjny, zatytułowany "Old Friends from Young Years". Wciąż intensywnie koncertując, wspierali zespoły takie jak Incubus, Powerman 5000, (hed) P.E, Snot, Far i Static-X.
W 1998 roku wydali EP zatytułowaną "5 Tracks Deep". W pierwszym miesiącu wydania sprzedano ponad 1000 kopii. W 1999 roku wydali kolejną EPkę, która ostatecznie zakończyła się ich ostatnim niezależnym wydawnictwem, zatytułowanym "Let 'Em Know". Sukces tego utworu przykuł uwagę Warner Music Group, która w ramach umowy zapewniła niewielką sumę pieniędzy na produkcję pięciościeżkowego promo-demo CD. Zespół zdecydował, że chce zaangażować wpływowego producenta rockowego Jaya Baumgardnera do prac nad wydaniem płyty. W wywiadzie dla HitQuarters Baumgardner powiedział: „Na początku nie byłem przekonany, czy to się uda, ale potem zobaczyłem wideo z ich występami w klubie – widziałem, jak te dzieciaki szaleją, znając piosenki na pamięć – i wtedy zdałem sobie sprawę, że niewątpliwie mają potencjał.”
Demo nie zrobiło wrażenia na wytwórni Warner Bros., w związku z czym zespół nie otrzymał od nich propozycji kontraktu. Niepublikowana płyta zawierała piosenki „Infest”, „Last Resort”, „Broken Home”, „Dead Cell” i „She Loves Me Not”.
Wkrótce potem ofertę złożyła im wytwórnia DreamWorks Records.
Największy sukces, "Infest", "Lovehatetragedy" i "Getting Away With Murder" (2000–2005).
Po podpisaniu kontraktu z DreamWorks Records w październiku 1999 r. Natychmiast weszli do studia, aby nagrać swój debiutancki album zatytułowany "Infest". Album zawierał stare piosenki z ich niezależnych wydań, takie jak "„Infest”", "„Last Resort”", "„Broken Home”", "„Dead Cell”" z płyty demo Warner Bros.; "„Revenge In Japanese”" jako "„Revenge”" i "„Thrown Away” "z ich 5 utworów Deep EP; "„Legacy”", "„Binge”", "„Snakes”" oraz bardziej „miękka” wersja pierwotnie cięższego "„Tightrope”" z EP "„Let’em Know", które zostały ponownie nagrane, oraz trzy dodatkowe nowo napisane piosenki: "Obsession”" (później znana jako "„Between Angels and Insects”"), "„Blood Brothers”" i "„Never Enough”". "Infest" została wydanya 25 kwietnia 2000 r. i sprzedała się w nakładzie 30 001 egzemplarzy w pierwszym tygodniu jej wydania.
Po wydaniu drugiego albumu i nagraniu teledysku do „Last Resort” wyruszyli na Vans Warped Tour i wiele innych dużych tras, w tym Anger Management Tour z Limp Bizkit i rapowymi artystami takimi jak Eminem, E-40, Xzibit i Ludacris. Rozpoczęli główną trasę koncertową „Master Bay” w 2000 roku, przy wsparciu Linkin Park i Hed PE. Zespół był nominowany do nagrody „Best New Artist in a Video” podczas 2000 MTV Video Music Awards za utwór "„Last Resort”".
Pod koniec 2000 roku odbyli trasę koncertową po Wielkiej Brytanii, co było dowodem tego, iż grupa szybko stała się popularna na całym świecie. W 2001 roku zespół wziął udział w festiwalu Ozzfest, gdzie występował na prestiżowej scenie głównej, zarówno podczas tras koncertowych po Stanach Zjednoczonych, jak i Wielkiej Brytanii. Piosenkę „Blood Brothers” można było także znaleźć w popularnej grze wideo "Tony Hawk’s Pro Skater 2".
Po koncertach na całym świecie zespół wrócił do studia, aby nagrać swój trzeci album, który miał być zatytułowany "„Born to Rock”", ale później przemianowano go na "„Lovehatetragedy”". Album został wydany w Stanach Zjednoczonych 18 czerwca 2002 r. I choć nie pobił wyniku sprzedaży poprzedniej płyty – "Infest", udało mu się osiągnąć wyższe noty na listach albumów w Stanach Zjednoczonych i Wielkiej Brytanii. Album sprzedał się w nakładzie ponad 500 000 egzemplarzy i uzyskał złoty certyfikat. Album kładzie większy nacisk na śpiewanie niż rapowanie, chociaż zespół zachował swoje nu metalowe brzmienie. Zawiera on dwa single: "„She Loves Me Not”" oraz "„Time and Time Again”". Wokal obu utworów zawierał rap i oba miały Rap-metalowe brzmienie, z którego słynął poprzedni album – "Infest". Teledysk do singla „Time and Time Again” pojawił się w reklamie Pepsi Blue. W 2002 r. Papa Roach brał również udział w niektórych trasach, w tym w drugiej Anger Management Tour w 2002 r. Trasa z Lovehatetragedy trwała od 2002 do początku 2003 roku.
Pod koniec 2003 roku Papa Roach napisał i nagrał swój trzeci album z roboczym tytułem "Dancing In the Ashes", ale wydany jako "Getting Away with Murder". Zespół współpracował z uznanym producentem Howardem Bensonem. Po zakończeniu zespół nakręcił teledysk do tytułowego utworu „Getting Away with Murder” i udał się na małą letnią trasę po klubie, aby się przygotować na następne trasy koncertowe. Płyta ta była początkiem nowego stylu zespołu, stając się jej pierwszym albumem, która nie zawiera stylu nu metal z poprzednich krążków. Był to także pierwszy album zespołu, w którym nie było rapowania. Płyta "Getting Away with Murder" pobiła wynik sprzedaży albumu "Lovehatetragedy", głównie ze względu na popularność drugiego singla albumu „Scars”. Do tej pory album sprzedał się w ponad milionie egzemplarzy i uzyskał platynę. W dniu 9 listopada 2004 r. Zespół wydał swoją piątą EPkę, "Rolling Stone Original", która była dostępna tylko w formie cyfrowej. 22 listopada 2005 roku wydali swój pierwszy album na żywo "Papa Roach: Live &amp; Murderous in Chicago".
W 2005 roku zespół spędził większość czasu na trasie. Obejmowało to pełną trasę koncertową po Stanach Zjednoczonych i Europie wraz z zespołami takimi jak Dead Poetic, Trust Company, Chronic Future, Skindred, 311 i Unwritten Law.
"The Paramour Sessions" i odejście Bucknera (2006–2008).
12 września 2006 roku Papa Roach wydał czwarty album zatytułowany "The Paramour Sessions". Nazwa wzięła się od miejsca nagrania płyty – Paramour Mansion. Zespół wpadł na pomysł zrobienia albumu w rezydencji, gdy nagrywali "Getting Away with Murder", Shaddix stwierdził, że nagrywanie w dworku stało się popularne dzięki wyjątkowemu dźwiękowi i odczuciu, które generuje (co znajduje odzwierciedlenie w tekstach). "„...To Be Loved”" był pierwszym singlem wydanym z albumu i była oficjalną piosenką przewodnią programu WWE Raw od 2006 do 2009 roku, dopóki nie została zastąpiona przez "„Burn It to the Ground”" grupy Nickelback. Album był kontynuowany w alternatywnym rockowym kierunku, ale wciąż zawierał łagodniejsze ballady podobne do "Getting Away with Murder". Album zadebiutował na 16 miejscu listy „Billboard 200 Charts”.
Zespół rozpoczął tournée w celu promowania albumu w sierpniu 2006 roku, po trasie koncertowej w Ameryce, a następnie w Europie. W październiku 2006 roku Papa Roach koncertował z zespołami takimi jak Guns N 'Roses podczas ich trasy koncertowej Chinese Democracy Tour oraz Deftones w całych Stanach Zjednoczonych, odnosząc duży sukces. Byli także specjalnym zespołem gościnnym podczas Zippo Hot Tour z Hed PE i Stealing December.
10 października 2006 wytwórnia Vitamin Records wydała album The String Quartet Tribute zatytułowany "Perfect Murder: Strung Out on Papa Roach".
Zespół pierwotnie planował wydać kompilację nagrań akustycznych do swoich piosenek, takich jak "„Forever”", "„Scars”" i "„Not Coming Home”", które zostały nagrane na charytatywny świąteczny album KROQ-FM, "Kevin and Bean’s Super Christmas". Prace nad kompilacja zostały później zawieszone. W wywiadzie dla billboard.com Shaddix stwierdził, że nie sądzi, aby fani byli gotowi na akustyczny styl zespołu.
25 kwietnia 2007 roku ogłoszono, że perkusista Dave Buckner nie będzie uwzględniony w harmonogramie koncertów zespołu z powodów osobistych. Oczekiwano, że wkrótce dołączy do grupy. Później Shaddix potwierdził w wywiadzie dla Launch Radio Networks, że Dave poszedł na odwyk, aby „oczyścić się, bo oszalał”. Bucknera zastąpił Tony Palermo, perkusista grupy "Unwritten Law".
Latem 2007 roku zespół wyruszył w trasę koncertową Bad Boys of Rock, wspierając grupę Hinder. Podczas trasy koncertowej lider Shaddix i wokalista Hindera Austin John nawiązali bardzo ścisłą przyjaźń, co spowodowało, że oba zespoły występowały razem podczas wielu tras koncertowych w późniejszych latach. W 2015 r. Ujawniono, że Shaddix i Austin wspólnie napisali i nagrali piosenkę na część solowego projektu Austina Johna, chociaż obaj powiedzieli, że nie są pewni, czy piosenka kiedykolwiek ujrzy światło dzienne.
28 stycznia 2008 Shaddix ogłosił na serwisie MySpace, że Buckner definitywnie rozstanie się z Papa Roach. Stwierdził, że Dave wciąż próbuje odzyskać życie. Shaddix wspomniał również, że zespół wróci do Paramour Mansion, aby rozpocząć pracę nad piątym albumem studyjnym.
17 lipca zespół wydał szóstą EPkę, "Live Session (wyłącznie w iTunes)". 24 lipca wydali siódmą EPkę pt. "Hit 3 Pack: Forever". Oba EP są dostępne wyłącznie przez iTunes.
"Metamorphosis" i trasy koncertowe tours (2008–2010).
W wywiadzie przeprowadzonym w lutym 2008 roku dla stacji radiowej „99,7 The Blitz” Shaddix stwierdził, że zespół pracuje nad kolejnym albumem, który będzie zatytułowany "„Days of War, Nights of Love”". Jednak album został przemianowany na "Metamorphosis", aby uczcić dziesiątą rocznicę podpisania zespołu z DreamWorks Records w 1999 roku i wszystkie zmiany, jakich doświadczył zespół w tym czasie.
15 kwietnia Papa Roach ogłosił, że będą koncertować w ramach festiwalu "Crüe Fest" zainicjowanego przez grupę Mötley Crüe wraz z zespołami takimi jak Buckcherry, oraz Trapt. Trasa rozpoczęła się 1 lipca w West Palm Beach na Florydzie. Data wydania albumu została potwierdzona na 26 sierpnia podczas Crüe Fest.
W tym samym roku zespół wyruszył również w trasę koncertową z grupami: Seether, Staind oraz Red. Podczas tej trasy zmienili datę premiery "Metamorphosis" na 24 marca 2009 roku.
26 października Papa Roach wydał teledysk do piosenki "„Hollywood Whore”", która została wydana jako EP w Kanadzie i jako cyfrowy singiel 28 października. Pierwszy oficjalny singiel albumu „Lifeline” został wydany na profilu grupy na MySpace 9 stycznia 2009. Zespół koncertował także z Buckcherry, Avenged Sevenfold i Burn Halo na początku 2009 roku. Crüe Fest DVD zostało wydane 24 marca, tego samego dnia, kiedy ukazała się Metamorphosis. Drugi singiel „I Almost Told You That I Loved You” został wydany 1 czerwca. 23 czerwca wydali swoją dziewiątą EPkę, "Naked and Fearless". Utwór jest dostępny za pośrednictwem Zune Marketplace, iTunes i Rhapsody.
„Metamorphosis” znalazła się w pierwszej dziesiątce na liście Billboard 100, osiągając 8 pozycję, stając się pierwszym albumem zespołu od 2002 roku który dostał się do top 10.
Papa Roach występował z grupą Nickelback podczas trasy koncertowej Dark Horse Tour podczas letniego amfiteatru Live Nation wraz z grupami: Hinder, Saving Abel latem i Breaking Benjamin.
„Lifeline” była nominowana na kanale Fuse TV do konkursu na najlepsze wideo w 2009 roku, pokonując utwory takie jak „All Nightmare Long” (Metallica), „No Surprise” (Daughtry), „Sound of Madness” (Shinedown) oraz „Ignorance” (Paramore), a następnie zajęła drugie miejsce, ustępując w rundzie finałowej piosence Britney Spears pt."Circus".
"Time for Annihilation" (2010–2012).
8 stycznia 2010 r. Shaddix ogłosił na oficjalnym koncie Papa Roach na Twitterze, że zespół zamierza rozpocząć pracę nad nowym materiałem. 8 lutego Jerry Horton powiedział, że już rozpoczął pisanie tekstu w studiu.
23 lutego Horton oficjalnie ogłosił, że zespół pracował nad nowym albumem, który został nagrany podczas ostatniego tournée z Shinedown w Binghamton w Nowym Jorku w 2009 roku
W kwietniu zespół zagrał dwie nowe piosenki, „Burn” w Chili Cook Off w Richmond w stanie Wirginia 17 kwietnia i „Kick In the Teeth” 30 kwietnia. W maju Jerry Horton powiedział w wywiadzie, że album zostanie zatytułowany "„Time for Annihilation”" i będzie zawierał dziewięć utworów na żywo i pięć nowych piosenek, co czyni go jednocześnie albumem na żywo i EPką. Powiedział także, że pierwszym singlem będzie „Kick In the Teeth” i że zespół zmienił wytwórnie na Eleven Seven Music. Później Shaddix dodał, że album zostanie wydany 31 sierpnia. Singiel „Kick In the Teeth” został wydany 22 czerwca.
29 czerwca poprzednia wytwórnia zespołu, Geffen Records, wydała kompilację największych przebojów największych przebojów zespołu, zatytułowaną "„...To Be Loved: The Best of Papa Roach”". Zespół jednak powiedział fanom, aby go nie kupowali, mówiąc, że zespół nie zarabia na sprzedaży albumu i że wytwórnia wydała go wbrew woli zespołu. Licencja główna i / lub prawa autorskie Papa Roach są reprezentowane przez Downtown Music Publishing. Zespół nie ma już praw do swoich piosenek, ale kontynuuje ich wykonywanie na żywo.
"Time for Annihilation" został wydany 31 sierpnia. Zespół ogłosił, że następnymi singlami z albumu będą „Burn” i „No Matter What”. Powiedzieli też, że są zainteresowani wydaniem kolejnej płyty DVD na żywo, ale chcieli poczekać, aż wystąpią jako główny zespół w Europie. W październiku Papa Roach rozpoczął trasę koncertową „Monsters of Annihilation” ze Skillet. Od 15 listopada do 13 grudnia zespół koncertował z Disturbed, Buckcherry i Halestorm podczas trasy Taste of Chaos, a od 1 marca do 18 marca Papa Roach współprowadził kanadyjską część trasy koncertowej Jägermeister Music z Buckcherry oraz gośćmi specjalnymi My Darkest Days oraz z Bleeker Ridge.
W wywiadzie gitarzysta Jerry Horton powiedział, że zespół wyda nowy album w 2012 roku. Wspomniał także, że Papa Roach będzie eksplorować „elektroniczne dźwięki” w nadchodzącym wydaniu&lt;ref name="Papa Roach: Interview 2010 / 2011"&gt;&lt;/ref&gt;.
W wywiadzie dla Upvenue Tobin Esperance powiedział o "Time for Annihilation": „Wydaliśmy pięć płyt za pośrednictwem dużych wytwórni, i przechodziliśmy z dużej wytwórni, stając się niezależni i chcieliśmy zrobić coś innego [...] zawsze rozmawialiśmy o nagrywaniu na żywo, a to zamieniło się później w „dodajmy kilka dodatkowych piosenek” [...] i teraz jest to album w połowie na żywo, w połowie zawierający nowe piosenki, i poniekąd stanowi on przeszłość i teraźniejszość Papa Roach – myślę, że jest to dobra reprezentacja i dobre przypomnienie tego, o czym jest ten zespół, [...] i pozwala zobaczyć, dokąd zmierza nasze brzmienie.”
Od 25 kwietnia Papa Roach prowadził trasę Raid The Nation, pierwszą część składającą się z Finger Eleven, a drugą część z Escape the Fate, obie części trasy miały także specjalnych gości Pop Evil. W dniach 23 i 25 czerwca zespół był współzałożycielem festiwalu Sonisphere wraz z Linkin Park.
Papa Roach zagrał w lipcu dwa kameralne koncerty w Londynie i Sheffield z zespołem Yashin. Byli też współautorami Rock Allegiance Tour od 24 sierpnia do 25 września wraz z Buckcherry. W trasie byli także Puddle of Mudd, P.O.D., Red, Crossfade i Drive A.
"The Connection" (2012–2013).
Papa Roach wszedł do studia w listopadzie 2011 roku, aby pracować nad kolejnym albumem, którego celem jest wydanie w połowie 2012 r. W studiu zespół wydał singiel „Even If I Could”, który pojawił się na ścieżce dźwiękowej The Avengers.
15 czerwca 2012 r. Zespół ogłosił na czacie na żywo z fanami na YouTube, że następny album zostanie wydany 2 października Album otrzymał później nazwę „The Connection”.
Papa Roach rozpoczął trasę koncertową w 2012 roku wraz z Shinedown, wraz z innymi aktami drugoplanowymi, takimi jak Adelitas Way i In This Moment. Po krótkim współautorze, Papa Roach wyruszył w krótką główną trasę koncertową, prezentując takie zespoły, jak In This Moment, Art of Dying i Mindset Evolution. Papa Roach brał udział w głównej scenie Uproar Festival 2012 wraz z Shinedown, Godsmack, Staind i Adelitas Way.
Zespół wydał swój pierwszy teledysk do albumu 30 sierpnia 2012 r. 8-letni syn Jacoby’ego zaproponował, aby w teledysku do utworu "Still Swingin’ " przedstawić motyw walki ludzi z zombie.
8 września 2012 r. Papa Roach ogłosił daty na Białorusi, w Rosji, w Polsce, we Włoszech, w Szwajcarii, Niemczech, Holandii, Belgii i Wielkiej Brytanii. Zespół grał 10 i 11 grudnia w Londynie wspólnie z rockerami Stone Sour podczas trasy po Wielkiej Brytanii. Grali tylko w tych dwóch terminach trasy. Następnie koncertowali w Stanach Zjednoczonych ze Stone Sour od 20 stycznia 2013 r. i zagrali podczas 2013 Download Festival w Donington Park w Wielkiej Brytanii na scenie głównej w piątek 14 czerwca. We wrześniu do zespołu dołączył oryginalny perkusista Buckner z jednorazowym występem „Last Resort”. W październiku 2013 r. zespół wystąpił w Kanadzie i Stanach Zjednoczonych, promując swój album. Wraz z grupą wystąpiły także dwa inne zespoły: Pop Evil i Age of Days.
"F.E.A.R." (2014–2016).
3 lutego 2014 roku zespół ogłosił, że wejdzie do studia, nagrywając nowy album. 18 lutego 2014 r. Na Twitterze Jerry stwierdził, że pierwszy singiel powinien ukazać się „gdzieś w lipcu”. Przeprowadzili czat w studio na żywo na YouTube w dniu 25 lutego 2014 r. Na czacie na żywo wspomnieli, że napisali już 4 piosenki. Ujawnili tytuły trzech piosenek: "„Just As Broken As Me”", "„Gravity”" i "„War Over Me”". 24 kwietnia 2014 r. W wywiadzie dla Loudwire Jacoby ujawnił kilka tytułów piosenek z nadchodzącego albumu, tytuły to "„Never Have To Say Goodbye”" i "„Face Everything and Rise”".
10 lipca 2014 roku ogłoszono, że zespół wyda swój nowy album, zatytułowany F.E.A.R., na początku 2015 roku. 9 października 2014 roku ogłoszono, że nowy album zostanie wydany 27 stycznia 2015 roku za pośrednictwem Eleven Seven Music. Podczas wywiadu basista Tobin Esperance przyznał, że w nowym albumie są cięższe brzmienia niż w poprzednich i opisuje, jak za pośrednictwem tej płyty po raz pierwszy pozwolili innym artystom występować w swoich nagraniach.
W dniu 19 maja 2015 r. Zespół ogłosił wspólną trasę koncertową po Ameryce Północnej z długoletnimi przyjaciółmi – Five Finger Death Punch. Towarzyszył im ponadto zespół In This Moment jako goście specjalni przy wsparciu "From Ashes To New" podczas trasy.
"Crooked Teeth" (2016–2018).
26 stycznia 2016 r. Papa Roach ogłosił, że zacznie pisać nowy album w następnym tygodniu. W lipcu zagrali na żywo w Alternative Press Music Awards. W wywiadzie powiedzieli, że nowa płyta zostanie wydana na początku 2017 r., A pierwszy singiel pojawi się w tym roku. Nagranie albumu było wspierane przez serwis crowdfundingowy PledgeMusic.
1 listopada 2016 roku "„Crooked Teeth”" była pierwszą piosenką wydaną z nadchodzącej płyty. Pierwszy oficjalny singiel zatytułowany "„Help”" został wydany 17 lutego 2017 r. 24 marca 2017 r. Zespół ogłosił wydanie nowego albumu, Crooked Teeth, 19 maja 2017 r. Drugi singiel „American Dreams” został wydany w kwietniu 2017 r., a trzeci – "„Born for Greatness”" – pod koniec roku. „Born for Greatness” stało się oficjalną piosenką gali WWE Raw w lutym 2018 r., zastępując utwór „Enemies” grupy Shinedown. Zarówno „Help”, jak i „Born for Greatness” zajęły pierwsze miejsce na listach przebojów Mainstream Rock. Był to pierwszy raz, kiedy to dwa utwory z jednego albumu grupy osiągnęły taki sukces.
"Who do you trust?" (2018–2020).
W październiku 2017 r. Zespół ujawnił, że napisał już sześć piosenek do kontynuacji "Crooked Teeth", a plany rozpoczęcia pracy nad nagraniem albumu mają się odbyć w czerwcu 2018 r. 5 października 2018 roku Papa Roach wydał dwa single, zatytułowane "„Renegade Music”" i "„Who Do You Trust?”", przy czym do drugiego singla nagrano teledysk, w którym frontman i wokalista Jacoby Shaddix wciela się w rolę reportera Larry’ego Dickmana Później wyciekły informacje, że nowy album będzie się nazywał "Who Do You Trust?" i zostanie wydany 19 stycznia 2019 r. Potwierdził to wywiad z Papa Roach z 9 listopada. 16 listopada 2018 r. Zespół wydał nową piosenkę "„Not the Only One”". Trzeci singiel "„Come Around”" został wydany we wrześniu 2019 r.

</doc>
<doc id="421877" url="https://pl.wikipedia.org/wiki?curid=421877" title="Kaseta (album)">
Kaseta (album)

Kaseta – album zespołu Kult, wydany w 1989.
Zawiera materiał rockowy, z wyraziście naznaczoną sekcją rytmiczną i partiami gitary prowadzącej zagranej przez Rafała Kwaśniewskiego. Kazik Staszewski w tekstach często wracał do tematu pobytu w Londynie ("Oni chcą ciebie", "Londyn"). Najbardziej rozpoznawalne piosenki z albumu to "Po co wolność" i "Czekając na królestwo J.H.W.H.".
W 1995 wytwórnia S.P. Records wydała wznowienia albumu na kasecie i po raz pierwszy na płycie kompaktowej, na której dograno bonusowy utwór – cover "Lipcowy poranek" ("July Morning" Kena Hensleya).

</doc>
<doc id="421878" url="https://pl.wikipedia.org/wiki?curid=421878" title="Foto Pozytyw">
Foto Pozytyw

Foto Pozytyw – nieistniejący już miesięcznik poświęcony fotografii, wydawany przez Yours Media House Sp. z o.o. w Łodzi w latach od 1999 do 2005 roku. Redaktorem naczelnym pisma był Krzysztof Miękus. Pismo oprócz fotografii artystycznej zawierało również szeroki wybór reportaży i nowinki techniczne. 

</doc>
<doc id="421880" url="https://pl.wikipedia.org/wiki?curid=421880" title="Partia Humanistyczna (Chile)">
Partia Humanistyczna (Chile)

Partia Humanistyczna (jęz. hiszp. "Partido Humanista") - lewicowa partia w Chile założona w 1984 roku. Należy do Międzynarodówki Humanistycznej.
W roku 1990 po zakończeniu dyktatury Augusto Pinocheta jako pierwsza humanistyczna partia na świecie wprowadziła swojego przedstawiciela do parlamentu.
W wyborach prezydenckich razem z Komunistyczną Partią Chile wystawiła Tomása Hirscha.
Jest członkiem lewicowej koalicji Juntos Podemos Más.

</doc>
<doc id="421882" url="https://pl.wikipedia.org/wiki?curid=421882" title="Wybory parlamentarne w Liechtensteinie w 2005 roku">
Wybory parlamentarne w Liechtensteinie w 2005 roku

Wybory parlamentarne w Liechtensteinie w 2005 roku (niem. "Fürstentum Liechtenstein Landtagswahlen 2005") – powszechne wybory do Landtagu, które odbyły się w dniach 11 i 13 marca 2005 roku na terenie Księstwa Liechtensteinu.
Ordynacja wyborcza.
Landtag Księstwa Liechtensteinu składa się z dwudziestu pięciu deputowanych, którzy są wybierani przez Naród na czteroletnią kadencję są w wyborach tajnych, bezpośrednich, powszechnych, równych i proporcjonalnych z dwóch okręgów wyborczych – Oberlandu i Unterlandu. Czynne prawo wyborcze w Liechtensteinie posiadają obywatele zamieszkujący na stałe w Księstwie, którzy ukończyli 18. rok życia, a ich prawa nie są zawieszone, gdzie cenzus wiekowy dla kandydatów do Landtagu to 20 lat.
Każdy wyborca może oddać swój głos na taką liczbę kandydatów z różnych komitetów wyborczych ile wynosi całkowita liczba mandatów możliwych do zdobycia w danym okręgu wyborczym, czyli piętnaście w Oberlandzie i dziesięć w Unterlandzie.
Miejsce w parlamencie przysługuję tylko komitetom, które przekroczyły próg wyborczy, wynoszący 8%. Mandaty są przyznawane dwuetapowo. W pierwszym etapie przyznaje się tzw. mandaty podstawowe przy pomocy metody Hagenbacha-Bischoffa, a brakujące mandaty rozdysponowuje się jako tzw. mandaty uzupełniające przy pomocy metody d’Hondta.
Kontekst polityczny.
W 2003 roku zakończył się trwający ponad dziesięć lat kryzys polityczny, który rozpoczął się od sporu kompetencyjnego między monarchą a parlamentem. Rozpoczęła się debata nad nowelizacją Konstytucji i wprowadzeniem reform, podczas której Jan Adam II postulował znaczne poszerzenie władzy monarszej, kosztem kompetencji Landtagu i Rządu. 14 marca 2003 roku przeprowadzono referendum, w którym mieszkańcy głosowali nad zmianami proponowanymi przez Jana Adama II, który zagroził, że w przypadku przegranej w głosowaniu wyprowadzi się z Liechtensteinu do Wiednia. Ostatecznie reformy zostały przyjęte, a „za” głosowało 64,3% obywateli. Jednocześnie w tym samym referendum obywatele mogli głosować za zmianami ograniczającymi kompetencje władcy, jednak ograniczenie poparło zaledwie 16,6% obywateli. Zmiany znacznie poszerzały kompetencje głowy państwa dając mu prawo do wetowania każdego nowowprowadzonego prawa, a także możliwość wyboru sędziów.
Ustępujący gabinet był rządem większościowym, który powstał po wyborach w 2001 r. wygranych przez Postępową Partię Obywatelską. Przed wyborami ogłoszono, że w przypadku wygranej FBP na stanowisku premiera ponownie zasiądzie Otmar Hasler.
Listy wyborcze.
Do wyborów przystąpiły trzy komitety wyborcze odpowiadające trzem partiom: Postępowej Partii Obywatelskiej (FBP), Unii Patriotycznej (VU) i Wolnej Liście (FL). Na listach dwóch pierwszych partii znalazła się maksymalna możliwa liczba kandydatów, a zatem dwudziestu pięciu. Na liście FL znalazło się natomiast dziesięć nazwisk, w tym siedem w Oberlandzie i trzy w Unterlandzie. Zatem łącznie w wyborach startowało sześćdziesięciu kandydatów, a wśród nich znalazło się dziewiętnaście kobiet, a zatem kobiety stanowiły 31,7% kandydatów.
Wyniki.
Wybory zwyciężyła Postępowa Partia Obywatelska, zdobywając 94 545 głosów (48,7%), co przełożyło się na dwanaście mandatów, w związku z czym FBP nie zdobyła bezwzględnej większości w dwudziestopięcioosobowym parlamencie. Drugą siłą w parlamencie stała się Unia Patriotyczna z dziesięcioma mandatami, zdobytymi dzięki 74 162 głosom (38,2%). W związku z tym po zaprzysiężeniu nowej kadencji Landtagu, podpisano nową umowę koalicyjną między partiami i powstał nowy rząd koalicyjny z Otmarem Haslerem na czele. Wolna Lista przekroczyła próg wyborczy, uzyskując 16 184 głosy (13,0%) i stając się trzecią siłą w parlamencie z trzema mandatami. Poparcie dla dwóch największych partii zmalało względem poprzednich wyborów – dla FBP o 1,2 punktu procentowego, a dla VU zmalało o 3,1 p.p., natomiast o 4,3 p.p. wzrosło poparcie dla FL.
Wyniki według okręgów i gmin.
W obu okręgach wyborczych zwyciężyła Postępowa Partia Obywatelska, przy czym większy odsetek głosów uzyskała w Unterlandzie – 54,3%, przy poparciu dla VU wynoszący 36,2%, a mniejszy w Oberlandzie – 46,7%, przy poparciu dla VU wynoszącym 39,0%.
W dziesięciu z jedenastu gmin większość głosów zdobyła FBP, a jedyną gminą, w której najwyższe poparcie miała VU była gmina Balzers. Najwyższe poparcie dla FBP odnotowano w gminie Schellenberg – 59,9%, a najniższe w gminie Balzers – 40,9%. Natomiast najwyższe poparcie dla VU odnotowano w gminie Triesenberg – 45,0%, a najniższe w gminie Planken – 24,3%. Głosy na Wolną Listę stanowiły największy odsetek w gminie Planken – 19,0%, a najmniejszy w gminie Ruggell – 7,3%.
Frekwencja.
Udział w wyborach jest dla obywateli Liechtensteinu z czynnymi prawami wyborczymi jest obowiązkowy. W głosowaniu udział wzięło 14 178 osób spośród 16 350 uprawnionych, a zatem frekwencja wyniosła 86,5% i była niższa o 0,2 punktu procentowego niż w poprzednich wyborach w 2001 r.
Wyższą frekwencję odnotowano w Unterlandzie – 89,5%, podczas gdy w Oberlandzie swój głos oddało 84,9% obywateli.
Najwyższą frekwencją cechowała się gmina Schellenberg, w której zagłosowało 93,9% uprawnionych, zaś najniższą gmina Triesen, gdzie zagłosowało 81,7%.
Po zmianach w ordynacji wyborczej w 2004 r. wprowadzono powszechne głosowanie korespondencyjne w wyborach do Landtagu. Od wyborów w 2005 r. wszyscy obywatele Liechtensteinu mogą zagłosować osobiście przy urnie lub korespondencyjnie za pośrednictwem poczty. W 2005 r. z opcji głosowania korespondencyjnego skorzystało 7379 obywateli, czyli 49,0% uprawnionych.
Skład Landtagu.
W nowej kadencji Landtagu znaleźli się przedstawiciele trzech ugrupowań: dwunastu deputowanych z FBP, dziesięciu z VU i trzech z FL. Wśród posłów znalazło się sześć kobiet, a zatem stanowiły one 24% deputowanych. Największa liczba posłów – sześciu, mieszkała w gminie Schaan, czterech w Mauren, trzech w Triesen, po dwóch w gminach Balzers, Eschen, Ruggell i Vaduz oraz po jednym w pozostałych gminach. Najstarszym posłem był Klaus Wanger z FBP – 64 lata, zaś najmłodszym Wendelin Lampert z FBP – 34 lata. Średnia wieku wynosiła 48,3 lat, jednak jeden kandydat (Harry Quaderer z VU) nie podał swojego wieku.

</doc>
<doc id="421884" url="https://pl.wikipedia.org/wiki?curid=421884" title="Tan (album)">
Tan (album)

Tan – koncertowy album Kultu, wydany w 1989 roku na płycie winylowej i kasecie, a w 1993 również na CD. Nagrania dokonano podczas koncertów w klubie Remont w Warszawie 1 i 2 sierpnia 1988 roku – czyli jeszcze przed dołączeniem do zespołu Rafała Kwaśniewskiego i wydaniem albumu "Kaseta". W czerwcu 1998 wytwórnia S.P. Records wydała wznowienia (CD i kaseta) z inną okładką.
Album zawiera koncertowe wersje trzech przebojów zespołu oraz sześć niepublikowanych dotąd utworów.
Wykonawcy.
oraz gościnnie:

</doc>
<doc id="421886" url="https://pl.wikipedia.org/wiki?curid=421886" title="Humanistyczna Partia Chile">
Humanistyczna Partia Chile



</doc>
<doc id="421889" url="https://pl.wikipedia.org/wiki?curid=421889" title="Partia Humanistyczna">
Partia Humanistyczna

Zobacz też:

</doc>
<doc id="421891" url="https://pl.wikipedia.org/wiki?curid=421891" title="Wybory w San Marino w marcu 2005 roku">
Wybory w San Marino w marcu 2005 roku

Wybory w San Marino w marcu 2005 roku – odbyły się 16 marca, do obsadzenia były stanowiska kapitanów-regentów (dwuosobowej głowy państwa) na sześciomiesięczną kadencję.
Wybrano:
Przez kolejne sześć miesięcy kolegialną głową tej najstarszej nieprzerwanie istniejącej republiki na świecie (według legendy założonej 3 września 301 r.; pierwsi kapitanowie-regenci wybrani w 1243 r.) byli: postkomunistka Fausta Morganti, parlamentarzystka od 1974 r., członkini delegacji San Marino do OBWE oraz chadek Cesar Gasperoni, który pełnił już tę funkcję między październikiem 1990 a kwietniem 1991, parlamentarzysta w latach 1974-78 i od 1988 r. Ostatnia kapitańska koalicja postępowego demokraty z chadekiem rządziła krajem od października 2000 do kwietnia 2001 (Gian Franco Terenzi – PDCS i Enzo Colombini – PPDS).

</doc>
<doc id="421896" url="https://pl.wikipedia.org/wiki?curid=421896" title="Jemma Griffiths">
Jemma Griffiths



</doc>
<doc id="421899" url="https://pl.wikipedia.org/wiki?curid=421899" title="Biały Dunajec (rzeka)">
Biały Dunajec (rzeka)

Biały Dunajec – rzeka w Polsce, prawy dopływ Dunajca. Powstaje na wysokości ok. 730 m n.p.m. w Poroninie z połączenia Zakopianki z Porońcem. Następnie Biały Dunajec spływa przez miejscowość Biały Dunajec, Szaflary i Nowy Targ, gdzie na wysokości około 577 m n.p.m. łączy się z Czarnym Dunajcem dając początek rzece Dunajec. Przed ujściem opływa rezerwat przyrody Bór na Czerwonem. Biały Dunajec powstaje więc w Rowie Podtatrzańskim, dolny zaś jego bieg i ujście znajdują się na Kotlinie Orawsko-Nowotarskiej.
W górnej części biegu, do Szaflar, rzeka ma bardziej górski charakter. Występują w jej łożysku wielkie głazy i głębokie baniory i bystrza, a szerokość rzeki waha się od kilku metrów do kilkudziesięciu. Poniżej Szaflar rzeka jest regulowana i przegrodzona wysokimi betonowymi progami.
Główne dopływy.
Wiosną i latem rzeka charakteryzuje się silnymi wezbraniami wód (wahania wody w ciągu roku średnio do 3,4 m). Ma długość 31 km oraz powierzchnię dorzecza 224 km².
Wędkarstwo.
Wolno tutaj łowić tylko na sztuczną muchę i tylko od 15 marca do 15 grudnia. Dopuszczalne jest łowienie na całej długości rzeki, od miejsca połączenia się Porońca z Zakopianką aż do ujścia do Dunajca. Biały Dunajec jest rzeką interesująca dla wędkarzy. W górnej części rzeki jest dużo pstrągów potokowych i tęczowych oraz nieliczne lipienie. W dolnej części, poniżej Szaflar, oprócz pstrągów zdarzają się głowacice i licznie występują lipienie.

</doc>
<doc id="421903" url="https://pl.wikipedia.org/wiki?curid=421903" title="Wybory parlamentarne na Tonga w 2005 roku">
Wybory parlamentarne na Tonga w 2005 roku

Wybory do parlamentu Tonga w 2005 odbyły się 16 i 17 marca. Do obsadzenia w głosowaniu powszechnym było 9 na 30 miejsc w Zgromadzeniu Ustawodawczym ("Fale Alea") na 3-letnią kadencję w okręgach wielomandatowych. Spośród pozostałych miejsc 9 jest obsadzanych również w drodze wyborów przez liczącą 33 osoby szlachtę.
System wyborczy.
Prawo do głosowania na przedstawicieli ludu mieli wszyscy obywatele Tonga mający ukończone 21 lat, piśmienni i (w przypadku mężczyzn) nienależący do szlachty. Kandydować na przedstawicieli ludu w Zgromadzeniu mogły osoby posiadające czynne prawo wyborcze i nieposiadające długów wyższych niż pozwalał próg określony w prawie. Kraj został podzielony na pięć okręgów wyborczych. Kandydaci musieli przedstawić podpisy poparcia 50 wyborców z własnego okręgu i wpłacić depozyt wysokości 100 $T, który odzyskiwali, jeśli zdobyli określony odsetek głosów (6,3% lub 10%, w zależności od okręgu).
Oprócz przedstawicieli ludu i szlachty w Zgromadzeniu Ustawodawczym zasiedli z urzędu członkowie mianowanej przez króla Tajnej Rady (10 ministrów) oraz dwóch gubernatorów (Haʻapai i Vavaʻu).
Kampania i wyniki.
W listopadzie 2004 król Tupou IV wprowadził zmianę, określoną mianem rewolucyjnej – czterech ministrów nowego rządu miało zostać wyselekcjonowanych spośród parlamentarzystów pochodzących z wyboru, w tym po raz pierwszy w historii Tonga dwóch ministrów miało pochodzić z ludu.
Do wyborów zarejestrowała się rekordowa liczba 65 555 osób. W głosowaniu wzięło udział 33 119 wyborców (frekwencja 50,52%). O 9 miejsc dostępnych dla przedstawicieli ludu ubiegało się 64 kandydatów, w tym 6 kobiet. Kandydatom startującym pod szyldem Ruchu na rzecz Praw Człowieka i Demokracji (HRDM) przypadło 8 spośród nich. Do Zgromadzenia Ustawodawczego nie dostał się popierający demokratyzację bratanek króla, książę Tuʻipelehake, starający się o jedno z 9 miejsc przypadających szlachcie.
W 2005 po raz czwarty w historii Tonga jeden z mandatów w Zgromadzeniu Ustawodawczym przypadł kobiecie. W wyborach uzupełniających na jedno z miejsc opróżnionych w związku z powołaniem ministrów posłanką została wybrana Leopolo Taunisila. Rok później, w maju 2006, członkinią Zgromadzenia została kolejna kobieta, ʻAlisi Taumoepeau, mianowana przez króla na ministra sprawiedliwości jako pierwsza w dziejach Tonga kobieta powołana na stanowisko ministra.
Wybory uzupełniające.
W związku z powołaniem do rządu czterech członków Zgromadzenia konieczne stały się wybory uzupełniające. Odbyły się one 3 i 5 maja 2005. Jeden ze zwolnionych mandatów zdobył Clive Edwards z nowo powstałej Demokratycznej Partii Ludowej, który uzyskał 38,3% głosów.

</doc>
<doc id="421904" url="https://pl.wikipedia.org/wiki?curid=421904" title="Mikołaj Haratym">
Mikołaj Haratym

Mikołaj Haratym (ur. 5 grudnia 1828, zm. 30 marca 1900), powstaniec z 1863 roku, organizator oddziału z okolicznych wsi Krasnegostawu: Niemienice, Zakręcie, Krakowskie Przedmieście, Zażółkiew, Góry, Zastawie. Był też dowódcą kompanii powstańców, po upadku powstania styczniowego został zesłany na Sybir. Wielu powstańców z Krasnostawskiego zesłano na Sybir. Np. Mikołaj Haratym z Niemienic, organizator grupy włościan-powstańców, był zesłany na 10 lat do ciężkich robót, po powrocie dalej pracował w swej okolicy w duchu patrjotycznym (Relacje ustne Ignacego Kulawiaka z Niemienic). Według książki Żurka Franciszka - Powiat krasnostawski w walce o wolność, Warszawa 1937, str. 28

</doc>
<doc id="421906" url="https://pl.wikipedia.org/wiki?curid=421906" title="Gołonóg (Dąbrowa Górnicza)">
Gołonóg (Dąbrowa Górnicza)

Gołonóg – największa pod względem liczby mieszkańców dzielnica Dąbrowy Górniczej, zamieszkała przez około 35 000 osób, co stanowi około 30% populacji miasta. Dzielnica zlokalizowana jest w środkowej części miasta na wschód od dzielnicy Centrum. Od wschodu graniczy z ArcelorMittal Poland Oddział w Dąbrowie Górniczej, od północy z osiedlem Łęknice natomiast od południa poprzez kompleks leśny i dzielnice Jamki ze Strzemieszycami. 
Dominującym elementem dzielnicy jest wapienne Wzgórze Gołonoskie (337 m n.p.m.) ze znajdującym się na szczycie Sanktuarium św. Antoniego Padewskiego. Górujący nad otoczeniem kościół został zbudowany przez biskupa krakowskiego Andrzeja Trzebickiego w stylu barokowym pod koniec XVII w., w latach 1890-1891 przebudowany i rozbudowany w stylu neorenesansowym, powiększony o nawy boczne, otoczony kamiennym murem. W ostatnich latach poddany gruntownej i kosztownej renowacji w pełni odzyskał swój blask. 
Zabudowa dzielnicy jest mieszanką historycznej zabudowy wiejskiej z okresu gdy Gołonóg był samodzielną wsią, miejskiej z okresu rozbudowy Dąbrowy Górniczej w czasach PRL oraz współczesnym budownictwem jednorodzinnym oraz wielorodzinnym. Jednorodzinna zabudowa wraz z siatką ulic wywodząca się z okresu wiejskiego zachowała się głównie w najbliższym otoczeniu Wzgórza Gołonowskiego, w szczególności na ulicach Siedmiu Szewców czy Laski można znaleźć wiele przykładów zabudowy na wąskich i długich działkach z domem zlokalizowanym przy drodze. Również na ulicach Kościelnej czy Świętego Antoniego (dawnej Gwardii Ludowej) można znaleźć jeszcze domy budowane przed wiekiem, drewniane, na podmurówkach z kamienia wapiennego. Drugi typ zabudowy, to ta dominująca w Gołonogu. Są to bloki budowane w latach 50. i 60. XX wieku, zlokalizowane głównie w kwartale, który od północy zamyka aleja Zagłębia Dąbrowskiego, od zachodu ulica Tysiąclecia, od południa ulice Kosmonautów, Kasprzaka i Piłsudskiego oraz osiedla z wielkiej płyty powstałe wraz z budową Huty Katowice tj. osiedla Kasprzak, Sikorskiego i Morcinka. Trzeci typ zabudowy to zabudowa współczesna, która dzieli się na domy jednorodzinne lub zabudowę szeregową, która dominuje wokół Wzgórza Gołonowskiego oraz nowe budynki wielorodzinne, które powstały m.in. przy ulicach Storczyków, Spisaka, Piecucha, Morcinka czy Granicznej.
Jednym z najbardziej charakterystycznych zabytków dzielnicy obok Kościoła św. Antoniego jest pochodzący z II połowy XIX w. dworzec kolejowy. W latach swojej świetności mieściły się w nim dwie restauracje obsługujące pasażerów przesiadających się między pociągami Kolei Warszawsko-Wiedeńskiej a Kolei Iwangorodzko-Dąbrowskiej, która bezpośrednio łącząła Zagłębie Dąbrowskie z Cesarstwem Rosyjskim a w tym miejscu rozpoczynała swój bieg. Obecnie dworzec jest nieczynny.
Historia.
Gołonóg był wsią biskupstwa krakowskiego w powiecie proszowickim w województwie krakowskim w końcu XVI wieku. 
Prawdopodobnie Gołonóg istniał już w XII w., leżąc przy szlaku prowadzącym z Krakowa przez Sławków na Śląsk. Pierwsza wzmianka o Gołonogu pochodzi z 1326 r. i mówi, że był on wsią klucza sławkowskiego. W 1675 r. erygowana została poprzez wydzielenie z parafii sławkowskiej parafia Gołonóg obejmująca także wsie Strzemieszyce Wielkie i Małe, Grabocin, Kazimierz i Niemce (Ostrowy Górnicze). Nazwa dzielnicy na przestrzeni wieków zmieniała się kilkakrotnie. Pod koniec XVI w. był to „Gołonos”. następnie „Goła Noga”. w XVII w. forma liczby mnogiej „Gołonogi”. Według etymologii ludowej nazwano tę wieś tak dlatego, że leżała nad bagnami i aby przejść do niej, nie niszcząc obuwia, należało je zdjąć. Niegdyś na północ od Wzgórza Gołonoskiego płynął duży strumień, dziś niemal nieistniejący. W okolicach zabytkowego dworca PKP do dziś znajdują się rozległe tereny podmokłe nad Babią Ławą – rozległe łąki z roślinnością bagienną sąsiadujące z piaszczystymi wydmami śródlądowymi (tzw. „Brzózki”). Do czasu wycięcia tysięcy hektarów lasu Puszczy Łosieńskiej w związku z budową Huty Katowice w Gołonogu mieściła się siedziba Nadleśnictwa „Dąbrowa”.
W czasie II wojny światowej obowiązywała niemiecka nazwa miejscowości: "Bergenkirch".
W latach 1950–1954 miejscowość była siedzibą gminy Gołonóg. W latach 1954–1956 wieś należała i była siedzibą władz gromady Gołonóg, przekształconej następnie w osiedle. W 1960 r. włączona została do Dąbrowy Górniczej.
W 2000 r. na terenie Gołonoga, przy ulicy Zaplecze, otwarto nowy cmentarz komunalny.

</doc>
<doc id="421913" url="https://pl.wikipedia.org/wiki?curid=421913" title="Wybory parlamentarne w Zimbabwe w 2005 roku">
Wybory parlamentarne w Zimbabwe w 2005 roku

Wybory parlamentarne w Zimbabwe w 2005 roku – wybory do Izby Zgromadzenia (House of Assembly) Zimbabwe, które odbyły się 31 marca 2005 r.
W wyborach tych było do obsadzenia 120 spośród 150 miejsc w Izbie Zgromadzenia na 5-letnią kadencję w okręgach jednomandatowych; spośród pozostałych 30 mandatów 12 obsadzają ludzie mianowani przez Prezydenta, 10 – tradycyjni wodzowie plemienni, a 8 – gubernatorzy prowincji, także nominowani przez głowę państwa.
Wyniki.
Frekwencja wyniosła 47,66%.
Wyniki uzyskane przez poszczegóne ugrupowania:
Opozycja skupiona wokół Morgana Tsvangiraia oraz komentatorzy międzynarodowi uznali wybory za sfałszowane. Rząd Zimbabwe dopuścił do obserwowania wyborów jedynie przedstawicieli krajów afrykańskich, azjatyckich, południowoamerykańskich i Rosji. Większość z nich uznała ważność wyborów. Opozycjoniści mówią jednak o zastraszaniu wyborców i przypadkach korupcji i przemocy, stosowanej przez bojówki ZANU-PF. Mimo to w niektórych prowincjach MDC nie oddał ZANU-PF ani jednego mandatu (Bulawayo), a w niektórych tylko po jednym (Harare, Matabele Północne). MDC utracił jednak zdolność blokowania zmiany konstytucji, ponieważ stracił w stosunku do poprzednich wyborów aż 16 mandatów, które w całości przeszły do ZANU-PF, natomiast do liczby miejsc obsadzonych przez tę ostatnią partię należy dodać 20 pośrednich i bezpośrednich nominatów prezydenta Roberta Mugabe i 10 tradycyjnych wodzów plemiennych, którzy zazwyczaj popierają władzę.

</doc>
<doc id="421916" url="https://pl.wikipedia.org/wiki?curid=421916" title="Aleksandra Ogińska">
Aleksandra Ogińska

Józefa Aleksandra z książąt Czartoryskich, "primo voto" księżna Sapieżyna, "secundo voto" księżna Ogińska (ur. 19 marca 1730, zm. 28 sierpnia 1798 w Siedlcach) – księżna, magnatka z rodu Czartoryskich, dama krzyża orderowego Zakonu Maltańskiego i dama Krzyża Gwiaździstego.
Była córką Fryderyka Michała Czartoryskiego i Eleonory Moniki Waldsteinówny. Wyszła za mąż w 1748 r. za Michała Antoniego Sapiehę, a następnie rok po jego śmierci, w 1761 r. za hetmana wielkiego litewskiego Michała Ogińskiego. Po śmierci ojca odziedziczyła w 1775 r. miasto Siedlce z siedmioma przyległymi folwarkami. Wpłynęła na rozwój ekonomiczny i kulturowy miasta.
Pochowana w kaplicy pw. św. Krzyża.

</doc>
<doc id="421917" url="https://pl.wikipedia.org/wiki?curid=421917" title="Henryk Wars">
Henryk Wars

Henryk Wars, właściwie Henryk Warszawski (lub Warszowski), pseudonim „Fraska”, „Henry Vars” (ur. 29 grudnia 1902 w Warszawie, zm. 1 września 1977 w Los Angeles) – polski kompozytor muzyki rozrywkowej żydowskiego pochodzenia, aranżer, pionier jazzu w Polsce, pianista oraz dyrygent.
Życiorys.
Pochodził z muzykalnej rodziny: siostra była śpiewaczką La Scali, druga siostra – pianistką.
Między ósmym a dwunastym rokiem życia mieszkał z rodzicami we Francji, gdzie uczył się w szkole Art Nouveau. Po powrocie do Polski uczęszczał do Gimnazjum Ziemi Mazowieckiej, następnie rozpoczął studia prawnicze na Uniwersytecie Warszawskim. Za namową Emila Młynarskiego przeniósł się do Konserwatorium Warszawskiego, które ukończył w klasie Romana Statkowskiego. Będąc studentem grał na fortepianie w kabaretach, m.in. w "Nowym Perskim Oku", dyrygował też orkiestrą w "Morskim Oku."
Pracował w wytwórni płyt gramofonowych "Syrena Rekord". Potem zajął się komponowaniem. Pierwsza napisana piosenka (1926) – "New York Times", nie zyskała zbyt dużej popularności. Jego pierwszym przebojem było "Zatańczmy tango" (1929), dużą popularnością cieszył się grany razem z Leonem Boruńskim program "Jazz na dwa fortepiany" (1929/30)"." Był założycielem tria wokalnego "Jazz Singers," w składzie: Eugeniusz Bodo, Tadeusz Olsza, Witold Roland"." Był dyrektorem muzycznym wytwórni "Syrena Record." Tworzył kompozycje do łącznie 53 filmów, m.in. "Szpieg w masce", "Manewry miłosne", do pierwszego polskiego filmu dźwiękowego – "Na Sybir" (1930). Tak powstało wiele przebojów. Prowadził zespół Weseli Chłopcy. Pisał piosenki dla takich gwiazd, jak np. Hanka Ordonówna, Eugeniusz Bodo, Adolf Dymsza, Zula Pogorzelska i wielu innych.
Od 1939 brał udział w wojnie, dostał się do niewoli niemieckiej, skąd uciekł, a w 1940 dotarł do Lwowa, gdzie założył polski big-band. W czasie okupacji radzieckiej Kresów Wschodnich utworzył afiliowany przy Filharmonii Lwowskiej zespół „Tea-Jazz”, z którym w lecie 1940 odbył "tournée" do Odessy, Woroneża, Kijowa i Leningradu. W okresie tym skomponował również muzykę do filmu Michaiła Romma pt. "Marzenie" (1941). Wraz z armią generała Andersa przewędrował Iran, Bliski Wschód i Włochy.
Po demobilizacji osiadł w Los Angeles w USA. Tam, po początkowo niepomyślnym okresie, w 1954 roku rozpoczął współpracę z producentami filmowymi w Hollywood. W 1963 napisał muzykę do filmu "Flipper", w Polsce wyświetlanego pod tytułem "Mój przyjaciel delfin". Jego piosenki śpiewali m.in. Bing Crosby czy Doris Day. 
Po wojnie Wars komponował także utwory symfoniczne: jednoczęściowy koncert fortepianowy, symfonię, albo „Szkice miejskie”. Zostały one odkryte dopiero w latach 90. XX wieku. W 2017 nakładem Polskiego Radia i Narodowego Centrum Kultury ukazała się płyta zbierająca te utwory w wykonaniu Polskiej Orkiestry Radiowej oraz pianisty, Piotra Orzechowskiego.

</doc>
<doc id="421918" url="https://pl.wikipedia.org/wiki?curid=421918" title="Rerum novarum">
Rerum novarum

Rerum novarum (łac. "Rzeczy nowych") – encyklika papieża Leona XIII ogłoszona 15 maja 1891.
Charakterystyka.
Encyklika uważana jest za cezurę w rzymskokatolickiej nauce społecznej. Powyższe stwierdzenie odnosi się przede wszystkim do novum encykliki w jej historycznym uwarunkowaniu. Encyklika była reakcją Kościoła Rzymskiego na rosnące wpływy ruchów socjalistycznych i komunistycznych wśród katolickich robotników. Ogłaszając 15 maja 1891 roku encyklikę "Rerum novarum," papież Leon XIII zyskał sobie przydomek „papieża robotników”. Encyklika opowiedziała się za chrześcijańską polityką społeczną, przy jednoczesnym odrzuceniu socjalizmu w wydaniu marksistowskim i ślepego kapitalizmu.
Główną tezą encykliki jest przekonanie, że ani Kościół, ani państwo nie są w stanie samodzielnie rozwiązać problemów społecznych. Obydwa organizmy muszą ze sobą współpracować dla wspólnego dobra. Według Leona XIII zadaniem Kościoła jest wspieranie dzieła pojednania między pracodawcami i pracownikami poprzez nieustanne przypominanie praw i obowiązków wszystkich zainteresowanych.
Według treści "Rerum novarum" obowiązkiem państwa jest ochrona pracownika poprzez zapewnienie m.in.: niedzielnego odpoczynku, minimalnej płacy czy trwałości zatrudnienia. Dokument papieski poruszył także kwestię katolickich związków pracowniczych, podkreślił znaczenie własności prywatnej i jako „magna carta” katolickiej etyki społecznej ukonstytuował się jako chrześcijańska alternatywa między „bezbożnym socjalizmem” a „krwiożerczym liberalizmem”. "Rerum novarum" piętnuje niepohamowany pęd za zyskiem kosztem innych, potępia przejawy gospodarczego imperializmu, ostrzega katolików przed pozornymi podobieństwami między chrześcijaństwem a socjalizmem.
"Rerum novarum" podkreśla, że socjalizm jako nauka i fenomen historycznych procesów nie jest zgodny z „prawdami wiary Kościoła katolickiego”. Wynika z tego reguła, że katolik nie może być jednocześnie prawdziwym socjalistą. Leon XIII zwraca się przeciwko socjalistycznemu formowaniu nowego człowieka; ostrzega, że ojcem socjalizmu kulturowego jest niepohamowany liberalizm, który prowadzi nieuchronnie do utraty wiary. Społeczna odnowa jest, w myśl "Rerum novarum", możliwa jedynie poprzez moralną odnowę, a ta z kolei zakłada powrót do Ewangelii.
Współcześnie do wizji zawartej w treści "Rerum novarum" nawiązują programy polityczne, nie tylko partii chadeckich, lecz też socjaldemokratycznych i liberalnych.
Encyklika wskazuje konieczność wprowadzenia ulepszeń w kształceniu przyszłych duchownych, którzy powinni być zapoznawani z zagadnieniami problematyki społecznej. 
Encyklika "Rerum novarum" została dobrze przyjęta w Kościele. Stopniowa afirmacja encykliki "Rerum novarum" wpłynęła na zmiany w myśli Kościoła o jednostce. O ponadczasowości dokumentu przekonywali kolejni papieże. Z okazji 40-lecia "Rerum novarum" papież Pius XI przypomniał w encyklice "Quadragesimo anno" z 15 maja 1931 roku o aktualności "Rerum novarum", przestrzegając wiernych przed niebezpieczeństwem marksistowskiego socjalizmu. Z okazji 50-lecia "Rerum novarum" papież Pius XII powiedział w przemówieniu radiowym w święto Zesłania Ducha Świętego (1 maja 1941), że ludzka godność osobista musi być chroniona. W 1991 w setną rocznicę wydania "Rerum novarum" jej aktualność po raz kolejny potwierdził papież Jan Paweł II w encyklice "Centesimus annus".
Argumenty przeciw własności wspólnej.
Własność wspólna jest szkodliwa dla robotnika.
Wewnętrzną pobudką pracy jest zysk, chęć posiadania na własność jakichś dóbr. Człowiek pracuje dla kogoś w celu uzyskania potrzebnych mu środków do życia oraz używania ich wedle uznania. Jeśli ktoś zatem zaoszczędził swoją pensję i kupił za nią ziemię, to jest ona niczym innym jak zapłatą za jego pracę.
Zatem zmiana posiadania z prywatnego na wspólne pogorszyłaby warunki życia wszystkich pracowników, ponieważ odebrałaby im swobodę używania płacy na cele dowolne, a tym samym także możliwość pomnożenia majątku rodzinnego i polepszenia swojego losu.
Własność wspólna sprzeciwia się prawu natury.
Leon XIII uważa, że własność prywatna jest naturalnym prawem człowieka. Tym co różni go od zwierzęcia jest rozum, nie powinien mieć więc tak jak zwierzę tylko dobra do bezpośredniego zużywania, ale do stałego i trwałego posiadania. 
Ponadto człowiek troszczy się nie tylko o swoje dziś, ale i o jutro. Toteż powinien mieć władzę nie tylko nad owocami ziemi, ale i nad samą ziemią, ponieważ daje mu ona stałą możliwość zaspokajania potrzeb. 
Następnie Papież stwierdza, że państwo ze swoją opatrznością nie jest wystarczającym usprawiedliwieniem własności wspólnej, ponieważ człowiek otrzymał prawo do życia i troski o ciało, zanim jeszcze powstało jakiekolwiek państwo.
Odpiera usprawiedliwienie własności wspólnej w postaci: „Bóg dał ziemię wszystkim ludziom” Zgadza się z tym stwierdzeniem, jednak nie uważa, że oznacza ono, że Bóg chciał, aby wszyscy ludzie bez żadnej różnicy zarządzali całą ziemią. Każdy człowiek korzysta z owoców ziemi, co nie znaczy, że każdy na niej pracuje. 
Ponadto uważa, że praca wyciskając piętno osobowości na rzeczy materialnej daje człowiekowi prawo do niej. „Jak skutek należy do przyczyny, tak owoc pracy do pracownika winien należeć.”
Zauważa, że instytucja własności prywatnej jest utwierdzona w wielowiekowej tradycji praw państwowych, jak i przez prawo Boskie: „Nie będziesz pożądał żony bliźniego twego, ani domu, ani roli, ani służebnicy, ani wołu, ani osła i wszystkich rzeczy, które jego są” (Pwt 5, 21)
Własność wspólna zagraża rodzinie.
Rodzina jest starsza od państwa, więc powinna mieć prawa i obowiązki niezależne od niego. Jest świętym prawem natury, żeby głowa rodziny troszczyła się o byt wszystkich jej członków i zaspokajanie ich potrzeb. W dzieciach jest bowiem część rodziców. Jednak niemożliwa jest troska o byt własnej rodziny, kiedy nie można posiadać trwałych dóbr, które można przekazać im w spadku. 
Rodzina powinna być więc niezależna od państwa, które nie powinno wnikać do jej środka, jednak jest to dozwolone w wyjątkowych przypadkach. Państwo na przykład może udzielić pomocy, gdy rodzina znajdzie się w trudnej, ostatecznej sytuacji, z której nie może wyjść. Mimo to nie może własności rodzinnej zastąpić swoją opatrznością, z racji tego, że „dzieci są przez naturę cząstką ojca, pozostają pod władzą rodziców tak długo, jak długo nie potrafią używać osobistej wolności” (Św. Tomasz "Summa theologiae". II-II Qu. X. art. XII)
Wprowadzenie własności wspólnej grozi społecznym rozstrojem.
Jednak prócz niesprawiedliwości, jaką niesie własność wspólna, system taki przyniósłby dodatkowo „zamieszanie i przewrót całego ustroju, za czym by przyszła twarda i okrutna niewola obywateli.” Papież uważa, że równość o jakiej marzą socjaliści, byłaby w rzeczywistości równością biedy. Po odjęciu bodźca pracy jednostkom, „wyschłyby źródła bogactw.”
Jako podsumowanie Leon XIII uznaje nietykalność własności prywatnej za fundament, na którym należy oprzeć dobrobyt ludu.

</doc>
<doc id="421919" url="https://pl.wikipedia.org/wiki?curid=421919" title="Kandyd (powiastka filozoficzna)">
Kandyd (powiastka filozoficzna)

Kandyd, czyli optymizm – oświeceniowa satyryczna powiastka filozoficzna francuskiego filozofa Voltaire’a, po raz pierwszy wydana w 1759 r. Pełny tytuł powiastki brzmi "Candide, ou L'Optimisme, traduit de l'Allemand de M. Le Docteur Ralph, avec les additions qu'on a trouvées dans la poche du docteur, lorsqu'il mourut à Minden, l'an de grâce 1759", a w polskim nowym przekładzie Tadeusza Boya-Żeleńskiego: "Kandyd, czyli optymizm. Dzieło przełożone z niemieckiego rękopisu doktora Ralfa z przyczynkami znalezionymi w kieszeni tegoż doktora zmarłego w Minden roku Pańskiego 1759". Pierwsze zaś polskie wydanie w przekładzie Jacka Przybylskiego pochodzi jeszcze z czasów I Rzeczypospolitej i ukazało się w 1780 roku. Tytułowy bohater, Kandyd, który na początku powiastki żyje w cieplarnianych warunkach („raju ziemskim”) na zamku w Westfalii i jest karmiony przez swojego preceptora Panglossa leibnizowską filozofią optymizmu, na skutek nieszczęśliwego zbiegu okoliczności zostaje wygnany z tego raju i, tułając się po różnych krajach i kontynentach, przeżywa nieprawdopodobne przygody, które nieustannie wystawiają na szwank jego wiarę w dobroć świata. Na końcu powiastki Voltaire odrzuca twierdzenie Leibniza, jakoby ludzie żyli na „najlepszym z możliwych światów” i ustami Kandyda stawia tezę, że „trzeba uprawiać nasz ogródek”.
"Kandyd" jest napisany stylem ironicznym i sarkastycznym, cechuje się szybką narracją, pełną fantastycznych wydarzeń i nagłych zwrotów akcji. W warstwie treściowej "Kandyd" wykazuje cechy tak zwanej „powieści rozwojowej” (Bildungsroman) i powieści łotrzykowskiej, będąc jednocześnie parodią powieści przygodowych i romansów swojej epoki. Akcja "Kandyda" jest częściowo oparta na faktach historycznych, nawiązując np. do wydarzeń wojny siedmioletniej i trzęsienia ziemi w Lizbonie w 1755 r. W "Kandydzie" znajduje swoje odzwierciedlenie wiele problemów filozoficznych, na które zarówno w XVIII wieku jak i obecnie próbują znaleźć odpowiedź filozofowie – przede wszystkim problem zła. Przybierając postać alegorii, "Kandyd" jest satyrą na sposób rozpatrywania tych kwestii filozoficznych przez filozofów jak i samych filozofów (przede wszystkim koncentrując się tu na filozofii leibnizowskiej), ale też inne podmioty społeczeństwa oświeceniowego – kler, teologów, rządy i armie.
Natychmiast po publikacji "Kandyd" odniósł ogromny sukces wydawniczy, stając się też jednak wielkim skandalem. Książka (którą Voltaire wydał anonimowo) w wielu krajach była zakazywana – oskarżano ją o bluźnierstwo, podburzanie do niepokojów politycznych i antyintelektualizm. Obecnie "Kandyd" jest uważany za największe dzieło Voltaire’a i jedno z najważniejszych dzieł literatury francuskiej.
Tło historyczne i literackie.
Trzęsienie ziemi w Lizbonie w 1755 r..
Inspiracją do napisania "Kandyda" był dla Voltaire’a szereg wydarzeń historycznych, przede wszystkim wojna siedmioletnia i trzęsienie ziemi w Lizbonie w 1755 r. Zwłaszcza to ostatnie wydarzenie, podczas którego 1 listopada (w Dzień Wszystkich Świętych) 1755 r., na skutek trzęsienia ziemi i będącego jego skutkiem tsunami i pożarów zginęło według niektórych szacunków ok. 100 tys. osób, wstrząsnęło umysłami XVIII-wiecznych teologów, jak również samego Voltaire’a. Wydarzenie to przede wszystkim podważyło współczesną doktrynę optymizmu, opartego na teodycei Gotfrieda Wilhelma Leibniza, według której żyjemy na najlepszym z możliwych światów, ponieważ Bóg musi pragnąć dobra, a zło, którego na co dzień doświadczamy, jest tylko niezbędne dla doskonalenia całości. Trzęsienie ziemi było dla filozofów i myślicieli owego czasu bardzo trudne do pogodzenia z taką wizją świata.
Po tej klęsce żywiołowej Voltaire odrzucał leibnizowski optymizm. Zarówno w "Kandydzie" jak i swoim "Poemacie o zniszczeniu Lizbony" ("Poème sur le désastre de Lisbonne") opisał trzęsienie, uznając je za jedną z największych katastrof na tym „najlepszym z możliwych światów”. Przyczyną tego pesymizmu mogło być też wyolbrzymianie rozmiarów zniszczeń po trzęsieniu ziemi w przesadzonych relacjach z tego wydarzenia, jakie krążyły wtedy po Europie. Swoją wiedzę o trzęsieniu ziemi w Lizbonie Voltaire czerpał prawdopodobnie z opublikowanego w 1755 r. dzieła "Relation historique du Tremblement de Terre survenu à Lisbonne" autorstwa Ange Goudara.
Przyjmuje się, że bezpośrednim bodźcem, który skłonił Voltaire’a do napisania "Kandyda", był natomiast tzw. "List o Opatrzności" szwajcarskiego filozofa Jean-Jacques’a Rousseau, który ten napisał do Voltaire’a po przeczytaniu w 1756 r. jego "Poematu o zniszczeniu Lizbony". W swoim liście Rousseau stwierdził najpierw, że był „uderzony, iż widzi tego biednego człowieka przywalonego, aby tak rzec, pomyślnością i sławą, jak gorzko wciąż deklamuje przeciw nędzom życia i znajduje ustawicznie, że wszystko jest złe, powziął szalony pomysł, aby mu przemówić do duszy i udowodnić mu, że wszystko jest dobre”, następnie wystąpił w obronie Opatrzności (czyli opieki Boskiej nad ludzkością), której istnienie Voltaire podawał w wątpliwość. "Kandyd" jest więc w pewnym sensie odpowiedzią na ten list Rousseau.
Inspiracje literackie.
Kolejnym źródłem inspiracji Voltaire’a mogła być literatura niemiecka, zwłaszcza rozgrywające się podczas wojny trzydziestoletniej "Przygody Simplicissimusa" Hansa Jakoba Christoffela von Grimmelshausena z 1669 r. Tytułowy bohater tej najbardziej znanej niemieckiej powieści łotrzykowskiej jest uosobieniem cech niemieckiego charakteru narodowego, jak go postrzegano w XVIII wieku, to jest prostoty, naiwności i sentymentalizmu, w których to cechach bardzo przypomina Kandyda.
Podczas pisania "Kandyda" Voltaire prawdopodobnie czerpał też z innych wzorów literackich. Z literatury angielskiej najwyraźniejsze pokrewieństwa powieść Voltaire’a wykazuje z "Podróżami Guliwera" Jonathana Swifta z 1726 r. (pechowy i nieobdarzony dużym sprytem Guliwer, podobnie jak Kandyd, podróżuje do odległych krajów, gdzie przeżywa nieprawdopodobne przygody). Z literatury francuskiej inspiracją dla "Kandyda" mogły być "Przygody Telemacha" François Fénelona z 1699 r. oraz powieść "Le Cosmopolite" Louis-Charlesa Fougeret de Monbron z 1750 r. W "Podróżach Telemacha" występuje postać roztropnego nauczyciela, którego Voltaire mógł sparodiować w postaci Panglossa; bohater powieści Monbrona z kolei odbywa szereg podróży, które doprowadzają go, podobnie jak Kandyda, do utraty złudzeń.
Wydanie "Kandyda".
Powstanie dzieła.
Voltaire (którego prawdziwe imię i nazwisko brzmiało François Marie Arouet, żył w latach 1694–1778), kiedy wydarzyło się trzęsienie ziemi w Lizbonie, był już słynnym pisarzem, znanym ze swojego talentu satyrycznego. W 1746 r. został członkiem Akademii Francuskiej. Był deistą, gorącym propagatorem tolerancji religijnej i krytykiem rządów autorytarnych, które określał mianem „tyrańskich”. "Kandyd" jest nie tylko najbardziej znanym dziełem z bardzo obszernej twórczości Voltaire’a, obejmującej dzieła filozoficzne, polityczne i literackie. "Kandyd" jest również najbardziej znanym przykładem gatunku literackiego powiastki filozoficznej ("conte philosophique"), którego Voltaire był współtwórcą i który zdobył sobie znaczną popularność w XVIII i na początku XIX wieku. Do gatunku tego należały też takie wcześniejsze utwory Voltaire’a jak "Zadig", "Mikromegas" i "Prostaczek"; wszystkie stanowiły krytykę XVIII-wiecznego społeczeństwa, ubraną w szatę alegorii i lekkiej, dowcipnej prozy literackiej.
Dokładna data napisania "Kandyda" jest nieznana; prawdopodobnie Voltaire zaczął pracę nad utworem w 1757 r. i ukończył ją pod koniec 1758 r. Uważa się, że większą część utworu Voltaire napisał w swoim domu w Ferney, fragmenty powstały również na dworze Karola Teodora Wittelsbacha, elektora Palatynatu, w Schwetzingen w Niemczech, gdzie Voltaire przebywał przez trzy tygodnie w 1758 r. Legenda mówiąca o tym, jakoby Voltaire napisał "Kandyda" w trzy dni, nie jest zgodna z prawdą; przekonanie to pochodzi prawdopodobnie z błędnego zrozumienia pracy "La Vie intime de Voltaire aux Délices et à Ferney" Luciena Pereya i Gastona Maugrasa z 1885 r. Przyczyną tej legendy może też być rwany tok narracji i pozornie chaotyczna konstrukcja "Kandyda", w rzeczywistości starannie zaplanowana przez autora.
Rękopisy.
Zachował się tylko jeden rękopis "Kandyda" pochodzący sprzed publikacji dzieła w 1759 r. Rękopis ten (tzw. "La Vallière Manuscript") został odkryty przez Irę O. Wade'a w 1956 r. Prawdopodobnie Voltaire wysyłał ten rękopis partiami do księcia i księżnej La Vallière jesienią 1758 r. Pod koniec XVIII wieku został przesłany do Bibliothèque de l'Arsenal, gdzie pozostawał nieodkryty przez prawie 200 lat. Rękopis "La Vallière" był prawdopodobnie dyktowany przez Voltaire’a jego sekretarzowi Wagnière'owi, następnie pisarz bezpośrednio na nim nanosił poprawki. Przypuszcza się, że istniał też drugi rękopis, przepisany przez Wagnière'a i przesłany elektorowi Karolowi Teodorowi, który gościł Voltaire’a latem 1758 r., rękopis ten nie został jednak odnaleziony.
Wydanie dzieła w 1759 r..
"Kandyd" został wydany przez Voltaire’a jednocześnie w pięciu krajach na początku stycznia 1759 r. (dokładna data publikacji nie jest znana). Z tego roku tylko w języku francuskim zachowało się do dziś aż 17 wydań "Kandyda" (nie jest do końca ustalone, które z nich jest najwcześniejsze). Jeszcze w tym samym roku "Kandyd" został przetłumaczony też na inne języki: włoski i (trzykrotnie) na angielski. Z powodu kontrowersyjnych czy wręcz „wywrotowych” treści książki Voltaire wydał dzieło anonimowo jednocześnie w kilku oficynach; wydawcy byli zobowiązani do zachowania jego autorstwa w tajemnicy, chociaż autorstwa Voltaire’a większość czytelników i tak się domyślała. Największą liczbę egzemplarzy wydrukowano w Genewie w oficynie braci Kramer, Amsterdamie u Marca-Michela Reya, Londynie u Jeana Nurse'a i Paryżu w oficynie Lamberta.
W późniejszych wydaniach Voltaire wprowadzał jeszcze w "Kandydzie" przeważnie niewielkie poprawki, jedyna poważna zmiana tekstu nastąpiła w 1761 r., kiedy to Voltaire poszerzył rozdział XXII, dotyczący pobytu Kandyda we Francji (uczynił to za namową księcia La Vallière, który w pierwotnej wersji widział pewne niedostatki). Ostatnie wydanie "Kandyda", które było autoryzowane przez Voltaire’a i ukazało się jeszcze za jego życia, zostało opublikowane w oficynie Cramera w 1775 r. jako część tak zwanych "l'éditions encadrées" („edycji nadzorowanych”).
Ilustracje książki.
Voltaire był z gruntu przeciwny zamieszczaniu ilustracji w swoich dziełach, czemu dał wyraz np. w liście do pisarza i wydawcy Charlesa Josepha Panckouckela z 1778 r.:
Pomimo tego niechętnego stosunku Voltaire’a do zamieszczania rycin w jego dziełach, "Kandyd" był ilustrowany już w XVIII wieku. Pierwszym ilustratorem "Kandyda" był Jean-Michel Moreau. W 1787 wykonał on szereg rysunków do powieści, cztery z nich stały się podstawą rycin wykonanych przez Pierre-Charlesa Baquoy i zamieszczonych w dziełach zebranych Voltaire’a ("Oeuvres Complètes de Voltaire") z tegoż roku. Po raz drugi rysunki Moreau zostały wykorzystane do wykonania rycin przez różnych grafików do wydania w 1803 r. XX-wieczny artysta Paul Klee stwierdził, że czytając "Kandyda" odkrył swój własny styl artystyczny, sam też zilustrował powiastkę Voltaire’a w 1920 r. Ilustracje Moreau zostały też wykorzystane w niniejszym artykule w streszczeniu powieści.
Streszczenie.
"Kandyd" składa się z trzydziestu rozdziałów, z których każdy opowiada o jednym epizodzie z życia tytułowego bohatera (czasami też z życia innych postaci powieści). Akcję całego utworu można podzielić w dwojaki sposób. Według pierwszego podziału "Kandyd" składa się z dwóch części, przedzielonych pobytem protagonisty powieści w Eldorado; według drugiego podziału akcja "Kandyda" dzieli się na trzy części, z których każda rozgrywa się w innej części świata. Jeśli przyjmiemy pierwszy podział, w pierwszej połowie "Kandyda" mamy do czynienia z akcją wznoszącą się ku kulminacji, jakim jest pobyt w Eldorado, a w drugiej połowie z opadającą, zmierzającą ku rozwiązaniu. Struktura taka jest typowa dla powieści łotrzykowskich owego czasu, w których bohater wiele podróżuje, często w poszukiwaniu jakiejś osoby lub rzeczy, przeżywając przy tym różne przygody. Według drugiego podziału trzydzieści rozdziałów powiastki można podzielić na trzy równe części, których akcja rozgrywa się w następujących częściach świata: od rozdziału I do X w Europie, od rozdziału XI do XX w Ameryce i od rozdziału XXI do XXX ponownie w Europie i imperium osmańskim. W poniższym streszczeniu przyjęto ten drugi podział.
Rozdziały I – X.
Opowieść o Kandydzie rozpoczyna się w zamku barona de Thunder-ten-tronckha w Westfalii, w którym mieszka też żona barona, jego córka Kunegunda, preceptor (nauczyciel) Pangloss, pokojówka Pakita i sam Kandyd, który prawdopodobnie jest synem siostry barona z nieprawego łoża. Kandyd, „którego natura obdarzyła charakterem najłagodniejszym w świecie” i „którego fizjonomia odzwierciedla jego duszę” (stąd, jak przypuszcza narrator, nadano mu takie imię, które w języku francuskim – "Candide" – oznacza „dobroduszny”, „naiwny”) jest młodzieńczo zauroczony Kunegundą. Pangloss, wieczny optymista, preceptor, który wykłada „tajniki metafizyko-teologo-kosmologo-nigologii”, naucza Kandyda, że żyją na „najlepszym z możliwych światów” i że „wszystko jest najlepsze”. Stwierdzenia te są odzwierciedleniem podstawowych zasad filozofii optymizmu leibnizowskiego, której Kandyd hołduje przez większą część historii – aż do ostatecznej utraty złudzeń przez siebie Kandyd uważa się za mającego szczęście a świat za dobre miejsce. Imię Panglossa pochodzi z języka greckiego od słów "πᾶν" (wszystko) i "γλῶσσα" (język) i sugeruje pustość jego twierdzeń, a jego pierwowzorem była być może niemiecka księżna Luise Dorothea von Sachsen-Meiningen, zwolenniczka filozofii Gottfrieda Wilhelma Leibniza, z którą Voltaire prowadził korespondencję.
Życie toczy się zwykłym trybem i wszystko układa się dobrze w zamku barona, dopóki Kunegunda nie widzi przypadkiem, jak Pangloss w przyzamkowym lasku „daje lekcje eksperymentalnej fizyki” pokojówce Pakicie. Zachęcona tym pokazem uczuć, następnego dnia Kunegunda upuszcza chusteczkę obok Kandyda, prowokując go tym samym do pocałunku. Za to zuchwalstwo Kandyd zostaje wypędzony przez barona z zamku. Błąkając się po okolicy, zwraca uwagę dwóch mężczyzn, którzy poszukują rekrutów do bułgarskiego (czytaj: pruskiego) wojska, i jest siłą wcielony do armii. Po próbie dezercji otrzymuje chłostę i o mało co nie zostaje rozstrzelany, w ostatniej chwili zostaje jednak ułaskawiony przez króla Bułgarów (pod którego postacią w powieści kryje się król Prus Fryderyk II Wielki) i zmuszony do udziału w wielkiej bitwie pomiędzy Bułgarami a Abarami (czytaj: Francuzami). Z pola bitwy Kandydowi udaje się wreszcie umknąć do Holandii, gdzie pomaga mu anabaptysta Jakub. Samarytańska troska, jaką Jakub otacza Kandyda, wzmacnia jeszcze jego optymizm i wiarę, że „wszystko w świecie dzieje się najlepiej”. Wkrótce potem Kandyd ku swojemu przerażeniu spotyka jednak swojego mistrza Panglossa, który teraz okazuje się żebrakiem, chorym na syfilis. Pangloss wyjaśnia mu, że zaraził się chorobą od Pakity, a następnie doprowadza Kandyda do rozpaczy, wyjawiając mu, że Kunegunda nie żyje – została zamordowana wraz z całą rodziną podczas najazdu żołnierzy bułgarskich na zamek barona Thunder-ten-tronckha, do którego doszło wkrótce po wypędzeniu Kandyda. Anabaptysta Jakub przygarnia też Panglossa i pokrywa koszty jego leczenia – podczas kuracji Pangloss traci „tylko” jedno oko i jedno ucho.
Po dwóch miesiącach Jakub musi udać się w interesach do Lizbony, w podróż zabiera z sobą Kandyda i Panglossa. Pod koniec morskiej podróży dopada ich jednak burza, która niszczy statek. Jakub ratuje pewnego majtka, który nieomal wypadł ze statku; zaraz potem jednak sam wypada za burtę, a dopiero co uratowany „nieludzki” majtek „pozwala mu zginąć, nie racząc nawet na niego spojrzeć”. Jakub tonie w morskich odmętach; w końcu z załogi statku życie udaje się ocalić tylko Kandydowi, Panglossowi i wspomnianemu majtkowi, którzy o własnych siłach i na belce dopływają do brzegów Portugalii.
Ledwie podróżnicy i majtek docierają do Lizbony, miasto niszczy trzęsienie ziemi, po którym następuje fala tsunami i wybuchają pożary. Na skutek tej katastrofy ginie 30 tys. mieszkańców. Pomimo napomnień swoich towarzyszy majtek wykorzystuje katastrofę, okradając wśród ruin ofiary trzęsienia ziemi i wydając zrabowane pieniądze na wino i igraszki z prostytutką (później majtek znika z toku opowieści). Tymczasem głoszone przez Panglossa poglądy na temat „najlepszego z możliwych światów”, grzechu pierworodnego i wolnej woli doprowadzają do aresztowania jego i Kandyda przez portugalską inkwizycję pod zarzutem herezji. Wraz z innymi osobami mają być poddani karze podczas auto-da-fé. Ma to być też „niezawodnym sekretem przeciwko [ponownemu] trzęsieniu ziemi”. Kandyd zostaje tylko wychłostany; Pangloss jednak, jak sądzi Kandyd, zostaje powieszony, zaraz potem ponownie trzęsie się ziemia. Do przerażonego Kandyda wracającego z miejsca kaźni podchodzi stara kobieta (jej imię ani razu nie pada w książce; Voltaire określa ją cały czas jako „"la vieille"”, co Boy-Żeleński tłumaczy jako „stara” lub „staruszka”). Staruszka prowadzi Kandyda do swojej lepianki i tam opiekuje się nim. Następnego dnia wieczorem prowadzi go do innego domu, gdzie Kandyd ku swojej radości spotyka Kunegundę. Ta, jak się okazuje, wcale nie zginęła w Westfalii i opowiada teraz swoją historię: Kiedy Bułgarzy napadli na zamek barona, zamordowali jej rodzinę, sama Kunegunda jednak uratowała się dzięki bułgarskiemu kapitanowi, który wziął ją jako brankę. Ten później sprzedał ją żydowskiemu kupcowi i bankierowi Issacharowi, który trudni się handlem w Hiszpanii i Portugalii. Kiedy Kandyd znajduje Kunegundę, o jej względy rywalizują Issachar i Wielki Inkwizytor; zawarli oni między sobą umowę, na podstawie której każdy odwiedza Kunegundę co drugi dzień. Ponieważ jest właśnie noc z soboty na niedzielę, w domu pojawia się najpierw Issachar, potem Wielki Inkwizytor. Kandyd zabija ich obu, po czym ucieka z Kunegundą i staruszką. Konno przybywają do Kadyksu w Hiszpanii, gdzie dowiadują się, że jest właśnie przygotowywana ekspedycja militarna do Paragwaju w celu pacyfikacji państwa, które wśród tamtejszych Indian założyli jezuici (patrz następny rozdział artykułu). Kandyd prezentuje swoje wojskowe umiejętności, jakie zdobył w służbie u Bułgarów, i zostaje przyjęty w skład ekspedycji jako dowódca kompanii piechoty i kapitan okrętu.
Rozdziały XI – XX.
W drodze z Kadyksu przez Ocean Atlantycki do Buenos Aires staruszka, w odpowiedzi na narzekania Kunegundy, opowiada historię swojego życia, w którym, jak twierdzi, doznała o wiele więcej cierpień niż Kandyd i Kunegunda. Staruszka jest córką papieża Urbana X, w młodości chowano ją w pałacu i zaręczono z księciem Massa-Carrara. Jej niedoszły małżonek został jednak otruty, a ją samą podczas podróży morskiej porwali korsarze i sprzedali jako niewolnicę do Maroka. W Maroku była obiektem krwawych walk miejscowych stronnictw politycznych, potem raz po raz zmieniała właścicieli, sprzedawana do różnych krajów Afryki, Bliskiego Wschodu, wreszcie do Turcji. Stąd trafiła jako niewolnica pewnego agi janczarów do tureckiego wtedy Azowa, do którego zdobycia dążyli Rosjanie. Podczas oblężenia fortecy przez Rosjan panujący głód spowodował, że tureccy obrońcy wykroili jej i zjedli jeden pośladek. Po zdobyciu twierdzy tułała się jeszcze wiele lat po Rosji, Niemczech i Holandii wreszcie dostała się do służby Żyda Issachara.
Po wylądowaniu w Buenos Aires podróżni udają się do miejscowego gubernatora don Fernanda d'Ibaara y Figueora y Maskarenes y Lampurdos y Suza, który, jako że „lubił kobiety do szaleństwa”, zakochuje się w Kunegundzie i prosi o jej rękę. Staruszka namawia Kunegundę do przyjęcia oświadczyn, gdy nagle rozchodzi się wieść, że do portu w Buenos Aires przybywa z Portugalii alkad w pogoni za Kandydem, którego tymczasem wykryto jako sprawcę zabójstwa Wielkiego Inkwizytora. Kandyd za radą swojego metyskiego służącego Kakambo (który do tej pory nie pojawiał się w akcji powieści, narrator wyjaśnia, że Kandyd wziął go z sobą z Kadyksu) ucieka z nim do Paragwaju, pozostawiając staruszkę i Kunegundę w Buenos Aires.
Kandyd i Kakambo przybywają do państwa jezuitów w Paragwaju. (Państwo to, jedna z tak zwanych redukcji misyjnych, rzeczywiście istniało na terytorium dzisiejszego Paragwaju w XVIII w. O tragicznych wydarzeniach związanych z jego likwidacją opowiada film „Misja” Rolanda Joffé z 1986 r.) Na granicy Paragwaju Kandyd rozmawia z miejscowym komendantem, który ku jego zdumieniu i radości okazuje się być znanym mu z zamku w Westfalii bratem Kunegundy. Brat (którego imię nie pada w powieści) wyjaśnia mu, że choć podczas napadu Bułgarów na zamek został ciężko ranny, nie zginął, lecz został uratowany przez jezuitów, wstąpił do ich zakonu i wreszcie trafił do Paragwaju. Teraz jest nie tylko kapłanem, ale i pułkownikiem w państwie jezuitów, które właśnie przygotowuje się do odparcia wojsk hiszpańskich. Znajomy Kandyda z Westfalii jest bardzo uradowany, słysząc, że jego siostra Kunegunda żyje; zaraz potem, kiedy Kandyd mówi mu, że zamierzą ją poślubić, wpada jednak we wściekłość i uderza go płazem szabli. Na to Kandyd wymierza mu cios swoją szpadą; sądząc, że go zabił, kradnie jego szaty i ucieka razem z Kakambo.
Podczas ucieczki Kandyd i Kakambo spotykają dwie nagie dziewczyny, gonione przez dwie małpy, kąsające je w pośladki. Kandyd, chcąc ochronić dziewczyny, strzela i zabija obie małpy, dziewczyny wpadają jednak w rozpacz, a Kakambo mówi Kandydowi, że małpy były prawdopodobnie ich oblubieńcami.
Następnie Kandyd i Kakambo zostają schwytani przez tubylcze plemię Uszaków. Biorąc Kandyda (wciąż mającego na sobie jezuickie szaty, które zabrał bratu Kunegundy) za jezuitę, chcą go ugotować i zjeść; Kakambo przekonuje jednak Uszaków, że Kandyd jest w rzeczywistości ich obrońcą, ponieważ zgładził oficera-jezuitę i zabrał mu szaty. Uszacy uwalniają Kandyda i Kakambo, którzy postanawiają dotrzeć do Kajenny (Cayenne w Gujanie Francuskiej). Przedzierając się przez miesiąc pieszo przez dziką okolicę, później płynąc czółnem, żywiąc się kokosami i owocami leśnymi, docierają wreszcie do nieznanego im, kapiącego bogactwem, kraju.
Okazuje się, że podróżni trafili do mitycznej krainy Eldorado, położonej z dala od świata utopii, w której ulice są wybrukowane drogocennymi kamieniami, której mieszkańcy, mieszkając we wspaniałych domach, do kosztowności i bogactwa nie przywiązują jednak wagi, gdzie wszyscy wielbią Boga, ale gdzie nie ma duchowieństwa. Wreszcie Kandyd i Kakambo trafiają na dwór królewski w Eldorado, gdzie okazuje się, że również władca tej krainy jest człowiekiem dobrym, mądrym i dbającym o swoich poddanych. Podróżnicy spędzają w Eldorado miesiąc; ponieważ jednak Kandyd wciąż tęskni za Kunegundą, postanawiają jechać dalej. Król Eldorado nie pochwala tej myśli, nie zatrzymuje ich jednak, obiecuje pomoc swoich inżynierów w przeprawie przez góry otaczające krainę, a na koniec daje im 102 barany o czerwonym runie, obładowane prowiantem na drogę i przede wszystkim niewyobrażalnymi kosztownościami.
W miarę jak podróżni podążają w kierunku wybrzeża oceanu, tracą barany, które toną w bagnach, spadają w przepaść lub padają ze znużenia lub głodu. W końcu zostają im tylko dwa zwierzęta, które wciąż jednak niosą na swoim grzbiecie fortunę. Wreszcie docierają do Surinamu, wtedy kolonii holenderskiej, którą w powieści Voltaire błędnie określa jako miasto (w rzeczywistości Surinam, inaczej Gujana Holenderska, był nazwą całej kolonii, od 1975 r. Surinam jest niepodległym państwem). Zbliżając się do miasta, widzą rozciągniętego na ziemi Murzyna – niewolnika, pozbawionego lewej nogi i prawej ręki. Ten wyjaśnia im, że rękę stracił, pracując w cukrowni (jego panowie odcięli mu ją, kiedy tryb maszyny chwycił mu palec), a nogę odcięto mu, kiedy próbował ucieczki. Holendrzy nawrócili go na chrześcijaństwo i nauczyli, że „wszyscy jesteśmy dziećmi Adama, biali i czarni”. Teraz niewolnik gorzko zauważa, że „jeżeli mówią prawdę, jesteśmy wszyscy po trosze ciotecznymi czy stryjecznymi braćmi. Owóż przyznacie, nie można się ohydniej obchodzić ze swoim krewieństwem”. W scenie tej jest widoczny krytyczny stosunek Voltaire’a do niewolnictwa, co w jego czasach było postawą rzadko spotykaną, nawet wśród intelektualistów. W Surinamie podróżni postanawiają rozstać się. Kakambo rusza w drogę z powrotem do Buenos Aires, aby odzyskać Kunegundę, a Kandyd zamierza statkiem dopłynąć do Wenecji i tam na nich poczekać. Właściciel statku oszukuje jednak Kandyda i po załadowaniu baranów na statek, odpływa z nimi, nie czekając na Kandyda. Kiedy zdenerwowany tym Kandyd idzie ze skargą na niego do holenderskiego sędziego, ten wymierza mu karę grzywny za „hałas, jakiego narobił”. Wreszcie na pokładzie francuskiego statku Kandyd odpływa do Bordeaux. Przed wyruszeniem w podróż daje ogłoszenie, że poszukuje towarzysza podróży, który ma być najnieszczęśliwszy w całym kraju. Z bardzo wielu kandydatów po rozmowach wybiera pewnego uczonego o imieniu Marcin.
Rozdziały XX – XXX.
Podczas rejsu do Bordeaux Kandyd i Marcin spędzają czas w dużej części na rozmowach na tematy filozoficzne, zwłaszcza kwestie moralnego i fizycznego zła. Marcin, którego Holendrzy w Surinamie oskarżali o to, że jest socynianinem, wyjawia, że w rzeczywistości jest manichejczykiem i sądzi, że „Bóg wydał go [świat] na łup jakiejś złośliwej istocie”. Postać Marcina Voltaire oparł na postaci francuskiego filozofa Pierre’a Bayle, reprezentującego poglądy pesymistyczne, przeciwnika filozofii Leibniza.
W drodze do Francji Kandyd i Marcin są też świadkami walki dwóch okrętów i zatopienia jednego z nich. Jak się okazuje, zatopiony okręt był tym samym, którego kapitan (holenderski pirat) skradł Kandydowi czerwone barany z Eldorado. Na szczęście Kandydowi udaje się odzyskać jednego barana z tonącego statku, co zapewnia mu fundusze na późniejsze podróże po Europie i do Turcji. Przez resztę podróży Kandyd i Marcin spierają się na tematy filozoficzne; Kandyd wciąż jest wyznawcą filozofii optymizmu.
Po dopłynięciu do Bordeaux podróżni zamiast jechać do Wenecji, udają się do Paryża – Kandyda zachęca do tego fakt, że wszyscy inni wybierają się do tego miasta. W Paryżu Kandyd obraca się w wykwintnym towarzystwie, które spędza czas na grze w karty (Kandyd, nie oszukując, przegrywa poważne sumy) i uczęszczaniu do teatru. Bierze też udział w spotkaniach salonu margrabiny de Parolignac i typowych rozrywkach dla tego środowiska – rozmów o literaturze, filozofii itp. Wierny Kunegundzie, nie daje się uwieść margrabinie de Parolignac, pada jednak ofiarą intryg pewnego niewymienionego z nazwiska księdza („labusia” – od francuskiego "l'abbé", będącego tytułem duchownego katolickiego niższej rangi), który cały czas wprowadza go w życie Paryża i towarzyszy mu na spotkaniach towarzyskich. Ksiądz, wiedząc o Kunegundzie, wysyła mu sfałszowany list, rzekomo napisany przez jego ukochaną, w którym ta twierdzi, że leży chora w paryskiej gospodzie. Kiedy Kandyd i Marcin pospiesznie udają się tam, za zasłoną przyjmuje ich nieznana dama, odgrywająca rolę Kunegundy, zaraz potem wkracza policja w towarzystwie wspomnianego księdza, która chce wtrącić ich do więzienia. Kandyd wykupuje się, wręczając sierżantowi policji trzy małe diamenty, po czym decyduje się na wyjazd z Francji. Chce jechać od razu do Wenecji, policjant odwozi go jednak do Normandii, skąd Kandyd z Marcinem odpływają do Anglii.
Tuż przed przybyciem do portu w Portsmouth Kandyd i Marcin są świadkami egzekucji pewnego admirała na pokładzie okrętu stojącego przy nabrzeżu. Admirał został stracony, ponieważ „nie zabił dosyć ludzi”, a „w tym kraju w Anglii uważają, iż dobrze jest od czasu do czasu uśmiercić admirała, aby zachęcić innych”. Voltaire opisał tu autentyczne wydarzenie – egzekucję admirała Johna Bynga w 1757 r., którego stracono za przegraną przez Anglików bitwę morską pod Minorką podczas wojny siedmioletniej. Przerażony tym wydarzeniem Kandyd odmawia nawet zejścia na ląd w Anglii i prosi właściciela statku, aby ten zawiózł go do Wenecji.
W Wenecji Kandyd i Marcin nie spotykają Kakambo, który miał tam przywieźć Kunegundę; na placu św. Marka dochodzi natomiast do spotkania z Pakitą, pokojówką, która jeszcze w Westfalii zaraziła Panglossa syfilisem. Pakita jest teraz prostytutką i spędza czas z zakonnikiem – teatynem Żyroflą. Chociaż oboje wydają się szczęśliwi, w rozmowie z Kandydem wyjawiają, że ich życie jest pełne rozpaczy. Od wypędzenia Kandyda z zamku Pakita prowadzi nędzną egzystencję jako obiekt pożądania seksualnego mężczyzn różnego autoramentu, natomiast brat Żyrofla, zmuszony w młodości przez rodziców, aby wstąpił do zakonu, nie cierpi swojego zgromadzenia.
Następnie Kandyd i Marcin odwiedzają w jego pałacu zamożnego senatora Prokuranta (w oryginale jego nazwisko brzmi „Pococurante”, co po włosku dosłownie znaczy „mało dbający”). Senator otacza się pięknymi dziewczętami, wspaniałymi obrazami, książkami i muzyką, co robi ogromne wrażenie na Kandydzie. Sam Prokurant jednak jest tym wszystkim znudzony; nie odczuwa przyjemności z oglądania dzieł sztuki i czytania książek, które zgromadził, ma o nich przeważnie niskie mniemanie i widzi w nich tylko wady.
O marności tego świata Kandyd ma też okazję przekonać się podczas przypadkowego spotkania z sześcioma cudzoziemcami podczas wieczerzy w weneckiej gospodzie. Okazuje się, że wszyscy z nich to zdetronizowani królowie lub pretendenci do tronu, którzy musieli uciekać z ojczyzny. Wśród nich jest też dwóch królów Polski – August III Sas i Stanisław Leszczyński.
Podczas tej samej wieczerzy Kandyd ku swojej radości nareszcie spotyka też jednak swojego sługę Kakambę. Ten informuje go, że Kunegunda jest w Konstantynopolu, obaj razem z Marcinem natychmiast wsiadają więc na pokład statku płynącego do Turcji. W drodze Kakambo wyjaśnia, że Kunegunda jest teraz niewolnicą księcia Rakoczego, byłego władcy Siedmiogrodu, który przebywa na wygnaniu w Turcji. Dalej Kandyd dowiaduje się od sługi, że Kunegunda pomywa naczynia na brzegu Propontydy (morza Marmara) i utraciła całą swoją urodę. Wraz z nią przebywa też staruszka, z którą uciekli z Lizbony; sam Kakambo jest natomiast niewolnikiem zdetronizowanego sułtana.
Już w Turcji, Kandyd wykupuje Kakambę, po czym wsiada do szalupy, aby pospieszyć na ratunek Kunegundzie. W szalupie ku swojemu zdumieniu spotyka Panglossa i brata Kunegundy z Paragwaju, którzy wiosłują na niej jako galernicy. Kandyd wykupuje ich z niewoli i razem wsiadają na inną galerę, aby uwolnić Kunegundę. W drodze obaj uratowani przez Kandyda opowiadają swoje historie. Brat Kunegundy nie zginął od uderzenia szpadą Kandyda. Po wyzdrowieniu wrócił do Rzymu, skąd jego duchowni przełożeni wysłali go do Konstantynopola. Tam kiedyś wykąpał się nago z młodym muzułmaninem, za co skazano go na galery. Pangloss natomiast – dzięki źle zawiązanemu stryczkowi – nie zginął podczas auto-da-fé w Lizbonie. Ocknął się na stole sekcyjnym w domu miejscowego chirurga, potem trafił do Wenecji i Konstantynopola. Tu został skazany na galery, ponieważ kiedyś w meczecie miejscowa „nabożnisia” upuściła bukiet z kwiatów, który miała wetknięty za dekolt, a Pangloss, pełen galanterii, usiłował umieścić go tam z powrotem. Wszystkie nieszczęścia, jakie spotkały w życiu Panglossa, nie wpłynęły na jego poglądy filozoficzne. Na pytanie Kandyda, czy wciąż jest zdania, że wszystko w świecie dzieje się najlepiej, odpowiada: „Ciągle trwam w pierwotnym mniemaniu […] toć nie darmo jestem filozofem: nie przystoi mi odmieniać zdania. Leibniz nie może się mylić; praistniejąca harmonia jest najpiękniejszym wymysłem na świecie, zarówno jak pełń i materia subtelna.”
Wreszcie podróżni przybywają do domu księcia Siedmiogrodu nad brzegiem Propontydy, gdzie od razu spotykają Kunegundę i staruszkę. Zarówno brat Kunegundy jak i Kandyd są przerażeni, jak bardzo zbrzydła ich siostra i ukochana; mimo to Kandyd wykupuje obie kobiety. Wszyscy osiedlają się w małym gospodarstwie („folwarczku”) w pobliżu. Kunegunda, która nie wie o utracie swojej urody, przypomina Kandydowi o danej przez niego obietnicy małżeństwa; Kandyd nie ma odwagi odmówić, choć w głębi serca już nie ma ochoty żenić się z Kunegundą. Wreszcie zaślubia Kunegundę; częściowo na skutek jej nalegań; częściowo na przekór jej bratu, który protestuje przeciwko temu, jak mu się wydaje, mezaliansowi; częściowo za radą Panglossa, Marcina i Kakamby, którzy są przeciwni wtrącaniu się brata Kunegundy w sprawy jego siostry (brat za radą Kakamby zostaje oddany z powrotem na galery a potem odesłany statkiem do jezuitów do Rzymu).
Po zakończeniu wszystkich przygód i ustabilizowaniu się wreszcie w zakupionym gospodarstwie, życie bohaterów powieści bynajmniej nie jest jednak szczęśliwe. Z powodu machinacji Żydów Kandyd, z wyjątkiem „folwarczku”, traci większość majątku, Kunegunda staje się coraz brzydsza, swarliwa i nieznośna, staruszka zniedołężniała, wszyscy uskarżają się na swój los, odczuwają też nudę, żyjąc w gospodarstwie nad Bosforem. Wkrótce przyłączają się do nich też Pakita i Żyrofla, którzy tymczasem stoczyli się w ostateczną nędzę.
W sąsiedztwie gospodarstwa Kandyda żyje sławny derwisz, uchodzący za najsłynniejszego filozofa w całej Turcji. Pewnego dnia wszyscy domownicy udają się do niego na rozmowę. Pangloss w imieniu wszystkich zadaje pytanie, „w jakim celu stworzono tak osobliwe zwierzę jak człowiek”. Derwisz pyta retorycznie, po co Pangloss zajmuje się takimi sprawami, po czym porównuje ludzi do myszy na okręcie wysłanym przez sułtana do Egiptu, których wygoda w ogóle nie interesuje władcy. Na pytanie Panglossa: „Cóż zatem czynić?”, derwisz odpowiada: „Milczeć”, a kiedy Pangloss chce z nim porozmawiać „o najlepszym z możliwych światów, o pochodzeniu zła, o przyrodzie duszy i o praistniejącej harmonii”, derwisz zamyka im przed nosem drzwi, nie chcąc dalej z nimi rozmawiać.
Tymczasem po okolicy rozchodzi się wieść, że w Konstantynopolu właśnie uduszono dwu wielkich wezyrów i muftiego oraz wbito na pal wielu ich przyjaciół. Po powrocie do swojego „folwarczku” Kandyd, Pangloss i Marcin spotykają starca, którego wypytują o to wydarzenie. Starzec odpowiada, że nic o nim nie wie, nie interesuje się sprawami publicznymi, zadowala się prostym życiem, skromnie mieszkając z czwórką swoich dzieci i uprawiając kawałek ogrodu. Stwierdza, że „praca ta oddala od nas trzy wielkie niedole: nudę, występek i ubóstwo.”. Kandyd głęboko zastanawia się nad tymi słowami; w końcu wszyscy domownicy, Kandyd, Pangloss, Marcin, Kunegunda, Pakita, staruszka i Żyrofla, postanawiają żyć według tego „chwalebnego zamiaru” (franc. "louable dessein"), jak określa go narrator, i „rozwijać swe talenty”. Zmienia to ich życie na lepsze: gospodarstwo zaczyna przynosić dochód, Kunegunda i Pakita zostają dobrymi gospodyniami, Żyrofla staje się uczciwym człowiekiem. I tylko Pangloss do końca jest przekonany, że wszystkie nieszczęścia, jakie spotkały Kandyda, były konieczne, aby mógł teraz zażywać szczęśliwości. Kiedy wskazuje na ten fakt Kandydowi, ten odpowiada mu: „Masz słuszność, ale trzeba uprawiać nasz ogródek” ("Cela est bien dit, mais il faut cultiver notre jardin").
"Kandyd" jako powieść satyryczna.
Technika pisarstwa satyrycznego w "Kandydzie".
Voltaire stwierdził kiedyś, że celem napisania "Kandyda" było danie rozrywki nielicznemu gronu osób, cechujących się dowcipem. Dowcip ("l'esprit") jest tu rozumiany w XVIII-wiecznym znaczeniu tego słowa, jako bystrość umysłu, inteligencja, łączy się też jednak z zagadnieniem satyrycznych walorów dzieła. Satyryczny i humorystyczny efekt autor osiąga, łącząc swój zmysł obserwacji z parodią klasycznych powieści przygodowych i romansów. Straszne wydarzenia, które spotykają Kandyda, są opisane w sposób rzeczowy i z drobiazgową szczegółowością, co daje efekt komiczny. Efekt taki daje też opis nieustannych ucieczek Kandyda i jego towarzyszy przed grożącymi im nieszczęściami, które prowadzą ich tylko do kolejnych katastrof.
Efekt komiczny i satyryczny Voltaire często osiąga w "Kandydzie", kontrastując też tragiczne wydarzenia z reakcjami optymistycznie nastawionego do świata tytułowego naiwnego bohatera oraz komentarzami innych postaci lub samego narratora. Voltaire często relacjonuje autentyczne (lub przynajmniej prawdopodobnie) wypadki historyczne, których oczywisty straszny charakter stoi w jaskrawej sprzeczności po pierwsze z optymizmem Kandyda, po drugie z lekkim, czasem wręcz niedbałym ich skomentowaniem.
Przykładem takiego satyrycznego ujęcia historycznego wydarzenia jest egzekucja admirała Johna Bynga, której Kandyd i Marcin są świadkami w porcie w Portsmouth. Na oczach gapiów admirał klęczy z zawiązanymi oczami na pokładzie okrętu, czterech żołnierzy „z największym spokojem” pakuje mu „po trzy kule w głowę; po czym całe zgromadzenie rozeszło się wielce zadowolone”. A wszystko to, jak zgromadzeni wyjaśniają Kandydowi, ponieważ „w tym kraju uważają, iż dobrze jest od czasu do czasu uśmiercić admirała, aby zachęcić innych” (to ironicznie zdanie stało jednym z bardziej znanych cytatów z "Kandyda").
Krytyka społeczeństwa oświeceniowego.
Za komizmem "Kandyda" kryje się jednak bardzo ostra krytyka współczesnej Voltaire’owi cywilizacji europejskiej, krytyka będąca owocem oświeceniowego fermentu owego czasu, ale też wydarzeń politycznych w XVIII-wiecznej Europie. W "Kandydzie" Voltaire przypuszcza gwałtowny atak na rządy europejskie; i tak na Francję, Anglię i Prusy z powodu bezsensownej zdaniem autora wojny siedmioletniej, na Anglię również z powodu stracenia admirała Johna Bynga, na Portugalię z powodu działań tamtejszej inkwizycji. Voltaire atakuje wszelkie zinstytucjonalizowane formy religii, w szczególności rzymskokatolickiej: auto-da-fé w Portugalii, niemoralne życie duchowieństwa, działalność jezuitów. Przed wyjazdem do Paragwaju Kakambo stwierdza: „Ojcowie mają tam wszystko, a ludy nic”; Voltaire sugeruje tu, że misje chrześcijańskie w Paragwaju tylko wykorzystują tubylców. Staruszka twierdzi, że jest nieślubną córką (naprawdę nieistniejącego) papieża Urbana X; niemoralnie prowadzi się też Wielki Inkwizytor w Portugalii, brat Żyrofla i wielu innych duchownych opisanych w książce. Voltaire wyśmiewa się też z konfliktów religijnych pomiędzy katolikami i protestantami; protestanci w Holandii i Surinamie w swoim zacietrzewieniu religijnym wcale nie są lepsi od katolików. W pewnych fragmentach książki można dopatrzyć się antysemityzmu, np. w przedstawieniu postaci Issachara, żydowskiego kupca w Lizbonie. Postacią, która w książce ma w sobie najwięcej dobroci, jest natomiast anabaptysta Jakub, który ginie bezsensownie w morskich odmętach.
Voltaire przez większą część dzieła opisuje więc nie najlepszy, ale najgorszy ze światów, skontrastowany z żałosnymi wysiłkami tytułowego bohatera, aby zrozumieć świat zgodnie ze swoim optymistycznym podejściem do niego. Właściwie cała powiastka przedstawia różne formy zła, aczkolwiek jest jeden znaczący wyjątek – wizyta w krainie Eldorado, której mieszkańcy są racjonalistami, a społeczeństwo jest sprawiedliwe i rządzi się regułami rozsądku. Eldorado, jedyne społeczeństwo realizujące zasady rozumu i dobra, jest skontrastowane z całym otaczającym je światem, ale nawet to dobro jest przemijające: Kandyd porzuca szczęście Eldorado w pogoni za Kunegundą, którą w końcu poślubia, chociaż wtedy już jej nie kocha.
"Kandyd" jako parodia gatunków literackich.
Kolejna warstwa satyryczna powieści uwidacznia się w parodii pewnych gatunków literackich, które były popularne w ówczesnej Europie – przede wszystkim romansów i powieści przygodowych, tak zwanych powieści łotrzykowskich. W "Kandydzie" można wyróżnić dużo archetypalnych postaci typowych dla utworów tego gatunku. Sam Kandyd może wydawać się, będącym często bohaterem takich powieści, przemierzającym świat zawadiaką z nizin społecznych, Kunegunda zmysłowym obiektem miłości głównego bohatera, Pangloss nauczycielem i przewodnikiem w pułapkach, jakie zastawia życie, Kakambo sprytnym i wiernym służącym. Czytając powieść, czytelnik od początku orientuje się jednak, że Kandyd wcale nie jest zawadiaką, Kunegunda traci urodę i dziewczęcy powab, Pangloss okazuje się być upartym durniem. Postaci w "Kandydzie" są celowo przedstawione nierealistycznie, brakuje im głębi psychologicznej, sprawiają wrażenie automatów, marionetek; dopiero na końcu powieści naiwny Kandyd dochodzi do dojrzałego wniosku, że „trzeba uprawiać nasz ogródek”. Patrząc z tej perspektywy "Kandyda" można więc uznać za utwór z gatunku powieści rozwojowej (Bildungsroman), chociaż napisany bardzo lekkim stylem.
Filozofia "Kandyda".
Krytyka filozofii Leibniza.
"Kandyd" przedstawia w ujęciu satyrycznym różne teorie filozoficzne i religijne, które już wcześniej były przedmiotem krytyki Voltaire’a. Należy do nich przede wszystkim filozofia optymizmu leibnizowskiego (od głównego jej głosiciela w powieści czasami nazywana „panglossianizmem”), którą Voltaire ośmiesza, opisując niekończący się szereg nieszczęść, jakie spotykają bohaterów. Voltaire przedstawia najróżniejsze postacie zła występującego na tym świecie, co niektórych krytyków skłania do twierdzeń, że problem zła, szczególnie w jego ujęciu teologicznym, jest głównym tematem dzieła. "Kandyd" opisuje przy tym zarówno zło wynikające z przyczyn naturalnych (jak trzęsienie ziemi w Lizbonie, choroby, zatonięcia statków), jak i działania człowieka (wojny, kradzieże, zabójstwa itp.).
Krytyka filozofii Leibniza w "Kandydzie" jest przeprowadzana przez ośmieszenie Panglossa, samozwańczego jej głosiciela i nauczyciela. Rozumowanie Panglossa jest często absurdalne, np. kiedy zaraz na początku powieści w rozdziale I miesza skutek i przyczynę:
W swoim optymizmie jeszcze bardziej uparty od Kandyda, niezależnie od tego, jakie nieszczęścia ich spotykają, Pangloss broni filozofii optymizmu, mówiąc np.: „wszystko to jest nieodzowne, niedole poszczególne składają się na poszczególne dobro; tym samym, im więcej jest nieszczęść poszczególnych, tym bardziej całość jest dobra”. W omówieniach "Kandyda" te poglądy Panglossa są często streszczane formułą "Tout est pour le mieux dans le meilleur des mondes possibles" ("Wszystko służy osiągnięciu doskonałości [najlepszego] na tym najlepszym ze światów"), chociaż dosłownie w takim brzmieniu zdanie to nie pojawia się w powieści.
Charakterystyczny przykład wykładu leibnizowskiej teodycei widać np. w wyjaśnieniu przez Panglossa istnienia syfilisu:
Kandyd, nie mogąc się wyzwolić z przemożnego wpływu swojego nauczyciela Panglossa, raz po raz próbuje usprawiedliwić zło; kiedy mu się to nie udaje, prosi o wyjaśnienie Panglossa, w końcu rozpacza. Ostatecznie przez te bolesne porażki zostaje jednak wyleczony z optymizmu.
Krytyka Voltaire’a jest skierowana wyłącznie przeciwko optymizmowi leibnizowskiemu; "Kandyd" nie ośmiesza natomiast np. poglądów współczesnego Voltaire’owi angielskiego pisarza Alexandra Pope’a, który również był wyznawcą filozofii optymizmu o trochę innych poglądach, i który np. w swoim "Wierszu o człowieku" ("Essay on Man") napisał: „Człowiek, jak jego stwórca, zobaczył, że wszystko jest dobre” ("Man, like his maker, saw that all was right"). Ostrze krytyki Voltaire’a kieruje się wyłącznie przeciwko twierdzeniu Leibniza, że „żyjemy na najlepszym z możliwych światów”. Niektórzy krytycy przypuszczają, że Voltaire oszczędził w swojej krytyce Pope’a z szacunku dla niego. Z drugiej strony inny utwór Voltaire’a "Poemat o zniszczeniu Lizbony" można zinterpretować jako bezpośrednią odpowiedź na poglądy Pope’a ("Poemat" zawiera podobne tezy filozoficzne, co "Kandyd", jest jednak dziełem innego gatunku literackiego i poważnym w charakterze).
Zakończenie utworu. Alternatywa dla filozofii Leibniza.
W zakończeniu powieści Kandyd porzuca swój optymizm, nie jest jednak całkowicie jasne, jaką filozofię jest gotów przyjąć w zamian. Zagadkowe zakończenie "Kandyda" stało się przedmiotem wielu analiz literackich, w których badacze wysuwają różne hipotezy co do jego znaczenia.
Voltaire w swoim dziele nie zaproponował jasno jakiegoś formalnego systemu filozoficznego, który jego bohaterowie mieliby zaakceptować w zamian za filozofię Leibniza. Zakończenie powieści można też w ogóle zinterpretować nie jako przyjęcie takiej filozoficznej alternatywy, lecz wezwanie do przyjęcia w praktyce pewnego modelu codziennego życia (kwestią sporną pozostaje przy tym jednak, jaki to miałby być model). Niektórzy krytycy doszli do wniosku, że właściwą filozofię może reprezentować jedna z drugoplanowych postaci powieści, wskazując na przykład na Marcina, który ma być traktowany przez autora z sympatią i przedstawiać idealną filozofię Voltaire’a, jaką miałby być pesymizm. Inni nie zgadzają się z tym poglądem, wskazując na przykłady negatywnego stosunku Voltaire’a do poglądów Marcina oraz na fakt, że w zakończeniu powieści nie odgrywa on większej roli.
Jest to związane z kolejną fundamentalną kwestią, mianowicie czy zakończenie "Kandyda" rzeczywiście jest wyrazem filozofii pesymizmu Voltaire’a. Czy Kandyd ze swoimi towarzyszami wycofują się do swojego gospodarstwa i uprawy ogródka, ponieważ tracą nadzieję na możliwość życia w lepszym świecie? W zakończeniu tym można również postrzegać Voltaire’a jako zwolennika filozofii melioryzmu, której nakazem jest ulepszanie świata poprzez rozumiane tu metaforycznie uprawianie własnego ogródka. Mamy tu do czynienia z podstawowym dla zrozumienia dzieła pytaniem, czy Voltaire zaleca bierne wycofanie się ze społeczeństwa, czy też aktywne działanie na rzecz jego poprawy.
Motyw ogrodu.
W związku z kwestią zakończenia "Kandyda" i możliwych alternatyw dla leibnizowskiego optymizmu szczegółowego potraktowania wymaga motyw ogrodu w powieści. Ogrody pełnią w "Kandydzie" ważną funkcję symboliczną i nie chodzi przy tym wyłącznie o ogródek wspomniany na końcu dzieła. Pierwszym miejscem, które można określić mianem ogrodu, jest zamek barona de Thunder-ten-tronckha w Westfalii, z którego sam Kandyd jak i trochę później jego ukochana Kunegunda, jej brat i Pangloss zostają wypędzeni niczym Adam i Ewa z biblijnego ogrodu rajskiego. Na końcu powieści powracają do ogrodu, tym razem takiego, który sami stworzyli, sami go uprawiają, ogródek ten też może symbolizować raj – tym razem raj prawdziwy, w którym ludzie osiągają szczęście. Trzecim ważnym „ogrodem” jest Eldorado, które być może jest ogrodem fałszywym, który należy opuścić, poszukując prawdziwego szczęścia. W "Kandydzie" jest też kilka innych symbolicznych ogrodów, jak altana w Paragwaju, w której Kandyd spotkał jezuitę – brata Kunegundy, ogród Prokuranta w Wenecji, wreszcie ogród starca w Konstantynopolu, za którego przykładem Kandyd zaczął uprawiać swój ogródek.
W większości interpretacji "Kandyda" przyjmuje się, że ogrody te symbolizują Eden, utracony i, być może odzyskany na końcu powieści, raj. Niektórzy badacze, jak William F. Bottiglia, wskazują jednak, że ogrody mogą odnosić się do Wielkiej Encyklopedii Francuskiej, w której redagowaniu Voltaire też brał aktywny udział. Stwierdzenie Kandyda o konieczności „uprawiania naszego ogródka” może oznaczać wezwanie Voltaire’a skierowane do swoich przyjaciół – innych redaktorów Encyklopedii – do wycofania się z życia publicznego, aby w warunkach odosobnienia bardziej sprzyjających skupieniu tworzyć to bardzo ważne dla kultury oświecenia dzieło. Istnieją też dowody w korespondencji Voltaire’a, że redagowanie Encyklopedii przyrównywał on do uprawy ogródka.
Trzecią możliwością interpretacji stwierdzenia Kandyda o konieczności uprawiania ogródka jest po prostu wezwanie do porzucenia spraw wielkiego świata na rzecz prostej pracy tylko w celu zaspokojenia najbardziej podstawowych potrzeb i niedopuszczania nudy. Interpretacja taka odzwierciedlałaby poglądy samego Voltaire’a na ogrodnictwo. Od czasu do czasu sam sięgał po narzędzia ogrodnicze, aby pracować w swoich posiadłościach w Les Délices and Ferney i często pisał w swojej korespondencji, że ogrodnictwo jest dla niego pożyteczną rozrywką i sposobem na zwalczanie nudy.
Reakcje na wydanie "Kandyda".
Voltaire otwarcie przyznał się do napisania "Kandyda" dopiero w 1768 r. Przedtem powieść była publikowana jako rzekomy przekład z niemieckiego niejakiego doktora Ralfa, chociaż od początku autorstwo Voltaire’a było tajemnicą poliszynela. Ostrożność ta była podyktowana kontrowersyjnymi i obrazoburczymi treściami książki, która otwarcie naśmiewała się z władzy państwowej i kościelnej. Oburzenie wyrażane przez osoby związane z tymi kręgami i polemiki doprowadziły do tego, że Omer-Louis-François Joly de Fleury, Advocate General (przewodniczący) parlamentu (sądu) paryskiego orzekł po opublikowaniu "Kandyda", że fragmenty książki są „sprzeczne z zasadami religijnymi i moralnymi”.
Pomimo tak oficjalnego potępienia "Kandyd" odniósł natychmiastowy sukces, a (czasami trochę zmienione) zdania z powieści były szeroko cytowane, wchodząc też do codziennego języka (jak „zjedzmy jezuitę” – pochodzące od wezwania Uszaków „na rożen jezuitę” – czy już wspomniane „dobrze jest od czasu do czasu uśmiercić admirała, aby zachęcić innych”). Już w pierwszym roku w 20 wydaniach sprzedano około 20 do 30 tys. egzemplarzy; pod koniec stycznia 1759 r. książę La Vallière przypuszczał nawet, że "Kandyd" może stać się najszybciej sprzedającą się książką w historii literatury.
Potępienie książki znalazło swój wyraz między innymi w umieszczeniu jej w 1762 r. przez Kościół katolicki na Indeksie ksiąg zakazanych. W Stanach Zjednoczonych jeszcze na początku XX wieku zdarzały się przypadki konfiskaty "Kandyda" – ostatni taki przypadek miał miejsce w 1929 r., kiedy to władze celne w Bostonie zakazały importu francuskiego wydania książki, uznając ją za „obsceniczną”.
Dziedzictwo.
Przeróbki i adaptacje.
Już w 1760 r., w rok po opublikowaniu "Kandyda", wydano ciąg dalszy powieści pod tytułem "Kandyd, czyli optymizm. Część II" ("Candide, ou l'optimisme, seconde partie") pióra nieznanego autora (przypisuje się ją Thorelowi de Campigneulles, dziś już zapomnianemu autorowi, lub Henri Josephowi Du Laurens, pisarzowi, którego oskarżano o plagiatowanie Voltaire’a). Dzieło to opisuje nowe przygody bohatera w Imperium Osmańskim, Persji i Danii. Ogółem do 1803 r. ukazało się przynajmniej dziesięć naśladownictw lub ciągów dalszych "Kandyda" pióra różnych autorów.
Ze współczesnych nam adaptacji literackich "Kandyda" można wymienić "Candido ovvero un sogno fatto in Sicilia" włoskiego pisarza Leonarda Sciascia z 1977 r. (w której perypetie bohatera kończą się szczęśliwie), powieść "Le voyage de Candide à Istanbul" z 2001 r. pióra tureckiego pisarza, mieszkającego we Francji Nedima Gürsela, w której Gürsela rozwija epizod spotkania Kandyda z detronizowanym sułtanem Ahmetem III w Wenecji, oraz "Candy", powieść Terry’ego Southerna z 1958 r., w której Kandyd (Candy) jest kobietą, a odrzucenie optymizmu przybiera postać satyry na prasę kobiecą, przemysł pornograficzny i popularną psychologię.
"Kandyd" miał też wiele adaptacji teatralnych i filmowych. Najbardziej znaną jest musical („operetka komiczna”) z 1956 r. z muzyką Leonarda Bernsteina, na podstawie sztuki amerykańskiej dramatopisarki Lillian Hellman. Chociaż chwalono muzykę Bernsteina, musical okazał się klapą finansową, przede wszystkim z powodu zbyt poważnego libretta Hellmann. O wiele większy sukces musical "Kandyd" odniósł 17 lat później, z nowym librettem Hugh Wheelera.
Wpływ "Kandyda" na literaturę współczesną.
"Kandyd" pozostał do dzisiaj najpopularniejszym utworem Voltaire’a i, wraz z jego kilkoma innymi powiastkami filozoficznymi, jest właściwie jedynym dziełem francuskiego filozofa czytanym przez szeroką publiczność. Powoduje to, że do dzisiaj wywiera też wpływ na innych autorów i inspiruje różne dziedziny literatury. Inspiracje powieścią Voltaire’a można odnaleźć na przykład u pisarzy wykorzystujących w swoich dziełach elementy czarnego humoru, takich jak Louis-Ferdinand Céline, Joseph Heller, John Barth, Thomas Pynchon, Kurt Vonnegut i Terry Southern.
"Kandyd" mógł też być inspiracją dla wielu XX-wiecznych powieści antyutopijnych z gatunku fantastyki naukowej, takich jak "Nowy wspaniały świat" Aldousa Huxleya, "Rok 1984" George’a Orwella i "My" Jewgienija Zamiatina. W każdym z tych dzieł znajdują się odniesienia do sformułowania "najlepszy z możliwych światów", a tytuł francuskiego przekładu "Nowego wspaniałego świata" Huxleya brzmi nawet "Le Meilleur des mondes" ("Najlepszy ze światów").
W "Kandydzie" można też dostrzec podobieństwa z pewnymi dziełami teatru absurdu, jak "Czekając na Godota" Samuela Becketta. Zarówno w "Kandydzie" jak i dramacie Becketta bohaterowie odczuwają bezsens egzystencji, w zmaganiu się z nim pomaga im przyjaźń i powstająca dzięki niej więź emocjonalna. Z drugiej strony, w przeciwieństwie do dramatów teatru absurdu, chociaż świat "Kandyda" jest absurdalny, jego bohaterowie nie tracą całkowicie możliwości odnalezienia w nim sensu.

</doc>
<doc id="421921" url="https://pl.wikipedia.org/wiki?curid=421921" title="Asam">
Asam

Asam (hindi असम, trb.: "Asam", trl.: "Asam"; ang. "Assam") – stan w północno-wschodnich Indiach ze stolicą w Dispurze. Leży u stóp Himalajów i sąsiaduje ze stanami: Arunachal Pradesh, Nagaland, Manipur, Mizoram, Tripura i Meghalaya oraz z Bhutanem i Bangladeszem.
14. pod względem liczby ludności stan Indii, utrzymał swoją pozycję względem 2001 roku.
Gospodarka.
Rolnictwo.
Stan Asam słynie na świecie z uprawy herbaty (odmiana Assam – "Camellia assamica").
Przemysł.
Duże znaczenie w gospodarce ma także wydobycie gazu ziemnego i ropy naftowej.
Klimat.
Tropikalny, o zmiennej wilgotności. Pora sucha od listopada do kwietnia.

</doc>
<doc id="421923" url="https://pl.wikipedia.org/wiki?curid=421923" title="Krokodyl meksykański">
Krokodyl meksykański

Krokodyl meksykański, krokodyl Moreleta ("Crocodylus moreletii") – gatunek gada z rodziny krokodylowatych (Crocodylidae).

</doc>
<doc id="421924" url="https://pl.wikipedia.org/wiki?curid=421924" title="Aeterni Patris">
Aeterni Patris

Aeterni Patris – encyklika papieża Leona XIII opublikowana 4 sierpnia 1879.
Jest to pierwsza encyklika papieska poświęcona w całości filozofii. Nawoływała do powrotu do tomizmu jako najdoskonalszego systemu filozoficznego dla katolika.

</doc>
<doc id="421930" url="https://pl.wikipedia.org/wiki?curid=421930" title="Język hinduski">
Język hinduski



</doc>
<doc id="421931" url="https://pl.wikipedia.org/wiki?curid=421931" title="Krokodyl Moreleta">
Krokodyl Moreleta



</doc>
<doc id="421935" url="https://pl.wikipedia.org/wiki?curid=421935" title="Józef Penkowski">
Józef Penkowski

Józef Penkowski (ur. 18 września 1930 w miejscowości Szemud na Kaszubach, zm. 3 lutego 2006 w Grudziądzu) – polski duchowny katolicki, werbista, etnolog.
Życiorys.
Józef Penkowski był ósmym dzieckiem, spośród dwanaściorga, Władysława i Tekli z domu Górskiej. Szkołę podstawową ukończył w Szemudzie. Po wojnie uczęszczał do gimnazjum w Wejherowie. Do Zgromadzenia Słowa Bożego ("Societas Verbi Divini") wstąpił w Górnej Grupie w dniu 28 sierpnia 1946 roku. Nowicjat, studia licealne oraz filozoficzno-teologiczne odbył w latach 1948–1957 w Misyjnym Seminarium Duchownym św. Wojciecha w Pieniężnie. Pierwsze śluby zakonne złożył 8 września 1950 roku, a wieczyste 9 lipca 1955 roku. Święcenia kapłańskie otrzymał 19 sierpnia 1956 roku. Zaraz po święceniach kapłańskich pracował jako nauczyciel religii w II Liceum we Wrocławiu, zdobywając równocześnie maturę państwową. W 1958 roku decyzją przełożonych został skierowany na studia w zakresie historii powszechnej na Katolickim Uniwersytecie Lubelskim w Lublinie. W 1961 roku otrzymał nominację na lektora historii filozofii i misjologii w Misyjnym Seminarium Duchownym w Pieniężnie. W 1962 wyjechał na studia doktoranckie do Szwajcarii. W latach 1965–1966 prowadził w Tanzanii badania antropologiczne. W 1967 roku został zaproszony do Rzymu celem podjęcia pracy w "Museo Missionario-Etnologico" przy Watykanie.
W czasie swej 29-letniej pracy na stanowisku dyrektora całkowicie przeorientował ten dział. Podzielił muzeum na dwie części: pierwszą "„II Percorso principale”" poświęconą tylko historii różnych religii w poszczególnych krajach pozaeuropejskich (ogólnodostępną dla zwiedzających), oraz drugą – etnologii "„II Percorso secondario”" (dostępną tylko dla wybranych grup specjalistów – na zamówienie). Do nazwy Muzeum Misyjno-Etnologiczne dodał drugi człon: "„Człowiek w poszukiwaniu Boga” („L’uomo alla licerca del divino”)". Od 1987 roku należał do prestiżowego Instytutu Anthropos z siedzibą w centrum werbistowskim w Sankt Augustin koło Bonn. W 1995 roku, po śmierci dyrektora generalnego Muzeów Watykańskich, prof. Carlo Pietrangeli, został mianowany regentem całego zespołu Muzeów Watykańskich. Funkcję tę sprawował przez 18 m-cy (do czasu wyznaczenia nowego dyrektora). W związku z nagłą chorobą (utrata wzroku), w grudniu 1996 roku przeszedł na emeryturę. Za swą długoletnią, twórczą pracę i zaangażowanie w pracę na rzecz dobra wspólnego, otrzymał złoty krzyż papieski "Pro Ecclesia et Pontifice". Po przejściu na emeryturę jeszcze przez kilka lat regularnie chodził do pracy w muzeum.
1 sierpnia 2003 roku został przeniesiony do Polski i zamieszkał w Domu Misyjnym św. Józefa w Górnej Grupie. Po powrocie do Polski miał problemy krążeniowe (zmiana klimatu). Stan jego zdrowia uległ nagłemu załamaniu w dniu 2 lutego. Zmarł 3 lutego wkrótce po przewiezieniu go do szpitala w Grudziądzu.
Pogrzeb o. Józefa Penkowskiego odbył się 7 lutego 2006. Liturgii pogrzebowej przewodniczył bp Piotr Krupa z Pelplina. Homilię pogrzebową wygłosił towarzyszysz jego drogi od 1946 roku o. Kazimierz Stankowski. W pogrzebie uczestniczyli księża z dwóch dekanatów, współbracia z wszystkich domów zakonnych SVD w Polsce oraz jego rodzeństwo z rodzinami. Słowo podziękowania pod adresem zmarłego i wszystkich przybyłych na pogrzeb skierował ojciec prowincjał Ireneusz Piskorek. Zmarły spoczął na cmentarzu klasztornym w Górnej Grupie.
11 marca 2013 Cezary Gmyz w tygodniku „Do Rzeczy” ujawnił, że Józef Penkowski był od 1961 roku agentem Służby Bezpieczeństwa o pseudonimie „Konrado” szpiegującym zgromadzenie Księży Werbistów oraz Stolicę Apostolską. Księża werbiści na swojej stronie internetowej potwierdzili te ustalenia i przeprosili za czyny zakonnika. „Zdajemy sobie sprawę, że działalność o. Józefa Penkowskiego przyniosła szkody nie tylko Zgromadzeniu Słowa Bożego, ale całemu Kościołowi. Dla całej wspólnoty werbistów, ta pożałowania godna sprawa, jest wezwaniem do bardziej radykalnego dawania świadectwa wierze i wierności Kościołowi” – napisali w liście skierowanym do Tygodnika „Do Rzeczy”.

</doc>
<doc id="421942" url="https://pl.wikipedia.org/wiki?curid=421942" title="Courier-IMAP">
Courier-IMAP

Courier-IMAP jest programem pełniącym funkcję serwera IMAP. Jest jednym z najczęściej używanych serwerów IMAP obsługujących skrzynki pocztowe w formacie Maildir. Rozpowszechniany jest jako samodzielny program albo wchodzi w skład pakietu pocztowego Courier-MTA. Dostępny jest na licencji GNU.

</doc>
<doc id="421944" url="https://pl.wikipedia.org/wiki?curid=421944" title="Półcień">
Półcień



</doc>
<doc id="421947" url="https://pl.wikipedia.org/wiki?curid=421947" title="Andhra Pradeś">
Andhra Pradeś



</doc>
<doc id="421949" url="https://pl.wikipedia.org/wiki?curid=421949" title="Kierpce">
Kierpce

Kierpce (w gw. "kiyrpce, kyrpce, karple, krypcie") – lekkie chodaki szyte ręcznie, przeważnie z jednego kawałka skóry, tradycyjne obuwie skórzane noszone jeszcze współcześnie m.in. przez górali i mieszkańców łuku karpackiego.
Opis.
Słowo "kierpce" jest pożyczką z języka słowackiego – od słowa "krpec", które do gwar słowackich przeszło z niemieckiego od słowa "Bindische kirpl". W łacinie ten typ obuwia nazywa się "Carbatinae". Kierpce już od wczesnego średniowiecza wytwarzane są z prawdziwej, twardej skóry, dzięki której są wytrzymałe. Kierpce stosowane były powszechnie do XX m.in. w Karpatach i na Bałkanach, w Rumunii nazywane są "opincă", w Albanii – "opinga".
Kierpce w polskim stroju góralskim.
W Polsce kierpce znane są przede wszystkim jako element stroju górali podhalańskich. Paradne męskie kierpce na obcasie zdobiono metalowymi „cętkami”. Modne były w okresie międzywojennym i po II wojnie światowej, obecnie nadal są noszone przez mężczyzn, głównie mieszkańców Bukowiny Tatrzańskiej i okolic.
Górale podhalańscy używali do wyrobu kierpców skóry bydlęcej wyprawionej korą świerkową lub dębową. Gorszej jakości kierpce były wyrabiane ze świńskiej skóry, zwano je popularnie "świńscokami""."
Wyprawianie skóry odbywało się u różnych grup górali w gospodarstwach domowych. Kupowano również gotową, wyprawioną skórę u garbarzy lub na targach. Z jednego płata skóry wykrawano prostokątny kawałek pasujący rozmiarem do stopy, który łączono pośrodku rzemykiem, przechodzącym dalej przez nacięcia wzdłuż brzegów i zadzierzgiwano na pięcie. Następnie na wysokości palców zawijano narożniki, tworząc szpiczasty czub tzw. "kufę""." Do  przytrzymywania  płytkich kierpców służyły rzemienie zapinane na klamerki.
Noszono je zarówno na co dzień, jak i w niedziele i święta. Nogi przed obuciem owijano lnianymi onucami. W zimie onuce sporządzano z płatu sukna. Rzemienie kierpców okręcano na onucach pod nogawicą portek, a w zimie na wierzchu nogawicy dla ciepła. Kierpce również ozdabiano wytłaczanym wzorem, czyli cyfrowano. W okresie zimowym do kierpców przymocowywano "karple" – konstrukcje z czterech kawałków drewna, która ułatwiała poruszanie się po śniegu.
U górali Beskidu Śląskiego i Żywieckiego kierpce odświętne wykonywano ze skóry cielęcej, wyprawianej na kolor jasnobrunatny lub żółty. Do kierpec zakładano kopyce, wykonane z sukna, pod koniec XIX wieku w użytku pojawiły się wełniane skarpety. Kierpce świąteczne wiązało się na nodze zielona tasiemką. Niezamożne kobiety zakładały kierpce tuż przed wejściem do kościoła.

</doc>
<doc id="421950" url="https://pl.wikipedia.org/wiki?curid=421950" title="Asg">
Asg



</doc>
<doc id="421955" url="https://pl.wikipedia.org/wiki?curid=421955" title="Andhra Pradesh">
Andhra Pradesh

Andhra Pradesh (hindi आंध्र प्रदेश, trb.: "Andhra Pradeś", trl.: "Āṁdhra Pradeś"; telugu ఆంధ్ర ప్రదేశ్; urdu آندھرا پردیش; ang. "Andhra Pradesh") – stan w południowo-wschodnich Indiach. Leży pomiędzy 12°41' i 22°N równoleżnikiem i 77° oraz 84°40'E południkiem. Sąsiaduje ze stanami: Telangana na północnym zachodzie, Orisa na północy, Tamilnadu na południu i Karnataka na zachodzie. Jego wschodnią granicę stanowi Zatoka Bengalska.
Jest to ósmy co do wielkości stan w Indiach oraz dziesiąty pod względem liczby ludności. Przez jego obszar przebiegają rzeki Godawari, Citravathi i Krishna. Jego tymczasową stolicą jest Hajdarabad, drugim co do wielkości miastem jest Visakhapatnam.
02.06.2014 r. ze stanu Andhra Pradesh został wydzielony stan Telangana. Hajdarabad pozostał tymczasową stolicą Andhra Pradesh na okres 10 lat. W tym czasie ma powstać nowa stolica stanu.
Języki: telugu (85%), urdu (8,3%), hindi (2,8%), tamilski (1,1%).
Gospodarka.
W ostatniej dekadzie Andhra Pradesh wysunął się na czołówkę wśród innych stanów indyjskich w dziedzinie takich technologii jak: informatyka, biotechnologia, farmacja i budownictwo.
Rolnictwo (głównie uprawa ryżu i bawełny) stanowi główną gałąź zatrudnienia większości mieszkańców, jednak niekorzystnie wpływają na nie często występujące tu susze.
Podział administracyjny.
 Historycznie, acz nieformalnie, stan Andhra Pradesh dzielony jest na dwa regiony: Andhra Przybrzeżna oraz Rayalaseema.
Z prawnego punktu widzenia stan ten podzielony jest na 13 następujących dystryktów:

</doc>
<doc id="421957" url="https://pl.wikipedia.org/wiki?curid=421957" title="Roy Khan">
Roy Khan

Roy Khan właściwie Roy Sætre Khantatat (ur. 12 marca 1970 roku w Elverum) – norweski wokalista. Przez trzy lata studiował śpiew operowy. W 1991 roku dołączył do power metalowego zespołu Conception, a w 1997 roku do zespołu Kamelot, w którym to zastąpił Marka Vanderbilta.
W 2011 roku Khan opuścił zespół Kamelot z przyczyn osobistych. 
Dyskografia.
Conception
Kamelot

</doc>
<doc id="421958" url="https://pl.wikipedia.org/wiki?curid=421958" title="Hattie Caraway">
Hattie Caraway

Hattie Ophelia Wyatt Caraway (ur. 1 lutego 1878, zm. 21 grudnia 1950) – amerykańska polityk, pierwsza kobieta, która zdobyła mandat senatora USA w wyborach.
Urodziła się w Bakerville w hrabstwie Humphreys w stanie Tennessee. Kiedy wyszła za mąż za Thaddeusa Carawaya, przeniosła się wraz z nim do Jonesboro w Arkansas, gdzie Thaddeus praktykował prawo i coraz bardziej angażował się w działalność polityczną.
Jej mąż został wybrany w skład Izby Reprezentantów w roku 1912, z ramienia Partii Demokratycznej, gdzie nieprzerwanie zasiadał aż do roku 1921, kiedy wybrano go senatorem.
Senator Caraway zmarł piastując mandat w roku 1931. gubernator Arkansas Harvey Parnell, korzystając z przysługujących mu uprawnień, mianował wdowę po nim do Senatu, celem ukończenia kadencji zmarłego męża. Zasiadała w Senacie od 9 grudnia 1931, zaś dnia 12 stycznia 1932 roku zwyciężyła w wyborach uzupełniających, stając się pierwszą "wybraną" kobietą do amerykańskiego senatu (pierwszą w ogóle zasiadającą była Rebecca Latimer Felton z Georgii). Caraway, tak jak jej zmarły małżonek, afiliowała się z demokratami.
Wiceprezydent Charles Curtis – "ex officio" przewodniczący Senatu – powierzył jej pewnego razu prowadzenie obrad. Kiedy zaś postanowiła ubiegać się o ponowny wybór, wpływowy populistyczny demokrata z Luizjany, Huey Long, przyjechał do Arkansas, aby osobiście prowadzić kampanię na jej rzecz.
W wyborach roku 1938 Caraway pokonała swego rywala, Johna L. McClellana (który i tak został później senatorem) i została wybrana dzięki poparciu koalicji kobiet, weteranów i związkowców. W roku 1944 kandydowała ponownie, ale została pokonana w prawyborach przez J. Williama Fulbrighta.
Po opuszczeniu Senatu zasiadała w dwóch federalnych komisjach (tj. "Federal Employees Compensation Commission", oraz "Employees Compensation Appeals Board").
Jako członkini Senatu Hattie Caraway popierała prawa prohibicyjne, głosowała, jak wielu innych senatorów z południa, przeciwko ustawom przeciw linczom, oraz popierała ekonomiczną politykę prezydenta Franklina Delano Roosevelta. Nigdy nie przemawiała na sali senatu.
Caraway cierpiała potem na apopleksję i zmarła w Falls Church w Wirginii. Pochowano ją na "Westlawn Cemetery" w Jonesboro.

</doc>
<doc id="421959" url="https://pl.wikipedia.org/wiki?curid=421959" title="Biełowo">
Biełowo

Biełowo () – miasto w azjatyckiej części Rosji, w obwodzie kemerowskim, położone nad rzeką Baczat.
Historia.
Osada założona w 1726 roku. Biełowo prawa miejskie uzyskało w 1938 roku.
Przemysł.
Ośrodek przemysłowy; huta cynku, przemysł elektroniczny i elektrotechniczny; elektrownia cieplna.
W Biełowie jest centrum wydobycia węgla kamiennego.

</doc>
<doc id="421964" url="https://pl.wikipedia.org/wiki?curid=421964" title="Bihar">
Bihar

Bihar (hindi बिहार, trb. "Bihar", trl. "Bihār"; ang. "Bihar") – stan w północno-wschodnich Indiach ze stolicą w Patnie.
Bihar graniczy na północy z Nepalem. Na zachodzie ze stanem Uttar Pradesh, Jharkhand na południu i z Bengalem Zachodnim na wschodzie. Stan jest położony na żyznej równinie Gangesu. Jest to trzeci pod względem liczby ludności stan indyjski (2011; utrzymał pozycję od 2001). 
Podział administracyjny.
Stan Bihar dzieli się na następujące okręgi:
Gospodarka.
Od roku 2000, kiedy to z Biharu wyodrębniono nowy stan Jharkhand – zasobny w surowce mineralne, gospodarka stanu opiera się głównie na rolnictwie (ze względu na bardzo dobre gleby). Jest to najbiedniejszy ze stanów indyjskich. Region jest często nawiedzany przez susze.
Religie.
Na terenie Biharu znajduje się ważny ośrodek buddyjski – Bodh Gaja. Jest on nazywany Mekką Buddystów.

</doc>
<doc id="421971" url="https://pl.wikipedia.org/wiki?curid=421971" title="William Harrell Felton">
William Harrell Felton

William Harrell Felton (ur. 19 czerwca 1823 k. Lexington, Oglethorpe County, Georgia, zm. 24 września 1909 w Cartersville, Georgia) – amerykański polityk, lekarz, duchowny metodystyczny, członek Izby Reprezentantów z ramienia Partii Demokratycznej.
Studiował na University of Georgia w Athens i w Medical College of Georgia w Augusta. Pracował jako lekarz i nauczyciel, zajmował się także interesami w branży rolniczej. W 1851 po raz pierwszy został wybrany do Izby Reprezentantów stanu Georgia. W 1857 r. przyjął święcenia duchowne. W czasie wojny secesyjnej udzielał się jako chirurg wojskowy.
Od marca 1875 do marca 1881 roku zasiadał w Izbie Reprezentantów USA. Ubiegał się bez powodzenia o reelekcję w roku 1880; powrócił następnie do działalności duszpasterskiej oraz interesów prywatnych. W latach 1884-1890 ponownie zasiadał w stanowej Izbie Reprezentantów.
Był żonaty z Rebeccą Latimer; w 1922 została ona pierwszą w historii USA kobietą zasiadającą w Senacie Stanów Zjednoczonych.

</doc>
<doc id="421973" url="https://pl.wikipedia.org/wiki?curid=421973" title="Arunaćal Pradeś">
Arunaćal Pradeś



</doc>
<doc id="421977" url="https://pl.wikipedia.org/wiki?curid=421977" title="Richard Ashcroft">
Richard Ashcroft

Richard Paul Ashcroft (ur. 11 września 1971 w Billinge koło Wigan, Anglia) – brytyjski wokalista z nurtu rocka alternatywnego, lider grupy The Verve, której był współzałożycielem w 1989. Po rozwiązaniu zespołu w 1999, Ashcroft rozpoczął karierę solową albumem "Alone with Everybody" w 2000, następnie wydał "Human Conditions" w roku 2002. Od 2007 roku ponownie jest członkiem reaktywowanego The Verve.
Ashcroft przyjaźni się z Noelem Gallagherem (liderem grupy Oasis) oraz Chrisem Martinem (wokalistą Coldplay), niekiedy gościnnie towarzysząc obu zespołom podczas koncertów. Piosenka Oasis pt. "Cast No Shadow" została jemu dedykowana. Chris Martin przedstawił Ashcrofta jako "najlepszego wokalistę pod słońcem" podczas wspólnego występu w Londynie w ramach Live 8 w 2005.
Ashcroft od 1995 jest żonaty z Kate Radley, byłą keyboardzistką grupy Spiritualized, która obecnie gra w towarzyszącym mu zespole. Razem mają dwóch synów: Sonny’ego, urodzonego w 2000 oraz Cassiusa urodzonego w 2004. Obecnie mieszkają w Ledbury w Herefordshire. 
Trzeci solowy album Ashcrofta, zatytułowany "Keys to the World" i nagrany we współpracy z London Metropolitan Orchestra, został wydany 23 stycznia 2006 przez wytwórnię Parlophone. Pierwszy singiel z tego albumu to "Break The Night With Colour" wydany 9 stycznia 2006, dotarł w pierwszym tygodniu sprzedaży do trzeciego miejsca na brytyjskiej Top 40.

</doc>
<doc id="421979" url="https://pl.wikipedia.org/wiki?curid=421979" title="Przemysław Branny">
Przemysław Branny

Przemysław Branny (ur. 24 grudnia 1970 w Czeskim Cieszynie) – polski aktor i pieśniarz.
W Czechach skończył polską szkołę podstawową i gimnazjum z polskim językiem nauczania. Będąc jeszcze dzieckiem, zagrał kilka głównych ról w Scenie Polskiej czeskocieszyńskiego teatru. W latach 1989–1993 studiował w Państwowej Wyższej Szkole Teatralnej im. Ludwika Solskiego w Krakowie. Studia ukończył spektaklami dyplomowymi w reżyserii Krystiana Lupy i Jerzego Stuhra.
Teatr.
Debiutował w wieku ośmiu lat na scenie czeskocieszyńskiego teatru w roli Wawrzusia w sztuce "Historia żółtej ciżemki". Podczas studiów grał w przedstawieniach muzycznych (Teatr STU – "Plac Merkurego", Scena Szkolna – "Dolina Ronsewal").
Na stałe jest związany z krakowskim Teatrem Bagatela, w którym zagrał m.in. rolę Kantora w spektaklu "Sztukmistrz z Lublina" (muz. Z. Konieczny, reż. Jan Szurmiej), rolę Perczyka ("Skrzypek na dachu", reż. J. Szurmiej), Dicka (musical "Tajemniczy Ogród", reż. J. Szydłowski), występuje także w dwuosobowym musicalu-komedii "Wystarczy noc" (reż. W. Śmigasiewicz), "Proces" (reż W. Śmigasiewicz). Występował także w rolach dramatycznych, m.in. Malcolma ("Makbet", reż. W. Śmigasiewicz), Filipa ("Dożywocie", reż. T. Obara), Caramanchela ("Zielony Gil", reż. T.Dutkiewicz), Tima ("Czego nie widać", reż. K. Orzechowski), Andrzeja (Trzy siostry, reż. A. Domalik), Mitcha ("Tramwaj zwany pożądaniem", reż. M. Meszaros), Kopyrdy ("Hulajgęba" na podstawie "Ferdydurke" W. Gombrowicza, reż. W. Śmigasiewicz). Odgrywał też jedną z głównych ról w spektaklu "Takie większe Wesele" (według Tadeusza Nowaka), (reż. Andrzej Róg), organizowanym przez Loch Camelot między innymi na Placu Wolnica w Krakowie, 16 września 2000 r.
Współpracuje także z innymi teatrami (m.in. Gliwickim Teatrem Muzycznym – "Grają naszą piosenkę", Teatrem Ludowym w Krakowie – "George &amp; Ira Gershwin", reż. J. Szurmiej).
Muzyka.
Występuje w całej Polsce z własnym programem lub jako solista w dużych koncertach estradowych.
Od 1992 roku współpracuje z kabaretem Loch Camelot, z którym zarejestrował kilka programów telewizyjnych ("Alicja w Krainie Camelot", "Nad naszym domem jasność", "Pisanki Śpiewanki", "Zdrowie pań dziewiczych i krępych", "Uczta duchów"). Jest jedną z głównych postaci w koncercie piosenek żydowskich "Pieśń o Złotej Krainie".
Brał udział w wielu programach muzycznych i rozrywkowych, rejestrowanych przez Telewizję Polską S.A. (Kabaret Olgi Lipińskiej, "Spotkania z Balladą", "Niech no tylko zakwitną jabłonie" – Teatr TV, Piosenki Warsa, "Co nam w duszy gra", "Gale galicyjskie", "Śmiech o wolności", "Towarzystwo Pana Brzechwy", "Statek szalony, czyli płyniemy...").
Występował z recitalami ("Pteromania" – rejestracja TV 1995, "Że ty, że ja je t’aime" 1997, "Nokturn Niekochanego" – Teatr Bagatela 1999). Śpiewa w koncertach muzyki filmowej i teatralnej Zygmunta Koniecznego – "Noc listopadowa", "Serce moje gram" (Stanisław Wyspiański), "Norwid bezdomny – Bal" (C.K. Norwid), "Litania Polska" (Jan Twardowski).
Jest solistą oratorium "Tu Es Petrus", którego autorami są Piotr Rubik i Zbigniew Książek. Występował też w trzeciej części "Tryptyku Świętokrzyskiego" pt. "Psałterz Wrześniowy". W 1997 roku nagrał pierwszą solową płytę pt. "Że ty, że ja je t’aime". W 2007 roku wystąpił w Oratorium Leśniowskim "Siedem Pieśni Marii", którego autorami są Zbigniew Książek i Bartłomiej Gliniak, a także "Oratorium Kalwaryjskim" tych samych autorów.
Film.
W 1993 roku zagrał jedną z głównych ról w filmie "Śmierć jak kromka chleba" w reż. Kazimierza Kutza.
Nagrody.
Otrzymał Stypendium Twórcze Miasta Krakowa w dziedzinie sztuki estradowej.

</doc>
<doc id="421983" url="https://pl.wikipedia.org/wiki?curid=421983" title="Maszewo">
Maszewo

Maszewo () – miasto położone w województwie zachodniopomorskim w powiecie goleniowskim, w środkowej części gminy Maszewo, na południe od Jeziora Maszewskiego. Miasto zajmuje powierzchnię ok. 6 km² (554 ha). Miejscowość jest siedzibą władz gminnych, od miasta powiatowego Goleniowa oddalona jest o ok. 20 km, a od Szczecina o ok. 50 km. W latach 1946–1998 miasto administracyjnie należało do woj. szczecińskiego.
31 grudnia 2009 r. miasto miało 3231 mieszkańców.
Część miasta stanowi także dawna miejscowość Urwite.
Klimat.
Pod względem klimatycznym omawiany obszar został zaliczony przez Krzysztofa Prawdzica do Dzielnicy Bałtyckiej oraz krainy Gryficko-Nowogardzkiej
Klimat Maszewa według Krzysztofa Prawdzica
Z kolei Alojzy Woś, biorąc pod uwagę najczęściej występujące typy pogody, zakwalifikował ten teren do Regionu Zachodniopomorskiego. Charakteryzuje się on w porównaniu z innymi regionami kraju:
Warunki naturalne.
Według danych z 1 stycznia 2009 r. powierzchnia miasta wynosi 5,54 km².
W granicach Maszewa (we wschodniej części miasta) znajdują się dwa małe jeziora, przez które przepływa rzeka Leśnica. Dalej w północnej części miasta rzeka wpada do Jeziora Maszewskiego. Swoje źródła w mieście ma także rzeka Stepnica. Na terenie Maszewa jest park spacerowo-wypoczynkowy o powierzchni 10 ha. Wzdłuż rzeki Leśnicy, na obszarze miasta usytuowana jest ścieżka przyrodniczo-edukacyjna „Dolina rzeki Leśnicy”. Znajduje się tam wiele gatunków fauny i flory, punkty widokowe, miejsca na ognisko, tablice edukacyjne, plac zabaw.
Historia.
W X–XII był tu słowiański gród. Najwcześniejsza wzmianka o miejscowości pochodzi z 1233 roku, w której wymieniony został lokalny proboszcz Bertram. W 1259 roku, po podziale dóbr pomiędzy książętami pomorskimi a biskupstwem kamieńskim, Maszewo stało się własnością biskupów. Taka sytuacja utrzymała się do połowy XV wieku. Od 1253 roku z miastem związany był rycerz, prawdopodobnie jego zasadźca – Konrad, który przybrał nazwisko von Massow.
Prawa miejskie na prawie magdeburskim otrzymało Maszewo w roku 1278 z rąk biskupa kamieńskiego Hermanna von Gleichen. Wraz z przywilejem miasto otrzymało 130 łanów ziemi. Po kolejnych czterech latach mieszczanie zostali zwolnieni przez Bogusława IV z płacenia cła mostowego i drogowego na terenie księstwa. W 1286 roku biskup Herman nadał miastu przywilej na prawie lubeckim, prawo posiadania młynów wodnych i wiatraków oraz połowu ryb na jeziorze i pobierania myta z dróg lądowych.
Dochody, jakie w ten sposób zdobywano dzielono między kasę miejską (⅓) i biskupa (⅔). Przywileje te potwierdzone zostały w następnych latach przez księcia Bogusława X (1501), grafa Ludwika von Eberstein (1663), Fryderyka III (1699) i króla Wilhelma I (1741). W 1310 roku założono w Maszewie bractwo kościelne, którego członkiem był m.in. rycerz Ludeke von Massow. W 1334 roku Conrad von Massow sprzedał część grodu biskupom kamieńskim, ci z kolei oddali ją w lenno, najpierw rodzinie von Dossow (1363), a potem duchownemu Poppe (1372). W roku 1435 lub 1451 miasto zostało sprzedane Bogusławowi IX, a w 1466 oddane kolejnym lennikom – rodzinie von Eberstein. Już w XIV wieku miejscowość otoczona była murami miejskimi oraz posiadała kościół, w XV zaś zabudowę mieszczańską i ratusz. Poza murami zlokalizowane były najprawdopodobniej dwa przedmieścia przed bramami – stargardzką i nowogardzką. Źródłem dochodów ówczesnych mieszczan było rolnictwo, handel i drobne rzemiosło. W drugiej połowie XVI wieku właściciele wybudowali po południowo-zachodniej części miasta zamek. Z początkiem XVII wieku rozbudowano przedmieścia, powstały nowe budynki gospodarcze, a miasto liczyło około 1000 mieszkańców.
W wyniku epidemii cholery w 1625 roku liczba mieszkańców zmniejszyła się o połowę. Następnie, w latach 1628, 1638 i 1639 wybuchały pożary, które były przyczyną śmierci kolejnych osób oraz zniszczyły niemal całą zabudowę miasta. Od roku 1635 roku Ebersteinowie wydzierżawiali Maszewo Melchiorowi i Ewaldowi von Wedell. Po śmierci ostatniego potomka z rodziny von Eberstein, ich majątek przeszedł w ręce margrabiów brandenburskich. W 1664 roku Maszewo odkupiła Jadwiga Eleonora zu Wied, córka Georga Ebersteina, a po roku 1692 miasto wróciło ponownie do Brandenburgii.
W drugiej połowie XVII wieku liczba mieszkańców zaczęła wzrastać, odbudowywano też zabudowania mieszkalne i gospodarcze. W 1740 roku wybudowano szpital, w 1743 w okolicy miasta uruchomiono cegielnię. W latach 1784–1786, zlikwidowane zostały średniowieczne obwałowania, a fosa zasypana została ziemią. W latach 1821–1822 wybudowano nowy ratusz. W 1866 roku, w ramach prac związanych z budową nowych brukowanych dróg, podjęto decyzję o rozebraniu bram miejskich. Z początkiem XX wieku (1903) Maszewo zostało połączone z Goleniowem koleją żelazną, a w okolicach dworca kolejowego powstało nowe osiedle z gmachami użyteczności publicznej.
Armia Czerwona zajęła Maszewo 7 marca 1945 r., miasto uległo zniszczeniom w 30%. W rezultacie II wojny światowej miejscowość włączono do Polski. Dotychczasowa ludność Maszewa została wysiedlona do Niemiec. Wybudowano ośrodek zdrowia, dom kultury, powstała betoniarnia, zakład liczników elektrycznych, drobny przemysł spożywczy i odlewnia żelaza.
Kalendarium:
Kultura.
Placówkami kształtującymi życie kulturalne miasta są Ośrodek Kultury i Sportu oraz Biblioteka Publiczna.
Ośrodek Kultury i Sportu w Maszewie prowadzi szeroką działalność skierowaną do dzieci, młodzieży i dorosłych. Spośród organizowanych stałych zajęć należy wymienić: zajęcia taneczne m.in. nauka tańca Break Dance, zajęcia wokalno-muzyczne, naukę gry na instrumentach, koło plastyczne i ceramiczne.
Przy placówce działają m.in.:
Ośrodek jest organizatorem lub współorganizatorem imprez cyklicznych, takich jak: Dni Papieskie, Wystawa Twórców Nieprofesjonalnych, Dzień Edukacji Narodowej, Święto Niepodległości, Noc Świętojańska, ŚredniowieCzuj w Maszewie.
Biblioteka Miasta i Gminy Maszewo organizuje imprezy propagujące czytelnictwo, konkursy, zajęcia plastyczne, wystawy oraz spotkania autorskie. Według danych Głównego Urzędu Statystycznego księgozbiór biblioteki liczył w 2011 roku 15 810 woluminów.
Od 2011 roku w Maszewie ukazuje się kwartalnik – "Biuletyn Maszewski", samorządowe czasopismo informacyjne wydawane przez Urząd Miejski.
Oświata.
Na terenie miasta Maszewo działają publiczne placówki oświatowe, prowadzone przez gminne i powiatowe jednostki samorządu terytorialnego oraz placówki niepubliczne, prowadzone przez inne organa, np. osoby prywatne.
Gmina jest organem prowadzącym dla przedszkola i szkoły podstawowej w mieście Maszewo. Są to:
Placówką niepubliczną, działającą na terenie miasta jest Niepubliczne Przedszkole Iskierka.
Administracja.
Miasto jest siedzibą gminy miejsko-wiejskiej. Mieszkańcy Maszewa wybierają do swojej rady miejskiej 5 radnych (5 z 15). Pozostałych 10 radnych wybierają mieszkańcy terenów wiejskich gminy Maszewo. Organem wykonawczym jest burmistrz. Siedzibą władz jest ratusz przy placu Wolności.
Burmistrzowie Maszewa:
Mieszkańcy Maszewa wybierają parlamentarzystów z okręgów wyborczych z siedzibą komisji w Szczecinie, a posłów do Parlamentu Europejskiego z okręgu wyborczego nr 13.
Opieka zdrowotna.
Opiekę zdrowotną mieszkańcom zapewniają m.in.:
W mieście świadczą usługi także gabinety stomatologiczne i apteki.
Sport.
Na terenie miasta działają następujące kluby sportowe:
Bazę sportową miasta tworzy m.in. Hala Sportowa, działająca od 2011 roku, zawierająca boisko, siłownię, saunę, kawiarnię, pomieszczenia przystosowane do gry w tenisa stołowego i tenisa ziemnego.
W Maszewie organizowane jest od 2007 roku Kryterium Uliczne o Puchar Burmistrza Maszewa – impreza mająca na celu propagowanie kolarstwa.

</doc>
<doc id="421984" url="https://pl.wikipedia.org/wiki?curid=421984" title="Michał Grymuza">
Michał Grymuza

Michał Wacław Grymuza (ur. 24 października 1967) – polski gitarzysta, kompozytor, producent muzyczny, muzyk sesyjny. Członek Akademii Fonograficznej ZPAV.
Absolwent Wydziału Jazzu i Muzyki Rozrywkowej Akademii Muzycznej w Katowicach.
Na przełomie lat 80. i 90. grał w zespole Róże Europy, w 1993 roku wydał z zespołem Wniebowzięci płytę (o tej samej nazwie), w którym śpiewał i grał na gitarze. W latach 1994-1995 był gitarzystą Armii. Od 1995 roku jest członkiem Woobie Doobie.
Na liście artystów, z którymi współpracował lub współpracuje, znajdują się m.in. Edyta Górniak, Kasia Kowalska, Edyta Bartosiewicz, Kayah, Robert Chojnacki, Artur Gadowski, Małgorzata Ostrowska, Maciej Silski, Mafia.
Od 2008 roku gra w zespole Mono. W latach 2009-2011 członek formacji Ocean.
Dyskografia.
z Różami Europy:
z Armią:
z Woobie Doobie:
jako muzyk sesyjny / kompozytor / producent:

</doc>
<doc id="421997" url="https://pl.wikipedia.org/wiki?curid=421997" title="Krętek blady">
Krętek blady

Krętek blady (łac. "Treponema pallidum") – bakteria spiralna, względnie beztlenowa, wykazująca ruch, nie barwi się w metodzie Grama, ale zawiera lipopolisacharyd, więc zalicza się ją do bakterii Gram-ujemnych. Posiada od 6 do 14 skrętów, osiąga średnicę ok. 0,1-0,5 μm i długość od 5 do 15 μm. Jest obligatoryjnym pasożytem. Nie rośnie na podłożach hodowlanych, a w celu laboratoryjnego wyizolowania stosuje się dojądrowe szczepienie zwierząt laboratoryjnych (królików lub chomików).
Znanych jest pięć podgatunków: "T. pallidum pallidum" powodujący kiłę, "T. pallidum pertenue" powodujący frambezję, "T. pallidum carateum" będący przyczyną pinty, "T. pallidum trirocllium", który powoduje kiłę i pintę oraz "T. pallidum endemicum" wywołujący bejel.
Jest przyczyną choroby przenoszonej drogą płciową – kiły występującej tylko u ludzi. Inną drogą zarażenia jest przeniesienie choroby przez ciężarną matkę na płód. Takie dziecko może urodzić się z poważnymi wadami układu nerwowego i narządów.
Krętek blady jest bakterią wrażliwą na wahania temperatur, światło, wysychanie, związki chemiczne. Może zachowywać żywotność przez 24 h w soli fizjologicznej, a w surowicy krwi przez kilka dni.
Wrotami zakażenia są narządy płciowe. Po wniknięciu do organizmu szybko dostaje się do naczyń chłonnych i krwionośnych, skąd rozprzestrzenia się w organizmie.

</doc>
<doc id="422001" url="https://pl.wikipedia.org/wiki?curid=422001" title="Roger Wilson">
Roger Wilson

Roger B. Wilson (ur. 10 października 1948 w Boone County, Missouri) – amerykański polityk, działacz Partii Demokratycznej, gubernator stanu Missouri.
Pracował jako nauczyciel i dyrektor szkoły w Columbia (Missouri). Przez ponad 20 lat zasiadał w Senacie stanowym. W 1993 objął stanowisko zastępcy gubernatora Missouri; gubernatorem był w tym czasie demokrata Mel Carnahan. W październiku 2000, kilka miesięcy przed upływem kadencji gubernatorskiej, Carnahan zginął w wypadku lotniczym w czasie kampanii wyborczej do Senatu. Wilson został - do zakończenia kadencji Carnahana w styczniu 2001 - tymczasowym gubernatorem. Podjął w tym czasie decyzję o powołaniu wdowy po swoim poprzedniku, Jean Carnahan, na senatora - przepisy wyborcze w Missouri nie dopuszczają wykreślenia z listy wyborczej zmarłego kandydata, a wyborcy oddali większość głosów na Carnahana. 
W styczniu 2001 Wilson przekazał obowiązki gubernatora demokracie Bobowi Holdenowi. W sierpniu 2004 został wybrany przewodniczącym stanowych struktur Partii Demokratycznej w Missouri.

</doc>
<doc id="422005" url="https://pl.wikipedia.org/wiki?curid=422005" title="Wybory prezydenckie w Dżibuti w 2005 roku">
Wybory prezydenckie w Dżibuti w 2005 roku

Wybory prezydenckie w Dżibuti odbyły się 8 kwietnia 2005. Wybierano spośród kandydatów na urząd Prezydenta kraju na 6-letnią kadencję.
Frekwencja wyniosła 78,9%. Wybory wygrał Ismail Omar Guelleh (Ludowy Ruch na rzecz Postępu) 100% głosów ważnych (94,3% głosów oddanych).
Wybory zostały zbojkotowane przez główne ugrupowania opozycyjne – Unię na rzecz Zmiany Demokratycznej i Front na rzecz Przywrócenia Jedności i Demokracji. Główny potencjalny rywal Guelleha – Mohamed Daoud Chehem – wycofał się z wyścigu 10 marca, motywując to brakiem funduszy. Po zakończeniu głosowania rządzący od 1999 Guelleh wyraził żal, że opozycji „zabrakło odwagi dania wyborcom szansy wyboru między kilkoma kandydatami”. Jego partia sprawuje władzę w kraju nieprzerwanie od uzyskania niepodległości w 1977.

</doc>
<doc id="422007" url="https://pl.wikipedia.org/wiki?curid=422007" title="Komisarz Rex">
Komisarz Rex

Komisarz Rex (, ) – austriacko-niemiecko-włoski telewizyjny serial kryminalny emitowany w latach 1994–2004 w Austrii (sezony 1-10), oraz w latach 2008–2015 we Włoszech (sezony 11-18). Serial miał swoją premierę 10 listopada 1994 roku na austriackim kanale telewizyjnym ORF 1. Ostatni austriacki odcinek wyemitowano 19 października 2004 roku. Serial powrócił 29 stycznia 2008 roku na włoskim kanale Rai 2. Premiera szesnastego sezonu serialu odbyła się na polskim kanale TV4 7 stycznia 2014 roku.
W 1997 nakręcono również „Szczenięce lata komisarza Rexa” (), czyli perypetie małego Rexa, który już jako szczeniak trafia na bardzo złych ludzi i sam musi uporać się z przeciwnościami losu.
Fabuła.
Fabuła serialu, nacechowana dynamicznością oraz szczyptą komizmu, opowiada przygody tytułowego psa – owczarka niemieckiego o imieniu Reginald von Ravenhorst, znanego wszystkim pod pseudonimem Rex, który na początku pracował dla wiedeńskiej policji. Serial rozpoczyna się w momencie, gdy pierwszy właściciel Rexa traci życie w wyniku strzelaniny w centrum handlowym. Po pewnym czasie zyskuje nowego opiekuna, młodego policjanta Richarda Mosera. Z czasem Rex towarzyszy innym inspektorom w rozwiązywaniu kryminalnych zagadek. Gdy nadszedł czas emerytury Rexa, ten nie zgadzając się na zasłużony wypoczynek, trafia razem z Lorenzo Fabbrim do Rzymu, gdzie kontynuuje pracę policjanta.
Psy.
W latach produkcji serialu 1993-1999 rolę Rexa odgrywał pies Reginald von Ravenhorst (wzg. BJ).
Później rolę Rexa w serialu odgrywały psy o imionach Rhett Butler (nazwany na cześć głównego bohatera powieści "Przeminęło z wiatrem") i Henry, zaś ich trenerką była Teresa Ann Miller.
Ekipy policjantów.
Rexowi od lat towarzyszą różne grupy policjantów, z czasem zmieniające się. Policjanci zamieniali się nierównocześnie. Wiedeńskim funkcjonariuszom towarzyszył patolog dr Leo Graf (Gerhard Zemann - odcinki 1-118, 152), a rzymskim Katia Martelli.
Książki.
W języku niemieckim wydano kilka książek opartych na scenariuszu serialu:
Autor: Rainer Bernfeld
Autor: Ronja Willmes
Adaptacja.
Od 2011 roku tworzona jest polska wersja tego serialu pt. Komisarz Alex na antenie TVP1.

</doc>
<doc id="422012" url="https://pl.wikipedia.org/wiki?curid=422012" title="Wyolbrzymienie">
Wyolbrzymienie



</doc>
<doc id="422013" url="https://pl.wikipedia.org/wiki?curid=422013" title="August Schneider">
August Schneider

August Schneider (ur. 20 października 1851 w Lubinie, zm. 25 czerwca 1929 w Dreźnie) – niemiecki adwokat i notariusz, burmistrz Katowic.
Biografia.
Był synem urzędnika Sądu Rejonowego Heinricha E. Schneidera i wnukiem radnego Otto Heinricha Schneidera. Studiował we Wrocławiu prawo. W 1882 roku został wpisany na listę prawników przez Sąd Rejonowy w Mysłowicach, gdzie prowadził również własną kancelarię. 
W 1890 lub 1891 został wybrany burmistrzem Katowic. W 1902 roku został wybrany po raz kolejny, ale złożył dymisję. Za jego rządów w 1896 powstała pierwsza linia tramwajowa, w 1895 r. szpital, a w 1898 r. doprowadzono prąd z elektrowni w Chorzowie i rozpoczęto budowę kanalizacji.
Zasługi Schneidera uczczono nadaniem jego imienia jednej z głównych ulic miasta "August-Schneider-Straße" (obecnie ul. Adama Mickiewicza). 
Odznaczony Rote Adlerorden IV klasy i Königlicher Preußischer Kronenorden III klasy.

</doc>
<doc id="422014" url="https://pl.wikipedia.org/wiki?curid=422014" title="Race X">
Race X



</doc>
<doc id="422018" url="https://pl.wikipedia.org/wiki?curid=422018" title="Wybory parlamentarne w Kraju Basków w 2005 roku">
Wybory parlamentarne w Kraju Basków w 2005 roku

data: 17 kwietnia 2005 r.
do obsadzenia: 75 miejsc w Parlamencie Baskijskim (Eusko Legebiltzarreko/Parlamento Vasco) na 4-letnią kadencję
WYNIKI:
frekwencja 68,96%
do parlamentu nie weszły:
Wybory w Kraju Basków miały być swego rodzaju testem dla separatystycznego rządu Juana Ibarretxe (premier od 1999 r.). Można powiedzieć, że plebiscyt zakończył się porażką rządzącej koalicji EAJ-EA, która straciła w porównaniu z poprzednimi wyborami 4 mandaty – głównie na rzecz promadryckiej (EE) i separatystycznej (EHAK) lewicy. Rząd premiera Ibarretxe przedstawił Madrytowi plan nadania Krajowi Basków wyjątkowo rozległej autonomii. Rząd w Madrycie odmówił, po czym Ibarretxe zapowiedział przeprowadzenie referendum w tej sprawie (nielegalnego w świetle hiszpańskiej konstytucji). Baskowie przestraszyli się śmiałych planów swojego premiera. Ibarretxe u władzy zostanie, ale nie będzie miał już politycznego przyzwolenia na wdrażanie swego planu.

</doc>
<doc id="422019" url="https://pl.wikipedia.org/wiki?curid=422019" title="Boyne">
Boyne

Boyne () – rzeka w Irlandii. Ma długość ok. 112 km. Uchodzi do Morza Irlandzkiego.
12 lipca 1690 roku (1 lipca według kalendarza juliańskiego) roku nad Boyne rozegrała się bitwa wojny o angielską sukcesję.

</doc>
<doc id="422020" url="https://pl.wikipedia.org/wiki?curid=422020" title="Bernard Thévenet">
Bernard Thévenet

Bernard Thévenet (ur. 10 stycznia 1948 w Saint-Julien-de-Civry, Francja) – francuski kolarz szosowy. Dwukrotny zwycięzca Tour de France, znany szczególnie z faktu detronizacji pięciokrotnego zwycięzcy tego wyścigu - Eddy’ego Merckxa. Również dwukrotnie wygrywał w Dauphiné Libéré - w 1976 oraz 1977 roku.
Thévenet urodził się w rolniczej rodzinie w Burgundii. Został mistrzem Francji w kolarstwie juniorów. Po raz pierwszy wystartował w Tour de France w 1970 i wygrał górski etap kończący się w La Mongie. W 1972 na Tourze doznał ciężkiego upadku podczas zjazdu i miał czasową amnezję. Kiedy zaczął odzyskiwać pamięć, spojrzał na swoją koszulkę kolarską Peugeot i zastanawiał się, czy w ogóle jest możliwe, że jest kolarzem. Kiedy rozpoznał samochód swojej drużyny, wykrzyknął: "„Jadę w Tour de France!!!”". Odmówił przerwania wyścigu i cztery dni później wygrał etap na Mont Ventoux. Na Tourze w 1973 roku był ostatecznie drugi, za Luisem Ocaną, a w 1974 wycofał się z wyścigu z powodu choroby.
W 1975 Thévenet nagle zaatakował Merckxa na podjeździe pod Col d’Izoard. Merckx, który cierpiał na chroniczne bóle pleców oraz z powodu skutków złośliwego uderzenia z ręki kibica, próbował podjąć walkę, jednak stracił prowadzenie w klasyfikacji i już go nie odzyskał. Thévenet wygrał cały Tour, który po raz pierwszy w tym roku kończył się na Polach Elizejskich. Merckx, mimo walki do samego końca, był ostatecznie drugi, trzy minuty za Thévenetem. Francuz powiedział potem "„Nigdy nie widziałem drugiego takiego sportowca jak Merckx”".
Thévenet wygrał Tour po raz drugi i ostatni w 1977 roku. W tym samym roku wyniki jego testu dopingowego po Paryż-Nicea były pozytywne, a zimą przebywał w szpitalu z powodu dolegliwości wątrobowych, które wywiązały się w związku z długotrwałym stosowaniem sterydów. Zakończył karierę, przyznając się publicznie do brania sterydów (kortyzon) i jednocześnie wezwał sportowców do zaprzestania korzystania ze środków wspomagających.

</doc>
<doc id="422021" url="https://pl.wikipedia.org/wiki?curid=422021" title="Andrzej Piaseczny">
Andrzej Piaseczny

Andrzej Tomasz Piaseczny, znany także jako Piasek (ur. 6 stycznia 1971 w Pionkach) – polski piosenkarz, autor tekstów i osobowość telewizyjna.
Członek Akademii Fonograficznej ZPAV. W latach 1992–1997 wokalista zespołu Mafia, z którym wydał trzy albumy studyjne: "Mafia" (1993), "Gabinety" (1995) i "FM" (1996). Od 1998 artysta solowy, wydał dziesięć albumów studyjnych: "Piasek" (1998), "Popers" (2000), "Andrzej Piaseczny" (2003), "Jednym tchem" (2005), "15 dni" (2008), "Spis rzeczy ulubionych" (2009), "To co dobre" (2012), "Kalejdoskop" (2015), "O mnie, o tobie, o nas" (2017) i "50/50" (2021) oraz "W blasku światła" (2011) ze Stanisławem Sojką i "Zimowe piosenki" (2012) z Sewerynem Krajewskim, a także album koncertowy "Na przekór nowym czasom – live" (2009). Za sprzedaż albumów odebrał dwie podwójnie platynowe płyty, sześć platynowych i jedną złotą. Do jego największych przebojów należą piosenki: „Budzikom śmierć”, „Niecierpliwi” i „Prawie do nieba” (nagrane z Robertem Chojnackim), „Z głębi duszy”, „I jeszcze...”, „Chodź, przytul, przebacz”, „Rysowane tobie”, „Śniadanie do łóżka” i „Wszystko dobrze”.
Laureat czterech Superjedynek, Wiktora, Fryderyka, Telekamery i Eska Music Award. Zdobywca drugiego miejsca na Festiwalu Piosenki Krajów Nadbałtyckich w 1999. Reprezentant Polski w 46. Konkursie Piosenki Eurowizji w 2001.
W latach 1997–2010 grał Kacpra „Górniaka” Złotopolskiego w serialu TVP2 "Złotopolscy". Użyczył głosu jednej z postaci filmu animowanego "Magiczny miecz – Legenda Camelotu". Był kapitanem jednej z drużyn w programie "Bitwa na głosy" i trenerem w kilku edycjach "The Voice of Poland" i "The Voice Senior".
Obiektem zainteresowania mediów przez większość kariery Piasecznego jest jego życie prywatne. W 2021 publicznie oznajmił, że jest gejem, czym potwierdził pojawiające się w prasie sugestie na temat jego homoseksualnej orientacji.
Życiorys.
Wczesne lata.
Urodził się 6 stycznia 1971 w Pionkach, jest synem nauczycielki biologii i pracownika zakładów chemicznych. Ma dwoje rodzeństwa, starszego o cztery lata brata Krzysztofa i młodszą o dziewięć lat siostrę Barbarę. Będąc uczniem Szkoły Podstawowej nr 1 im. Stefana Żeromskiego w Pionkach, należał do szkolnego zespołu Cavatina, prowadzonego przez Janusza Górskiego, z którym uczestniczył w festiwalach piosenki harcerskiej.
Ukończył naukę w klasie o biologiczno-chemicznym Liceum Ogólnokształcącym im. Marii Dąbrowskiej w Pionkach, a po zdaniu matury w 1989 podjął studia na kierunku „wychowanie muzyczne” na Wydziale Pedagogicznym Wyższej Szkoły Pedagogicznej im. Jana Kochanowskiego w Kielcach, które ukończył w 1996. W trakcie studiów pracował na farmie w Szwecji oraz rozpoczął naukę gry na fortepianie, gitarze i flecie.
Lata 90..
W 1992 zwyciężył w Ogólnopolskim Młodzieżowym Przeglądzie Piosenki we Wrocławiu, dzięki czemu został zakwalifikowany do udziału w koncercie „Debiutów” na 29. Krajowym Festiwalu Piosenki Polskiej w Opolu. Wkrótce został wokalistą zespołu Mafia, z którym w listopadzie 1993 wydał pierwszy album studyjny, również zatytułowany "Mafia". W lutym 1995 wydał z Mafią album pt. "Gabinety". Pozostając członkiem Mafii, nawiązał współpracę z saksofonistą Robertem Chojnackim, który początkowo zaproponował mu napisanie tekstów do piosenek na jego debiutancki album, następnie – nagranie wersji demo utworów, a ostatecznie także właściwych partii wokalnych na płycie. Wydany w grudniu 1995 album pt. "Sax &amp; Sex" promowali utworami „Budzikom śmierć”, „Prawie do nieba” i „Niecierpliwi”, które stały się przebojami. Za album uzyskali certyfikat dwukrotnej platynowej płyty. Za nagranie piosenek z pierwszej płyty otrzymał honorarium w wysokości 7 tys. złotych. W ramach promocji albumu, w kwietniu i maju 1996 odbył trasę koncertową z Chojnackim. Mimo sukcesu komercyjnego płyty odmówił nagrań kolejnego albumu z Chojnackim i zakończył współpracę z muzykiem w atmosferze konfliktu wywołanego m.in. kwestiami finansowymi. Również w 1996 wydał z Mafią album pt. "FM", a w 1997 nagrał z zespołem piosenkę „Wolność w nas” na potrzeby ścieżki dźwiękowej do filmu Macieja Ślesickiego pt. "Sara". Wkrótce odszedł z Mafii, by kontynuować karierę solową.
W 1997 zaczął występować w roli Kacpra Złotopolskiego w serialu telewizyjnym TVP2 "Złotopolscy", w którym występował aż do zakończenia produkcji w 2010.
14 stycznia 1998 wydał debiutancki, solowy album pt. "Piasek", który promował singlami „Mocniej” i „Jeszcze bliżej”, notowanymi na listach przebojów Polskiego Radia, a także piosenką „Pogodniej (Złoty środek)”, wykorzystaną jako główny motyw muzyczny serialu TVP2 "Złotopolscy". Również w 1998 wydał singel „Wciąż bardziej obcy”, który nagrał z gościnnym udziałem Jana Borysewicza, a także „Jesteś blisko mnie” i „Znam drogę swą”, które nagrał z Natalia Kukulską na potrzeby polskiej wersji dźwiękowej filmu animowanego "Magiczny miecz – Legenda Camelotu". Także w 1998 premierę miała książka biograficzna "Piasek. O sobie samym", będąca wywiadem-rzeką z Piasecznym, który przeprowadziła Marta Szelichowska-Kiziniewicz. W 1999, reprezentując Polskę z piosenką „Jeszcze bliżej”, zajął drugie w finale Festiwalu Piosenki Krajów Nadbałtyckich w Karlshamn, a także otrzymał Nagrodę Publiczności.
Lata 2000–2009.
16 lutego 2000 wydał drugi solowy album studyjny pt. "Popers". W ramach promocji płyty zagrał koncert pod nazwą "Piasek i Przyjaciele" w Teatrze Polskim w Warszawie. W 2001 został wybrany wewnętrznie przez Telewizję Polską na reprezentanta Polski podczas 46. Konkursu Piosenki Eurowizji w Kopenhadze. 12 maja z piosenką „2 Long”, stworzoną z Robertem Chojnackim i Johnem Porterem, zajął 20. miejsce w finale konkursu. W trakcie występu miał na sobie futro, za które otrzymał tytuł najgorzej ubranego uczestnika konkursu. W 2002 nagrał utwór „Oj Kot”, który promował film kostiumowy Andrzeja Wajdy "Zemsta", a także był jednym z właścicieli gejowskiego klubu „Soho” w Krakowie.
10 listopada 2003 wydał trzeci solowy album studyjny, zatytułowany po prostu "Andrzej Piaseczny", który promował singlami „Szczęście jest blisko”, „Teraz płacz” i „Jedna na milion”. W 2004 zaśpiewał gościnnie w singlu Krzysztofa Krawczyka „Przytul mnie życie”, uczestniczył w sztafecie z ogniem olimpijskim podczas Letnich Igrzysk Olimpijskich w Atenach, zagrał Andrzeja w filmie "Trzymajmy się planu" i otrzymał tytuł „Zasłużony dla Miasta Pionki” podczas uroczystości z okazji 50-lecia nadania Pionkom praw miejskich. W 2005 wziął udział w nagraniach płyty pt. "Słowa", która zawierała piosenki skomponowane do wierszy Jana Pawła II. 3 września za piosenkę „Z głębi duszy” zdobył główną nagrodę Bursztynowego Słowika podczas Festiwalu w Sopocie. 19 września wydał kolejny album solowy pt. "Jednym tchem", za który odebrał certyfikat platynowej płyty. Również w 2005 pojawił się na kolejnym albumie Roberta Chojnackiego pt. "Saxophonic" oraz wystąpił w programie rozrywkowym "Arie z uśmiechem", podczas którego zaśpiewał dwie arie operetkowe: „Dziewczyno Ty moja” i „Usta milczą, dusza śpiewa” z Katarzyną Cerekwicką. W 2007 wystąpił podczas festiwalu TOPtrendy w Sopocie, wziął udział w recitalu Seweryna Krajewskiego pt. "Niebo z moich stron" podczas 44. Krajowego Festiwalu Piosenki Polskiej w Opolu oraz wystąpił gościnnie w 46. odcinku serialu "Niania".
7 kwietnia 2008 wydał kolejny solowy album studyjny pt. "15 dni", który nagrał z okazji 15-lecia działalności artystycznej. Na płycie umieścił najpopularniejsze piosenki w karierze oraz dwie premierowe kompozycje: „Komu potrzebny żal” i „15 dni”. Pod koniec marca 2009 wydał album pt. "Spis rzeczy ulubionych" z muzyką skomponowaną przez Seweryna Krajewskiego. Płytę promował singlem „Chodź, przytul, przebacz”, który został wyróżniony m.in. w programie muzycznym "Hit Generator". 30 listopada wraz z Krajewskim wydał wspólny album koncertowy pt. "Na przekór nowym czasom – live".
Lata 2010–2019.
W styczniu 2010 odebrał Telekamerę w kategorii "Muzyka", a miesiąc później – Złotego Dzioba za album pt. "Spis rzeczy ulubionych". Również w 2010 zagrał dyrektora szkoły w improwizowanym spektaklu telewizyjnym "Spadkobiercy", a w grudniu zakończono produkcję serialu "Złotopolscy", w którym występował od 1997. 15 kwietnia 2011 wspólnie ze Stanisławem Sojką wydał album pt. "W blasku światła", na którym znalazła się muzyka Sojki i Seweryna Krajewskiego ilustrująca poematy Karola Wojtyły. Również w 2011 został trenerem w pierwszej edycji programu rozrywkowego "The Voice of Poland".
23 stycznia 2012 wydał album pt. "To co dobre", który promował singlami: „To co dobre, to co lepsze” i „Z dwojga ciał”. Płyta dotarła do pierwszego miejsca listy OLiS. Również w 2012 zwyciężył z prowadzonym przez siebie chórem z Kielc w finale trzeciej edycji programu TVP2 "Bitwa na głosy" oraz nagrał z Sewerynem Krajewskim album pt. "Zimowe piosenki", który w dniu premiery uzyskała status platynowej płyty. W 2014 wystąpił jako gość muzyczny w finale pierwszej edycji programu telewizji Polsat "Dancing with the Stars. Taniec z gwiazdami".
Pod koniec marca 2015 wydał album pt. "Kalejdoskop", który nagrał z orkiestrą Metropole Orkest i który promował singlami: „Kalejdoskop szczęścia” i „O sobie samym”. Również 2015 ponownie został trenerem w "The Voice of Poland", zasiadając w gronie trenerów szóstej edycji programu. 5 marca 2016 był gościem muzycznym finału krajowych eliminacji do 61. Konkursu Piosenki Eurowizji, a w trakcie koncertu zaśpiewał piosenki „Kalejdoskop szczęścia” i „W świetle dnia” i przebój Edyty Bartosiewicz „Ostatni”. Jesienią 2016 zasiadł w gronie trenerów w siódmej edycji "The Voice of Poland".
W 2017 otrzymał tytuł „Honorowego Obywatela Miasta Pionki”, był jednym z trenerów w ósmej edycji "The Voice of Poland" i wydał album pt. "O mnie, o tobie, o nas". Jesienią 2018 współprowadził poranne pasmo "Twój dzień z Melo" w Meloradiu. W 2019 zasiadał w gronie trenerów w pierwszej polskiej edycji "The Voice Senior" oraz wystąpił z matką w jednym z odcinków reality show TVN "Starsza pani musi fiknąć".
Od 2020.
W sierpniu 2020 ogłoszono, że będzie jednym z trenerów w drugiej edycji "The Voice Senior", którą wyemitowano od stycznia do marca 2021. W 2021 prowadził audycję "50/50" w Meloradiu, wydał album pt. "50/50", którą promował singlami: „Przedostatni” i „Miłość”, zasiadł w jury w 12. edycji programu Polsatu "Dancing with the Stars. Taniec z gwiazdami" oraz został zwycięzcą tytułu Mężczyzna Roku w plebiscycie magazynu „Glamour”. W 2022 wydał piosenkę oraz teledysk „Ania” do filmu dokumentalnego "Ania" poświęconemu Annie Przybylskiej, w którym także wystąpił, poza tym ponownie był jurorem w programie "Dancing with the Stars. Taniec z gwiazdami", a z okazji 30-lecia telewizji Polsat nagrał utwór „30 lat minęło jak jeden dzień…” powstałego na bazie przeboju Andrzeja Rosiewicza „Czterdzieści lat minęło...” z 1975.
Życie prywatne.
W latach 90. XX wieku jego partnerką była Mirosława, z którą wziął udział w sesji zdjęciowej dla dwutygodnika „Viva!” i z którą wychowywał jej synów.
Preferencje seksualne Piasecznego były przez wiele lat przedmiotem plotek, w których pojawiały się sugestie o jego dawnym związku z Michałem Pirogiem, jednak przez lata wokalista unikał publicznych deklaracji w tej kwestii, a jego nieliczne wypowiedzi odnoszące się do metod działania ruchu LGBT spotkały się z krytyką polskich przedstawicieli tej społeczności. W maju 2021 przy okazji premiery płyty "50/50" w wywiadzie dla Radia Zet dokonał tzw. coming outu, stwierdzając że piosenka „Miłość”, której tekst nawiązuje do relacji między dwoma mężczyznami, jest piosenką o nim.
Deklaruje się jako osoba wierząca w Boga.
W 2022 został ambasadorem akcji „Wrocławski Rok Dobrych Relacji”, której celem było zwrócenie uwagi na narastający problem samotności wśród społeczeństwa.

</doc>
<doc id="422024" url="https://pl.wikipedia.org/wiki?curid=422024" title="Wybory prezydenckie na Cyprze Północnym w 2005 roku">
Wybory prezydenckie na Cyprze Północnym w 2005 roku

Data: 17 kwietnia 2005 r.
Do obsadzenia: urząd Prezydenta państwa na 5-letnią kadencję
Wyniki: frekwencja 69,58%
Nieuznawane przez nikogo poza Turcją państewko po raz pierwszy odnotuje zmianę na stanowisku swojego prezydenta. Z udziału w wyborach zrezygnował bowiem dotychczasowy szef państwa Rauf Denktaş. Wybrano aktualnego premiera Mehmeta Alego Talata (od 2004 r.), który zadeklarował dążenie do zjednoczenia z południową, grecką częścią wyspy i w ten sposób wejście w skład Unii Europejskiej.

</doc>
<doc id="422027" url="https://pl.wikipedia.org/wiki?curid=422027" title="Równanie Pitagorasa">
Równanie Pitagorasa



</doc>
<doc id="422031" url="https://pl.wikipedia.org/wiki?curid=422031" title="Hormony tropowe">
Hormony tropowe

Hormony tropowe – grupa hormonów wydzielanych przez komórki przedniego płata przysadki mózgowej, których zadaniem jest regulacja wydzielania innych hormonów.
Z kolei wydzielanie hormonów tropowych jest regulowane przez podwzgórze, które wydziela liberyny oraz zwrotnie przez hormony produkowane przez gruczoły dokrewne, które same regulują. Działa tutaj zasada ujemnego sprzężenia zwrotnego.
Na przykład hormon tyreotropowy (TSH) wydzielany przez przedni płat przysadki mózgowej wpływa na zwiększenie wydzielania hormonów tarczycowych – tyroksyny (T4), a także trójjodotyroniny (T3). Poza tym TSH wpływa na zwiększenie ukrwienia gruczołu tarczowego, a także taką przebudowę strukturalną pęcherzyków tarczycowych, która pozwala sprostać wymogom zwiększonej czynności hormonalnej.

</doc>
<doc id="422032" url="https://pl.wikipedia.org/wiki?curid=422032" title="Wybory parlamentarne na Niue w 2005 roku">
Wybory parlamentarne na Niue w 2005 roku

Wybory parlamentarne na Niue odbyły się 30 kwietnia 2005.
W wyborach do obsadzenia było 20 miejsc w Zgromadzeniu Niue ("Niue Fono Ekepule") na 3-letnią kadencję. 6 z nich jest wybieranych z listy krajowej, reszta zaś w 14 okręgach, z których każdy obejmuje jedną wieś.
30 kwietnia 2005 wybrano 20 kandydatów niezależnych, większość z nich należała do nieoficjalnej Ludowej Partii Niue (Niue People’s Party), którego przywódcą był premier Young Vivian.
W nowym parlamencie zasiadł ponownie premier Young Vivian. W głosowaniu przepadł natomiast dotychczasowy minister finansów Toke Talagi, krytykowany za nieudolne rozdzielanie pomocy humanitarnej po cyklonie Heta.

</doc>
<doc id="422034" url="https://pl.wikipedia.org/wiki?curid=422034" title="Jarosław Popowycz">
Jarosław Popowycz

Jarosław Popowycz, ukr. Ярослав Попович (ur. 4 stycznia 1980 w Kalinowie) – były ukraiński kolarz szosowy.
Popowycz był zawodowcem od 2002 roku. Początkowo jeździł w drużynie Landbouwkrediet-Colnago. W 2005 roku przeszedł do drużyny Discovery Channel, w barwach której wygrał wyścig Dookoła Katalonii. W roku 2008 ścigał się w Silence-Lotto, w 2009 w Astanie, a w latach 2010-2011 był zawodnikiem drużyny Team RadioShack. Ostatnie lata kariery spędził w amerykańskiej grupie Trek-Segafredo.
Przed przejściem na zawodowstwo Popowycz jeździł dla włoskiej drużyny Vellutex Zoccorinese. W tym czasie odniósł ponad 35 zwycięstw, między innymi Giro Regioni, dwukrotnie w Giro del Val d'Aosta oraz na mistrzostwach świata w kolarstwie szosowym juniorów w Portugalii w 2001 roku.

</doc>
<doc id="422035" url="https://pl.wikipedia.org/wiki?curid=422035" title="Arthur Dion Hanna">
Arthur Dion Hanna

Arthur Dion Hanna (ur. 7 marca 1928 w Pompey Bay, Acklins, zm. 3 sierpnia 2021 w Nassau) – bahamski polityk, minister, gubernator generalny w latach 2006–2010.
Od marca 1956 należał do Postępowej Partii Liberalnej. Z ramienia tej partii zasiadał w parlamencie w latach 1960–1992 oraz pełnił szereg funkcji ministerialnych, m.in. wicepremiera (1967–1984), ministra edukacji, ministra przemysłu i handlu, ministra spraw wewnętrznych, ministra finansów. W lutym 2006 objął stanowisko gubernatora generalnego, zastępując Ivy Dumont (od grudnia 2005 pełniącym obowiązki gubernatora był Paul Adderley). 14 kwietnia 2010 na stanowisku zastąpił go Arthur Foulkes.

</doc>
<doc id="422039" url="https://pl.wikipedia.org/wiki?curid=422039" title="Twierdzenie Fermata o sumie dwóch kwadratów">
Twierdzenie Fermata o sumie dwóch kwadratów

Twierdzenie Fermata o sumie dwóch kwadratów lub twierdzenie Girarda – twierdzenie teorii liczb głoszące, iż
lub w notacji algebraicznej:

</doc>
<doc id="422040" url="https://pl.wikipedia.org/wiki?curid=422040" title="Aerospike">
Aerospike

Aerospike – typ silnika rakietowego, zwany także silnikiem powietrznostożkowym. Cechuje się zachowaniem wydajności w szerokim zakresie wysokości. Wykorzystuje on specjalne zakończenie dyszy w kształcie stożka, która kompensuje spadek mocy silnika przy zmianie wysokości.
Zasada działania.
Typowy silnik rakietowy używa specjalnej osłony na dyszy, by odseparować strumień gazów od otaczającego powietrza, maksymalizując przy tym ich przyśpieszenie – a więc i ciąg silnika. Projekt tej osłony zależy jednak bardzo od wysokości, na której ma pracować silnik – na różnych wysokościach panuje różne ciśnienie powietrza. Silniki aerospike obchodzą ten problem przepuszczając strumień gazów wylotowych po krawędzi stożka aerospike, zamiast wyrzucać je przez mały otwór na środku dyszy (jak to ma miejsce w typowych silnikach rakietowych). Stożek aerospike służy w tym momencie jako jedna ze stron wirtualnej osłony, podczas gdy drugą tworzy samo powietrze przepływające wokół poruszającego się pojazdu. Przy zmianie wysokości zmienia się też ciśnienie powietrza, a więc i parametry wirtualnej osłony – silnik automatycznie dostosowuje się do wysokości. Wydajność takiego rozwiązania osiąga 90% wydajności tradycyjnego silnika rakietowego na wysokości, dla której ten drugi był zaprojektowany. Na wszystkich innych wysokościach, silnik aerospike wielokrotnie przewyższa parametrami silnik tradycyjny.

</doc>
<doc id="422041" url="https://pl.wikipedia.org/wiki?curid=422041" title="Socket 939">
Socket 939

Socket 939 jest podstawką dla procesorów AMD, wprowadzoną do użytku w komputerach domowych z procesorami serii K8 i K9. Została ona wycofana a jej następcą jest Socket AM2.

</doc>
<doc id="422044" url="https://pl.wikipedia.org/wiki?curid=422044" title="Wybory parlamentarne na Dominice w 2005 roku">
Wybory parlamentarne na Dominice w 2005 roku

Data: 5 maja 2005 r.
Do obsadzenia: 21 z 31 miejsc w Izbie Zgromadzenia (House of Assembly) na 5-letnią kadencję w okręgach jednomandatowych; pozostałe miejsca są obsadzane przez 9 mianowanych przez prezydenta senatorów i spikera
Wyniki:
do parlamentu nie weszły:
Maleńka karaibska wysepka nie była świadkiem zasadniczej zmiany na scenie politycznej. DLP premiera Skerrita zapewniła sobie kolejne 5 spokojnych lat rządów. Skerrit został premierem po śmierci poprzedniego szefa rządu Pierre’a Charlesa w styczniu 2004 r. Do tej pory był w jego gabinecie ministrem edukacji. Głównym osiągnięciem jego rządu była pomoc gospodarcza w wysokości 100 mln dolarów od Chin w zamian za zerwanie stosunków dyplomatycznych z Tajwanem. Głównym tematem kampanii była właśnie ta kwestia – UWP opowiadała się za wznowieniem relacji z Tajpej; była za to oskarżana przez polityków DLP o branie pieniędzy od Tajwańczyków. Do parlamentu nie weszła za to wchodząca w skład koalicji rządzącej DFP; jej lider nie będzie już zatem ministrem turystyki. DLP rządziła wyspą w latach 1961-1964 (jeszcze pod rządami królowej brytyjskiej – premier Edward LeBlanc), 1979-1980 (Oliver Seraphine) i od 2000 r. (Rosie Douglas, Pierre Charles i Roosevelt Skerrit).

</doc>
<doc id="422045" url="https://pl.wikipedia.org/wiki?curid=422045" title="Bonitacja (leśnictwo)">
Bonitacja (leśnictwo)

Bonitacja (z łac. "bonus" – dobry) – w leśnictwie, wskaźnik produkcyjnej zdolności siedliska. 
Najpraktyczniejszym sposobem określenia bonitacji drzewostanu jest porównanie jego wysokości z przeciętną wysokością drzewostanu wzorcowego danego gatunku w tym samym wieku, podaną w tablicach zasobności drzewostanów. Znajdują się tam wykresy zależności wysokości od wieku. Jako bonitację przyjmuje się z tablic tę wartość, przy której wysokość danego drzewostanu równa się wysokości drzewostanu wzorcowego w tym samym wieku. Tak określoną bonitację podaje się w opisie taksacyjnym.
W historii polskiego leśnictwa jako kryterium bonitacji proponowano również inne elementy taksacyjne drzewostanu:

</doc>
<doc id="422048" url="https://pl.wikipedia.org/wiki?curid=422048" title="Paul Adderley">
Paul Adderley

Paul Adderley (ur. 15 sierpnia 1928, zm. 19 września 2012) – Bahamski polityk.
W latach 1973-1984 pełnił funkcję ministra spraw zagranicznych, był również prokuratorem generalnym Bahamów (1973-1989). Od listopada 2005 do lutego 2006 czasowo pełnił obowiązki gubernatora generalnego Bahamów (po rezygnacji Ivy Dumont, a przed zaprzysiężeniem Arthura Diona Hanny).

</doc>
<doc id="422051" url="https://pl.wikipedia.org/wiki?curid=422051" title="Postulat Bertranda">
Postulat Bertranda

Postulat Bertranda (twierdzenie Czebyszewa, twierdzenie Bertranda-Czebyszewa) – twierdzenie w teorii liczb.
Twierdzenie.
Dla każdej liczby naturalnej formula_1 większej lub równej formula_2 istnieje przynajmniej jedna liczba pierwsza większa od formula_3 i mniejsza lub równa formula_4
lub
Własności.
Udowodniono również, że
Dla dowolnej liczby po prawej stronie nierówności istnieje „odpowiednia wartość”, którą można wpisać pod kwantyfikatorem.
Postulat Bertranda.
W 1845 roku Joseph Bertrand sformułował hipotezę, tzw. postulat Bertranda, że jeśli formula_11 jest liczbą całkowitą, to istnieje liczba pierwsza formula_12 taka, że formula_13. Powyższe twierdzenie jest słabszą wersją tej hipotezy.
Bertrand sprawdził swój postulat dla wszystkich liczb całkowitych z przedziału formula_14 W 1850 roku prawdziwości postulatu dowiódł Pafnutij Czebyszew.

</doc>
<doc id="422054" url="https://pl.wikipedia.org/wiki?curid=422054" title="Love. Angel. Music. Baby.">
Love. Angel. Music. Baby.

Love. Angel. Music. Baby – pierwszy solowy album muzyczny amerykańskiej wokalistki Gwen Stefani, nagrany w 2004 roku.
Płyta "Love. Angel. Music. Baby." została nominowana do nagrody Grammy w kategoriach: "Album of the Year" i "Best Pop Album". Album rozszedł się na świecie w ilości 7 mln egzemplarzy.
Od tytułu płyty została nazwana stworzona przez nią firma odzieżowa – "L.A.M.B.".

</doc>
<doc id="422056" url="https://pl.wikipedia.org/wiki?curid=422056" title="Wiadukt kolejowy w Bolesławcu">
Wiadukt kolejowy w Bolesławcu

Wiadukt kolejowy w Bolesławcu – obiekt inżynierii kolejowej nad rzeką Bóbr znajdujący się na terenie miasta Bolesławiec w województwie dolnośląskim. Wykonany został z piaskowca kredowego z kopalni w Dobrej. .
Historia.
W 1845 r. doprowadzono do Bolesławca kolej. W owym czasie prowadzone były już prace nad przedłużeniem linii w stronę Węglińca. Jedną z podstawowych prac, jaką należało wykonać, była przeprawa przez rzekę Bóbr. Do realizacji wybrano projekt pruskiego architekta Fryderyka Engelhardta Gansela. Pracę nad przeprawą rozpoczęto 18 czerwca 1844 roku. Przy budowie bezpośrednio prace wykonywało ponad 600 osób, a kolejnych 3200 było z budową związanych pośrednio. Budowa trwała dwa lata (budowę ukończono w lipcu 1846).
W 1945 r. wycofujący się z miasta Niemcy wysadzili centralne przęsło przeprawy. W 1947 roku ukończono odbudowę i przywrócono pełną przejezdność linii.
W sierpniu 2006 na wewnętrznych stronach filarów wiaduktu zamontowano 58 projektorów kompaktowych oświetlających obiekt.
W październiku 2009 zakończono remont generalny wiaduktu. Został wypiaskowany, jego konstrukcja została gruntownie odnowiona i poddana konserwacji. Poza tym wiadukt zyskał nową sieć trakcyjną, układ torowy, a pas kolejowy poszerzono z obu stron. Dzięki czemu umożliwiono kursowanie pociągów z prędkością 160 km/h.

</doc>
<doc id="422060" url="https://pl.wikipedia.org/wiki?curid=422060" title="TVP3 Kielce">
TVP3 Kielce

TVP3 Kielce (Telewizja Polska SA Oddział w Kielcach, do 2005 roku Świętokrzyski Ośrodek Regionalny TVP SA w Kielcach, dawniej TVP Kielce) – oddział terenowy Telewizji Polskiej obejmujący zasięgiem województwo świętokrzyskie z siedzibą główną w Kielcach. Sztandarowym programem TVP3 Kielce jest serwis informacyjny "Informacje".
Kanał TVP3 Kielce nadawany jest bezpłatnie w ramach ogólnopolskiego trzeciego multipleksu naziemnej telewizji cyfrowej (MUX 3). Dostępny jest również w sieciach kablowych oraz bezpłatnie w Internecie dzięki stronie internetowej TVP Stream i aplikacji TVP GO.
Historia.
Kielecka redakcja telewizyjna (do 1981 roku).
Za początek historii kieleckiej telewizji uznaje się powołanie w 1962 roku dziennikarza i operatora Karola Bieleckiego na stanowisko lokalnego korespondenta "Dziennika Telewizyjnego". Dwa lata później dołączył do niego drugi operator Jan Żurowski. W 1972 roku w strukturach Radia Kielce powstaje telewizyjna redakcja regionalna złożona z dwóch dziennikarzy (Jerzy Alukiewicz, Jan Goc) i operatora (Jan Żurowski). Materiały na taśmie filmowej były dostarczane do Warszawy autobusem PKS lub częściej pociągiem. Pierwszą siedzibą redakcji telewizyjnej był dworek przy ul. Świerczewskiego 34 (dziś Jana Pawła II). W 1975 roku, wraz z rozgłośnią radiową, redakcja została przeniesiona do nowego gmachu, wybudowanego specjalnie na potrzeby radia i telewizji przy ul. Związku Walki Młodych (dziś ul. Radiowej 1).
Redakcja telewizji od 1974 roku zaczęła podlegać ośrodkowi w Łodzi. Trzech dziennikarzy (Jerzy Alukiewicz, Jan Goc, Józef Wierzba) i dwóch operatorów (Bogdan Miler, Jan Żurowski) przygotowywali półgodzinny program lokalny, emitowany raz w tygodniu. Po 13 grudnia 1981 roku kielecka redakcja została najpierw zawieszona, a potem zlikwidowana. Lokalny program z Kielc i regionu powstawał w Telewizji Kraków. Kieleckie „okienko programowe” zlikwidowano na rzecz stałego udziału w codziennych emisjach "Kroniki". Nadajnik na Świętym Krzyżu podporządkowano Zakładowi Radiokomunikacji w Krakowie.
Lata 90. XX wieku.
W 1990 roku, po objęciu kierownictwa OTV w Krakowie przez Kazimierza Kutza, przywrócono status redakcji telewizyjnej w Kielcach. Składała się ona wówczas z dwóch dziennikarzy, tj. pracujących już wcześniej Jana Goca i Józefa Wierzby, i trzech pracowników technicznych – Zbigniewa Batorskiego, Jana Żurowskiego, Mariana Łyżwy. Nieco później do grona dziennikarzy dołączyli Edyta Ruszkowska i Zbigniew Łuczyński. Redakcja została wyposażona w profesjonalny sprzęt (kamerę U-matic, magnetowid, oświetlenie, mikrofon) i samochód (Polonez po przebiegu 100 tys. km). W tym czasie powstał cykl reportaży "Wieści spod Łysicy" pod redakcją Jana Goca.
W 1991 roku zespół wyprodukował ponad 500 różnorodnych materiałów (newsy, felietony, reportaże), wyemitowanych zarówno w programach regionalnych, jak i ogólnopolskich. Od 1993 roku w całotygodniowym trzygodzinnym programie krakowskim Kielcom wyznaczono 6 minut na bieżące informacje. Materiały nagrane w Kielcach do Krakowa nadal dostarczane były państwowymi środkami lokomocji, głównie pociągami. We wrześniu 1992 roku Polskie Radio Kielce wymówiło OTV Kraków dzierżawę pomieszczeń. W czerwcu 1993 roku redakcja przeniosła się do Domu Rzemiosła przy ul. Warszawskiej 34, gdzie pozostała do czerwca 2003 roku. Od 1994 roku teren obsługiwany przez redakcję kielecką zwiększył się o województwo radomskie aż po Warkę. W redakcji pracowało tylko dwóch zatrudnionych na stałe dziennikarzy, dwóch operatorów i dźwiękowiec. Powstało wiele materiałów, zwłaszcza reportaży historycznych dotyczących II wojny światowej i czasów powojennych. W 1996 roku nastąpił zasadniczy przełom w sposobie dostarczania informacji – Urząd Telekomunikacji w Kielcach użyczył swoich łączy do transmisji, dzięki czemu informacje były szybciej przekazywane do krakowskiej telewizji. Dwa lata później końcówka łączy została zainstalowana w redakcji. Wtedy też nastąpiła pierwsza kilkuminutowa bezpośrednia transmisja z Festiwalu Harcerskiego.
W 2000 roku województwo świętokrzyskie doczekało się oddzielnego serwisu informacyjnego emitowanego w Telewizji Kraków – "Kroniki Świętokrzyskiej." Początkowo emisja programu miała miejsce raz w tygodniu jako 10-minutowy program informacyjny nadawany w niedzielny poranek. Stopniowo zwiększano jednakże częstotliwość nadawania. Od września 2002 roku "Kronikę Świętokrzyską" nadawano od poniedziałku do piątku o godzinie 17.50 przez około 5–7 minut w 2 i 3 programie TVP. Od 1 maja 2004 roku "Kronikę" można było zobaczyć codziennie o 17:50 i 21:45.
Ośrodek Telewizji Polskiej w Kielcach.
28 lutego 2001 roku powołano Świętokrzyski Ośrodek Regionalny TVP SA w Kielcach podlegający oddziałowi terenowemu w Krakowie. Od czerwca 2003 roku TVP wynajmuje pomieszczenia Kieleckiego Centrum Kultury, gdzie mieści się redakcja i studio. 31 lipca 2003 roku ośrodek uruchomił nadajnik w centrum Kielc na ul. Targowej na osobnej częstotliwości, początkowo retransmitując jedynie program krakowskiego oddziału. 1 maja 2004 roku rozpoczęto nadawanie codziennego własnego programu; od poniedziałku do piątku program z Kielc trwał blisko 30 minut, a w soboty i niedziele 45 minut.
1 stycznia 2005 roku – zgodnie z Ustawą z dnia 2 kwietnia 2004 r. o zmianie ustawy o radiofonii i telewizji – utworzono Oddział Terenowy TVP SA w Kielcach, uniezależniając go tym samym od oddziału krakowskiego. W 2006 roku oddział otrzymał własny wóz satelitarny. W październiku 2006 roku Urząd Marszałkowski sprzedał TVP działkę o powierzchni 2281 m² przy ul. Ściegiennego 2, między Wojewódzkim Domem Kultury a stadionem piłkarskim Suzuki Arena. 6 października 2007 roku kielecki program zmienił nazwę na TVP Kielce i nadawał do 31 sierpnia 2013 roku w ramach pasm lokalnych TVP Info. 5 marca 2008 roku uruchomiono drugi nadajnik analogowy, tym razem na Świętym Krzyżu. 30 grudnia 2010 roku program lokalny TVP Kielce ostatni raz był retransmitowany na antenie Dwójki. 24 października 2011 roku uruchomiono nadajnik MUX 3 z programem TVP Kielce z obiektu SLR Kielce/Targowa.
Od 25 lutego 2013 roku program z Kielc można oglądać bezpłatnie w Internecie dzięki stronie internetowej i aplikacji TVP Stream. 7 marca 2013 roku, ruszyła strona Internetowego Teatru dla Szkół, której redaktorem naczelnym został Marek Mikos, ówczesny dyrektor TVP Kielce. 19 kwietnia 2013 roku odbyła się transmisja spektaklu "Dziadek do orzechów" w wykonaniu Kieleckiego Teatru Tańca, zrealizowana przez TVP Kielce. 17 czerwca 2013 roku o godzinie 6:00 nastąpiło wyłączenie emisji analogowej w województwie świętokrzyskim, przy jednoczesnym uruchamianiu nadajników cyfrowych MUX 3. Od 1 września 2013 roku do 2 stycznia 2016 roku program TVP Kielce był nadawany w TVP Regionalna. Od 1 stycznia 2015 roku "Informacje" TVP Kielce nadawane są ze zmodernizowanego studia telewizyjnego. 2 stycznia 2016 roku ośrodek w Kielcach powrócił do dawnej nazwy TVP3 Kielce, natomiast dwa dni później pojawiło się również dodatkowe pasmo śniadaniowe i popołudniowe.
Pierwsze symboliczne wbicie łopaty inaugurujące budowę na działce przy ul. Ściegiennego 2 miało miejsce 14 września 2021 roku, a ukończenie inwestycji, której koszt szacowany jest na ponad 28,5 miliona złotych, jest planowane na 2023 rok. Trójkondygnacyjna nowa siedziba ma posiadać 1600 metrów kwadratowych powierzchni użytkowej, na której znajdą się trzy studia (większe o powierzchni około 130 metrów kwadratowych, mniejsze – o powierzchni 75 metrów, a także dodatkowe na dachu siedziby pełniące rolę studia plenerowego), obszerny newsroom, sale konferencyjną oraz pomieszczenia biurowe i techniczne.
Od 14 lutego 2022 roku TVP3 Kielce można oglądać bezpłatnie dzięki aplikacji TVP GO dostępnej na systemach iOS i Android. 23 maja 2022 roku ze względu na zmianę standardu nadawania na DVB-T2/HEVC (nie dotyczyło to MUX 3 i MUX 8) w województwie świętokrzyskim uruchomiono dwa nowe nadajniki MUX 3, gdzie nadawany jest program TVP3 Kielce, oraz zwiększono moc emisji z dotychczasowych nadajników.
Nadajniki naziemne TVP3 Kielce.
Nadajniki analogowe wyłączone 17 czerwca 2013 roku.
"Opracowano na podstawie materiału źródłowego".
Nadajniki cyfrowe DVB-T MUX 3.
Wszystkie nadajniki położone są w województwie świętokrzyskim. 23 maja 2022 roku ze względu na zmianę standardu nadawania na DVB-T2/HEVC (nie dotyczyło to MUX 3 i MUX 8) w województwach łódzkim, małopolskim, opolskim, podkarpackim, śląskim, świętokrzyskim, w części województw lubelskiego i mazowieckiego, w pozostałej części wielkopolskiego oraz tzw. refarming, czyli zwolnienie kanałów telewizyjnych na potrzeby telefonii komórkowej, niektóre emisje przeniesiono na nowe częstotliwości, uruchomiono nowe albo zwiększono moc emisji z dotychczasowych nadajników.
Wyłączone nadajniki cyfrowe DVB-T MUX 3.
"Opracowano na podstawie materiału źródłowego".
Programy TVP3 Kielce.
Ramówka obejmuje m.in. programy informacyjne z regionu, publicystyczne, przyrodnicze, reportaże, transmisje z mszy świętych, transmisje sportowe oraz relacje z koncertów, spektakli i wystaw.
Programy własne (stan na lato 2022).
Programy informacyjne
Programy publicystyczne
Historia
Przyroda i ekologia
Nauka i edukacja
Kultura i sztuka
Wypoczynek i rekreacja
Reportaże
Religia
Programy sportowe
Dyrektorzy TVP3 Kielce.
"Opracowano na podstawie materiału źródłowego".

</doc>
<doc id="422061" url="https://pl.wikipedia.org/wiki?curid=422061" title="Choroba dziedziczna">
Choroba dziedziczna



</doc>
<doc id="422062" url="https://pl.wikipedia.org/wiki?curid=422062" title="Philippe de Courcillon">
Philippe de Courcillon

 Philippe de Courcillon, markiz de Dangeau (ur. 1638, zm. 1720) – francuski oficer, dyplomata, pamiętnikarz, poeta, wielki mistrz Połączonych Zakonów Św. Łazarza i NMP z Góry Karmel dworzanin króla Ludwika XIV
Urodził się 21 września 1638 w Chartres w rodzinie kalwińskiej (hugenockiej). Jako osoba dorosła nawrócił się na katolicyzm. Walczył po stronie Hiszpanów przeciwko Portugalczykom.
Był jednym z najświetniejszych dworzan króla Ludwika XIV. Był gubernatorem prowincji Touraine nad Loarą. W 1670 roku ożenił się z Françoise Morin, z którą miał dwie córki. Po jej śmierci w 1682 roku ożenił się z Sophie Marie, hrabianką Levestein (Löwenstein, urodzoną w 1664). Z tego związku miał jednego syna.
Jest najbardziej znany z pamiętnika, który rozpoczął w 1648 i pisał do śmierci. Pamiętnik ten jest niezwykłą kopalnią wiedzy o ówczesnych stosunkach na królewskim dworze i wśród francuskiej arystokracji. Oprócz tego pisał wiersze, które francuski monarcha przedstawiał jako własne. Zasłynął też jako gracz hazardowy, który pomagał swojemu szczęściu korzystaniem z rad matematyków, którzy obliczali dla niego prawdopodobieństwo wygranej w każdej z gier.
Był członkiem Akademii Francuskiej pod numerem krzesła 32, oraz honorowym członkiem Francuskiej Akademii Nauk.
W 1673 został wybrany wielkim mistrzem Połączonych Zakonów Św. Łazarza i NMP z Góry Karmel. Za jego kadencji doszło do istotnych reform w obu zakonach.

</doc>
<doc id="422063" url="https://pl.wikipedia.org/wiki?curid=422063" title="Tragic Kingdom">
Tragic Kingdom

Tragic Kingdom – trzeci album amerykańskiego zespołu rockowego No Doubt. Został wydany przez wytwórnię Trauma Records w 1995 r. 
W 2003 album został sklasyfikowany na 441. miejscu listy 500 albumów wszech czasów magazynu Rolling Stone. Album sprzedał się w ogromnym nakładzie - 16 mln płyt.

</doc>
<doc id="422064" url="https://pl.wikipedia.org/wiki?curid=422064" title="Ivy Dumont">
Ivy Dumont

Dame Ivy Leona Dumont, z domu Turnquest (ur. 2 października 1930 w Rose's) – działaczka polityczna Bahamów, minister, gubernator generalna.
Życiorys.
Z wykształcenia nauczycielka, od 1948 pracowała w sektorze edukacyjnym, dochodząc do stanowiska zastępcy dyrektora departamentu nauczania w Ministerstwie Edukacji i Kultury. W latach 1975-1978 była podsekretarzem w Ministerstwie Pracy i Użyteczności Publicznej. Działała w partii Narodowy Ruch Wolności, pełniąc funkcję sekretarza generalnego. Po zwycięstwie wyborczym Narodowego Ruchu Wolności w sierpniu 1992 została powołana w skład Senatu oraz mianowana ministrem zdrowia i ochrony środowiska; była jedną z trzech kobiet w gabinecie Huberta Ingrahama. W styczniu 1995 przeszła na stanowisko ministra edukacji, młodzieży i sportu, które zachowała po kolejnym zwycięstwie wyborczym Narodowego Ruchu Wolności w marcu 1997.
Odeszła z rządu w styczniu 2001 z zamiarem wycofania się z życia publicznego. W listopadzie 2001 przyjęła jednak nominację na tymczasowego gubernatora generalnego po rezygnacji Orville Turnquesta. Była pierwszą kobietą na tym stanowisku. W styczniu 2002 została zatwierdzona jako pełnoprawny gubernator generalny; funkcję pełniła do listopada 2005. Po jej rezygnacji tymczasowo zastąpił ją Paul Adderley, a ostatecznie nowym gubernatorem został 1 lutego 2006 Arthur Dion Hanna.
Została m.in. odznaczona komandorią Orderu Św. Michała i Św. Jerzego.

</doc>
<doc id="422071" url="https://pl.wikipedia.org/wiki?curid=422071" title="Linda Perry">
Linda Perry

Linda Perry (ur. 15 kwietnia 1965 w Springfield) – amerykańska piosenkarka, kompozytorka, autorka tekstów i producentka. Jest córką portugalskiego inżyniera i brazylijskiej modelki. Najbardziej znana z udziału w zespole muzycznym 4 Non Blondes, jest założycielką dwóch wytwórni płytowych i stała się znaną producentką i twórczynią piosenek odpowiedzialną za hity wielu piosenkarek, m.in. Gwen Stefani, P!nk ("Get the Party Started"), Christiny Aguilery ("Beautiful"). Jest także odpowiedzialna za albumy Courtney Love i Kelly Osbourne, a także za debiut Jamesa Blunta, współpracowała z Grace Slick. Otwarcie przyznaje, że jest lesbijką.
Życiorys.
Czasy 4 Non Blondes.
Po pewnym czasie występowania jako piosenkarka w klubach i kawiarniach Bay Area (San Francisco) w 1990 roku została zwerbowana do zespołu 4 Non Blondes przez jego założycielkę, Christę Hillhouse. Po kilku latach lokalnych występów i negocjacji z różnymi wytwórniami muzycznymi, w końcu zespół podpisał kontrakt z Interscope Records i wydał debiutancki album "Bigger, Better, Faster, More!" pod koniec 1992 roku. Album, na którym Linda była wokalistką i główną kompozytorką, okazał się wielkim sukcesem, a singel "What's Up?" stał się hitem.
W 1994 roku Linda Perry wystąpiła wraz z Juilliard Orchestra i członkami The Who, wykonując piosenkę "Dr. Jimmy", co zostało uwiecznione na live albumie "A Celebration: The Music of Pete Townshend and The Who".
W 1995 roku Linda opuściła zespół po różnicy zdań co do kształtu nowego albumu. Ona chciała aby był bardziej eksperymentalny, podczas gdy reszta zespołu chciała pójść śladami komercyjnego sukcesu "Bigger, Better, Faster, More!". Nagrali wspólnie jeszcze jedną piosenkę, było to "Misty Mountain Hop" Led Zeppelin na tribute album "Encomium".
Kariera solowa.
Jako że kontrakt z Interscope Records nie został wypełniony, wytwórnia (z oporem) zezwoliła Lindzie na nagranie płyty solowej, nalegając jednak na własny wybór producenta. Producentem został Bill Bottrell i członkowie Tuesday Night Music Club, którzy wcześniej wyprodukowali debiut Sheryl Crow, co okazało się sukcesem. W 1996 wydany został debiutancki album solowy Lindy Perry, zatytułowany "In Flight", który był nastrojowy, dojrzały i zupełnie inny od brzmienia 4 Non Blondes. Otrzymał bardzo dobre recenzje wśród krytyków, jednak zupełnie się nie sprzedał, prawdopodobnie z powodu braku promocji ze strony Interscope. Perry promowała płytę za własne pieniądze, włączając w to występ w Howard Stern Show (uczestniczyła w "lesbijska randka na telefon" i zagrała "What's Up?"). Prowadziła także "Bammies" ("Bay Area Music Awards") w 1997 i 1998 roku.
W 1997 roku zajęła się dwoma nowymi przedsięwzięciami, wyprodukowała film "Pink as The Day She Was Born", w którymi wystąpili m.in. Les Claypool z zespołu Primus i komik Margaret Cho. Linda była niezadowolona z tego, co sama doświadczyła w biznesie muzycznym, więc założyła swoją własną wytwórnię muzyczną o nazwie Rockstar Records, której głównym celem było wydanie albumu jej ukochanego zespołu Stone Fox. Przy okazji podpisała kontrakt z lokalnym zespołem z San Francisco – 2 Lane Blacktop. W 1998 roku Perry wystąpiła w CNN w programie o tym jak niezależni artyści eliminują wielkie wytwórnie.
W 1999 roku wydała swój kolejny solowy album "After Hours", tym razem w swojej wytwórni Rockstar Records. Przez resztę roku występowała promując swój album wraz z basistką Christą Hillhouse ze swojego dawnego zespołu 4 Non Blondes i perkusistką Claudią Page.
W 2001 roku Linda powróciła do muzyki i występu. Stworzyła nowy materiał z nadzieją na podpisanie kontraktu z dużą wytwórnią. Postanowiła pójść tą drogą ponieważ jako artystka niezależna spędzała więcej czasu w biurze zamiast na scenie. Przez ten czas napisała wiele piosenek, z czego dwie ("Beautiful" i "Cruz") zostały nagrane przez Christinę Aguilerę i zamieszczone na przebojowym albumie "Stripped". W 2001 roku Linda kończyła większość swych występów utworem "Beautiful", piosenką która miała być jej własnym hitem pozwalającym na powrót.
W 2002 roku wystąpiła w Knitting Factory w Los Angeles, gdzie zagrała set swoich utworów i set coverów Led Zeppelin. Na występie zjawiło się mnóstwo fanów i krytyków, którzy byli świadkami jak P!nk śpiewa z nią "Lonely Girl" i Christina Aguilera debiutuje w utworze "Beautiful". Linda wystąpiła także na imprezie charytatywnej zorganizowanej przez DKNY w Los Angeles, gdzie wraz ze Slashem zaprezentowała "Whole Lotta Love" Led Zeppelin.
W 2005 roku Linda wystąpiła pierwszy raz od roku 2002, na Sundance Film Festival. Podpisała także kontrakt z niezależną wytwórnią Kill Rock Stars, która w październiku wydała reedycję jej debiutanckiego albumu "In Flight". Reedycja w nowej oprawie graficznej zawiera teledyski do "Fill Me Up" i "Freeway". W ramach promocji płyty Linda wystąpiła na trzech koncertach na zachodnim wybrzeżu z Sierrą Swan jako supportem.
Linda jako producentka, kompozytorka i autorka tekstów.
Początki tego aspektu jej kariery wiążą się P!nk, która zadzwoniła do niej w poszukiwaniu pomocy producenckiej i w pisaniu piosenek na swój drugi album. Linda pomogła napisać i wyprodukować większą część albumu "M!ssundaztood" wydanego w 2001 roku, który okazał się wielkim sukcesem. Na płycie znalazły się utwory w całości napisane przez Lindę: "Get the Party Started" i "Lonely Girl". Pozwoliło to wrócić jej do show biznesu jako jednej z najlepszych producentek w branży.
Po sukcesie z P!nk, następnym dużym osiągnięciem było napisanie jednego z największych przebojów Christiny Aguilery - "Beautiful". Od tamtej pory Linda współpracowała z wieloma artystami, m.in. Jewel, Courtney Love, Gwen Stefani, Blaque, Sugababes, Lillix, Robbie Williams, Melissa Etheridge, Sierra Swan, Solange Knowles, Gavin Rossdale, Juliette and the Licks, Lisa Marie Presley, Fisherspooner, Unwritten Law, L.P., Kelly Osbourne, Vanessa Carlton, James Blunt, Ben Jelen, Enrique Iglesias i Alicia Keys.
W 2002 roku na albumie Faith Hill znalazła się piosenka napisana wspólnie przez Lindę Perry i P!nk. Wraz z aktorką Giną Gershon napisała piosenkę "StupidStar" do filmu "Prey for Rock and Roll". Z artystą L.P. napisała "The Darkside".
W 2003 roku otrzymała dwie nagrody ASCAP (American Society of Composers, Authors, and Publishers), a także była nominowana do Grammy w kategorii "Song of the Year" za piosenkę "Beautiful".
Przez większość 2004 roku Linda pozostawała poza blaskiem reflektorów. Wystąpiła z Camp Freddy w Los Angeles. W tym samym roku światło dzienne ujrzał debiut solowy Courtney Love "America's Sweetheart", w powstawaniu którego w dużym stopniu uczestniczyła Linda. Pomimo że album został przyćmiony wybrykami Courtney, Perry została doceniona zarówno przez prasę i Courtney.
Na europejskim wydaniu DVD Britney Spears "In the Zone" jako bonus pojawiła się piosenka "Girls &amp; Boys", która początkowo miała być dla P!nk. Utwór pokazał zapędy Lindy w stronę dźwięków inspirowanych electroclashem. Współpracowała także z zespołem Fisherspooner przy kilku utworach na ich nowy album.
Jest współtwórczynią kilku piosenek na debiutancką płytę Gwen Stefani "Love. Angel. Music. Baby.", m.in. pierwszego singla promującego album "What You Waiting For?".
Jej nowa wytwórnia Custard Records wydała dwoje nowych artystów: Sunshine i Jamesa Blunta. Debiut Blunta okazał się wielkim sukcesem. Linda wyprodukowała piosenkę "No Bravery" i zagrała w niej na gitarze.
Rok zakończyła współtworząc "Save Me" dla zespołu Unwritten Law, co poskutkowało oczekiwaniem publiczności na nowy album grupy.
W 2005 roku na rynku pojawiła się nowa płyta Kelly Osbourne, napisana i wyprodukowana przez Lindę. Napisała też kilka piosenek dla Enrique Iglesiasa.
W sierpniu 2006 roku ukazała się nowa płyta Christiny Aguilery "Back to Basics", na której znalazło się wiele utworów, które Linda napisała razem z Christiną (prawie wszystkie z drugiego CD); jest też jedną z producentów albumu. Napisała także po kilka piosenek na płytę Vanessy Carlton "Heroes and Thieves", na solowy album Sierry Swan "Ladyland" oraz na jeszcze nie wydany album Courtney Love "How Dirty Girls Get Clean", który także wyprodukowała. Jest też producentką nowych albumów Bena Jelena i Skin. Współpracowała także z Kelis, Dixie Chicks (utwór "Voice Inside My Head"), The Format ("Dead End") i Goapele ("Darker Side of The Moon") na ich nowych albumach.

</doc>
<doc id="422073" url="https://pl.wikipedia.org/wiki?curid=422073" title="Norman E. Borlaug">
Norman E. Borlaug



</doc>
<doc id="422074" url="https://pl.wikipedia.org/wiki?curid=422074" title="Jens Voigt">
Jens Voigt

Jens Voigt (ur. 17 września 1971 w Grevesmühlen) – niemiecki kolarz szosowy.
Voigt, który w młodości trenował razem z Janem Ullrichem, jeszcze jako amator wygrał w 1994 Wyścig Pokoju. W 1997 rozpoczął zawodową karierę w małej czeskiej drużynie "ZVVZ Giant", po czym zmienił team w 1998 na francuski Crédit Agricole. Tam pokazał się jako kolarz wszechstronny. Również w swojej kolejnej (od 2004) drużynie – Team CSC, prowadzonej przez Bjarne Riisa, odnosił wiele sukcesów. Obecnie jest zawodnikiem grupy RadioShack-Nissan.
W 1999, 2004 oraz trzykrotnie z rzędu w latach 2007–2009 Jens Voigt wygrał trzyetapowe Critérium International, natomiast w 2000, 2001 i 2004 wygrał łączną klasyfikację w Bayern Rundfahrt. Swoje umiejętności w jeździe na czas pokazał zwyciężając w Grand Prix des Nations w 2001.
W swoim kraju Voigt jest znany przede wszystkim ze swojej jazdy na Tour de France. Tam pokazał swój agresywny i ofensywny styl jazdy; wielokrotnie podejmował długie ucieczki, aby rozstrzygnąć etap z korzyścią dla siebie. Mimo że często jego próby kończą się niepowodzeniem, jest lubiany przez kibiców za wolę walki.
Na Tour de France w 2001 odniósł swoje pierwsze i długo oczekiwane etapowe zwycięstwo w tym wyścigu, co dało mu także możliwość noszenia żółtego trykotu lidera przez jeden dzień.
Na 9. etapie Tour de France 2005 prowadzącym z Gérardmer do Miluzy zajął trzecie miejsce i odebrał Armstrongowi żółtą koszulkę, uzyskując 2 minuty 18 sekund przewagi nad Amerykaninem, który jednak już na kolejnym etapie odebrał Voigtowi radość jazdy w koszulce lidera. Na 11. etapie z Courchevel do Briançon nie zmieścił się w limicie czasu z powodu kaszlu i gorączki i został wycofany z wyścigu.
Na początku 2006 wygrał w Niemczech plebiscyt na najlepszego niemieckiego sportowca roku 2005.
W 2008 wygrał jubileuszowy 65. Tour de Pologne, zapewniając sobie zwycięstwo końcowe dzięki doskonałej jeździe na przedostatnim etapie do Zakopanego.
W 2009 na trasie 16. etapu Tour de France 2009 uległ wypadkowi. Podczas stromego zjazdu stracił równowagę i upadł na twarz. Z ciężkimi obrażeniami głowy oraz złamanym prawym obojczykiem został przetransportowany śmigłowcem do szpitala w Grenoble.
18 września 2014 pobił rekord w jeździe godzinnej, pokonując 51 110 m.

</doc>
<doc id="422076" url="https://pl.wikipedia.org/wiki?curid=422076" title="Norman Ernest Borlaug">
Norman Ernest Borlaug



</doc>
<doc id="422078" url="https://pl.wikipedia.org/wiki?curid=422078" title="Badanie cytologiczne">
Badanie cytologiczne

Badanie cytologiczne, czyli tzw. rozmaz szyjkowy (określenia potoczne "cytologia", „test "Pap"”, "wymaz") – technika diagnostyczna w ginekologii, polegająca na pobraniu rozmazów z pochwowej części szyjki macicy. Badanie to pozwala na wykrycie wczesnej postaci raka szyjki macicy w stadium przedklinicznym, czyli bezobjawowym. Badanie zostało niezależnie wynalezione w latach dwudziestych XX wieku przez Jeorjosa Papanikolaua oraz Aurela Babeșa i nazwane na cześć Papanikolaua „test "Pap"” („metoda "Babeş-Papanicolaou"” w Rumunii).
Częstość wykonywania badania.
Badanie powinno być wykonywane u każdej współżyjącej kobiety raz w roku przez pierwsze 4 lata, a następnie nie rzadziej niż co 3 lata. U kobiet powyżej 25 roku życia zaleca się regularne badanie co 2-3 lata. Pozwala to na wykrycie choroby w stadium przednowotworowym lub wczesnego rozwoju, co może zapewnić pełne wyleczenie.
U kobiet z czynnikami wysokiego ryzyka wystąpienia raka szyjki macicy (np.: w przypadku obniżonej odporności immunologicznej lub infekcji wirusowych spowodowanych przez wirusy HPV o wysokiej onkogenności) badania należy powtarzać częściej.
Interpretacja.
Ocena stanu zdrowia pacjentki dokonywana jest na podstawie obecności w rozmazie komórek nienabłonkowych (erytrocytów, limfocytów, komórek zapalnych, martwiczych oraz resztek cytoplazmy) – tzw. tła rozmazów.
Aktualnie w interpretacji badania powinno się stosować klasyfikację według systemu Bethesda, aczkolwiek z powodu rozpowszechnienia i prostej struktury system Papanicolaou nie wyszedł z użycia. Prawidłowy wynik badania cytologicznego powinien zawierać wyniki badania w obu tych systemach. Należy jednak pamiętać, że jest to badanie przesiewowe umożliwiające określenie ryzyka wystąpienia raka szyjki macicy, dlatego nie należy interpretować go jako pewnego rozpoznania o nowotworze.

</doc>
<doc id="422079" url="https://pl.wikipedia.org/wiki?curid=422079" title="Uplink">
Uplink

Uplink (z ang. „łącze w górę”) – w komunikacji radiowej jest to pasmo częstotliwości, na którym urządzenia końcowe (terminale) nadają sygnał radiowy do odbiorników będących elementami infrastruktury telekomunikacyjnej (takich jak anteny stacji naziemnej telefonii komórkowej, anteny satelitów itd.). Ponieważ takie odbiorniki zwykle znajdują się na wyższej wysokości niż nadajnik (w tym przypadku np. telefon komórkowy), przyjęło się komunikację taką nazywać „w górę”.
Na przykład systemach telekomunikacji komórkowej GSM 1800 (jednym z wariantów systemu GSM, gdzie pasmo jest podzielone na dwa zakresy: "uplink" – do nadawanie od terminala (telefonu komórkowego) do stacji bazowej i "downlink" – do nadawania w przeciwnym kierunku), "uplink" definiowany jest jako zakres 1710-1785 MHz, w którym dostępne są 374 częstotliwości, rozłożone co 200 kHz.

</doc>
<doc id="422081" url="https://pl.wikipedia.org/wiki?curid=422081" title="Downlink">
Downlink

Downlink (z ang. „łącze w dół”) – w komunikacji radiowej jest to pasmo częstotliwości, na którym nadajniki zlokalizowane na masztach radiowych, satelitach lub innych elementach infrastruktury telekomunikacyjnej transmitują dane do urządzeń końcowych (odbiorczych).
Na przykład systemach telekomunikacji komórkowej GSM 1800 (jednym z wariantów sieci GSM, gdzie pasmo jest podzielone na dwa zakresy: "uplink" – do nadawanie od terminala do stacji bazowej i "downlink" – do nadawania w przeciwnym kierunku), pasmo "downlink" jest definiowane jest jako zakres 1805–1880 MHz, w którym dostępne są 374 częstotliwości, rozłożone co 200 kHz.
Pojęcie "downlink" występuje w kontekście transmisji radiowej prowadzonej na dwóch oddzielnych częstotliwościach („w górę” i „w dół”). Systemy, które realizują dostęp do sieci w ten sposób nazywa się systemami FDD (ang. "frequency division duplex"). Alternatywnym sposobem jest wykorzystanie tego samego pasma do transmisji w górę i w dół (takie podejście przyjęły m.in. systemy TDD – ang. "time division duplex").

</doc>
<doc id="422082" url="https://pl.wikipedia.org/wiki?curid=422082" title="Gavin Rossdale">
Gavin Rossdale

Gavin McGregor Rossdale (ur. 30 października 1965 Kilburn) – angielski muzyk, znany jako wokalista i gitarzysta zespołu rockowego Bush, a także aktor.
Życiorys.
Wczesne lata.
Urodził się w Kilburn w Londynie jako syn Barbary Stephan (z domu Bowie) i lekarza Douglasa Rossdale. Jego matka urodziła się w Szkocji, a rodzice jego ojca byli pochodzenia rosyjskiego i żydowskiego, nazwisko rodu początkowo miało Rosenthal. Jego rodzice rozwiedli się, gdy miał jedenaście lat i był wychowywany głównie przez ojca i ciotkę. Jego matka ponownie wyszła za mąż i przeniosła się do Tampa na Florydzie. Wychowywał się z dwiema siostrami: starszą Lorraine i młodszą Sorayą. Jego przyrodnia siostra Georgina Rossdale-Smith została lekarką.
Rossdale nauczył się grać na gitarze basowej z chłopakiem siostry Lorraine, który był w zespole zwanym Nobodyz. W wieku 17 lat porzucili szkołę Westminster School i założyli zespół o nazwie Midnight.
Kariera.
W 1991 roku Rossdale przeniósł się do Los Angeles, gdzie w ciągu 6 miesięcy mieszkał i gdzie mógł i pracował w niepełnym wymiarze godzin, w tym jako asystent produkcji wideo. Spędził trochę czasu w Nowym Jorku przed powrotem do Anglii, gdzie zetknął się z przyszłym menedżerem Dave'em Dorrellem (MARRS), którego wcześniej spotkał się w Los Angeles. W 1992 Rossdale stworzył Future Primitive. Latem 1994 roku zespół zmienił nazwę na Bush i wydał album "Sixteen Stone" ("Szesnaście kamieni").
Gavin Rossdale stał się znany przede wszystkim z wieloletnich występów w zespole rockowym Bush, w którym śpiewał i grał na gitarze. Po odejściu z zespołu w 2002 roku, przez osiem lat (w latach 2004-2006) był wokalistą i gitarzystą grupy Institute, a później rozpoczął karierę solową. Podczas wykonywania solo, Gavin nagrywał utwory ze swojej obszernej biblioteki muzycznej.
W 2006 Rossdale został sklasyfikowany na 75. miejscu listy 100 najlepszych wokalistów wszech czasów według Hit Parader.
W 2010 muzyk wystąpił gościnnie na płycie grupy Apocalyptica pt. "7th Symphony".
W filmie "Constantine" (2005) u boku Keanu Reevesa i Rachel Weisz zagrał Baltazara. Wziął też udział w komedii Bena Stillera "Zoolander" (2001), filmie dokumentalnym "Burmistrz Sunset Strip" ("Mayor of the Sunset Strip", 2004), "Czarna książeczka" ("Little Black Book", 2004) z Julianne Nicholson, "Gra ich życia" ("The Game of Their Lives", 2005), "How to Rob a Bank" (2008) i "Bling Ring" ("The Bling Ring", 2013). W jednym z odcinków serialu kryminalnego CBS "Zabójcze umysły" ("Criminal Minds") – pt. „The Performer” (2009) pojawił się jako gwiazdor rocka Paul Davies, który zaczyna być alter ego wampira Dante, a jego muzyka jest zaangażowana w ciąg krwawych morderstw. Wystąpił też w piątym sezonie ósmym odcinku serialu USA Network "Tożsamość szpiega" ("Burn Notice") i jako Johnny Moreau w setnym odcinku "Hawaii Five-0" w listopadzie 2014.
Życie prywatne.
W swojej autobiografii "Take It Like A Man" (1995), Boy George napisał, że ok. 1982 Rossdale miał związek z Peterem Robinsonem, znanym również jako „Marilyn”. Rossdale początkowo zaprzeczył historii, ale w 2003 Robinson zadedykował Rossdale’owi CD „Hold on Tight” ("Trzymaj się mocno"), powołując się na „lata naszej namiętnej relacji” oraz gościnne zdjęcia razem na okładce. Później obaj opowiadali bardziej otwarcie o ich związku, Robinson potwierdził w 2009, że byli „razem pięć lat” w 1980, Robinson później nazwał Rossdale „miłością swojego życia”. Z nieformalnego krótkotrwałego związku z brytyjską projektantką mody Pearl Lowe ma córkę Daisy (ur. 1989).
W 1995 poznał Gwen Stefani, wokalistkę zespołu punk No Doubt, gdy był w trasie z formacją Bush. Wzięli ślub 14 września 2002. Mają trzech synów: Kingstona Jamesa McGregora (ur. 26 maja 2006), Zumę Nestę Rocka (ur. 21 sierpnia 2008) i Apolla Bowiego Flynna (ur. 28 lutego 2014). 8 kwietnia 2016 doszło do rozwodu.

</doc>
<doc id="422084" url="https://pl.wikipedia.org/wiki?curid=422084" title="Komórka Walkera">
Komórka Walkera

Komórka Walkera – komórka termiczna wzdłuż równika wywołana (a może powodująca) różnicą temperatur pomiędzy zachodnim Pacyfikiem (tzw. ciepłym basen) i wschodnim Pacyfikiem. Obecnie uważa się, że cyrkulacja Walkera opisuje inne komórki równikowe, np. w tropikalnym Oceanie Indyjskim.
Komórkę Walkera opisał jako pierwszy brytyjski meteorolog Gilbert Walker. Wiatry pasatowe są częścią komórki Hadleya i komórki Walkera.

</doc>
<doc id="422086" url="https://pl.wikipedia.org/wiki?curid=422086" title="Szeregowalność zbioru zadań">
Szeregowalność zbioru zadań

Szeregowalność zbioru zadań – taka własność zbioru zadań, że istnieje przynajmniej jeden algorytm, który te zadania poszereguje tak, by spełnione były związane z nimi założenia.
Pojęcie to jest istotne dla systemów czasu rzeczywistego, gdzie oprócz podstawowych informacji o zadaniach takich jak określenie ich zbioru i priorytetów, kluczowe są czasy ich aktywacji, wykonywania i chwili granicznej oraz zależności międzyprocesowych. Zbiór zadań jest zatem szeregowalny, jeśli przynajmniej jeden algorytm jest w stanie poszeregować zadania tak, by zadania były wykonywane zgodnie z ich założeniami.
Przykłady.
W praktyce nie zawsze jednak wystarczy, aby suma czasów potrzebnych na wykonanie zadań była mniejsza od czasu, którym dysponujemy:

</doc>
<doc id="422087" url="https://pl.wikipedia.org/wiki?curid=422087" title="Lacoste (przedsiębiorstwo)">
Lacoste (przedsiębiorstwo)

Lacoste – francuskie przedsiębiorstwo z branży odzieżowej.
Zajmuje się sprzedażą ubrań, butów, perfum, okularów i zegarków. Logo firmy to zielony krokodyl. „Klasyczne” kolory to: biały (pierwszy noszony przez założyciela René), cytrynowo-zielony (lime green) i czerwony. Główna siedziba znajduje się w Paryżu. Ponad 70% ubrań Lacoste jest wytwarzanych poza Europą.
Historia.
W 1929 roku René Lacoste, francuski tenisista, wymyślił własną koszulkę. Grając w 1926 roku w turnieju US Open założył po raz pierwszy białą koszulkę z krótkimi rękawami, szytą z francuskiej bawełny. Była ona całkowitą odmianą od panującej ówcześnie mody tenisowej. Rok później amerykańska prasa nazwała Rene „the Alligator” (ang. aligator) z powodu noszonej przez niego teczki ze skóry aligatora. Przezwisko to spodobało się publiczności, dobrze bowiem opisywało zawziętość Lacoste’a na korcie tenisowym. Sportowiec poprosił swojego przyjaciela o narysowanie krokodyla, którego następnie wyhaftował na zakładanych sportowych koszulkach.
W 1933 roku wraz z André Gillier założył działalność gospodarczą. Kiedy rozpoczęła się masowa produkcja koszulek Lacoste postanowił używać tego wizerunku jako oficjalnego logo przedsiębiorstwa. Firma odniosła sukces w latach 80. XX wieku, wtedy rozpoczęła się jego światowa popularność.
W listopadzie 2012 Firma Lacoste została kupiona wprost przez szwajcarską rodzinną grupę Maus Frères - szacunkowa wartość transakcji to więcej niż 1 mld EUR.
19 stycznia 2015 Thierry Guibert, były szef Conforamy, przejął generalne zarządzanie w firmie Maus Frères International / Lacoste. Zastąpił José Luisa Durana, pełniącego stanowisko od 2009 roku.
W 2017 grupa Lacoste osiągnęła przychody w wysokości 2 mld EUR, 1200 sklepów, 10 000 pracowników, 19 sklepów internetowych oraz obecność w 120 krajach i 10 600 punktów sprzedaży.

</doc>
<doc id="422088" url="https://pl.wikipedia.org/wiki?curid=422088" title="Słój roczny">
Słój roczny

Słój roczny, słój przyrostu wtórnego – warstwy drewna wtórnego powstające w wyniku działalności kambium. Ze względu na zróżnicowanie działalności kambium w okresie różnych pór roku podczas przyrostu wtórnego drzew powstają naprzemiennie warstwy drewna wiosennego i drewna letniego. Średnice komórek drewna wiosennego są większe a ściany cieńsze. Oba rodzaje drewna można odróżnić na przekroju gołym okiem. Drewno wczesne jest jaśniejsze od późnego. W klimacie umiarkowanym kambium zawiesza swoją działalność poza sezonem wegetacyjnym. W klimacie tropikalnym kambium wykazuje aktywność podziałową przez cały rok.
Słoje roczne są mniej lub bardziej widoczne na wszystkich przekrojach wszystkich gatunków drzew dzięki różnicy w budowie drewna wczesnego i drewna późnego – najbardziej na przekroju poprzecznym. Drewno wczesne powstaje w pierwszym okresie sezonu wegetacyjnego – na wiosnę, drewno późne pod koniec lata.
Na wiosnę, w wyniku podziału, kambium tworzy elementy przewodzące o dużej przepustowości (szerokim świetle). Powstałe w ten sposób naczynia lub cewki służą przede wszystkim do przewodzenia wody. U drzew iglastych jest to jaśniejsza część słoja, u drzew liściastych pierścieniowonaczyniowych – wyraźnie zaznaczające się ułożone pierścieniowato szerokie naczynia. Drewno późne zbudowane jest z elementów o małej przepustowości (wąskim świetle), pełni ono głównie funkcję mechaniczną. U drzew iglastych obejmuje ciemniejszą część słoja rocznego, u drzew liściastych pierścieniowonaczyniowych – część słoja, w której występują wąskie naczynia.
Wyrazistość granicy między drewnem wczesnym i późnym (w tym samym słoju rocznym) oraz między drewnem późnym i wczesnym (w dwóch sąsiadujących ze sobą słojach) zależy przede wszystkim od gatunku drewna. U większości gatunków iglastych i większości liściastych pierścieniowonaczyniowych obie granice są widoczne gołym okiem. U większości gatunków rozpierzchłonaczyniowych granica między drewnem wczesnym i późnym jest niezauważalna, granica między drewnem późnym i wczesnym jest czasami widoczna dzięki obecności miękiszu terminalnego.
Wpływ na szerokość słoja rocznego ma szereg zjawisk powiązanych z siedliskiem (zasobność gleby, uwilgotnienie), klimatem (temperatura, opady, cykliczność zjawisk) oraz liczne czynniki losowe (pożar, powódź, susza, gradacja szkodników).
Badaniami retrospektywnymi budowy słoja rocznego zajmuje się dendrochronologia. Dzięki porównaniu słojów rocznych pochodzących z drzew rosnących na przestrzeni wielu stuleci dla danego obszaru geograficznego można stworzyć coś na wzór „dendrochronologicznego kalendarza”. Badacze mogą z nim porównać słoje roczne z drewna wydobytego ze starożytnej budowli, aby określić w jakim roku zostało ono ścięte i użyte do ich wzniesienia.

</doc>
<doc id="422091" url="https://pl.wikipedia.org/wiki?curid=422091" title="Kodeks Wędrowniczy">
Kodeks Wędrowniczy

Kodeks wędrowniczy – obok przyrzeczenia i prawa harcerskiego podstawowe zasady etyczne, moralne i honorowe, którymi mają się kierować wędrownicy w Związku Harcerstwa Polskiego, czyli najstarsza grupa metodyczna w ZHP. Wędrownicy w ZHP to młodzież w wieku 16-21 lat (w wieku 16-25 przed 1 września 2015).
Kodeks Wędrowniczy nie jest "kodeksem" w ścisłym znaczeniu tego słowa, gdyż powszechnie za kodeks uważa się spisany zbiór przepisów prawa, które w swej treści określają między innymi jakąś sankcję – karę za nieprzestrzeganie przepisu. Tymczasem Kodeks Wędrowniczy są to co najwyżej zalecenia i nie posiada żadnych sankcji. Brak kar za nieprzestrzeganie Kodeksu Wędrowniczego jest zgodny z pozytywną cechą metody harcerskiej.
Kodeks wędrowniczy jest zrozumiałym i prostym zbiorem zasad życiowych, jakimi kierują się wędrownicy.
Obecna wersja Kodeksu Wędrowniczego została ogłoszona w Uchwale nr 83/XXXVI Rady Naczelnej ZHP z dnia 5 października 2013 r. w sprawie systemu metodycznego ZHP.

</doc>
<doc id="422096" url="https://pl.wikipedia.org/wiki?curid=422096" title="Dzieciństwo">
Dzieciństwo

Dzieciństwo – jeden z okresów rozwojowych w życiu człowieka. Osobnika ludzkiego w tym okresie nazywa się dzieckiem. Dokładne granice tego okresu są trudne do określenia, ponieważ przechodzenie z okresu dziecięcego w dorosłość jest bardzo powolne i brak tu gwałtownych zmian, które mogłyby stanowić granicę. Według Stefana Baleya dzieciństwo to okres od pierwszego do około 12-13 roku życia. Obecnie uważa się, że to okres trwający od 2-3 do 10-12 roku życia. Wtedy pamięć dziecka jest coraz lepsza, zaczyna odczuwać chęć kontaktu z rówieśnikami. Ma ogromną chęć poznawania świata przez co zadaje nieustające pytania. Nabywa różnych umiejętności, które będą mu niezbędne w dalszym życiu. W tym czasie kształtuje się charakter i osobowość dziecka.
Znany jest podział na okresy i podokresy:
Po tych fazach rozwoju rozpoczyna się okres młodzieńczy.

</doc>
<doc id="422097" url="https://pl.wikipedia.org/wiki?curid=422097" title="Hans-Josef Becker">
Hans-Josef Becker

Hans-Josef Becker (ur. 8 czerwca 1948 w Belecke, obecnie część miasta Warstein) – niemiecki duchowny rzymskokatolicki, biskup pomocniczy Paderborn w latach 1999–2003, arcybiskup metropolita Paderborn w latach 2003–2022, od 2022 arcybiskup senior archidiecezji Paderborn.
Życiorys.
Do szkoły średniej uczęszczał i maturę zdał w Rüthen (1967). Studiował następnie pedagogikę i w 1972 złożył państwowe egzaminy nauczycielskie. W Paderborn i Monachium studiował filozofię i teologię. 11 czerwca 1977 przyjął święcenia kapłańskie z rąk arcybiskupa Paderborn Johannesa Joachima Degenhardta. Był duszpasterzem w Minden, Paderborn i Lippstadt, od 1995 pracował w kurii archidiecezjalnej.
W grudniu 1999 papież Jan Paweł II mianował go biskupem pomocniczym archidiecezji Paderborn ze stolicą tytularną Vina. Sakry biskupiej udzielił mu arcybiskup Degenhardt 23 stycznia 2000. Po śmierci Degenhardta w 2002 zarządzał archidiecezją paderborńską jako administrator, a w lipcu 2003 został mianowany arcybiskupem. Ingres odbył 28 września 2003. 1 października 2022 papież Franciszek przyjął jego rezygnację z urzędu arcybiskupa metropolity.

</doc>
<doc id="422100" url="https://pl.wikipedia.org/wiki?curid=422100" title="George William Mackey">
George William Mackey

George William Mackey (ur. 1938, zm. 2 stycznia 2006), polityk Bahamów, członek rządu i parlamentu.
Działał w Postępowej Partii Liberalnej, w latach 1969-1972 pełnił funkcję jej przewodniczącego. W latach 1972-1997 zasiadał w Zgromadzeniu Narodowym Bahamów, w latach 1987-1992 był ministrem budownictwa w rządzie Lyndena Pindlinga. Cieszył się uznaniem jako działacz społeczny i kulturalny po odejściu z parlamentu.
Zmarł w wieku 67 lat po chorobie nowotworowej.

</doc>
<doc id="422110" url="https://pl.wikipedia.org/wiki?curid=422110" title="Roosevelt Douglas">
Roosevelt Douglas



</doc>
<doc id="422114" url="https://pl.wikipedia.org/wiki?curid=422114" title="Jaroty">
Jaroty

Jaroty – największe pod względem liczby mieszkańców osiedle (jednostka pomocnicza gminy) Olsztyna, stanowiące część oficjalnego podziału administracyjnego miasta. Nazwa pochodzi od wchłoniętej przez miasto wsi. Osiedlu administracyjnie podlega Skarbówka Poszmanówka (Poszmanówka).
Historia wsi Jaroty.
Jaroty (warm. "Jondorf", niem. "Jomendorf") były jedną z najstarszych miejscowości powstałych w ramach kolonizacji południowej Warmii w XIV wieku.
Wieś została lokowana przez kapitułę warmińską 25 marca 1342 roku na terenie ziemi Bertingen, mniej więcej w połowie drogi między majątkiem rycerskim w Bartążku (najstarsza miejscowość w okolicy, lokacja 1335) a przyszłym miastem Olsztynem (lokacja 1353). Zasadźcą wsi był Prus Jomen, od którego imienia pochodzi pierwotna nazwa miejscowości – "Jomendorf". Jomen otrzymał z rąk prepozyta kapituły Jana oraz od wójta warmińskiego Henryka von Lutera nadanie na 40 włók (łanów) na prawie chełmińskim, w miejscu zwanym "Wolfshayn."
Jaroty były wsią czynszową należącą do kapituły warmińskiej i znajdowały się terenie komornictwa olsztyńskiego.
W maju 1348 roku Jomen otrzymał od kapituły również majątek leżący między jeziorami Ukiel i Kortowskie, na terenie dzisiejszego Olsztyna.
W latach 1363 i 1404 odnawiano dokument lokacyjny, kiedy to 6 włók zmieniono na włóki czynszowe, sprzedane Tomaszowi Littow. W 1434 r. Hanusz Sparrow (sołtys) i Jakub Waldknecht, za pozwoleniem kapituły warmińskiej, sprzedał prawa czynszowe kantorowi kapituły – Fryderykowi Salendorffowi za kwotę 6 marek dobrej monety pruskiej oraz administratorowi komornictwa olsztyńskiego kanonikowi Ottonowi Döringswaldowi za kwotę 12 marek dobrej monety pruskiej. Cała wieś została zobowiązana do płacenia czynszu od swych włók do dnia św. Jakuba (25 lipca).
W 1521 roku wieś odwiedził Mikołaj Kopernik jako administrator dóbr kapitulnych, co zostało odnotowane w dokumencie "Lokacje łanów opuszczonych". 6 maja Kopernik zezwolił pochodzącemu z Likus Jakubowi na przejęcie 2 łanów pozostałych po Piotrze, który został ścięty w Olsztynku za zdradę. Zaś 31 maja zezwolił Steffenowi na sprzedaż 1,5 łana w Zalbkach i zakup za to 2 łanów w Jarotach od spadkobierców zmarłego Jeszki.
W latach 1466-1772 wieś wraz całą Warmią znajdowała się w granicach Polski.
Pod koniec XVIII wieku funkcję sołtysa w Jarotach pełnił Andrzej Czodrowski.
11 września 1863 roku został tu aresztowany Wojciech Kętrzyński, który próbował przemycić z Królewca do zaboru rosyjskiego broń dla powstańców styczniowych (wydarzenie to upamiętnia pomnik z 1988 roku stojący przy ul. Jarockiej).
Wieś należała do parafii katolickiej w Bartągu. W 1883 roku z funduszy Jana Czodrowskiego wzniesiono tu kaplicę pod wezwaniem Matki Boskiej Szkaplerznej (obecnie przylegającą do kościoła Bogarodzicy Dziewicy Matki z 1984 roku).
W latach 1930-1939 w Jarotach funkcjonowała katolicka szkoła polska, jedna z niewielu szkół z polskim językiem wykładowym w Prusach Wschodnich (obecnie budynek biblioteki przy ul. Jarockiej 47).
W 1933 roku wieś liczyła 863 mieszkańców, a w 1939 było ich 904.
Do pierwszych lat po wojnie wieś była zamieszkiwana w większości przez rdzennych Warmiaków posługujących się gwarą warmińską języka polskiego"".
W 1977 roku część sołectwa Jaroty (713 ha) włączono do granic administracyjnych Olsztyna. W 1988 włączono do granic miasta pozostałą część wsi (232,38 ha). Poza granicami miasta, w obrębie gminy Stawiguda, pozostała jedynie dawna kolonia wsi, obecnie stanowiąca samodzielne sołectwo również o nazwie Jaroty.
Historia osiedla Jaroty.
Pod koniec lat 70. XX w. nastąpił rozwój urbanistyczny Olsztyna w kierunku Jarot. W latach 80. i 90. w okolicach dawnej wsi rozrosła się największa pod względem liczby mieszkańców olsztyńska dzielnica mieszkaniowa – Jaroty. Złożona głównie z szeregu blokowisk stanowi „sypialnię” Olsztyna, która ciągle powiększa się w kierunku południowym (zabudowę stanowią tam obecnie głównie domki jednorodzinne) i zachodnim (obecnie notuje się tam gwałtowny rozwój zamkniętych osiedli mieszkaniowych).
W 2007 roku dokonano podziału osiedla. Z dotychczasowego obszaru wyodrębniono Osiedle Generałów, wcześniej stanowiące osiedle nie posiadające własnej rady i administracyjnie podlegające Jarotom.
Komunikacja.
Główną ulicą osiedla jest ul. Wilczyńskiego, rozciągająca się od sąsiedniego osiedla Pieczewa, do pobliskiego Osiedla Generałów. Od ul. Wilczyńskiego odbiegają mniejsze uliczki: Boenigka, Kanta, Herberta, Janowicza, Hanowskiego i Jarocka, tworzące szereg międzyosiedlowych dróg. Z Jarot do centrum Olsztyna dostać się można ulicami Krasickiego bądź Sikorskiego. Z Jarot prowadzi także ul. Płoskiego, będąca drogą wyjazdową w kierunku obwodnicy Olsztyna.
Na terenie osiedla znajdują się obecnie trzy pętle autobusowe – w tym jedna techniczna – Witosa, Jaroty i Tęczowy Las. Przez teren osiedla przebiegają trasy 14 linii dziennych oraz jednej nocnej: 113, 120, 117, 121, 126, 127, 130, 131, 141, 202, 204, 205, 303, 307 oraz nocna N1. Pierwszy autobus MPK pojawił się na Jarotach w 1981 roku. Był to pojazd linii numer 15, jeżdżący wówczas z Jarot do Dworca Głównego PKP. Obecnie z Jarot można za pomocą komunikacji miejskiej dostać się bezpośrednio niemal w każdy zakątek Olsztyna. W grudniu 2015 oddano do użytku nowo zbudowaną linię tramwajową z krańcówką przy ul. Kanta. Dojeżdżają tu tramwaje linii nr 1 i 2.
Handel i usługi.
Na terenie osiedla działa kilka wielkopowierzchniowych sklepów ogólnospożywczych m.in. Carrefour Market (dawniej Rast, Max Duet), Biedronka, Stokrotka i Lidl. Poza tym na osiedlu funkcjonują również centrum handlowe H&amp;B, dom handlowy „Śliwa”, pizzerie, bary, piekarnie, banki, zakłady fryzjerskie, solaria, itp. Na drogach wyjazdowych w kierunku centrum działają 2 hipermarkety spożywcze: Auchan i Carrefour oraz sklepy sieci Obi, Media Markt i Leroy Merlin. Przy wyjeździe w kierunku obwodnicy znajduje się Inter Marche i Decathlon.
Zdrowie.
Na Jarotach działa publiczna przychodnia lekarska oraz kilka niepublicznych gabinetów specjalistycznych (m.in. gabinety stomatologiczne, ortopedyczne czy ginekologiczne). Istnieje również szereg aptek.
Edukacja.
W pobliżu Jarot działa Zespół Szkół Ogólnokształcących nr 4 mieszczący w swym budynku Gimnazjum nr 8 oraz VIII Liceum Ogólnokształcące. Na Jarotach działa również publiczna biblioteka, znajdująca się w zabytkowym budynku szkoły.
Kościoły.
Na terenie osiedla mieszczą się 3 kościoły:

</doc>
<doc id="422116" url="https://pl.wikipedia.org/wiki?curid=422116" title="Silnik odrzutowy">
Silnik odrzutowy

Silnik odrzutowy – silnik spalinowy w którym pochodząca ze spalania paliwa energia cieplna jest przekształcana w energię kinetyczną gazów wypływających przez dyszę. Wyrzucane z dużą prędkością gazy będące produktem spalania tworzą siłę ciągu skierowaną w przeciwną stronę. Silnik odrzutowy utożsamiany jest często z silnikiem turboodrzutowym, dwuprzepływowym lub turbowentylatorowym. Do silników odrzutowych zalicza się też silnik rakietowy, silnik strumieniowy i silnik pulsacyjny. W silniku odrzutowym traktowanym jako silnik cieplny realizowany jest obieg Braytona-Joule'a.
Pierwszy silnik odrzutowy napędzany parą wodną skonstruował w I wieku naszej ery Heron z Aleksandrii (tzw. bania Herona) Jednak miał bardzo małą moc, zatem w owych czasach był traktowany jako ciekawostka i nie znalazł praktycznego zastosowania. W Chinach zostały wynalezione silniki rakietowe, które były stosowane już od XII wieku. Aż do XX wieku były one używane jedynie do zastosowań militarnych i napędu fajerwerków.
Pierwszy odrzutowy silnik lotniczy, tzw. "motorjet" powstał w 1910, jego konstruktorem był Henri Coandă (był użyty w samolocie Coandă-1910). Bazował na zainstalowanym w przedniej jego części silniku tłokowym, który sprężał powietrze jednocześnie je tłocząc do komory spalania, gdzie pod ciśnieniem mieszało się ono z olejem napędowym i spalało. Wzrost temperatury powodował rozszerzenie gazu, który wydostając się z silnika napędzał samolot na zasadzie odrzutu. Silniki tego typu były znacznie mniej wydajne od skonstruowanych później silników turboodrzutowych.
Pierwszy nowoczesny silnik turboodrzutowy opatentował w 1930 roku Anglik Frank Whittle. 27 sierpnia 1939 odbył swój pierwszy lot Heinkel He 178, pierwszy samolot z silnikiem turboodrzutowym.
Silniki odrzutowe podzielić można na przelotowe, w których utleniaczem niezbędnym do procesu spalania jest zasysane z otoczenia powietrze, oraz rakietowe, używające do tego celu utleniaczy przewożonych wraz z paliwem.
Typy silników odrzutowych:

</doc>
<doc id="422119" url="https://pl.wikipedia.org/wiki?curid=422119" title="Naleźliny">
Naleźliny

Naleźliny ("Andreaeopsida") – klasa mchów. Zalicza się do niej zwykle jeden rodzaj – naleźlina "Andreaea" z ok. 100 gatunkami. Są to rośliny o zasięgu obejmującym wszystkie kontynenty, spotykane jednak głównie w klimacie okołobiegunowym, umiarkowanym chłodnym i oceanicznym. W Europie występuje 10 gatunków przedstawicieli tego rodzaju, z czego 6 w Polsce. Rosną zwykle na skałach kwaśnych, granitowych.
Nazwa naukowa rodzaju i utworzonych z niej nazw taksonów wyższych rang upamiętnia niemieckiego przyrodnika i aptekarza Johanna Gerharda Reinharda Andreaea (1724–1793).
Ekologia.
Występują na skałach bezwapiennych, w miejscach wilgotnych. Zwykle w górach. W Polsce rośliny te spotykane są górach i bardzo rzadko na głazach narzutowych w północnej części kraju.
Systematyka.
Na ogół wyróżnia się tu jeden rodzaj – naleźlinę "Andreaea" klasyfikowany do rodziny naleźlinowatych "Andreaeaceae" i rzędu naleźlinowców "Andreaeales" . W niektórych ujęciach włączane są tu rośliny z rodzaju "Andreaeobryum" (w randze odrębnego rzędu "Andreaeobryales" ), a z rodzaju "Andreaea" wyłącza się jeden lub dwa inne rodzaje.

</doc>
<doc id="422122" url="https://pl.wikipedia.org/wiki?curid=422122" title="Pokhara">
Pokhara

Pokhara (nep. पोखरा) – miasto w centralnym Nepalu, położone około 200 km na zachód od Katmandu, nad jeziorem Phewa Tal. Liczy około 313 tys. mieszkańców, drugie co do wielkości miasto kraju.
Z uwagi na bliskość masywu Annapurny i Obszaru Chronionego Annapurny, w obrębie którego wytyczono wiele tras trekkingowych, oraz widoki na Dhaulagiri, Annapurnę, Machhapuchhare, Manaslu, Peak 29 i Himalchuli, miasto jest popularne wśród turystów. Główne atrakcje turystyczne Pokhary to jezioro Phewa Tal i mała hinduistyczna świątynia Varahi Bhagvati, spływ przełomem rzeki Seti, punkty widokowe Kanhu Danda i Sarangot, jaskinia Mahendra Gufa, wodospad Devi. Nad brzegiem jeziora Phewa Tal skupione są hotele, restauracje i sklepiki dla turystów.
Mieszkańcy miasta to głównie Gurungowie, wyznawcy buddyzmu (lamaizm), inne grupy to Bramini i Chheteri, wyznawcy hinduizmu.
Miasto i okolice zamieszkiwane są przez kilka tysięcy uchodźców tybetańskich; największe obozy to Tashi-Palkiel na północy i Tashi-Ling na południu.
Pokhara ma połączenia autobusowe z Katmandu oraz z granicą z Indiami w Sonauli, port lotniczy obsługuje tylko połączenia wewnątrz kraju.
Linki zewnętrzne.
Beautiful places in Pokhara Valley
Best things to do in Pokhara Valley

</doc>
<doc id="422124" url="https://pl.wikipedia.org/wiki?curid=422124" title="Herb powiatu ropczycko-sędziszowskiego">
Herb powiatu ropczycko-sędziszowskiego

Wygląd herbu powiatu ropczycko-sędziszowskiego określa uchwała Nr II/8/2002 Rady Powiatu Ropczycko-Sędziszowskiego z dnia 5 grudnia 2002 roku w sprawie zmian w Statucie Powiatu Ropczycko-Sędziszowskiego:
Symbolika herbu.
Uzasadnienie wyglądu herbu z załącznika Nr 3 do Statutu Powiatu Ropczycko-Sędziszowskiego:

</doc>
<doc id="422128" url="https://pl.wikipedia.org/wiki?curid=422128" title="Jakub Większy Apostoł">
Jakub Większy Apostoł

Jakub Większy, Apostoł, "Jakub Pielgrzym" lub "Jakub z Compostelli", cs. "Apostoł Iakow Ziewiediejew" (zm. 43 lub 44) – jeden z 12 apostołów Jezusa Chrystusa, zwany Większym (dla odróżnienia od Jakuba Mniejszego (Młodszego) Apostoła), syn Zebedeusza i Salome, brat Jana Ewangelisty ("Jana Teologa"), męczennik, święty Kościoła rzymskokatolickiego, starokatolickiego, anglikańskiego, ewangelickiego, ormiańskiego, koptyjskiego i prawosławnego. Święty ten wymieniany jest w Modlitwie Eucharystycznej ("Communicantes") Kanonu rzymskiego.
Życiorys.
Ta uprzywilejowana bliskość zapewne pozwoliła mu na wypowiedzenie propozycji, która ujawniła jego temperament. Otóż, gdy przechodzili przez Samarię, Jakub chciał, aby Jezus sprawił, by piorun spalił niegościnne miasto (Łk 9,54). W drodze do Jerozolimy nalegał na swoją matkę lub ją nakłonił, by dla niego i jego brata Jana, uzyskała od Pana Jezusa pierwsze miejsce w królestwie mesjańskim dla ich obojga (Mt 20,20-28). Kiedy Jezus zapowiedział zniszczenie świątyni, chciał bezzwłocznie dowiedzieć się, w jakim czasie to wydarzenie dokładnie nastąpi. Żywe jego usposobienie sprawiło, że został nazwany „synem gromu” (Mk 3, 17).
Tradycja podaje, że św. Jakub Większy po Zesłaniu Ducha Świętego udał się do Hiszpanii, żeby tam głosić Dobrą Nowinę. Z tego też zapewne powodu jest on szczególnie czczony właśnie w Hiszpanii i w Portugalii – jest pierwszym patronem tych krajów. Następnie, po niewielkich osiągnięciach misyjnych na tamtejszych terenach, wrócił do Judei i w Kościele czasów apostolskich odgrywał rolę pierwszoplanową.
Śmierć męczeńska.
Dzieje Apostolskie wspominają o św. Jakubie dwa razy: kiedy wymieniają go na liście Apostołów (Dz 1, 13) oraz przy wzmiance o jego męczeńskiej śmierci (Dz 12, 1-2).
Apostoł Jakub zginął jako pierwszy z dwunastu apostołów. Jego szczątki znajdują się prawdopodobnie w Santiago de Compostela, przeniesione w VII wieku z Jerozolimy.
Św. Jakub Starszy miał nawrócić w Jerozolimie na chrześcijaństwo czarnoksiężnika Hermogenesa, a następnie został wydany przez żydowskiego arcykapłana królowi Herodowi Agryppie, wnukowi Heroda Wielkiego, który nakazał go ściąć. Miało to miejsce podczas pierwszego prześladowania chrześcijan. Tradycja utrzymuje, że Apostoł przed śmiercią ucałował swego kata, który wzruszony taką postawą, nawrócił się na wiarę chrześcijańską i również zginął jako męczennik.
Legendy.
Legenda mówi, że ciało Jakuba dotarło w cudowny sposób do Hiszpanii, w łodzi bez wioseł. Położone na kamieniu roztopiło się, tworząc sarkofag. Następnie dzikie, ale zachowujące się łagodnie byki zaciągnęły sarkofag do zamku pewnej pogańskiej królowej, która widząc ten cud, nawróciła się na chrześcijaństwo i pochowała ciało św. Jakuba Starszego w swoim zamku. Św. Jakub miał wskazać we śnie Karolowi Wielkiemu drogę do swojego grobu. Według legendy, św. Jakub Starszy w bitwie pod Clavijo (844 r.) pojawił się na białym koniu i zmusił Maurów do ucieczki. Stąd przedstawiany jest jako walczący z Maurami, ale też jako apostoł i pielgrzym. Dlatego pielgrzymi zmierzający do Santiago de Compostela przebywają drogę z laską pielgrzymią z zawieszoną muszlą, a czasami takż z krzyżem, zwanym krzyżem św. Jakuba, i wstęgą wskazującą na prowincję, skąd pochodzą.
W cyklach z przedstawieniami z życia św. Jakuba Starszego jest często ukazywana pewna XII-wieczna legenda. Z Niemiec do Hiszpanii pielgrzymowali rodzice ze swoim synem, niesłusznie oskarżonym przez gospodarza o kradzież srebrnego kielicha, który ukryto w torbie innego pielgrzyma. Syna pielgrzymów posądzonego o kradzież powieszono. Rodzice jednak dotarli do Santiago de Compostela, gdzie modlili się do św. Jakuba. W drodze powrotnej zobaczyli swego syna żywego, wiszącego na szubienicy, lecz podtrzymywanego przez św. Jakuba. Udali się do sędziego i opowiedzieli mu o tym cudzie. Sędzia stwierdził, że ich syn jest tak samo żywy, jak piekące się właśnie kury. Na te słowa kury ożyły i uciekły.
Kult w Polsce.
Kult św. Jakuba wprowadzili, za czasów panowania Kazimierza Odnowiciela, benedyktyni pochodzący z Leodium (obecnie "Liège "). W XI wieku było 15 kościołów pod jego wezwaniem. Według Jana Łaskiego było w diecezji gnieźnieńskiej 28 kościołów pod wezwaniem św. Jakuba. W XVI wieku, w Krakowie, na Kazimierzu, była szkoła św. Jakuba.
W diecezji krakowskiej w XV wieku było 28 kościołów, najstarsze pochodzą z XI-XII, większość z XIII wieku. Najstarsze wizerunki św. Jakuba pochodzą z XV wieku. W 2008 roku były 164 kościoły i kaplice pod wezwaniem św. Jakuba. Wizerunków Świętego zanotowanych w Katalogach Zabytków jest ok. 120.
W czerwcu 2004 w Jakubowie powstało Bractwo św. Jakuba Starszego Apostoła, obecnie funkcjonujące jako ogólnopolskie stowarzyszenie mające siedem oddziałów. W lipcu 2005 odtworzono ono Dolnośląską Drogę św. Jakuba, z Jakubowa do Zgorzelca. Był to pierwszy w Polsce fragment Camino de Santiago, czyli europejskiej sieci szlaków pielgrzymich prowadzących do grobu św. Jakuba w Santiago de Compostela.
W czerwcu 2007 biskup zielonogórsko-gorzowski Adam Dyczkowski ustanowił w Jakubowie pierwsze w Polsce sanktuarium św. Jakuba Starszego.
Patronat.
W Kościele Zachodu Jakub Starszy jest patronem Hiszpanii i Portugalii, oraz walk z islamem, zakonów rycerskich, opiekunem pielgrzymów. Na Wschodzie patronuje rybakom, którzy zanoszą do niego modlitwy o obfite połowy i szczęśliwe wiatry. Jest również patronem aptekarzy, dekarzy, drogistów, pielgrzymów, robotników, żebraków; dawniej patron woskowników, wojowników, kapeluszników.
W Polsce jest patronem i współpatronem wielu kościołów, m.in. bazyliki archidiecezjalnej w Szczecinie, bazyliki konkatedralnej w Olsztynie, kościoła św. Jakuba w Toruniu i sanktuarium św. Jakuba Apostoła w Jakubowie.
Dzień obchodów.
W Kościele katolickim, anglikańskim i ewangelickim jego święto liturgiczne obchodzone jest 25 lipca.
Przeniesienie relikwii wspominane jest 30 grudnia, natomiast przeniesienie głowy do "klasztoru St. Waast" – 3 stycznia.
Cerkiew prawosławna wspomina apostoła Jakuba dwukrotnie:
Relikwie.
Według tradycji, niemającej naukowego potwierdzenia, gdy w VII wieku Palestynę opanowali Arabowie, relikwie św. Jakuba przeniesiono z Jerozolimy do Composteli w Hiszpanii, gdzie w ich obecności doszło do wielu cudownych uzdrowień. Tam też, w katedrze pod swoim wezwaniem, znajdują się do chwili obecnej.
Pielgrzymki do grobu apostoła były w średniowieczu wielką manifestacją uczuć religijnych. Dzięki nim Hiszpanię zaczęto nazywać „krajem św. Jakuba”.
Ikonografia.
W ikonografii Zachodu św. Jakub przedstawiany jest jako starzec o silnej budowie ciała w długiej tunice i w płaszczu lub pielgrzym w miękkim kapeluszu z szerokim rondem.
Jego atrybutami są: bukłak, kij pielgrzyma, księga, miecz, muszla, torba, turban turecki, zwój.
Na Wschodzie apostoł najczęściej przedstawiany jest na ikonach z księgą lub zwojem. Jest mężczyzną w średnim wieku, z ciemną, niedługą brodą. Odziany w typowe dla apostołów szaty i sandały. Poza scenami, na których obecni są inni spośród dwunastu apostołów, Jakub obecny jest na ikonach Przemienienia Pańskiego, gdzie klęczy lub leży u stóp Chrystusa oraz w scenie wskrzeszenia córki Jaira.
Heraldyka.
Wizerunek Jakuba Większego Apostoła, jak i sam krzyż, występuje również w wielu herbach miast.

</doc>
<doc id="422129" url="https://pl.wikipedia.org/wiki?curid=422129" title="Jakub Mniejszy Apostoł">
Jakub Mniejszy Apostoł

Jakub Mniejszy (Młodszy) Apostoł, wcześniej Jakub syn Alfeusza (zm. 62) – jeden z Dwunastu Apostołów, zwany Mniejszym (dla odróżnienia od Jakuba Większego (Starszego) Apostoła), błędnie utożsamiany bywa z Jakubem Sprawiedliwym, najważniejszym z grona "braci Pańskich" (krewnych Jezusa) i jednym z filarów Kościoła jerozolimskiego (por. Dz 12,17 i 15,13-21). Święty ten wymieniany jest w Modlitwie Eucharystycznej (Communicantes) Kanonu rzymskiego.
Znaczenie i etymologia imienia.
W języku gr. "Iakob"' lub "Iakobos", od hebr. "Ja'akob", skrót od aram. "Ja'akob-El": „Bóg osłania”, „Bóg chroni" (etymologia niepewna) lub od hebr. "akeb": „pięta”: „on trzyma za piętę” (por. Rdz 25,26), lub od hebr. akab: „ten, który pozbawia (dziedzictwa)” (por. Rdz 27,36).
Greckie słowo tłumaczone jako „młodszy” może też oznaczać „mniejszy” i wskazywać na to, że był niższy od Jakuba, syna Zebedeusza.
Tożsamość i synostwo.
Jakub znany jest jedynie z wykazu Dwunastu Apostołów, np. Mk 3,18. Kalendarz katolicki i ikonografia tradycyjnie łączą tę postać z Jakubem Sprawiedliwym, bratem Pańskim, święto liturgiczne przypada w Kościele powszechnym na 3 maja, a w Polsce przeniesione na 6 maja. Nie ma jednak dostatecznie pewnej podstawy do tego utożsamienia, ze względu np. na kwestię synostwa: nie ma możliwości dowiedzenia, że Alfeusz i Kleofas to jedna i ta sama osoba. Siostra Marii z Nazaretu, matki Jezusa, czyli Maria, żona Kleofasa spod krzyża (por. J 19,25) wydaje się tą samą osobą, co Maria z Markowej listy kobiet idących do grobu Pańskiego o świcie zmartwychwstania: "Maria, matka Jakuba Mniejszego", która niosła wonności – jej mężem, a więc i ojcem jej syna, Jakuba, był Kleofas. Zaś Jakub z listy dwunastu jest synem Alfeusza, por. Mk 3,18.

</doc>
<doc id="422130" url="https://pl.wikipedia.org/wiki?curid=422130" title="Stowarzyszenie wędrujących dżinsów (film)">
Stowarzyszenie wędrujących dżinsów (film)

Stowarzyszenie wędrujących dżinsów (ang. "The Sisterhood of the Traveling Pants") – amerykański film dla młodzieży z 2005 roku w reżyserii Kena Kwapisa. Scenariusz autorstwa Delii Ephron i Elizabeth Chandler powstał w oparciu o powieść Ann Brashares pod tym samym tytułem. Film wyprodukowała wytwórnia Warner Bros. Pictures. Premiera odbyła się 1 czerwca 2005 roku.
Budżet filmu miał pierwotnie wynieść 25 milionów dolarów. Całkowity koszt wyniósł jednak 39 milionów. Wydanie DVD pojawiło się 11 października 2005 roku ze specjalnymi dodatkami, takimi jak komentarze głównych aktorek i wycięte podczas montażu sceny.
Fabuła.
Film opowiada o czterech nastolatkach- Lenie Kaligaris, Tabicie „Tibby” Tomko-Rollins, Bridget Vreeland i Carmen Lowell, które są najlepszymi przyjaciółkami, i które całe życie mieszkały w Bethesda, Maryland, ale muszą się rozstać. Lena spędzi wakacje w Grecji z dziadkami; Tibby zostaje w domu; Bridget wyjeżdża na obóz piłkarski; Carmen odwiedza ojca w Południowej Karolinie. W przeddzień wyjazdu dziewczyny odwiedzają sklep, w którym znajdują parę magicznych dżinsów, które w magiczny sposób pasują na każdą z nich, chociaż mają różne rozmiary. Dziewczyny decydują żeby dzielić się spodniami przez całe wakacje. W ten sposób chcą utrzymać wspólną więź.
Lena leci do Grecji, gdzie poznaje Kostosa, w którym się zakochała, Tibby zostaje w domu i poznaje chorą Bailey, która wiele ją nauczy, Carmen jedzie do ojca, lecz ten ma nową rodzinę, a Bridget jedzie na obóz, gdzie poznaje młodego trenera. Wszystkie dziewczyny dowiedzą się, czym tak naprawdę jest życie.
Wydanie DVD.
Film na płytach DVD pojawił się 11 października 2005 roku.
Część druga; Sequel.
Wszystkie aktorki podpisały zgodę na udział w sequelu filmu. Początek kręcenia filmu miał start w czerwcu 2007 roku. Film pod tytułem „Stowarzyszenie wędrujących dżinsów 2” został wydany 6 sierpnia 2008 roku. Film opowiada historię przyjaciółek zawartą w drugim, trzecim i czwartym tomie książki, na której film został oparty. W filmie ukazany jest moment po skończeniu szkoły i wyjeździe dziewczyn na studia.

</doc>
<doc id="422134" url="https://pl.wikipedia.org/wiki?curid=422134" title="Caspar Klein">
Caspar Klein

Caspar Klein (ur. 28 sierpnia 1865 w Elben, zm. 25 stycznia 1941) – niemiecki duchowny katolicki, pierwszy arcybiskup Paderborn.
Egzamin dojrzałości zdał w klasycznym gimnazjum Theodorianum w Paderborn. 21 marca 1890 przyjął święcenia kapłańskie i pracował jako duszpasterz w diecezji Paderborn. W kwietniu 1920 został wybrany przez kapitułę na biskupa Paderborn w miejsce odchodzącego na arcybiskupstwo Kolonii Karla Josepha Schulte (późniejszego kardynała); zatwierdzenie papieskie uzyskał 19 czerwca 1920, z jednoczesną nominacją na wikariusza apostolskiego Anhalt. Sakry biskupiej udzielił Kleinowi 1 sierpnia 1920 Karl Joseph Schulte.
Funkcję wikariusza Anhalt pełnił jedynie do marca 1921, kiedy wikariat ten został zniesiony. Na mocy konkordatu z Prusami z 1929 w sierpniu 1930 Paderborn podniesiono do rangi stolicy arcybiskupiej, Klein został tym samym pierwszym arcybiskupem. W 1936 przewodniczył uroczystościom jubileuszu 1100-lecia przeniesienia relikwii św. Liboriusza z Le Mans do Paderborn.
Na stolicy arcybiskupiej Paderborn został zastąpiony przez Lorenza Jägera.

</doc>
<doc id="422137" url="https://pl.wikipedia.org/wiki?curid=422137" title="Flaga powiatu ropczycko-sędziszowskiego">
Flaga powiatu ropczycko-sędziszowskiego



</doc>
<doc id="422143" url="https://pl.wikipedia.org/wiki?curid=422143" title="Projekt Chang'e">
Projekt Chang'e



</doc>
<doc id="422145" url="https://pl.wikipedia.org/wiki?curid=422145" title="Ruch Kulturowy">
Ruch Kulturowy

Ruch Kulturowy – apolityczna i ponadorganizacyjna w założeniu struktura konspiracyjna utworzona przez zgrupowanych wokół pisma „Sztuka i Naród” członków Konfederacji Narodu. Działał w latach 1943-1944.
Geneza.
Pomysłodawcą i twórcą Ruchu Kulturowego był redaktor naczelny pisma „Sztuka i Naród”, Andrzej Trzebiński, chociaż niektórzy historycy wskazują także na osobę Włodzimierza Pietrzaka (ps. „Balk”), kierownika pionu kulturowego Konfederacji Narodu. Idea Ruchu krystalizowała się w środowsku „Sztuki i Narodu” wiosną i latem 1943, za formalny początek jego istnienia należy jednak przyjąć rozkaz Jerzego Hagmajera (ps. „Kiejstut”) z lipca 1943. W sierpniu Ruch posiadał już kształt organizacyjny i liczył ok. 30 osób.
Na jego czele stali kolejno:
W styczniu 1944 zespół, do którego należeli: Jerzy Schwakopf, Tadeusz Sołtan, Natalia Bojarska, Tadeusz Gajcy i Stanisław Marczak, zredagował ostateczną wersję "Deklaracji Ruchu Kulturowego". Na jej kształt duży wpływ wywarły poglądy nieżyjącego już wówczas twórcy i pierwszego kierownika Ruchu - Andrzeja Trzebińskiego.
Założenia programowe i działalność.
Ruch Kulturowy miał mieć z założenia charakter ponadorganizacyjny i apolityczny. Jego celem miała być gruntowna przebudowa, nawet rewolucja, polskiej świadomości kulturalnej. Przekonanie o konieczności zaistnienia takiej rewolucji wynikało, między innymi, z surowej oceny dotychczasowego stanu polskiej kultury. Środowisko „Sztuki i Narodu”, poddawało krytyce przede wszystkim bezpośrednich poprzedników - artystów międzywojnia. Postulowana rewolucja nie oznaczała jednak całkowitego odrzucenia tradycji, miała raczej polegać na mądrym i twórczym z tej tradycji wyborze. Nie oznaczała też negacji i chaosu - chciała budować nowy ład kultury zorganizowany wokół, co charakterystyczne dla tego środowiska, etyki chrześcijańskiej i metody uniwersalistycznej.
Ważnym elementem działalności Ruchu było Studium Kultury kierowane przez Tadeusza Sołtana. Jego zadaniem było organizowanie samokształcenia, formowanie i cementowanie własnego środowiska. Z natury rzeczy działalność studium skierowana była wewnątrz własnej organizacji, było ono jednak otwarte także na wpływy innych środowisk.
Pion Upowszechniania Kultury, kierowany przez Halinę Laskowską (ps. „Polanowska”), nastawiony był z kolei na oddziaływanie na zewnątrz. Ogłaszano konkursy architektoniczne dotyczące projektów odbudowy Warszawy, organizowano liczne wieczory literackie, na których prezentowano zarówno dorobek twórców z własnego środowiska, jak i gości z zewnątrz. Wśród tych ostatnich znaleźli się m.in. Jerzy Andrzejewski, Jerzy Zagórski, Czesław Miłosz, reprezentanci konspiracyjnych pism i grup literackich: „Drogi”, „Płomieni”, „Dźwigarów”, „Kultury Jutra”.
Ruch Kulturowy wydawał własne pismo: „Sprawy Kultury”, którego redaktorem naczelnym był Tadeusz Sołtan. Ukazał się tylko pierwszy numer, zawierający m.in. deklarację ideową Ruchu. Drugi, prawie całkowicie przygotowany numer, nie zdążył się ukazać przed wybuchem powstania.
Dzieje grupy.
Ruch Kulturowy cieszył się, podobnie jak całe środowisko „Sztuki i Narodu”, dużą autonomią w Konfederacji Narodu. Niemniej od początku zaznaczyły się wyraźne tendencje odśrodkowe zmierzające do całkowitego, także organizacyjnego, uniezależnienia Ruchu od Konfederacji. Potrzebę takiego uniezależnienia widział przede wszystkim Andrzej Trzebiński. Jesienią 1943 nastąpiło scalenie Konfederacji Narodu z Armią Krajową, co zmieniło także sytuację Ruchu. Jerzy Schwakopf, który stanął na jego czele po śmierci Trzebińskiego, nie podzielał jego dążenia do całkowitej niezależności od ośrodków wojskowo-politycznych. Chciał jednak wyprowadzić Ruch Kulturowy z Konfederacji i związać go z Biurem Informacji i Propagandy Armii Krajowej. Rozmowy na ten temat toczyły się za wiedzą działaczy KN. Członkowie Ruchu odbywali w ramach BiP kursy wojenne (czerwiec-lipiec 1944). Były to kursy magnetofonowo-radiowe, związane z przydziałami dziennikarskimi, jakie mieli otrzymać w BiP. Do całkowitego włączenia Ruchu Kulturowego do BiP jednak nie doszło - rozstrzygnięcie tej sprawy uniemożliwił wybuch powstania warszawskiego.

</doc>
<doc id="422146" url="https://pl.wikipedia.org/wiki?curid=422146" title="Lorenz Frølich">
Lorenz Frølich

Lorenz Frølich (ur. 25 października 1820 w Kopenhadze, zm. 25 października 1908) – duński rysownik i malarz.
Frølich tworzył w Danii, Niemczech, Włoszech i Francji. Był autorem ilustracji do wielu współczesnych mu prac, głównie o tematyce mitologicznej i historycznej. Był ilustratorem pierwszych wydań baśni Hansa Christiana Andersena, ilustrował też wiersze poety Adama Oehlenschlägera.
Tworzył także gobeliny.

</doc>
<doc id="422148" url="https://pl.wikipedia.org/wiki?curid=422148" title="Howard W. Hunter">
Howard W. Hunter

Howard William Hunter (ur. 14 listopada 1907 w Boise, Idaho, zm. 3 marca 1995 w Salt Lake City, Utah), amerykański duchowny Kościoła Jezusa Chrystusa Świętych w Dniach Ostatnich, czternasty prezydent i prorok tego Kościoła od czerwca 1994 do śmierci.
Biografia.
Przyjął chrzest w wieku 12 lat (jego ojciec nie był mormonem). W młodości działał w skautingu, dochodząc jako druga osoba w stanie Idaho do wysokiego stopnia "Eagle Scout". Prowadził również amatorski zespół muzyczny Hunter Croonaders, który występował na parowcach.
W październiku 1959 został powołany do Rady Dwunastu Apostołów Kościoła Jezusa Chrystusa Świętych w Dniach Ostatnich. W kierownictwie Kościoła zajmował się m.in. negocjacjami w sprawie otwarcia Centrum Uniwersytetu Brighama Younga w Jerozolimie. Brał również udział w pracach nad dokumentem "The Family: A Proclamation to the World", który został opublikowany już po jego śmierci we wrześniu 1995.
W 1985 tymczasowo przejął obowiązki przewodniczącego Rady Dwunastu Apostołów ze względu na zły stan zdrowia przewodniczącego Mariona Romneya. Po śmierci Romneya w 1988 został pełnoprawnym przewodniczącym Rady. W czasie pełnienia tej funkcji jego stan zdrowia uległ znacznemu pogorszeniu, przeszedł kilka ataków serca, chorował na nerki, po upadku w czasie publicznego wystąpienia doznał złamania żeber. Przeżył również przypuszczalną próbę zamachu na życie w lutym 1993. Pomimo tych dolegliwości i podeszłego wieku został wybrany na prezydenta Kościoła Jezusa Chrystusa Świętych Dni Ostatnich po śmierci Ezry Bensona w maju 1994.
Stał na czele Kościoła niespełna rok, najkrócej ze wszystkich prezydentów. Wiele uwagi poświęcał w tym czasie nowym świątyniom; 9 października 1994 poświęcił obiekt w Orlando (Floryda), krótko przed śmiercią asystował przy poświęceniu świątyni w Bountiful (Utah). Zmarł w wieku 87 lat. Jego następcą na czele Kościoła Jezusa Chrystusa Świętych Dni Ostatnich został Gordon B. Hinckley.
Był dwukrotnie żonaty – z Clarą May Jeffs, a po jej śmierci z Inis Stanton.

</doc>
<doc id="422149" url="https://pl.wikipedia.org/wiki?curid=422149" title="Lorenz Frolich">
Lorenz Frolich



</doc>
<doc id="422150" url="https://pl.wikipedia.org/wiki?curid=422150" title="Lorens Frölich">
Lorens Frölich



</doc>
<doc id="422156" url="https://pl.wikipedia.org/wiki?curid=422156" title="Grodczyn">
Grodczyn

Grodczyn, Grodziec (niem. "Ratschenberg") – najwyższy szczyt Wzgórz Lewińskich, będący kulminacją grzbietu o tej nazwie (nazwa "Grodziec" odnosi się do grzbietu, "Grodczyn" do jej najwyższego szczytu).
Grodziec ma charakter wydłużonego w kierunku północny zachód – południowy wschód grzbietu, wydzielonego ostro wciętymi dolinami Wyżnika od południa i bezimiennego potoku od północy. Od wschodu jego zbocza opadają łagodnie ku Obniżeniu Dusznickiemu.
Góra zbudowana jest głównie z łupków łyszczykowych i piaskowców z wkładkami wapieni. Te ostatnie były tu eksploatowane, o czym świadczą stare, zarośnięte kamieniołomy i ruiny wapienników.
Przez górę przebiega europejski dział wodny mórz Północnego i Bałtyckiego.
Północne i zachodnie stoki Grodźca trawersuje linia kolejowa z Kłodzka do Kudowy-Zdroju z przebijającym ramię góry, długim na 576  m, tunelem. Na szczycie Grodczyna znajduje się kilkunastometrowej wysokości stalowy maszt przekaźnika telewizyjnego.
Turystyka.
Grodczyn należy do Korony Sudetów Polskich. Jego grzbiet przecinają szlaki turystyczne:

</doc>
<doc id="422158" url="https://pl.wikipedia.org/wiki?curid=422158" title="Józef Kenig">
Józef Kenig

Józef Teofil Konstanty Kenig (Koenig, König) (ur. 16 lutego 1821 w Krakowie, zm. 13 marca 1900 w Warszawie) – polski dziennikarz, publicysta, krytyk teatralny i sztuk pięknych, wieloletni redaktor naczelny "Gazety Warszawskiej", uznawany za „potentata opinii”, brat Jana Ignacego, mąż Salomei Palińskiej, ojciec Włodzimierza.
Życiorys.
Rodzice i rodzeństwo.
Urodził się w Wolnym Mieście Krakowie jako syn Teofila (ur. ~1786) i Józefy z Romanowskich (ur. ~1793). Jego ojciec, z pochodzenia Niemiec z Królestwa Hanoweru, był inspektorem skarbu województwa płockiego. Prawdopodobnie wywodził się z rodziny szlacheckiej, o czym świadczy chociażby tytulatura używana w stosunku do niego i jego najbliższych w aktach stanu cywilnego. Matka, z pierwszego małżeństwa Sławęcka, pochodziła z rodziny szlacheckiej herbu Bożawola, spokrewnionej m.in. z Tarnowskimi i Ossolińskimi. Jej ojciec był właścicielem majątku Chrapków koło Pińczowa, a jednym z braci Filip Romanowski, znany warszawski malarz I połowy XIX wieku. Józef Kenig był najstarszy z rodzeństwa. Po nim na świat przyszło jeszcze czworo dzieci – Jan Ignacy Florian (późniejszy dyrektor kolei mikołajewskiej w Rosji, stale mieszkający w Petersburgu), Teofila, Franciszka i Antoni (zmarł w niemowlęctwie).
Nauka.
Latem 1830 rodzice wysłali Józefa do Krakowa. Tam mieszkał u swojej ciotki Emilii z Romanowskich i jej męża Adolfa hr. de Rochetin, zubożałego francuskiego arystokraty – emigranta i obywatela miasta Krakowa (Emilia i Adolf byli rodzicami chrzestnymi Józefa). W 1831 rozpoczął naukę w Liceum św. Anny, które ukończył w 1834 z bardzo dobrymi wynikami. Przez pewien czas uczęszczał tam również jego brat Jan. Potem Józef Kenig został przyjęty na Uniwersytet Jagielloński, gdzie studiował na wydziale filologicznym. Jednym z jego profesorów był Michał Wiszniewski. Tam też zaprzyjaźnił się z Gustawem Ehrenbergiem.
Po przerwaniu studiów z powodów finansowych (jego ojciec zmarł w 1831, matka borykała się z tego powodu ze znacznymi problemami finansowymi), wyjechał do Chrapkowa będącego wówczas własnością jego wuja Marcina Romanowskiego. Po roku wstąpił do gimnazjum w Kielcach, które ukończył "z II nagrodą". Następnie przeniósł się do Warszawy, gdzie został aplikantem w sądzie pokoju – wbrew wcześniejszym planom poświęcenia się medycynie (zadecydowały o tym jego własne problemy zdrowotne). Oprócz tego utrzymywał się jeszcze z lekcji prywatnych. Wszedł do grona "Cyganerii Warszawskiej", stykał się m.in. z Cyprianem Kamilem Norwidem. Wtedy też umieścił swoje pierwsze prace literackie w "Nadwiślaninie" (1841). W tym samym roku zamieścił swój pierwszy artykuł w Gazecie Warszawskiej.
Kariera dziennikarska.
Od 1843 stał się stałym współpracownikiem "Gazety Warszawskiej". Od 1851 był jej współredaktorem (wraz z Antonim Lesznowskim). Po śmierci Lesznowskiego w 1859 został redaktorem naczelnym i pozostał nim aż do 1889. W tym też okresie "Gazeta Warszawska" stała się jednym z najważniejszych pism Królestwa Polskiego, mającym przemożny wpływ na opinię publiczną. Pozostawała jednak przez ten cały czas umiarkowanie prawicowa, znajdując najszersze grono czytelników wśród ludzi związanych z dawnym stronnictwem "Białych" z powstania styczniowego tzn. zamożnego ziemiaństwa, arystokracji, burżuazji, wyższych sfer inteligenckich i urzędniczych. W 1889 r. Kenig wszedł w konflikt z głównym zarządcą "Gazety Warszawskiej" Stanisławem Lesznowskim (1848–1909), który zakończył się odejściem tego pierwszego z redakcji i jego przejściem do innego popularnego pisma warszawskiego "Słowa". Równocześnie, nadal pisywał też artykuły do innych gazet jak "Tygodnik Ilustrowany", "Kurier Warszawski", "Niwa".
Aktywny obywatel Warszawy.
Kenig był człowiekiem bardzo zaangażowanym w życie polityczne i kulturalne Warszawy II połowy XIX wieku. W lutym 1861 został członkiem Delegacji Miejskiej. Po powstaniu styczniowym był członkiem komisji budżetowej Miasta Warszawy, zasiadał też w kilku komisjach do spraw reformy teatrów miejskich. Cieszył się wielkim zaufaniem prezydenta Warszawy Sokrata Starynkiewicza. Pod koniec życia pełnił przez wiele lat urząd prezesa Komitetu Właścicieli Listów Zastawnych Towarzystwa Kredytowego Ziemskiego, który obejmowali ludzie zasłużeni i cieszący się autorytetem.
Broszura z 1896.
W 1896 r. wydał w Warszawie broszurę "Sprawa chińsko-japońska i dwa odczyty" (jedyna jego praca wydana nie na łamach gazet, ale osobno). Zawarł w niej trzy swoje stanowiska : zapowiedź możliwego zalewu Europy i Ameryki przez rasę żółtą (w znaczeniu zdobycia przewagi świata Dalekiego Wschodu nad Zachodem), wykazanie źródeł powstania nowych prądów w literaturze Europy Zachodniej (modernizm), obrona XIX wieku przed oskarżeniami pesymistów (zwłaszcza dekadentów) – to ostatnie było kontynuacją jego dawniejszych tez – w 1861 r. nazwał swój wiek "stuleciem zadośćuczynienia". Tekst ten uznano za jeden z ważniejszych wśród innych dotyczących podsumowania XIX stulecia.
Żona i dzieci.
Józef Kenig ożenił się w 1868 r. w warszawskim kościele św. Antoniego przy ulicy Senatorskiej z Salomeą Palińską, aktorką dramatyczną Warszawskich Teatrów Rządowych. Miał z nią troje dzieci: Józefę Salomeę, Stanisława Jana i Marię Julię.
Syn Stanisław Jan (zm. 1926) był fabrykantem, współwłaścicielem fabryki chemicznej w Strudze, starsza córka Józefa Salomea (córka chrzestna Juliusza Kossaka) była jedną z organizatorek Towarzystwa Śpiewaczego "Lutnia", Maria Julia była początkującą malarką, a jej artystyczny rozwój przerwała tragiczna, przedwczesna śmierć, jeszcze za życia ojca.
Śmierć.
Józef Kenig zmarł w nocy 13 marca 1900 r. w swoim mieszkaniu przy ulicy Hortensji 7 (ob. Górskiego) w Warszawie. Jego pogrzeb odbył się 15 marca 1900 r. Konduktowi przewodził ks. rektor Zygmunt Chełmicki (późniejszy prałat), przyjaciel zmarłego. Trumnę z dolnego kościoła św. Krzyża przewieziono, przy udziale blisko 2 tys. żałobników, na cmentarz Powązkowski, gdzie znajdował się grób jego żony i córki. Tam też spoczął w kwaterze 3-2-17. Msza pogrzebowa odbyła się w dniu następnym – celebrował ją sufragan warszawski ks. biskup Kazimierz Ruszkiewicz. Do dzisiaj grób J. Keniga znajduje się pod opieką rodziny.
W kilka lat później w kościele pokarmelickim w Warszawie wmurowano tablicę poświęconą Józefowi Kenigowi, ufundowaną przez jego kolegów i przyjaciół.
Potomkowie.
Wnukiem Józefa był Marian Mieczysław Kenig (1895–1959), kapitan Wojska Polskiego, międzywojenny działacz PPS, dowódca Robotniczej Brygady Obrony Warszawy w 1939 r. Do dzisiaj żyje tylko dwoje potomków Józefa Keniga noszących jego nazwisko – prawnuk Tadeusz i praprawnuczka Małgorzata (po mężu Getka). Oprócz nich w Polsce oraz w Niemczech żyje kilku innych potomków, dla których Józef Kenig jest przodkiem po kądzieli.

</doc>
<doc id="422160" url="https://pl.wikipedia.org/wiki?curid=422160" title="Elmer Austin Benson">
Elmer Austin Benson

Elmer Austin Benson (ur. 22 września 1895 w Appleton, Minnesota, zm. 13 marca 1985 w Minneapolis) – amerykański polityk, członek Minnesota Farmer-Labor Party, gubernator Minnesoty, senator.
W 1918 ukończył studia prawnicze w College of Law w St. Paul (Minnesota). W latach 1918–1919 służył w wojsku. Po zakończeniu służby złożył egzamin adwokacki, ale nie praktykował; pracował w sektorze bankowym. W 1933 pełnił funkcję stanowego komisarza ds. bezpieczeństwa, w latach 1933–1935 stanowego komisarza ds. banków. W grudniu 1935 został mianowany senatorem w miejsce zmarłego w wypadku samochodowym republikanina Thomasa Schalla. Zasiadał w Senacie do listopada 1936, nie ubiegał się o reelekcję.
Startował natomiast w wyborach na gubernatora i odniósł zdecydowane zwycięstwo. Objął urząd gubernatora 4 stycznia 1937, zastępując Hjalmara Petersena. Porażka Bensona w walce o kolejną kadencję w 1938 jest uważana za faktyczny koniec znaczenia Farmer-Labor Party. Benson kontynuował działalność polityczną, ale bez powodzenia; w 1940 i 1942 ubiegał się o miejsce w Senacie, a w wyborach prezydenckich 1948 wsparł kandydata Partii Postępowej Henry’ego Wallace’a. Wkrótce potem wycofał się z życia publicznego ze względu na stan zdrowia i zajmował się rolnictwem.

</doc>
<doc id="422161" url="https://pl.wikipedia.org/wiki?curid=422161" title="Najwyższy kapłan">
Najwyższy kapłan



</doc>
<doc id="422163" url="https://pl.wikipedia.org/wiki?curid=422163" title="Bellona (wydawnictwo)">
Bellona (wydawnictwo)

Bellona – polskie wydawnictwo specjalizujące się w literaturze historycznej oraz militarnej, powstałe w 1990 na bazie istniejącego w okresie Polski Ludowej Wydawnictwa Ministerstwa Obrony Narodowej. W jego ofercie znajdują się także kryminały, powieści historyczne i fantastyczne, oraz albumy, kalendarze, bajki i inna literatura dziecięca i wszelkiego rodzaju poradniki pomocne w życiu codziennym. Jest m.in. wydawcą serii „Historyczne Bitwy”.
Co roku Bellona współorganizuje Targi Książki Historycznej, podczas których wręczane są Nagrody KLIO za najlepszą książkę historyczną.
W 1997 roku z połączenia przedsiębiorstw państwowych: „Wydawnictwo Bellona” i „Czasopisma Wojskowe” powstało Przedsiębiorstwo Państwowe „Dom Wydawniczy Bellona”. W 2007 roku zostało ono skomercjalizowane, jako Bellona Spółka Akcyjna, należąca do Skarbu Państwa. W 2018 roku, po wcześniejszym wydzieleniu oddziałów jako osobne spółki, Bellona SA została przekształcona w Bellona Sp. z o.o., należącą w całości do spółki Dressler Dublin. 
Wydawnictwo Ministerstwa Obrony Narodowej.
W 1976 Wydawnictwo MON zostało odznaczone Krzyżem Komandorskim z Gwiazdą Orderu Odrodzenia Polski.

</doc>
<doc id="422167" url="https://pl.wikipedia.org/wiki?curid=422167" title="Pierwszy rząd Walerego Sławka">
Pierwszy rząd Walerego Sławka

Pierwszy rząd Walerego Sławka – gabinet pod kierownictwem premiera Walerego Sławka, w skład którego weszli ministrowie z poprzedniego gabinetu Kazimierza Bartla – zmieniono tylko dwóch z nich. Gabinet został powołany w dniu 29 marca 1930 roku, po kilkutygodniowym przesileniu, w trakcie którego misję utworzenia rządu powierzono Julianowi Szymańskiemu i Janowi Piłsudskiemu. Upadł 23 sierpnia 1930 roku.

</doc>
<doc id="422175" url="https://pl.wikipedia.org/wiki?curid=422175" title="Drugi rząd Józefa Piłsudskiego">
Drugi rząd Józefa Piłsudskiego

 Drugi rząd Józefa Piłsudskiego – gabinet pod kierownictwem Józefa Piłsudskiego, o składzie takim jak rząd Walerego Sławka, z dodatkowym wicepremierem w osobie Józefa Becka. Powołany w dniu 25 sierpnia 1930 roku. Upadł 4 grudnia 1930 roku.

</doc>
<doc id="422176" url="https://pl.wikipedia.org/wiki?curid=422176" title="Takui Nakajima">
Takui Nakajima

TAKUI, właśc. – japoński piosenkarz gatunku j-rock.
Takui wychowywał się z ojcem i starszym o dwa lata bratem. Gdy miał trzy lata, jego matka rozwiodła się z ojcem, który prawdopodobnie stosował wobec niej przemoc, tak samo jak i wobec Nakajimy i jego brata. Po rozwodzie utrudniał synom kontakty z matką, często całkowicie ich zakazując. Mimo to Nakajima dosyć miło wspomina dzieciństwo, ponieważ ojciec starał się dać mu wszystko, czego potrzebował.
Takui zadebiutował w roku 1994 wraz z zespołem Maggie Mae, który zakończył działalność cztery lata później tuż przed podpisaniem kontraktu z wytwórnią major. W 1999 wydał swoją pierwszą taśmę demo. Następnie były single i pierwszy album, który ukazał się w 2000 roku, a nosił tytuł Nuclear Sonic Punk. Ćwiczenia pod okiem idola młodego wokalisty, Hideto "hide" Matsumoto, odniosły skutek. Nakajima stał się mistrzem gitary, a jego mocny głos podbił serca krytyków. Początki były mimo wszystko trudne. Powoli piął się w górę, w końcu debiutując w wytwórni "major". Ogłoszony królem punk'n'rocka grał z wybitnymi muzykami, jak chociażby z perkusistą Guns N’ Roses, czy też muzykami z Zilch (grupy, w której wokalistą był "hide"). W 2010 roku wystąpił w japońskiej wersji musicalu Rent jako Angel.

</doc>
<doc id="422180" url="https://pl.wikipedia.org/wiki?curid=422180" title="WSPiA Rzeszowska Szkoła Wyższa">
WSPiA Rzeszowska Szkoła Wyższa

WSPiA Rzeszowska Szkoła Wyższa (WSPiA) – najstarsza niepubliczna szkoła wyższa na Podkarpaciu, założona w 1995 roku i wpisana do rejestru uczelni niepublicznych pod numerem 75. Patronat nad WSPiA objął Uniwersytet Marii Curie-Skłodowskiej w Lublinie. Do grudnia 2007 działała pod nazwą Wyższa Szkoła Administracji i Zarządzania, a następnie pn. Wyższa Szkoła Prawa i Administracji Rzeszów – Przemyśl. Obecnie Uczelnia nosi nazwę WSPiA Rzeszowska Szkoła Wyższa a jej siedziba znajduje się w Rzeszowie. Posiada status niepublicznej uczelni akademickiej.
WSPiA jest również językowym centrum egzaminacyjnym City and Guilds od maja 2004 i TOLES od stycznia 2011 roku.
W roku 2009 na uczelni studiowało ok. 10 000 studentów. Uczelnia prowadzi studia dzienne i zaoczne na kierunkach – Administracja (I i II stopień), Zarządzanie (I stopień), Bezpieczeństwo wewnętrzne (I i II stopień), Prawo (jednolite magisterskie). Jest też organizatorem międzynarodowych i ogólnopolskich konferencji naukowych.
Władze Uczelni.
Kolegium Prawa
Kolegium Administracji i Bezpieczeństwa Wewnętrznego
Kolegium Zarządzania 
Centrum Kształcenia Praktycznego
Centrum Edukacji Dodatkowej
Dydaktyka.
Uczelnia prowadzi studia w trybie stacjonarnym i niestacjonarnym na czterech kierunkach:
Uczelnia prowadzi również studia podyplomowe na 28 kierunkach. Od 2011 roku w ofercie WSPiA są też studia trzeciego stopnia (prowadzone w formie seminariów doktoranckich) z zakresu nauk prawnych.
Dodatkowo Szkoła realizuje program „Studia w Polsce dla młodzieży polskiego pochodzenia z Ukrainy”, wdrożony po 2000 roku.

</doc>
<doc id="422186" url="https://pl.wikipedia.org/wiki?curid=422186" title="Taboret">
Taboret

Taboret (z franc. – tabouret) – rodzaj mebla, służący do siedzenia.
W okresie baroku (na dworze Ludwika XIV) wyściełane krzesło bez oparcia, przeznaczone do siedzenia dla wysoko urodzonych dam w obecności króla.
Najprostszy taboret składa się z płyty siedziskowej podpartej trzema lub czterema drewnianymi bądź metalowymi nogami; bywa także nazywany stołkiem.
Taborety mogą składać się z rozmaitych materiałów o różnym stopniu skomplikowania budowy, bywają także taborety tapicerowane.

</doc>
<doc id="422189" url="https://pl.wikipedia.org/wiki?curid=422189" title="Alpaga">
Alpaga



</doc>
<doc id="422203" url="https://pl.wikipedia.org/wiki?curid=422203" title="Język zazaki">
Język zazaki

Język zazaki – język ludu Zaza używany we wschodniej Anatolii, w dorzeczu Eufratu i Tygrysu. Należy on do północno-zachodniej grupy języków irańskich. Najbliżej spokrewniony jest z językiem gorani. Nie można dokładnie określić liczby jego użytkowników – w zależności od źródła ich liczbę szacuje się od 1,5 do nawet 3 milionów.
Użytkownicy języka zazaki pochodzą ze wschodniej Turcji. Choć ostatnimi czasy wśród niektórych z nich może budzić to sprzeciw, większość identyfikuje się właśnie z Kurdami. Pomimo to nie klasyfikuje się go jako jeden z dialektów, co miało miejsce w przeszłości, a jako język należący do odrębnej grupy języków zaza-gorani.
Zazaki dzieli się na dwa główne dialekty:
Zazowie nie tworzą jednorodnej grupy, ale dzielą się wedle wyznania na sunnitów i alawitów. Zgodnie z tradycją świadomość religijna jest jednak ważniejsza niż językowa jedność. Dopiero niedawno w diasporze europejskiej podjęto próby budowania i określania narodowej tożsamości użytkowników języka zazaki, bez względu na podziały religijne.
Po upadku Imperium Osmańskiego Turcy nie dążyli do zachowania językowej i kulturowej różnorodności. Prowadzona polityka asymilacji miała na celu zjednoczenie mieszkańców państwa i budowę ogólnej, „tureckiej” tożsamości. W związku z tym zakazano publikacji, a nawet komponowania utworów muzycznych do tekstów pisanych w językach lokalnych. Na mocy traktatu w Lozannie w 1923 roku, oprócz Żydów, Ormian i Greków żadne inne mniejszości narodowe nie mogły oficjalnie istnieć w Turcji.
Nazwa.
Istnieje wiele lingwonimów określających język ludu Zaza. Ich dystrybucja może być warunkowana zarówno geograficznie, jak i ideologicznie. Tworzy je na ogół sufiks -"kî" dodany do rzeczownika pełniącego funkcję etnonimu. Najbardziej rozpowszechnione nazwy tego języka to: "dimilkî", "kirdkî", "kirmanckî" i "zazakî": 
Nie wszystkie jednak społeczności używają na określenie swojego języka jasno sprecyzowanej nazwy. Mieszkańcy okręgów Azarpêrt (tur. Adaklı), Gêxî (tur. Kiğı) i Kanîreş (tur. Karlıova) w prowincji Çewlîg (tur. Bingöl), okręgów Xinûs (tur. Hınıs) i Tatos (tur. Tekman) w prowincji Erzirom (tur. Erzurum) oraz w okręgu Gimgim (tur. Varto) w prowincji Mûş (tur. Muş) nazywają go po prostu "zonê ma" ‘nasz język’. Mieszkańcy Dêrsim (tur. Tunceli) nazywają swój język "dêrsimkî" lub şo-bê ("so-bê" w dialekcie północnym) ‘przyjdź-pójdź’ w opozycji do kurdyjskiego, który nazywają "herre-werre", co również oznacza ‘przyjdź-pójdź’, lecz w "kurmancî" . 

</doc>
<doc id="422204" url="https://pl.wikipedia.org/wiki?curid=422204" title="Szwarno">
Szwarno

Szwarno, Szwarn, Swarno, Szwarno Daniłowicz, Swarn, Swamir (ukr. Шварно, lit. "Švarnas", "Švarn", "Svarnas", "Švarno"; ur. 1230, zm. 1269/1270) – książę halicki, chełmski (od 1264), wielki książę litewski (1264–1267 – wspólnie z Wojsiełkiem, 1267–1268/1269 – samodzielnie). Rusią Halicko-Wołyńską rządził ze swej stolicy i rezydencji w Chełmie.
Młodszy syn Daniela I Halickiego i Anny Mścisławówny Nowogródzkiej (zm. ok. 1252), wnuk Romana II Halickiego, prawnuk Mścisława II Izjasławicza, praprawnuk Izjasława II i Bolesława III Krzywoustego; brat Herakliusza, Lwa I, Romana i Mścisława oraz Perejesławy, Ustiny (Anastazji?) i Zofii. Na chrzcie otrzymał imię Jerzy lub Jan (Iwan, "Иоанн").
W 1255 poślubił córkę Mendoga i w tymże roku uczestniczył w wyprawie rusko-litewskiej na Lublin.
Późną wiosną 1262 Szwarno brał udział w najeździe wielkiego księcia litewskiego Mendoga na Mazowsze. Po zdobyciu Płocka, oddziały litewskie (a także ruskie oraz – według niektórych źródeł – jaćwieskie) obległy w Jazdowie władcę Mazowsza, Siemowita I, oraz jego syna. W wyniku zdrady napastnicy zdobyli Jazdów. W trakcie bitwy zginął Siemowit I, a jego syn, Konrad II, dostał się do niewoli. Według innej wersji pojmany Siemowit został osobiście zamordowany przez swojego szwagra – Szwarna. Ścigające napastników rycerstwo mazowieckie poniosło pod Długosiodłem (5 VIII 1262) klęskę w bitwie z połączonymi siłami Jaćwingów, Litwinów i Rusinów pod wodzą Mendoga i Szwarna.
Szwarno władał dzielnicą halicką, a po śmierci Daniela I (1264) otrzymał ziemię chełmską i bełską oraz sprawował nominalne zwierzchnictwo nad Rusią Halicko-Wołyńską podzieloną zgodnie z wolą zmarłego władcy na cztery księstwa. Faktycznie jednak największym autorytetem cieszył się książę włodzimierski, Wasylko Romanowicz, stryj Szwarna.
Szwarno prowadził politykę jednoczenia sił litewskich i ruskich przeciw polskim książętom. W 1264 wraz z Jaćwingami (lub Litwinami) dokonał najazdu na Małopolskę, jednak podczas wyprawy odwetowej Bolesław V Wstydliwy pokonał Jaćwingów i sprzymierzonych z nimi Rusinów pod Brańskiem. Klęska ta osłabiła nieugruntowaną jeszcze pozycję Szwarna na Rusi na rzecz Lwa I Daniłowicza popieranego przez Wasylka Romanowicza.
W 1266 Szwarno wspierany przez wojska Wasylka i litewskie dokonał najazdu na ziemię sandomierską. Oddziały najeźdźców zostały rozbite 19 VI 1266 r. przez Bolesława Wstydliwego pod Wrotami.
Podczas walk o tron wielkoksiążęcy po zamordowaniu Mendoga (1263) Szwarno wspomógł zbrojnie Wojsiełka, syna Mendoga. Sojusz szwagrów miał przez pewien czas postać współwładzy na Litwie, kiedy to Szwarno rządził Rusią Czarną. Następnie w 1267 r. Wojsiełk przekazał Szwarnowi władzę nad Litwą, a sam powrócił do stanu zakonnego.
Tymczasem rywalizacja w rodzie Romanowiczów przerodziła się wkrótce w konflikt, którego ofiarą padł sam Wojsiełk. Zaproszony przez Lwa I Daniłowicza i Wasylka Romanowicza na zjazd ugodowy został przez Lwa zamordowany w 1267 r. Wówczas Szwarno jako prawy dziedzic upomniał się zbrojnie o władzę, ale został pokonany przez Trojdena i jego zwolenników.
Szwarno zmarł w Chełmie, gdzie też został pochowany w cerkwi katedralnej (obecnie bazylika mniejsza pw. Narodzenia NMP).

</doc>
<doc id="422206" url="https://pl.wikipedia.org/wiki?curid=422206" title="Taboret gazowy">
Taboret gazowy

Taboret gazowy – to niski, przenośny palnik służący do podgrzewania lub gotowania potraw. Ułatwia przygotowywanie posiłków w dużych pojemnikach, takich jak garnki, ponieważ nie trzeba ich podnosić na dużą wysokość. Wśród modeli taboretów gazowych spotyka się głównie zasilane z butli gazowej i gazem ziemnym.

</doc>
<doc id="422208" url="https://pl.wikipedia.org/wiki?curid=422208" title="Meltemi">
Meltemi



</doc>
<doc id="422209" url="https://pl.wikipedia.org/wiki?curid=422209" title="Antoni Paweł Sułkowski">
Antoni Paweł Sułkowski

Antoni Paweł Sułkowski książę herbu Sulima (ur. 31 grudnia 1785 w Lesznie, zm. 13 kwietnia 1836 w Rydzynie) – polski generał dywizji Księstwa Warszawskiego, naczelny wódz wojsk polskich Księstwa Warszawskiego, trzeci ordynat Ordynacji Sułkowskich, kawaler maltański (w zakonie po 1816 roku), kawaler Honoru i Dewocji.
Życiorys.
Był synem wojewody kaliskiego Antoniego Sułkowskiego (1735–1796) i Karoliny Bubna-Littitz. Służbę wojskową rozpoczął w 1806 wystawiając na własny koszt 1 pułk piechoty Legii Poznańskiej, którego został dowódcą. Uczestniczył w Polsce w kampanii 1806–1807 (m.in. oblężenia Gdańska i Kołobrzegu), w Hiszpanii 1808–1809. W 1810 został generałem brygady, a w wojnie z Rosją w 1812 był dowódcą brygady kawalerii w V Korpusie ks. Józefa Poniatowskiego. W 1812 roku przystąpił do Konfederacji Generalnej Królestwa Polskiego. W kampanii 1813 w Niemczech był generałem dywizji i dowódcą dywizji w IV Korpusie kawalerii Michała Sokolnickiego, który był częścią polskiego korpusu Poniatowskiego. W październiku po śmierci ks. Poniatowskiego dowódcą VIII Korpusu został na krótko Sokolnicki, a od niego funkcję tę przejął również na krótko, wmanewrowany w tę rolę przez Jana Krukowieckiego, Sułkowski, który sam w wieku lat 28 aspiracji takich nie posiadał. Po kilku dniach złożył dymisję, został przez Napoleona zwolniony ze służby i powrócił do Polski. Dowództwo resztek sił polskich pozostałych u boku cesarza (ok. 5 tys. ludzi) przejął od tego momentu Jan Henryk Dąbrowski.
Ożenił się z Ewą Kicką w 1808, mieli trzy córki: Helenę (1812–1900), która wyszła za hrabiego Henryka Potockiego, Ewę (1814–1881), która wyszła za hrabiego Władysława Potockiego i Teresę (1815–1889), która wyszła za Henryka Wodzickiego, oraz jednego syna Augusta Antoniego (1820–1882), który się ożenił z Marią Mycielską w 1843.
Po 1818 osiadł w Rydzynie, uczestniczył w życiu politycznym Królestwa Polskiego.
Był marszałkiem Sejmu Wielkiego Księstwa Poznańskiego. Przewodniczył obradom sejmów stanowych w 1827, 1830 i 1834 roku. Deputowany ze stanu rycerskiego z powiatu poznańskiego na sejm prowincjonalny w 1827 i w 1830 roku.
Był członkiem loży wolnomularskiej Bracia Zjednoczeni w drugim stopniu rytu ("czeladnik"), w 1820 roku.
Odznaczony Krzyżem Kawalerskim Orderu Virtuti Militari (1808), francuskim Krzyżem Kawalerskim i Oficerskim Orderu Legii Honorowej (1807 i 1812), neapolitańskim Krzyżem Wielkim Orderu Obojga Sycylii (1813), Krzyżem Kawalerskim Orderu Hiszpanii (1810), bawarskim Orderem św. Huberta (1805), a także pruskim Krzyżem Wielkim Orderu Orła Czerwonego.

</doc>
<doc id="422211" url="https://pl.wikipedia.org/wiki?curid=422211" title="Zbiorniki balastowe">
Zbiorniki balastowe



</doc>
<doc id="422218" url="https://pl.wikipedia.org/wiki?curid=422218" title="Herb Bośni i Hercegowiny">
Herb Bośni i Hercegowiny

Herb Bośni i Hercegowiny przedstawia tarczę herbową dzieloną ze skosa na część złotą / żółtą ("Or") i niebieską / błękitną ("Azure") z pasem siedmiu srebrnych ("Argent") pięcioramiennych gwiazd.
Obecnie używany herb został przyjęty 4 lutego 1998 i zastąpił herb używany od 1992 roku.
Symbolika.
Część złota tarczy herbowej prezentuje trzy główne grupy etniczne zamieszkujące kraj; jest także uproszczonym kształtem Bośni i Hercegowiny. Srebrne gwiazdy zastąpiły Fleur-de-lis znane z historycznych symboli bośniackich, jednocześnie nawiązując do symboliki Unii Europejskiej, do której Bośnia nie należy.

</doc>
<doc id="422223" url="https://pl.wikipedia.org/wiki?curid=422223" title="Bieriezniki">
Bieriezniki

Bieriezniki (ros.: Березники) – miasto w Rosji, w Kraju Permskim, na lewym brzegu Kamy. W 2020 roku liczyło ok. 156,5 tys. mieszkańców. Ośrodek przemysłu chemicznego (m.in. produkcja sody, nawozów sztucznych, amoniaku, saletry amonowej, saletry sodowej, gąbki tytanowej oraz farb i barwników), elektrotechnicznego, metalowego, lekkiego, spożywczego i materiałów budowlanych; w mieście działa także port rzeczny. W pobliżu miejscowości znajdują się złoża soli kamiennej, potasowej i magnezowej eksploatowane od XVII wieku. Ponadto w Bierieznikach mieszczą się: oddział Permskiego Uniwersytetu Technologicznego, teatr i muzeum krajoznawcze.
Historia.
Osada założona w 1883 roku, do 1933 znana jako Usole Solikamskie, prawa miejskie od 1932 roku. W 1961 r. uruchomiono system trolejbusowy. Obecnie miasto jest ważnym ośrodkiem przemysłowym; port rzeczny na Kamie. Miasto posiada muzeum jest też znane od XVI wieku z leczniczych wód solankowych.
Bieriezniki dynamicznie rozwinęły się dzięki wydobyciu sylwinitu (od 1927 roku), powstały jako kolonia karna. Kopalnia znajduje się częściowo bezpośrednio pod miastem, zalewane wodą wyrobiska są przyczyną bezpośredniego zagrożenia dla miasta – podmyte korytarze i komory ulegają częstemu zawalaniu, tworząc na powierzchni leje i zapadliska. W mieście działa system monitorujący powstawanie nowych zapadlisk i ostrzegający mieszkańców. Największy do tej pory lej nazywany "Dziadkiem" powstał w roku 2007, ma 310 m szerokości i 390 m długości, i wciąż się rozrasta. Jego powstanie zmusiło do ewakuacji 2 tys. mieszkańców.

</doc>
<doc id="422224" url="https://pl.wikipedia.org/wiki?curid=422224" title="Trichopteron">
Trichopteron

Trichopteron – elektroniczny biuletyn Sekcji Trichopterologicznej, wydawany od roku 2001 przez Polskie Towarzystwo Entomologiczne oraz Katedrę Ekologii i Ochrony Środowiska UWM w Olsztynie. 
W "Trichopteronie", ukazującym się z częstością 3-5 numerów w roku, publikowane są artykuły dotyczące chruścików (owadów z rzędu Trichoptera), konferencji i badań dotyczących tej grupy. Artykuły publikowane są w języku polskim z angielskimi streszczeniami, w języku angielskim oraz rosyjskim.
Zespół.
W pracach redakcyjnych (członkowie redakcji, w różnym okresie), uczestniczyli: mgr Edyta Buczyńska (E. Serafim), dr Paweł Buczyński, dr Stanisław Cios, dr hab. Stanisław Czachorowski prof. UWM, mgr Elena Dyatlova (Ukraina), mgr Irina Giginiak (Białoruś), mgr Marcin Krejckant, dr hab. Janusz Majecki, dr Tomasz Majewski, dr Lech Pietrzak, Carlos Rodrigues (Hiszpania), mgr Witold Szczepański.

</doc>
<doc id="422226" url="https://pl.wikipedia.org/wiki?curid=422226" title="Herb Jastrzębia-Zdroju">
Herb Jastrzębia-Zdroju

Herb Jastrzębia-Zdroju – jeden z symboli miasta Jastrzębie-Zdrój w postaci herbu przyjęty 20 lipca 1976 roku.
Wygląd i symbolika.
Herb przedstawia na zielonej tarczy czarnego jastrzębia z rozpostartymi skrzydłami, przysiadającego na białych insygniach górniczych (według innej wersji jastrząb unosi się i trzyma te insygnia w swych łapach). Na korpusie jastrzębia widnieje biała kropla.
Historia.
W XVI wieku pojawiły się pierwsze pieczęcie przedstawiające wizerunek jastrzębia. Początkowo ukazano go siedzącego na skałce, przyjmującego pozycję wypatrywania ofiary. W XVIII wieku pojawiła się wersja pieczęci z jastrzębiem siedzącym na gałązce, również w pozycji wypatrującej. W tej postaci pieczęć gminna, jak również herb były używane do 1976 roku, kiedy to w związku z przemianami w gospodarce i charakterystyce miasta lokalne władze podjęły decyzję o zmianie herbu. 
Zadanie zaprojektowania nowego herbu Jastrzębia-Zdroju powierzono znanemu grafikowi Szymonowi Kobylińskiemu. Kobyliński oparł projekt nowego herbu na motywach już istniejącego, jednakże musiał połączyć w nim nowy rozdział w historii miasta związany z górnictwem węgla kamiennego, z bogatą przeszłością uzdrowiskową. I tak głównym elementem nowego herbu pozostał jastrząb jako nieodłącznie związany z dziejami miasta symbol, natomiast dodane zostały do niego żelazko i pyrlik oznaczające górnictwo (odnosi się do niego również czarno-zielona kolorystyka herbu), a także kropla symbolizująca uzdrowisko i związane z nim wody solankowe. 
Początkowo symbole górnicze oraz kropla miały barwę srebrną, jednakże 31 marca 1998 roku Rada Miasta uchwaliła zmianę tej barwy na białą. 
Legenda.
Wizerunek herbów Jastrzębia-Zdroju wiąże się ściśle z historią miasta, opisywaną w średniowiecznych legendach. Według legendy, w drugiej połowie XV wieku na dzisiejsze tereny Jastrzębia-Zdroju został oddelegowany wysłannik królewski – rycerz Ruchenstein. Miał on za zadanie zagwarantować bezpieczny przejazd karawan kupieckich, przemierzających ówczesny szlak handlowy biegnący przez te tereny. Po pewnym czasie zszedł on jednak na złą drogę i zaczął napadać na tych, których miał chronić przed rozbójnikami. Z powodu metod, które stosował przy napadach zyskał przezwisko „Jastrząb”. Właśnie od tego przezwiska wywodzi się zarówno nazwa miasta, jak i wizerunek pieczęci gminnej, a później herbu.

</doc>
<doc id="422230" url="https://pl.wikipedia.org/wiki?curid=422230" title="Zatorze (Olsztyn)">
Zatorze (Olsztyn)

Zatorze – osiedle (jednostka pomocnicza gminy) stanowiące część oficjalnego podziału administracyjnego Olsztyna, leżące w północnej części miasta. Osiedle charakteryzuje się zarówno najwyższą gęstością zaludnienia w Olsztynie, jak i najmniejszą powierzchnią spośród osiedli.
Historia.
Zatorze jest jedną ze starszych dzielnic Olsztyna. Powstało po wybudowaniu w latach 1871-1872 linii kolejowej. Starsze zabudowania zostały odgrodzone od reszty miasta torami. Dzięki istnieniu węzła kolejowego Zatorze rozwijało się niezwykle dynamicznie.
Sieć drogowa i komunikacja.
Do końca 2015 przez teren osiedla przebiegały trasy 6 linii dziennych oraz jednej nocnej: 2, 7, 9, 16, 26, 31, 36, 82, 88 oraz 101.

</doc>
<doc id="422232" url="https://pl.wikipedia.org/wiki?curid=422232" title="Saicho">
Saicho



</doc>
<doc id="422233" url="https://pl.wikipedia.org/wiki?curid=422233" title="Basho">
Basho

Basho może oznaczać:

</doc>
<doc id="422235" url="https://pl.wikipedia.org/wiki?curid=422235" title="Apogamia">
Apogamia

Apogamia – jeden z rodzajów rozmnażania bezpłciowego – apomiksji. Charakteryzuje się tym, że zarodek nie powstaje z jaja, lecz z synergidy, lub innej komórki woreczka zalążkowego. Liczba chromosomów w zarodku powstałym w wyniku apogamii jest taka sama, jak w komórkach woreczka zalążkowego, z których powstał. Może więc wynosić n chromosomów (jest to apomiksja haploidalna), gdy zaszła mejoza, lub 2 n chromosomów (apomiksja diploidalna), gdy nie doszło do mejozy w woreczku zalążkowym.
U roślin apogamia może być związana z aposporią. czyli powstawaniem gametofitu z komórki sporofitu niebędącej zarodnikiem.

</doc>
<doc id="422240" url="https://pl.wikipedia.org/wiki?curid=422240" title="Klein">
Klein



</doc>
<doc id="422241" url="https://pl.wikipedia.org/wiki?curid=422241" title="Synergida">
Synergida

Synergidy, komórki pomocnicze – dwie komórki należące do składającego się z trzech komórek aparatu jajowego. Znajdują się po bokach komórki jajowej, wraz z którą tworzą aparat jajowy, pełniący u okrytonasiennych funkcję rodni. Aparat ten tworzy się w woreczku zalążkowym roślin okrytonasiennych na biegunie mikropylarnym (bliżej okienka). Synergidy powstają wraz z komórką jajową, jądrami komórki centralnej i antypodami w wyniku serii trzech podziałów mitotycznych makrospory. Synergidy zazwyczaj żyją krótko i giną po zapłodnieniu komórki jajowej.
Nazwa tych komórek pochodzi od angielskiego słowa "synergy" – współdziałanie (=„komórki współdziałające”).

</doc>
<doc id="422246" url="https://pl.wikipedia.org/wiki?curid=422246" title="T.M. Aluko">
T.M. Aluko

T. M. Aluko, właśc. Timothy Mofolorunso Aluko (ur. 14 czerwca 1918 w Ilesha, zm. 1 maja 2010 w Lagos) – nigeryjski pisarz, tworzący w języku angielskim, pochodzący z ludu Joruba.
Życiorys.
Studiował najpierw w Lagos, a następnie w Londynie. Po ukończeniu nauki pracował na wielu stanowiskach w administracji państwowej, m.in. od 1960 jako dyrektor zachodnionigeryjskiego ministerstwa robót publicznych. Zrezygnował z pracy w administracji w 1966, później, aż do 1978 pracował jako wykładowca uniwersytecki. W 1976 obronił doktorat.
Zadebiutował w 1959 powieścią "One Man, One Wife" ("Jeden mąż, jedna żona"). W swych dziełach nie unikając satyry i humoru, opisuje zderzenie tradycji z nowoczesnością w zmieniającej się współczesnej Nigerii. Dużo uwagi poświęcił w swych powieściach kwestii korupcji, szczególnie ostro rozprawiając się z nią w powieści "Sądny dzień w Ibali" (ang. "Kinsman and Foreman", opubl. 1966). W 1994 opublikował swą autobiografię, zatytułowaną "My Years of Service" ("Lata mojej służby"), w której opisał swą działalność jako inżynier i wykładowca uniwersytecki.
Za swą działalność otrzymał wiele nagród państwowych i wyróżnień, m.in. Order Imperium Brytyjskiego IV klasy w 1963 i Order Nigru w 1964.
W przekładzie na język polski ukazała się powieść: "Sądny dzień w Ibali" w przekładzie E. Skurjat, Warszawa 1986.

</doc>
<doc id="422247" url="https://pl.wikipedia.org/wiki?curid=422247" title="Āndhra Prādesh">
Āndhra Prādesh



</doc>
<doc id="422249" url="https://pl.wikipedia.org/wiki?curid=422249" title="Rozpoznawanie wzorców">
Rozpoznawanie wzorców

Rozpoznawanie wzorców – pole badawcze w obrębie uczenia maszynowego. Może być definiowane jako działanie polegające na pobieraniu surowych danych i podejmowaniu dalszych czynności zależnych od kategorii do której należą te dane.
W rozpoznawaniu wzorców dąży się do klasyfikacji danych (wzorców) w oparciu o wiedzę aprioryczną lub o informacje uzyskane na drodze statystycznej analizy danych służącej wydobywaniu cech obiektów. Klasyfikowane wzorce to zazwyczaj grupy wyników pomiaru lub obserwacji definiujące położenie odpowiadających im punktów w wielowymiarowej przestrzeni cech.
Kompletny system rozpoznawania wzorców składa się z:

</doc>
<doc id="422255" url="https://pl.wikipedia.org/wiki?curid=422255" title="Braueria">
Braueria

Braueria – pełna nazwa 'Braueria Trichoptera Newsletter', międzynarodowe czasopismo (rocznik), poświęcone owadom z rzędu chruścików ("Insecta: Trichoptera"). Artykuły, dotyczące badań nad chruścikami, opisy nowych dla nauki gatunków, recenzje książek, informacje o konferencjach, roczne zestawienia bibliograficzne – publikowane są w języku angielskim. Początkowo nosiło tytuł "Trichoptera Newsletter". Powstało z inicjatywy i jest wydawane przez trichopterologa prof. Hansa Malicky'ego z Austrii.
Braueria indeksowana jest w Zoological Record oraz NABS bibliography.
Nazwę "Braueria" newsletter przyjął w roku 1991 (numer 18) ku pamięci znanego austriackiego entomologa – Friedrich Moritz Brauer (1832-1904). W swych pracach opisał on wiele gatunków chruścików.

</doc>
<doc id="422256" url="https://pl.wikipedia.org/wiki?curid=422256" title="Chhattisgarh">
Chhattisgarh

Chhattisgarh (hindi छत्तीसगढ़, trb.: "Ćhattisgarh", trl.: "Chattīsgaṛh"; ang. "Chhattisgarh") – stan w środkowo-wschodnich Indiach, który powstał 1 listopada 2000 r. Terytorium nowego stanu wydzielone zostało ze stanu Madhya Pradesh. Chhattisgarh bierze swoją nazwę od 36 księstw, które obejmuje ten teren (słowo "ćhattis" w hindi oznacza trzydzieści sześć a "garh" - pałac/fort). 
Północna część stanu leży na krańcu wielkiej doliny Gangesu, środkowa zaś na żyznej równinie Mahanadi, co umożliwia intensywną uprawę ryżu. Lasy pokrywają około 45% powierzchni stanu.
Stan sąsiaduje na północnym zachodzie z Madhya Pradesh, na zachodzie z Maharasztra, na południu z Andhra Pradesh, na wschodzie z Orisą, na północnym wschodzie z Jharkhand a na północy z Uttar Pradesh.
Podział administracyjny.
Stan Chhattisgarh dzieli się na następujące okręgi:

</doc>
<doc id="422258" url="https://pl.wikipedia.org/wiki?curid=422258" title="Treponema pallidum">
Treponema pallidum



</doc>
<doc id="422264" url="https://pl.wikipedia.org/wiki?curid=422264" title="Hariana">
Hariana

Hariana (również pisana jako Harijana, hindi हरियाणा, trb.: "Harijana", trl.: "Hariyāṇā"; ang. "Haryana") – stan w północnych Indiach. Sąsiaduje ze stanami: Pendżab na północnym zachodzie, Himachal Pradesh na północy i Radżastanem na południowym zachodzie. Rzeka Jamuna stanowi wschodnią granicę ze stanami Uttarakhand i Uttar Pradesh.
W 2011 pod względem liczby ludności był to 17. największy stan Indii; w 2001 zajmował 16. miejsce. Przez terytorium stanu przepływają rzeki: Ghaggar, Markanda, Tangri i Sahib.
Podział administracyjny.
Stan Hariana dzieli się na następujące okręgi:

</doc>
<doc id="422265" url="https://pl.wikipedia.org/wiki?curid=422265" title="Georg Stiernhielm">
Georg Stiernhielm

Georg Stiernhielm (ur. 7 sierpnia 1598 w parafii Vika w Dalarna, zm. 22 kwietnia 1672 w Sztokholmie), szwedzki urzędnik państwowy, badacz języka i skald, nazywany "ojcem szwedzkiej sztuki skaldów".
Życiorys.
Stiernhielm urodził się 7 sierpnia 1598 roku we wsi Svartskärs w parafii Vika położonej w Dalarnie jako Göran Olofsson. Jego ojciec Olof Marqvardsson był rolnikiem z prawem wydobywania rudy żelaza. Edukacja syna zaczęła się w szkole w Västerås. W celu zdobycia wykształcenia udał się w roku 1619 do Uppsali, gdzie przyjął nazwisko "Lillia" (wcześniej nazywał się "Göran Olofsson" lub też "Georgius Olavi"). Fundusze na naukę zdobywał w Niemczech, gdzie pracował jako nauczyciel. W roku 1624 wrócił do Uppsali, ale już w następnym roku wrócił do Niemiec jako nauczyciel i przewodnik młodego Gyllenhielma, z którym potem odwiedził także Włochy, Francję, Holandię i Anglię. Informacja ta nie jest jednak do końca pewna, gdyż nie udało się zidentyfikować odpowiedniej osoby o nazwisku Gyllenhielm. 
W roku 1626 Stiernhielm został powołany przez biskupa Jana Rudbeckiusa na wykładowcę w gimnazjum w Västerås, a w krótki czas później został mianowany przez króla Gustawa II Adolfa "läsemästare för riddarhuset" (pol. "nauczycielem rycerzy") w ówczesnym "Collegium illustre". W roku 1630 został mianowany urzędnikiem sądowym sądu apelacyjnego w Dorpacie, zaś w roku 1631 nadano mu tytuł szlachecki i stał się lennikiem z dóbr Stjernlunds i Vasula w Łatgalii. W roku 1642 nadano mu tytuł o nazwie "landtråd" (doradca kraju), zaś w roku 1642 został wezwany do Sztokholmu, aby wziąć udział w pracach komisji prawniczej. Pozostał następnie w stolicy przez kilka lat. Dzięki talentom i umiejętnościom uzyskał sławę, a dzięki swoim wierszom uzyskał względy u królowej Krystyny. W roku 1648 został wiceprzewodniczącym sądu apelacyjnego w Dorpacie, jednak zaledwie objął ten urząd, został wezwany ponownie do Sztokholmu, by podjąć służbę w królewskim archiwum. W czasie drogi do stolicy zatonął statek, na którym płynął. Jemu samemu udało się uratować, jednak do stolicy dotarł zupełnie pozbawiony środków do życia. Tam został przyjęty łaskawie przez królową i w roku 1649 mianowany urzędnikiem archiwum królewskiego, jednocześnie służąc na dworze tworzeniem poezji, baletów oraz błaznowaniem. Był to dla niego najlżejszy i najszczęśliwszy czas. Szybko jednak popadł w niełaskę obrażając ważne osoby z otoczenia królowej i musiał wrócić do Łatgalii. Wygnany stamtąd w trakcie wojny z Rosją w roku 1656 przyjechał jeszcze raz z żoną i dziećmi do Sztokholmu, gdzie żył w biedzie do roku 1658, gdy król Karol X Gustaw mianował go sędzią w należącym wtedy do Szwecji regionie Trondheim. Jednak, gdy region ten przestał należeć do Szwecji w roku 1660, znów pozostał bez zajęcia. W roku 1661 został powołany na członka rady królewskiej, a następnie członka Reduktionskollegium zajmującego się sprawami skarbowymi. Przyjęcia tej ostatniej funkcji odmówił. Po utworzeniu urzędu Antikvitetskollegium został obrany w roku 1667 jego pierwszym przewodniczącym, dzięki czemu na starość nie cierpiał na brak pieniędzy, który doskwierał mu przez całe życie. Stiernhielm zmarł 22 kwietnia 1672 roku. W roku 1791 Akademia Szwedzka wybiła monetę na jego pamiątkę. Na jego płycie nagrobnej znajduje się napis ""Vixit, dum vixit, laetus", który po polsku oznacza "Żył szczęśliwie, póki żył".
Stiernhielm z perspektywy.
W swoich czasach Stiernhielm był najbardziej wszechstronnym uczonym w całym królestwie Szwecji. Wśród jego 50-60 ważniejszych dzieł, z których zaledwie jedna piąta została wydrukowana i mniej więcej tyle samo zaginęło, znajdują się obok poezji pozycje z matematyki, nauk przyrodniczych, prawa, na temat zwyczajów społecznych, ze statystyki oraz, w największej liczbie, na tematy filologiczne. We wszystkich tych dziedzinach jego prace zostawiły swój ślad i w prawie wszystkich jego wkład był jak na tamte czasy odkrywczy. Zajmował się wieloma rzeczami i w rezultacie ukończył z nich niewiele. Był on, jak określił go Geijer, "we wszystkim wielkim prekursorem"".
Jako matematyk był pierwszym Szwedem, który uzyskał powszechne uznanie. Przywiózł ze sobą do Szwecji wiedzę matematyczną, która była głównym obiektem jego studiów za granicą i która wcześniej była bardzo słabo znana na terenie tego państwa. Rząd wykorzystał jego wynikającą z wiedzy matematyczną intuicję przy wprowadzaniu opartego na naukowych podstawach systemu miar i wag. 
Mówi się, że był pierwszą osobą, która sprowadziła do Szwecji mikroskop. Jako uczony prawnik przejrzał wszystkie starsze prawa i wydał drukiem stary szwedzki zbiór praw "Västgötalagen". 
Był pierwszym autorem, który do książek z prawem dodawał swój wyjaśniający komentarz. Jako filozof wyżej cenił on Platona i Plotyna od powszechnie wtedy preferowanego Arystotelesa, nie podobała mu się także filozofia kartezjańska, a kładziony w niej nacisk na doświadczenie określał jako "filozofowanie bez wyższego celu" oraz "filozofią sprowadzoną do poziomu błota".
Łączył historię i naukę o języku. Prowadzony źle pojętym patriotyzmem przychylił się do przyjętej przez dawniejszych szwedzkich naukowców teorii, że wielka wędrówka ludów miała swój początek w Szwecji. W związku z tym próbował znaleźć potwierdzenie dla tezy, że od języka gockiego czy "staroszwedzkiego" pochodzą wszystkie inne języki. Jednocześnie jednak zrobił pierwsze kroki w kierunku stworzenia językoznawstwa porównawczego.
Stiernhielm miał znaczne zasługi w popularyzowaniu szwedzkiego języka i sztuki poetyckiej. Wiedział, że należy wzbudzać żywe zainteresowanie oraz szacunek dla dotychczas pogardzanej oraz lekceważonej mowy ojczystej oraz walczyć o jej czystość, o czym świadczy mistrzowskie jak na tamte czasy ujęcie opisu języka szwedzkiego w książce "Gamla Svea och Götha mäles Fatebur, seu Lexicon vocabulorum antiquorum gothicorum". Stiernhielm oczyścił i ożywił język częściowo przez powrót do starych i autentycznych korzeni tkwiących w dawnym języku i języku ludowym oraz częściowo przez odejście od zbędnych obcych naleciałości. Aktywność Stiernhielma jako skalda stanowi punkt zwrotny w szwedzkiej poezji, która do jego czasów realizowała się w pozbawionych polotu pieśniach ludowych o jednakowej wymowie lub utworach z niedopracowanymi rymami. Dzięki niemu poezja stała się prawdziwą sztuką skaldów, co sprawiło, że nazwano go "ojcem szwedzkiej sztuki skaldów". W (1668) została wydana pierwsza edycja jego utworów poetyckich: "Musæ Suethizantes" (tytułowa postać to bogini pieśni, która uczy układać wiersze i śpiewać pieśni po szwedzku). Za pomocą tej książki chciał ustanowić podstawy literatury narodowej oparte głównie na formie pochodzącej z antyku. Unikając prostego naśladownictwa antycznych pisarzy, uprawiał w słabo dotąd rozwiniętym języku szwedzkim bogato wykształcone antyczne formy wierszowe. Jednocześnie nie odrzucał nowszych układów wierszowych takich jak sonet czy aleksandryn, choć poruszał się w nich z mniejszą swobodą. Jego najbardziej znanym w Szwecji utworem poetyckim jest zapisany kunsztownym i dobrze brzmiącym heksametrem poemat dydaktyczny "Hercules". Tytuł i fabuła poematu były stare, lecz przedstawiał on obraz współczesnych autorowi zwyczajów i zawierał ostrzeżenie dla młodej szwedzkiej szlachty, której arogancja wynikająca z beztroskiego życia zaczynała się ujawniać na dworze królowej Krystyny. 
Na dworze królewskim wystawiano również "balety" Stiernhielma: "Then fångne Cupido", "Fredz-afl" i "Parnassus triumphans", które stanowiły mieszaninę balu kostiumowego oraz sztuki z pieśniami, w których częściowo wykonywane były pieśni, a częściowo recytowanie wiersze. Przygotowywał także dla dworu "skecze" – alegoryczne przedstawienia bez tańca z krótkim tekstem, w którym przemieszany był wiersz z prozą. 
W późniejszych latach życia napisał heksametrem "Bröllopsbesvärs ihågkommelse" - utwór w komiczny sposób opisujący historię niespodzianek i trudności pojawiających się przed i po zawiązaniu węzła małżeńskiego, które kończyły się szczęśliwie. Stiernhielm nie był poetyckim geniuszem, choć trzeba przyznać, że jego zdolności i tak stały daleko przed jego poprzednikami w literaturze szwedzkiej; ogromny wpływ Stiernhielma na szwedzkie piśmiennictwo wynika z jego działalności jako uczonego i artysty tworzącego w języku szwedzkim co ukształtowało pewne formy tego języka.
Znaczenie Stiernhielma dla kultury szwedzkiej można porównać do miejsca w literaturze polskiej twórczości Jana Kochanowskiego. 
We współczesnej kulturze Stiernhielm jest znany poza granicami Szwecji dzięki istotnemu wkładowi w poznanie kultury Gotów, a kultura ta cieszy się pewnym zainteresowaniem dzięki sztuce gotyku.

</doc>
<doc id="422266" url="https://pl.wikipedia.org/wiki?curid=422266" title="Courier-imap">
Courier-imap



</doc>
<doc id="422270" url="https://pl.wikipedia.org/wiki?curid=422270" title="Zapiski Błękitnej Skały">
Zapiski Błękitnej Skały

Zapiski Błękitnej Skały albo Błękitnego Urwiska (chiń. 碧巖錄, pinyin: Bìyán lù; kor. Pyŏkam lok, jap.: 碧巌録 Hekiganroku, wiet. Bích nham lục) – zw. też "Zapiski Lazurowej Skały" lub "Księga Błękitnej Skały" – jeden z najbardziej znanych zbiorów gonganów (kōanów), a zarazem jeden z klasycznych tekstów chanu (jap. zenu).
Historia tekstu.
Autorem wyboru tych 100 specyficznych opowieści był wybitny mistrz chanu ze szkoły yunmen Xuedou Chongxian, który nazwał go "Boze songgu". Xuedou wybrał 82 przypadki z "Jingde chuandeng lu" (景德傳燈錄), a pozostałe z "Yunmen guanglu" (雲門廣録) (Obszerne zapiski Yunmena Wenyana) (864–949).
Dopiero później, po około stu latach, mistrz chanu szkoły yangqi Yuanwu Keqin dopisał do owych gonganów komentarze. Cały ten zestaw został przez jego uczniów nazwany "Biyan lu", gdyż w jego celi klasztornej wisiała kaligrafia z dwoma znakami bi (碧) (błękit) i yan (巖) (skała).
Inny wybitny mistrz i następca Yuanwu – Dahui Zonggao zniszczył oryginalny tekst "Księgi", gdyż obawiał się, że w przyszłości gongany staną się intelektualną grą, a intelektualizacja pracy nad gonganem spowoduje utratę drogi do oświecenia. Pierwotny tekst został jednak zrekonstruowany przez jednego z mnichów, który pozbierał wszystkie rękopisy i skompilował nową całość.
Do Japonii tekst został zawieziony przez Dōgena Zenji (道元禅師; 1200–1253), założyciela szkoły sōtō – japońskiego odpowiednika chińskiej szkoły chanu caodong. Ostatniej nocy przed powrotem do ojczyzny Dōgen zobaczył egzemplarz „Zapisków Błękitnej Skały” po raz pierwszy, i przez całą noc przepisywał książkę.
Przekład polski i przekłady zachodnie.
Istnieje przekład polski samych gonganów, wydany w formie powielonej broszurki, na potrzeby wewnętrzne Stowarzyszenia Buddyjskiego Zen „Czogie” (obecnie: Szkoła Zen Kwan Um w Polsce): 碧巖錄. "Księga Błękitnej Skały", na j. angielski tłumaczył Mistrz zenu Seung Sahn. Przekład polski K.N., Copyright by Providence Zen Center, bmw. [Warszawa-Falenica] 1981, nlb. [70 s.]
Najpowszechniej cytowanym przekładem jest przekład angielski Thomasa i J.J. Clearych, jednak najpełniejszym, najdokładniejszym jest przekład niemiecki Wilhelma Gunderta.
Konstrukcja przypadku.
Układ tekstu związanego z każdym gonganem wykazuje wspólne cechy, chociaż nie wszystkie występują w każdym ze 100 przypadków (np. w kilku przypadkach nie występuje część wstępna, sugerująca czy też wskazująca na coś istotnego)

</doc>
<doc id="422272" url="https://pl.wikipedia.org/wiki?curid=422272" title="6 w pracy">
6 w pracy

6 w pracy (ang. "6teen") – kanadyjski serial animowany dla nastolatków. Premierowe odcinki wyemitowano 7 listopada 2004 roku na kanale ZigZap. W Polsce serial był nadawany na teleTOON+ (dawniej ZigZap).
Fabuła.
Serial opowiada o przygodach sześciorga nastolatków – Jonesy'ego, Jen, Wyatt'a, Jude'a, Caitlin i Nikki, którzy chcą zarobić pierwsze pieniądze. Pracują w jednym centrum handlowym, w różnych sklepach, lecz na przerwach spotykają się i wymieniają doświadczenia. Wspólnie bawią się i uczą, zdobywając ciekawe, często zabawne doświadczenia. Odcinki są ze sobą powiązane i tworzą spójną historię.
Wersja polska.
Opracowanie i udźwiękowienie wersji polskiej: na zlecenie ZigZapa – Studio Sonica
Reżyseria: Miriam Aleksandrowicz
Dialogi:
Dźwięk i montaż:
Organizacja produkcji:
Kierownictwo muzyczne: Ilona Czech-KłoczewskaTekst piosenki: Marek KrejzlerUdział wzięli:
i inni
Śpiewał: Krzysztof Pietrzak

</doc>
<doc id="422274" url="https://pl.wikipedia.org/wiki?curid=422274" title="Punjab (stan w Indiach)">
Punjab (stan w Indiach)



</doc>
<doc id="422276" url="https://pl.wikipedia.org/wiki?curid=422276" title="Francis Galton">
Francis Galton

Francis Galton (ur. 16 lutego 1822 w Sparbrook, Birmingham, zm. 17 stycznia 1911 w Haslemere, Surrey) – brytyjski podróżnik, przyrodnik, antropolog, eugenik, wynalazca, meteorolog, pisarz, lekarz, psychometra i statystyk, prekursor badań nad inteligencją. Kuzyn Ch. Darwina; nadano mu tytuł szlachecki w 1909 roku. Laureat Medalu Copleya.
Życiorys.
Ukończył Trinity College na Uniwersytecie Cambridge.
Napisał ponad 340 dzieł przez całe życie. Stworzył także teoretyczną koncepcję korelacji i regresji do średniej. Jako pierwszy zastosował metody statystyczne do studiowania ludzkich różnic indywidualnych i dziedziczenia inteligencji oraz wprowadził kwestionariusze i ankiety do zbierania danych na temat społeczności ludzkich, których potrzebował w swych studiach antropometrycznych.
Był pionierem eugeniki, sam utworzył ten termin i sformułowanie „nature versus nurture” (co kształtuje człowieka, geny czy wychowanie?). Jako badacz ludzkiego umysłu, utworzył podwaliny psychometrii i psychologii różnic indywidualnych. Stworzył metodę klasyfikacji odcisków palców. Jako pionier naukowej meteorologii, stworzył pierwszą mapę pogody, zaproponował teorię antycyklonów i był pierwszym, który stworzył kompletny zapis krótkoterminowych zjawisk meteorologicznych na skalę Europy. Wynalazł także piszczałkę Galtona do badania różnic słuchu.
Podróżował po Afryce. W roku 1853 został nagrodzony złotym medalem Królewskiego Towarzystwa Geograficznego. Napisał: "Narrative of an Explorer in Tropical South Africa" (1853), "Hereditary Genius, its Laws and Consequences" (1869), "Inquiry into Human Faculty and its Development" (1883), "Natural Inheritance" (1889), "Memories of My Life" (1908) i in. Na podstawach czysto statystycznych obliczył dziedziczenie wysokości wzrostu u ludzi i przekonał się, że dzieci odchylają się mniej od typu niż rodzice, jednak zawsze w tym samym kierunku.
Odkrył jezioro Otjikoto w północnej Namibii.
Opracował metody statystyczne do badania rozsiewu uzdolnień w populacjach, inicjator badań "testowych" i metod korelacyjnych, udoskonalonych później przez współpracownika Pearsona.
Za odpowiedzialne za inteligencję i zdolności umysłowe uważał dwie zmienne: "energię działania" i "wrażliwość" zmysłową. Jego testy składały się z zadań psychofizycznych, co pasowało do jego koncepcji (mierzył bowiem "energię działania" i "wrażliwość").

</doc>
<doc id="422278" url="https://pl.wikipedia.org/wiki?curid=422278" title="Dubbo">
Dubbo

Dubbo – miasto w Nowej Południowej Walii w Australii, położone nad rzeką Macquarie. Ma około 39 tys. mieszkańców.
Nazwa pochodzi z języka aborygeńskiego, w różnych dialektach może znaczyć „czerwona ziemia”, „mglisto” lub „nakrycie głowy”
Dubbo oficjalnie powstało jako wieś w 1849 roku. W 1872 roku zostało siedzibą gminy ("municipality"), prawa miejskie otrzymało w 1966.
W mieście rozwinął się przemysł spożywczy, odzieżowy, stoczniowy, poligraficzny, drzewny oraz materiałów budowlanych. Największym zakładem w Dubbo jest Fletcher International eksportujący owce.

</doc>
<doc id="422282" url="https://pl.wikipedia.org/wiki?curid=422282" title="Anderson (Indiana)">
Anderson (Indiana)

Anderson – miasto w Stanach Zjednoczonych, w stanie Indiana, nad rzeką White, na północny wschód od Indianapolis. Około 59,7 tys. mieszkańców.
W mieście rozwinął się przemysł samochodowy, elektrotechniczny, maszynowy. Ośrodek handlowy regionu rolniczego.

</doc>
<doc id="422285" url="https://pl.wikipedia.org/wiki?curid=422285" title="Jaap Stam">
Jaap Stam

Jakob „Jaap” Stam (ur. 17 lipca 1972 w Kampen) – holenderski trener i piłkarz grający na pozycji prawego lub środkowego obrońcy.
Kariera klubowa.
Początki.
Stam rozpoczynał swoją karierę w amatorskim klubie ze swojego rodzinnego miasta DOS Kampen. 15 sierpnia 1992 roku, reprezentując barwy FC Zwolle, zadebiutował jako profesjonalny piłkarz w meczu przeciwko Heraclesowi Almelo w Eerste Divisie. Szybko stał się podstawowym zawodnikiem FC Zwolle i po roku przeszedł do SC Cambuur, które występowało wtedy w Eredivisie. Nowa drużyna Stama jeszcze w tym samym sezonie spadła do Eerste Divisie. W 1995 roku Jakob zmienił klub na Willem II Tilburg, lecz grał tam tylko pół roku. Zimą 1996 dostał propozycję transferu do PSV Eindhoven. Z oferty tej skorzystał i jeszcze w tym sezonie świętował zdobycie swojego pierwszego trofeum w profesjonalnej karierze, Pucharu Holandii.
PSV Eindhoven.
Jaap Stam był kluczowym zawodnikiem w drużynie PSV Eindhoven podczas sezonu 1996/1997, kiedy to wygrali Eredivisie i Superpuchar Holandii.
W 1998 roku Manchester United zapłacił za Stama 10,6 milionów funtów, a Jaap został najdroższym holenderskim piłkarzem w historii oraz najdroższym obrońcą na świecie.
Manchester United.
Stam spędził w Manchesterze 3 lata, podczas którego United wygrali: trzykrotnie Premier League, jeden raz FA Cup, Puchar Interkontynentalny oraz Ligę Mistrzów. W 2001 Jaap ponownie zmienił klub. Tym razem było to S.S. Lazio.
Lazio.
Jaap Stam w S.S. Lazio grał przez 3 sezony, podczas których zaliczył 70 gier i strzelił 3 bramki. W sezonie 2003/2004 Lazio ze Stamem w składzie zdobyło Puchar Włoch.
A.C. Milan.
Do Milanu przeszedł po Euro 2004. Nie zawsze miał miejsce w pierwszej jedenastce, lecz w ciągu dwóch lat zaliczył aż 42 występy. Po zakończeniu sezonu 2005/2006 postanowił wrócić do Holandii. Dostał propozycję podpisania kontraktu od PSV Eindhoven, SC Heerenveen i Ajaksu Amsterdam. Wybrał ofertę klubu z Amsterdamu.
AFC Ajax.
Po przejściu do Ajaksu od razu został kapitanem drużyny. Występował jednak jeszcze tylko przez jeden sezon, po czym postanowił zakończyć karierę. Decyzję o zakończeniu piłkarskiej kariery ogłosił 29 października 2007 roku na specjalnie zwołanej konferencji. Oficjalną przyczyną zakończenia kariery przez Stama były kontuzje trapiące zawodnika od kilku sezonów.
Kariera szkoleniowa.
W czerwcu 2016 został menadżerem występującego w Football League Championship Reading F.C.. Z zespołem pracował do 2018 roku. 28 grudnia 2018 został trenerem PEC Zwolle, a od 1 czerwca 2019 rozpocznie pracę w zespole Feyenoordu.
Kariera reprezentacyjna.
Stam zadebiutował w kadrze narodowej Holandii 24 kwietnia 1996 roku w wygranym 1:0 meczu przeciwko Niemcom. Od tej pory zawsze był ważnym ogniwem w reprezentacji.
EURO 2000 rozgrywane było w ojczyźnie Jakoba, Holandii, oraz Belgii. W półfinale współgospodarze imprezy podejmowali Włochów. Po wyrównanym meczu, zakończonym wynikiem 0:0, doszło do serii rzutów karnych. W ekipie „Pomarańczowych” jedenastek nie wykorzystało aż trzech graczy: Frank de Boer, Paul Bosvelt oraz właśnie Stam. Włosi skrzętnie to wykorzystali i wygrali 3:1.
Jakob zakończył przygodę z reprezentacją po EURO 2004. Swoją decyzję argumentował chęcią poświęcenia się rodzinie (żonie Ellis i ich czwórce dzieci) i skupieniu na grze w Milanie. W reprezentacji Holandii rozegrał łącznie 67 spotkań, strzelając 3 bramki.

</doc>
<doc id="422287" url="https://pl.wikipedia.org/wiki?curid=422287" title="Sortowanie kubełkowe">
Sortowanie kubełkowe

Sortowanie kubełkowe (ang. "bucket sort") – jeden z algorytmów sortowania, najczęściej stosowany, gdy liczby w zadanym przedziale są rozłożone jednostajnie, ma on wówczas złożoność Θ(n). W przypadku ogólnym pesymistyczna złożoność obliczeniowa tego algorytmu wynosi O(n²).
Pomysł takiego sortowania podali po raz pierwszy w roku 1956 E. J. Issac i R. C. Singleton.
Sposób działania.
Idea działania algorytmu sortowania kubełkowego:
Zazwyczaj przyjmuje się, że sortowane liczby należą do przedziału od 0 do 1 - jeśli tak nie jest, to można podzielić każdą z nich przez największą możliwą (jeśli znany jest przedział) lub wyznaczoną. Należy tu jednak zwrócić uwagę, że wyznaczanie największej możliwej liczby w tablicy m-elementowej ma złożoność obliczeniową O(m).
Pseudokod.
Algorytm sortowania kubełkowego wyrażony w pseudokodzie:
 function bucket-sort(array, n) is
 buckets ← new array of n empty lists
 for i = 0 to (length(array)-1) do
 insert array[i] into buckets[msbits(array[i], k)]
 for i = 0 to n – 1 do
 next-sort(buckets[i])
 return the concatenation of buckets[0], ..., buckets[n-1]

</doc>
<doc id="422289" url="https://pl.wikipedia.org/wiki?curid=422289" title="Zębowa wróżka">
Zębowa wróżka

Zębowa wróżka (lub "wróżka-zębuszka", "wróżka zębinka"; ) – baśniowa postać, która daje dzieciom pieniądze (lub drobny podarek) w zamian za ich zęby mleczne, schowane pod poduszką lub wrzucone pod szafę.
Mit zębowej wróżki rozwinięty jest głównie w krajach kultury zachodniej, jak choćby w Stanach Zjednoczonych czy Wielkiej Brytanii. W krajach hiszpańskojęzycznych zębowa wróżka występuje pod postacią małej myszki "Ratoncito Pérez".
Wróżka Zębuszka pojawia się również w książce "Wiedźmikołaj" Terry'ego Pratchetta, w której przedstawicielka "zawodu wróżek" jest jedną z bohaterek.
O zębowej wróżce wspomniał Linus Torvalds, który na oskarżenie, że nie jest autorem jądra Linux, odpowiedział: "To prawda, że nie jestem autorem Linuksa – reprezentuję tylko prawdziwych autorów: zębową wróżkę i Świętego Mikołaja".
Mit został przeniesiony także i na polski grunt, pojawia się również w polskiej literaturze dziecięcej przełomu XX i XXI wieku, np. w "Dynastii Miziołków" Joanny Olech.

</doc>
<doc id="422297" url="https://pl.wikipedia.org/wiki?curid=422297" title="Curtiss P-40 Warhawk">
Curtiss P-40 Warhawk

Curtiss P-40 Warhawk (nazwy dla RAF-u i radzieckich sił powietrznych: P-40 Tomahawk, P-40 Kittyhawk) – amerykański samolot myśliwski, myśliwsko-bombowy i rozpoznawczy z okresu II wojny światowej.
P-40 były standardowym samolotem myśliwskim Sił Powietrznych Armii Stanów Zjednoczonych "(United States Army Air Forces" (USAAF)) w czasie japońskiego ataku na Pearl Harbor i wykorzystywano je bojowo do końca wojny na Pacyfiku, czyli do początku września 1945. W trakcie wojny były zastępowane sukcesywnie przez P-47, P-51 i F4U Corsair.
W latach 1940–1941 używane głównie jako samoloty myśliwskie nawiązywały z trudem równe pojedynki z samolotami myśliwskimi przeciwnika, szczególnie na wysokościach powyżej 4500 m, a od 1943 znacznie ustępowały niemieckim samolotom tego typu w Luftwaffe i lotnictwie Japonii.
Okryły się chwałą i uzyskały status legendy w Chinach pilotowane przez ochotników amerykańskich w jednostce „Latające Tygrysy” pod dowództwem generała Claire Chennault (w zespole tym walczył też polski pilot Witold Urbanowicz).
Historia powstania.
Projektowanie tego typu ma początek we wcześniejszej konstrukcji P-36 Hawk (1934), napędzanej silnikiem gwiazdowym chłodzonym powietrzem. Przez brak możliwości dalszego rozwoju tej maszyny zaczęto opracowywać nowy projekt, zakładający zastosowanie chłodzonego cieczą silnika widlastego typu Allison V-1710 z turbosprężarką, co wymusiło przesunięcie kabiny pilota do tyłu. Zbudowano trzynaście egzemplarzy tak przebudowanej maszyny oznaczonej XP-37. Wobec problemów z turbosprężarką, dla uproszczenia konstrukcji zdecydowano się na jej usunięcie. W lipcu 1937 jeden z egzemplarzy P-36A (nr 38-10) wyposażono w silnik Allison V-1710-19 o mocy 1150 koni mechanicznych. Projekt ten otrzymał w wytwórni oznaczenie Model 75P (wojskowe XP-40).
Zainstalowanie silnika widlastego wymagało dodatkowych zmian w konstrukcji, zwłaszcza przodu kadłuba. Ponieważ po bokach silnika zainstalowano dwa karabiny maszynowe M2 kal. 12,7 mm, między nimi, pod nosem, umieszczono chwyt powietrza do gaźnika. Niżej jeszcze pod częścią nosową znajdował się chwyt powietrza do chłodnic oleju. W przeciwieństwie do XP-37 kabiny nie przesunięto do tyłu. Pod skrzydłami zamontowano uchwyty dla sześciu bomb 9-kilogramowych. Prototyp oblatano 14 października 1938 r. Osiągi były niezadowalające, gdyż samolot osiągnął prędkość 482 km/h, więc prototyp przebudowano, zmieniając wlot powietrza, tak aby mieścił chłodnicę zarówno oleju, jak i płynu chłodzącego silnik. Zmieniono system rur wydechowych na sześć po każdej stronie i przeprojektowano osłony podwozia. Tak przebudowany XP-40 osiągnął prędkość 550 km/h na wysokości 3718 m.
Wersje.
P-40.
P-40 odbiegał od wymagań stawianym przez lotnictwo USA w 1939 samolotom myśliwskim, głównie z powodu braku turbosprężarki, ale ponieważ był tańszy w produkcji i mogła się ona rozpocząć prawie natychmiast (wykorzystywano ramę kadłuba już produkowanego P-36), 26 kwietnia 1939 zamówiono 524 egzemplarze pod oznaczeniem P-40 (H-81). Były one podobne do XP-40, ale w trakcie produkcji dokonywano ciągłych zmian z powodu rosnących wymagań, zwłaszcza dotyczących zwiększenia prędkości maksymalnej z 483 km/h (300 mph) do 580 km/h (360 mph). Zmieniono układ rur wydechowych, kształt i wielkość chwytu powietrza do gaźnika na górze osłony (został on przesunięty do tyłu) oraz przesunięto do przodu chłodnice znajdujące się pod nosem. Zmiany te jednak nie przyniosły oczekiwanych rezultatów. Samolot poddano próbom aerodynamicznym w tunelu NACA. Projekt poddano dalszym udoskonaleniom – zastosowano m.in. silnik Allison V-1710-33, zmieniono kształt osłony chłodnicy, użyto gładkich nitów do mocowania poszycia, zastosowano chowane koło ogonowe, dzięki czemu maszyna osiągnęła 589 km/h na wysokości 4570 m. Było to decydujące dla dopuszczenia do produkcji seryjnej. Uzbrojenie stanowiły 2 km 12,7 mm nad silnikiem i po jednym karabinie maszynowym 7,62 mm w płatach. Samoloty nie miały opancerzenia, samouszczelniających się zbiorników ani szyb pancernych.
Pierwszy egzemplarz oblatano 4 kwietnia 1940. Trzy pierwsze maszyny wykorzystano do prób. Osiągały one prędkość maksymalną 575 km/h na wys. 4572 m, pułap 9980 m, zasięg 1529 km, a na wysokość 4572 m wznosiły się w ciągu 5,3 min. Silnik zapewniał dobre osiągi tylko do wysokości 5000 m. Dostawy pierwszej wersji zakończono w czerwcu 1940 po zbudowaniu 200 sztuk. Resztę zamówienia odłożono, by umożliwić wykonanie zamówienia dla Francji w liczbie 140 egzemplarzy H-81A (eksportowej wersji P-40) z wyposażeniem francuskim. Wyprodukowanych maszyn nie zdołano dostarczyć przed kapitulacją i zamówienie w całości przejęła Wielka Brytania, przez co samolotom nadano oznaczenie Tomahawk I. Dostarczono je z francuskimi przyrządami i napisami, wymieniając jedynie karabiny w skrzydłach na Browning kal. 7,7 mm. Po przejęciu Brytyjczycy stwierdzili, że maszyny nie spełniają warunków operacyjnych z uwagi na brak opancerzenia i samouszczelniających się zbiorników paliwa. Z powodu gorszych osiągnięć na wysokości powyżej 4500 m od Me Bf 109 jedynie zagrożenie inwazją niemiecką spowodowało czasowe wprowadzenie ich do jednostek bojowych (w zmienionej już sytuacji przesunięto je do zadań treningowych) i do Afryki Północnej, gdzie walki powietrzne toczono na niższym pułapie. 16 samolotów tej wersji dostarczono do ZSRR, gdy przystąpił on do wojny po stronie aliantów.
W późniejszym czasie również dowództwo amerykańskie uznało niską przydatność tych samolotów i rozkazem z 22 czerwca 1942 wycofano je ze służby bojowej. Pod oznaczeniem RP-40 wykorzystywano je do holowania celów powietrznych.
P-40A.
Oznaczenie P-40A nosił tylko jeden egzemplarz P-40, o numerze 40-326, przebudowany w marcu 1942 roku na samolot rozpoznawczy poprzez zainstalowanie aparatów fotograficznych. Prawdopodobnie przekazano go do Wielkiej Brytanii, gdzie nie nadano mu specjalnego oznaczenia.
P-40B.
Wykonując dalszą część zamówienia (jeszcze na P-40), we wrześniu 1940 rozpoczęto produkcję 131 sztuk P-40B (Model H-81B). Postanowiono przede wszystkim wzmocnić uzbrojenie: oprócz 2 km-ów 12,7 mm w kadłubie, maszyny otrzymały też 4 km 7,62 mm w skrzydłach. Napędzane były silnikiem Allison V-1710-33 o mocy 1040 KM. Samoloty te dostarczono w styczniu 1941. Z uwagi na wzrost masy osiągi maszyny spadły, prędkość maksymalna wynosiła 566 km/h. Eksportowa wersja, wyprodukowana w liczbie 110 sztuk dla RAF, nosiła oznaczenie Tomahawk IIA (Model H81 A-2) i miała w skrzydłach km Browning 7,7 mm; zainstalowano też brytyjskie radiostacje. 23 z tych maszyn wysłano potem do ZSRR.
P-40C.
Pierwotne zamówienie na P-40 zrealizowano do końca, budując 193 maszyny wersji P-40C (Model H81-B), które dostarczono między marcem a majem 1941. Wersja ta miała nową instalację paliwową, z samouszczelniającymi się zbiornikami paliwa z warstwą samouszczelniającą po stronie wewnętrznej (a nie zewnętrznej) o pojemności 609 litrów. Mogła też przenosić pod kadłubem dodatkowy zbiornik o pojemności 236 l. Miała też nowe radio. Ponieważ po raz kolejny wzrosła masa samolotu, spadły osiągi (prędkość maks. do 555 km/h na wys. 4572 m). Wersja eksportowa (z amerykańskim wyposażeniem) oznaczona była Tomahawk IIB (Model H81-A2; 930 sztuk). Na jednym egzemplarzu P-40C, nr 41-13456, w 1942, usunięto silnik z przodu kadłuba i zamontowano na skrzydłach dwa silniki Packard Merlin V-1650. Nie wiadomo, czy ta maszyna w ogóle wzbiła się w powietrze.
P-40D.
Po rozpoczęciu produkcji P-40, w zakładach Curtiss opracowano projekt XP-46, który miał być napędzany nową wersją silnika Allison V-1710-39 o mocy 1150 KM. Dzięki nowej sprężarce, silnik utrzymywał tę moc do wysokości 3560 m. Ponieważ lotnictwo USA nie chciało przerywać produkcji P-40, zaproponowało 10 czerwca 1940 by silnik ten zainstalować w produkowanym samolocie. Wersję tę nazwano P-40D (oznaczenie fabryczne H-87). Nowy silnik był krótszy od poprzednich wersji o 26 cm, co było przyczyną skrócenia kadłuba o 17 cm i modyfikacji nosa samolotu. Zmniejszono przekrój kadłuba, zmodyfikowano osłonę kabiny, a ponieważ podniesiono wał śmigła, skróceniu uległo podwozie. Powiększono chłodnicę, którą przesunięto do przodu. Zainstalowano też opancerzenie, które zwiększyło masę o 79 kg. Z kadłuba usunięto karabiny maszynowe i przeniesiono je do skrzydeł, które z kolei przekonstruowano tak, by pozwalały na zainstalowanie działka – do czego jednak ostatecznie nie doszło. Konstrukcja skrzydeł pozwalała na zaczepienie 6 bomb po 9 kg. W praktyce jednak wykorzystywano jedynie zaczep podkadłubowy na bombę 227 kg lub zbiornik paliwa o pojemności 232 l. Wzrost masy samolotu znacznie przyczynił się do zmniejszenia prędkości wznoszenia i pułapu.
Pierwszy egzemplarz wzniósł się w maju 1941. Wyprodukowano 22 egzemplarze wersji P-40D, z uwagi na nowe wymagania dotyczące uzbrojenia. Jeszcze przed rozpoczęciem produkcji Wielka Brytania zamówiła 560 sztuk (wyprodukowano tylko 20), ze względu na zmiany nazwane Kittyhawk I.
P-40E.
W zamówieniu na 2320 sztuk z 18 lutego 1941 zażądano zwiększenia uzbrojenia do 6 km 12,7 mm w skrzydłach. Zwiększono też opancerzenie do 79,5 kg, usunięto natomiast gotowe mocowania dla działek. Wersję tę oznaczono P-40E; wykorzystywała ona ten sam silnik co poprzednia wersja D, ale była cięższa (3814 kg wobec 3078 kg). Prędkość maksymalna wynosiła 582 km/h na wysokości 4572 m. Nowy silnik w wersji D i E spowodował, że wersje te były szybsze od poprzednich, ale zmniejszyła się prędkość wznoszenia i zwrotność. Skrócenie kadłuba w wersji D i E spowodowało, że samolot miał tendencję do zbaczania z linii prostej podczas startu i na niektórych maszynach instalowano dla kompensacji dodatkową płetwę. Wersja eksportowa dla RAF (w USA oznaczona P-40E-1) miała brytyjskie wyposażenie i była znana jako Kittyhawk IA. Zbudowano 1500 sztuk.
P-40F.
W 1940 na jednym egzemplarzu P-40D zainstalowano silnik Rolls-Royce Merlin 28 z dwubiegową sprężarką o mocy startowej 1300 KM i oznaczono go jako XP40F (Model 87B-3). Próbowano w ten sposób szukać rozwiązania problemu słabych osiągów na dużych wysokościach. Oblatano go 30 czerwca 1941 roku. Nie miał on chwytu powietrza do gaźnika na górze kadłuba za śmigłem. Ponieważ próby przebiegły pomyślnie, postanowiono zamówić nowa wersję P-40F i zbudowano 1311 sztuk napędzanej licencyjną wersją tego silnika Packard Merlin V-1650-1 o mocy startowej 1300 KM. W USA została nazwana Warhawk. Pierwsze 699 sztuk nie miało początkowo oznaczenia odmiany, czyli były oznaczone P-40F, później wstecznie oznaczono je jako P-40F-1. Miały one powiększony o 30 litrów zapas paliwa oraz mogły przenosić pod kadłubem dodatkowe zbiorniki paliwa o pojemności do 665 litrów. Miały też małe płetwy grzbietowe przed statecznikiem, ale w praktyce niewiele one pomagały. W następnej odmianie P-40F-5 wydłużono kadłub o 48 centymetrów, w celu poprawy stabilności kierunkowej. Tę zmianę zachowano we wszystkich późniejszych wersjach P-40. Wyprodukowano 122 sztuk P-40F-5. P-40F-10 (177 sztuk) był wyposażony w elektryczny mechanizm wypuszczania klap. P-40F-15 (200 sztuk) był przystosowany do lotów w niskich temperaturach, zwłaszcza na Alasce. P-40F-20 (112 sztuk) miał zmienioną instalację tlenową dla pilota. 150 sztuk otrzymał RAF i nadał im nazwę Kittyhawk II. Jeden egzemplarz P-40F (nr 41-13602) oznaczono jako YP-40F i przeznaczono do testów systemu chłodzenia i usterzenia pionowego (które zostało na nim powiększone). Wyróżniał się on między innymi długą owiewką chłodnic pod spodem kadłuba, która wcześniej znajdowała się pod silnikiem. Pewną liczbę P-40F, oznaczanych później jako P-40R-1 wycofano w USA z jednostek bojowych i po zmianie silnika na model Allison V-1610-81 wykorzystano do szkoleń pilotów.
P-40G.
Oznaczenie to nosiły 44 sztuki P-40 (Model 87-AG), w których zastosowano skrzydła z samolotu Tomahawk IIA, wyposażone w 4 karabiny maszynowe kalibru 7,62 mm. Przebudowy dokonano na przełomie sierpnia i września 1941 roku. W wytwórni oznaczono je jako Model 81-AG. 16 z nich wysłano potem do ZSRR. Pozostałe w USA oznaczono jako RP-40G, gdzie litera R oznaczała ograniczenie w użyciu bojowym.
P-40J.
To oznaczenie miała nosić maszyna bazująca na wersji P-40E, ale wyposażona w turbosprężarkę. Projekt porzucono w maju 1942 roku.
P-40K.
Dostępność silnika Merlin była ograniczona i wersję P-40K wyposażono w nową wersję silnika Allison V-1710-73 z automatyczną kontrolą doładowania, o mocy startowej 1325 KM i utrzymującej moc 1150 KM na wysokości 3596 m przez 30 minut. Pierwotnie, 28 września 1941 roku zamówiono 600 sztuk tej wersji, jednak z uwagi na opóźnienia w rozwoju P-60, będącego jego następcą, zamówienie zwiększono do 1300 sztuk. Pierwszy egzemplarz wyprodukowano w sierpniu 1942 r. P-40K-1. Różnił się od wersji E jedynie silnikiem. W P-40K-5 zmieniono układ chłodzenia. K-1 i K-5 miały krótki kadłub; część K-1 i wszystkie K-5 miały podwyższony statecznik pionowy i były wyposażone w płetwę przed nim. Odmiana P-40K-10 (335 sztuk) miała już dłuższy kadłub, jak w wersji F-5 (wersje F i K były produkowane i rozwijane równolegle, wprawdzie z różnymi silnikami). P-40K-15 (165 sztuk) był przystosowany do lotów w niskich temperaturach. Wersję K dostarczano od sierpnia do końca 1942 roku. W RAF P-40K nosił oznaczenie Kittyhawk III. Jeden egzemplarz P-40K-10 wyposażono w silnik Allison V-1710-43, oznaczono jako XP-40K i użyto do testów. Miał on wielokrotnie zmieniane okaptowanie silnika i układ chłodzenia (m.in. chłodnice umieszczano w centropłacie pomiędzy skrzydłami).
P-40L.
Założeniem konstrukcyjnym tej wersji była poprawa właściwości bojowych Warhawka. Była to lżejsza wersja P-40F też napędzana silnikiem Merlin (Model 87B-3). P40L-1 (50 sztuk) miał takie samo uzbrojenie i instalację paliwową jak P-40F-5. P-40L-5 (220 sztuk) i pozostałe odmiany miały usunięte 2 karabiny, uzbrojenie stanowiło więc 4 km 12,7 mm z zapasem 201 pocisków na każdy. Zapas paliwa zmniejszono o 140 litrów poprzez usunięcie położone na zewnątrz skrzydłowe zbiorniki, oraz zmniejszono opancerzenie. Efekty były mizerne. Spadek masy o 204 kilogramy spowodował wzrost prędkości zaledwie o 6 km/h, z tego też powodu często w warunkach polowych ponownie montowano usunięte elementy. P-40L-10 (148 sztuk) miał już przedłużony kadłub oraz elektryczne sterowanie trymerami lotek i zmodyfikowany układ doładowania silnika. P-40L-15 (112 sztuk) miał też przedłużony kadłub oraz zmienione filtry powietrza do gaźnika i światła pozycyjne. P-40L-20 (170 sztuk) miał zmienioną instalację i specjalny, automatycznie detonowany granat do jej ewentualnego niszczenia. Część P-40L wycofano z jednostek bojowych, wyposażono w silnik Allison V-1710-81 i przeznaczono do zaawansowanego treningu. Oznaczono je jako P-40R-2.
P-40M.
Wersja ta była podobna do P-40K-20, różnicą był napęd silnikiem Allison V-1710-18 o mocy startowej 1200 KM i mocy 1125 KM na wysokości 5273 m. Charakterystyczna dla tego modelu była perforacja blachy pomiędzy śmigłem a rurami wydechowymi. Pierwsze egzemplarze zeszły z linii produkcyjnej w listopadzie 1942 roku i były przeznaczone do dostaw w ramach Lend-Lease. Oznaczono je jako Kittyhawk III. Odmiana P-40M-1 (60 sztuk) miała wzmocnione lotki. P-40M-5 (260 sztuk) miał nowe filtry powietrza do gaźnika i jeszcze bardziej wzmocnione lotki. P-40M-10 miał zmieniony system sygnalizacji podwozia i system paliwowy. Uzbrojenie wersji M stanowiło sześć karabinów maszynowych kalibru 12,7 mm. W wersji M z uwagi na spadek masy w porównaniu z wersją K poprawiły się osiągi. Prędkość maksymalna wzrosła do 579 km/h na 6096 m oraz 568 km/h na 7620 m. Do lutego 1943 wyprodukowano łącznie 600 sztuk tej wersji.
P-40N.
Była to uważana za najlepszą, najliczniej produkowana i ostatnia wersja seryjna P-40. W 1943 roku osiągi P-40 już daleko odstawały od nowych samolotów myśliwskich. Celem uniknięcia zaprzestania produkcji postanowiono opracować nową wersję, którą oznaczono jako P-40N (Model 87V, 87W). Planowano wyprodukować 1500 maszyn tej wersji z silnikiem Packard Merlin, pod oznaczeniem P-40P, do czego jednak nie doszło z uwagi na jego ograniczoną dostępność.
Konstrukcję samolotu dalej zoptymalizowano w stronę minimalizacji masy. Usunięto dwa karabiny maszynowe, zastosowano mniejsze i lżejsze podwozie, zastąpiono mosiężne chłodnice silnika i oleju aluminiowymi. Zmieniono kształt osłony pilota, uzyskując w ten sposób lepszą widoczność z kabiny. Osiągi maszyny poprawiły się, prędkość maksymalna wzrosła do 608 km/h na wysokości 3200 m. Pierwotnie zamówiono 780 sztuk, później jednak zredukowano zamówienie do 600 sztuk.
Odmiana P-40N-1 (400 sztuk) która pojawiła się w marcu 1943 roku, miała 555 litrów zapasu paliwa i uzbrojenie złożone z czterech karabinów maszynowych kalibru 12,7 mm i osłonę kabiny pilota starszego wzoru. Masa własna wynosiła 2721 kg, całkowita 3356 kg, maksymalna zaś 4014 kg. Model P-40N-5 miał już zmodyfikowaną osłonę kabiny pod kątem poprawy widoczności z tyłu. Kabina ta była później stosowana w nowszych modelach. Uzbrojenie poszerzono ponownie do sześciu karabinów maszynowych kal. 12,7 mm. Pod skrzydłami zamontowano uchwyty do przenoszenia bomb lub zbiorników paliwa o łącznej masie do 680 kg. Masa całkowita samolotu wzrosła do 3787 kg, prędkość maksymalna spadła do 563 km/h ma wysokości 5000 m. Na wysokość 4267 m wznosił się w 7,3 minuty. P-40N-6 była to polowa modyfikacja N-5 na której zainstalowano aparaty fotograficzne do rozpoznania. P-40N-10 był przystosowany do lotów w niskich temperaturach. Dla zwiększenia prędkości wznoszenia usunięto dwa karabiny maszynowe. P-40N-15 miał akumulatory przeniesione przed przegrodę ognioodporną, nowe światła do lądowania i powiększone zbiornika paliwa. Uzbrojenie stanowiło znowu sześć karabinów maszynowych. P-40N-20 był napędzany silnikiem Allison V-1710-99. Był to zmodyfikowany silnik Allison V-1710-81 z automatyczną kontrolą doładowania. Wersja ta mogła zabierać 3 bomby o masie 226 kg. P-40N-25 miał zmienioną tablicę przyrządów i wykonane z tworzywa samouszczelniającego zbiorniki paliwa. Dwa egzemplarze P-40N-25 przebudowano na dwumiejscowe samoloty szkolno-treningowe i oznaczono je RP-40N-26. P-40N-26 był samolotem odmiany P-40N-5 z zamontowanymi w kadłubie aparatami fotograficznymi. 14 lutego zamówiono po 500 sztuk P-40N-30 i P-40N-35. P-40N-30 był modelem P-40N-25 o ulepszonym systemie elektrycznym i zapłonowym oraz instalacji olejowej. 22 maszyny tego typu przebudowano na dwumiejscowe samoloty treningowe i oznaczono P-40N-31. 70 innych przerobiono na samoloty treningowe P-40R-1. P-40N-35 miał zmienione przyrządy pokładowe, oświetlenie, instalację radiową i gaźnik. 30 czerwca 1944 r. Zamówiono 1000 sztuk następnej odmiany N-40, ale ostatecznie zbudowano tylko 220 sztuk. Była ona napędzana silnikiem Allison V-1710-115 o mocy 1360 KM. Miała poprawione, wykonane z tworzywa sztucznego zbiorniki paliwa, automatyczną kontrolę śmigła, nowe radio, instalację tlenową i rury wylotowe tłumiące płomienie. Ostatnie 100 sztuk wyposażono w lotki z pokryciem metalowym. Ostatni egzemplarz zszedł z linii produkcyjnej 30 listopada 1944 roku. Na jednym P-40N zamontowano kroplową osłonę kabiny pilota w celach testowych i oznaczono go XP-40N. W RAF P-40N nosił oznaczenie Kittyhawk IV.
P-40P.
Wersja ta miała być identyczna jak N, ale z silnikiem Packard Merlin. Zrezygnowano z jej budowy.
P-40Q.
Wersja P-40Q miała być samolotem dorównującym innym nowoczesnym samolotom na polu walki.
Zmiany wprowadziły znaczne usprawnienia w stosunku do poprzednich wersji P-40. Zmodyfikowano dwa egzemplarze P-40K i jeden P-40N instalując na nich nowy układ chłodzenia, turbosprężarkę dwustopniową i dokonano zmian w samej konstrukcji płatowca. Projekt oznaczano jako XP-40Q. Na jednym P-40K (nr 42-9987) oprócz nowego systemu chłodzenia, nos kadłuba miał dłuższy kształt i zastosowano śmigło czterołopatowe, napędzane silnikiem Allison V-1710-121 o mocy 1425 KM. Chłodnicę przesunięto do tyłu pomiędzy podwozie główne. Uzbrojenie stanowiły cztery karabiny maszynowe kal. 12,7 mm. Na pozostałych dwóch maszynach obniżono grzbiet kadłuba i zainstalowano kroplową osłonę kabiny jak w XP-40N. w toku kolejnych modyfikacji obcięto też końcówki skrzydeł. Zmiany te nadały tej wersji całkiem nowy wygląd, niepodobny do poprzednich. Prędkość maksymalna wynosiła 679 km/h na wysokości 6248 m a czas wznoszenia na wysokość 6096 metrów wynosił tylko 4,8 minuty. Samoloty seryjne miały być już uzbrojone w sześć karabinów maszynowych lub cztery działka 20 mm. Ponieważ osiągi maszyny nadal były gorsze od już produkowanych myśliwców, projekt porzucono.
P-40R.
To oznaczenie nosiły maszyny wersji P-40F i L, na których zamiast silnika Packard Merlin, zainstalowano silnik Allison V-1710-81. Przebudowane tak 70 samolotów P-40F oznaczono jako P-40R-1 a P-40L przebudowano 53 sztuki o oznaczono jako P-40R-2. Używano ich do treningu pilotów.
Produkcja.
P-40 odebrane przez "USAAF":
RAF otrzymał następujące samoloty P-40:
Podsumowanie.
Łącznie zbudowano 13738 sztuk samolotu P-40 wszystkich wersji.
W kulturze masowej.
Niemal od początku wprowadzenia do służby, P-40 stał się prawdziwą „gwiazdą filmową” (jak to ujął krytyk filmowy „The New York Timesa”). Już w 1942 roku, „wystąpił” u boku Johna Wayne’a w filmie "Latające Tygrysy" (hicie kasowym). W tym samym roku „pilotował go” późniejszy prezydent Stanów Zjednoczonych, a ówcześnie mało znany aktor Ronald Reagan w amerykańskim filmie szkoleniowym pt. "Recognition of the Japanese Zero Fighter". W następnych latach P-40 można było zobaczyć w tak znanych obrazach wojennych jak "Tobruk" z 1967, "Tora! Tora! Tora!" z 1969, "Pearl Harbor" z 2001, "Sky Kapitan i świat jutra" z 2004, "Eskadra „Czerwone ogony”" z 2012. W 1979 roku, John Belushi stworzył w komedii Stevena Spielberga pt. "1941", kultową kreację „Dzikiego” Billa Kelso – amerykańskiego lotnika P-40 ścigającego Japończyków po nalocie na Pearl Harbor.
P-40 był protoplastą postaci Ripslinger, jednego z bohaterów animowanego filmu "Samoloty" z 2013 r.

</doc>
<doc id="422299" url="https://pl.wikipedia.org/wiki?curid=422299" title="Sport w Olsztynie">
Sport w Olsztynie

Sport w Olsztynie – oprócz typowych walorów rekreacyjno-turystycznych, Olsztyn jest prężnie działającym ośrodkiem sportowym. W mieście działa kilkadziesiąt klubów sportowych, spośród których najpopularniejszy jest Stomil Olsztyn. Innymi utytułowanymi i powszechnie rozpoznawanymi klubami na arenie ogólnokrajowej są AZS UWM Olsztyn, Warmia Traveland Olsztyn oraz KKS Warmia Olsztyn.
Nieodzownym elementem życia sportowego w Olsztynie jest międzynarodowy, siatkarski Memoriał im. Huberta Wagnera. W latach 2003-2008 Olsztyn był również etapowym miastem kolarskiego wyścigu Tour de Pologne.
Dzięki posiadanej infrastrukturze sportowej, unikalnej lokalizacji wśród lasów i jezior oraz rozwiniętej bazie hotelowej, Olsztyn jest miejscem zgrupowań wielu kadr i reprezentacji sportowych.
W mieście znajduje się również Muzeum Sportu im. Mariana Rapackiego.
Infrastruktura sportowa w Olsztynie.
Boiska.
Orliki 2012.
W następnych edycjach programu „Moje boisko – Orlik 2012” planowane jest zgłoszenie budowy boisk przy Szkole Podstawowej nr 3, Szkole Podstawowej nr 19, Szkole Podstawowej nr 22 oraz przy Zespole Szkół Elektroniczno-Telekomunikacyjnych.
Kluby sportowe według dyscyplin.
Kolarstwo.
Olsztyn czterokrotnie został uznany najlepszym miastem etapowym kolarskiego wyścigu Tour de Pologne w latach 2003-2006.
Lekkoatletyka.
Na Stadionie Leśnym 5 sierpnia 1960 roku Józef Szmidt wynikiem 17,03 ustanowił rekord świata w trójskoku, jako pierwszy przekraczając granicę 17 metrów.
Piłka nożna.
Historia i wydarzenia.
Pierwszy oficjalny mecz piłkarski w Olsztynie odbył się 15 lipca 1945 roku na dzisiejszym stadionie Gwardii. Wówczas naprzeciwko siebie stanęły drużyny kolejarzy i pracowników spółdzielni Społem. Mecz ten dał początek dwóm pierwszym w mieście organizacjom sportowym: Kolejowemu Klubowi Sportowemu (dzisiaj Warmia) i Olsztyńskiemu Klubowi Sportowemu (Stomil, obecnie OKS 1945).
24 czerwca 1989 roku na stadionie OSiR-u odbył się finałowy mecz Pucharu Polski pomiędzy Jagiellonią Białystok a Legią Warszawa. W spotkaniu, które obejrzało ok. 20 tysięcy kibiców, zwyciężył 5:2 zespół ze stolicy.
24 września 1997 roku również na stadionie, gdzie obecnie swe mecze rozgrywa Stomil Olsztyn (piłka nożna), rozegrano towarzyski mecz międzypaństwowy, w którym spotkały się ze sobą reprezentacje Polski i Litwy. Spotkanie zwyciężyła 2:0 drużyna gospodarzy. Bramki dla biało-czerwonych uzyskali Cezary Kucharski i Wojciech Kowalczyk.
Piłka siatkowa.
Wydarzenia.
Od roku 2003 w olsztyńskiej Hali Urania rozgrywany był Memoriał im. Huberta Wagnera, w którym do udziału zapraszane są reprezentacje krajów z całego świata. Obecnie lokalizacja memoriału ma charakter rotacyjny.
pływanie.
AZS UWM Olsztyn - sekcja pływacka

</doc>
<doc id="422300" url="https://pl.wikipedia.org/wiki?curid=422300" title="Stefan Jurga">
Stefan Jurga

Stefan Jurga (ur. 18 sierpnia 1946 w Kościanie, zm. 15 marca 2022 w Poznaniu) – polski fizyk, profesor, w latach 1996–2002 rektor UAM, w latach 2005–2006 podsekretarz stanu w Ministerstwie Edukacji i Nauki, w latach 2006–2007 sekretarz stanu w Ministerstwie Nauki i Szkolnictwa Wyższego.
Kariera naukowa.
W 1969 ukończył studia na Wydziale Matematyki, Fizyki i Chemii Uniwersytetu im. Adama Mickiewicza w Poznaniu, gdzie następnie rozpoczął karierę akademicką (doktorat w 1974, habilitacja w 1985). Tytuł profesora nauk fizycznych otrzymał w 1995 roku. W 2000 objął stanowisko profesora zwyczajnego. Przez 22 lata (1994–2016) kierował Zakładem Fizyki Makromolekularnej na Wydziale Fizyki. Staże naukowe odbył na Uniwersytecie w Liège, Uniwersytecie Stanu Illinois w Urbana-Champaign, Uniwersytecie w Moguncji oraz w Instytucie Maxa Plancka do Badań Polimerowych w Moguncji. Gościnnie wykładał na uczelniach w USA i RPA. W pracy naukowej zajmuje się fizyką ciała stałego i fizyką materii miękkiej. Autor i współautor szeregu prac publikowanych w wiodących czasopismach naukowych. Wypromował kilkudziesięciu magistrów i 17 doktorów.
W Zakładzie Fizyki Makromolekularnej kierowanym przez S. Jurgę prowadzono badania dynamiki i struktury molekularnej, procesów dyfuzyjnych, przejść fazowych oraz procesów relaksacyjnych w ciałach stałych, cieczach i materii miękkiej za pomocą magnetycznego rezonansu jądrowego, spektroskopii dielektrycznej, reologii, małokątowego rozpraszania promieniami X, spektroskopii IR, metod komputerowych Monte Carlo i dynamiki molekularnej oraz różnicowej kalorymetrii skaningowej.
Od 2006 był dyrektorem Międzynarodowej Szkoły Letniej Magnetycznego Rezonansu Jądrowego organizowanej corocznie w Polsce pod auspicjami Groupement Ampere. Był stypendystą Fundacji Alexandra von Humboldta i Towarzystwa Maxa Plancka. Jako profesor wizytujący pracował m.in. w Cornell University (USA) oraz North Carolina State University w Raleigh (USA).
Współpracował z Departamentem Fizykochemii University of Cambridge, Departamentem Fizyki Boston College, Departamentem Fizyki Uniwersytetu w Lipsku oraz Center of Advanced European Studies and Research CAESAR w Bonn.
Od 2012 pełnił funkcję dyrektora Centrum NanoBioMedycznego UAM.
Rektor UAM.
W latach 1987–1990 był prodziekanem ds. studenckich na Wydziale Matematyki i Fizyki. Po zakończeniu kadencji prodziekańskiej w 1990 na wniosek rektora Jerzego Fedorowskiego został wybrany na prorektora UAM na kadencje 1990–1993, następnie 1993–1996.
Od 1996 do 2002 pełnił funkcję rektora Uniwersytetu Adama Mickiewicza. Kontynuował w tym okresie rozbudowę Collegium Polonicum w Słubicach oraz stworzył Collegium Europaeum Gnesnense w Gnieźnie.
W okresie jego kadencji rozbudowano kampus uniwersytecki Morasko, przeniesiono tam Wydział Fizyki, Matematyki i Informatyką oraz Biologii. Jego koncepcją było przeniesienie na kampus wszystkich jednostek nauk ścisłych i przyrodniczych, przy pozostawieniu pozostałych w centrum miasta oraz tzw. „kampusie Szamarzewo” (co jednak zmieniono za rządów następcy). Próbował wcielić w życie zmianę nazwy uniwersytetu na Uniwersytet Poznański, jednakże nie uzyskał na ten krok akceptacji Senatu UAM. W tym okresie do UAM powrócił też Wydział Teologiczny. 
Za jego kadencji powstały ośrodki zamiejscowe UAM w mniejszych miastach w pobliżu Poznania – Kościanie, Śremie, Wągrowcu, Nowym Tomyślu i Pleszewie.
W latach 1999–2002 przewodniczył Konferencji Rektorów Uniwersytetów Polskich, będąc wówczas także wiceprzewodniczącym Konferencji Rektorów Akademickich Szkół Polskich. Od roku 2004 roku był przewodniczącym Komitetu Sterującego Programu Stypendialnego Unii Europejskiej o nazwie „AlBan” adresowanego do studentów i doktorantów krajów Ameryki Łacińskiej, odbywających studia i staże naukowe w krajach Unii Europejskiej. W latach 2006–2007 przewodniczył m.in. zarządowi stypendiów Fundacji Fulbrighta w Polsce.
Był piątym z kolei prezydentem powołanej w 1988 organizacji "Santander Group", zrzeszającej uniwersytety z różnych krajów (m.in. uniwersytetów miast Valladolid, Gießen, Murcja, Grenoble, Malmö Högskola, Vrije Universitet w Amsterdamie).
Pomysłodawca międzynarodowego festiwalu chórów studenckich Universitas Cantat, Dni Nauki i Sztuki, Targów Edukacyjnych i spotkań artystycznych z cyklu „Verba Sacra”. Harcmistrz Związku Harcerstwa Polskiego, współinicjator Spotkań Młodzieżowych „Lednica 2000” organizowanych przez ojca Jana Górę nad Jeziorem Lednickim.
W 2002, wraz z 25 innymi osobami (m.in. Janem Kulczykiem, Sławomirem Pietrasem, Magdaleną Abakanowicz), był sygnatariuszem listu w obronie abpa Juliusza Paetza, podejrzewanego o seksualne molestowanie kleryków. W liście znalazły się słowa: „oskarżony został człowiek cieszący się powszechnym szacunkiem, o niepodważalnych zasługach dla poznańskiej nauki i kultury”.
W 2008 ubiegał się o ponowny wybór na stanowisko rektora, w wyborach rektorskich uzyskał 27 głosów i zajął drugie miejsce za Bronisławem Marciniakiem. Od października 2010 był członkiem kapituły założycielskiej Akademickiego Klubu Obywatelskiego. W 2016 roku przeszedł na emeryturę.
Wiceminister edukacji.
Od 29 listopada 2005 do 6 maja 2006 zajmował stanowisko podsekretarza stanu w Ministerstwie Edukacji i Nauki. Od 8 maja 2006 do 1 grudnia 2007 był sekretarzem stanu w Ministerstwie Nauki i Szkolnictwa Wyższego.
Odznaczenia.
Został odznaczony m.in. Krzyżem Komandorskim Orderu Odrodzenia Polski (2002), Złotym Krzyżem Zasługi (1989), Złotym Krzyżem „Za Zasługi dla ZHP” (2001), medalem Wojewody Poznańskiego „Ad Perpetuam Rei Memoriam” (2004), otrzymał także kilka nagród Ministra Edukacji Narodowej. Od 2003 roku był członkiem Saksońskiej Akademii Nauk. W 2008 został uhonorowany tytułem doktora honoris causa Uniwersytetu Warmińsko-Mazurskiego. 27 grudnia 2009 otrzymał z rąk arcybiskupa Stanisława Gądeckiego papieski Order Świętego Sylwestra. W 2020 został wyróżniony przez poznańskie Towarzystwo im. Hipolita Cegielskiego statuetką Złotego Hipolita. 
Życie prywatne.
Był żonaty. Jego żona, Maria, jest doktorem psychologii, a córka Justyna absolwentką stomatologii Uniwersytetu Medycznego w Poznaniu. Jego bratem był prof. Kazimierz Jurga. 
Został pochowany 25 marca na Cmentarzu parafii Matki Bożej Częstochowskiej w Poznaniu.

</doc>
<doc id="422302" url="https://pl.wikipedia.org/wiki?curid=422302" title="Układ Kamowa">
Układ Kamowa

Układ Kamowa (układ współosiowy) – układ wirników w śmigłowcu, charakteryzujący się umieszczeniem w jednej osi dwóch wirników, obracających się w przeciwnych kierunkach.
Skonstruowany został przez radzieckiego konstruktora Nikołaja Kamowa.
Zalety tego układu:
Wady tego układu:
Z powodu silnych drgań nie buduje się w tym układzie śmigłowców dużych. Zalety tego układu są przydatne przy używaniu śmigłowców na okrętach i w miejscach, gdzie różne czynniki ograniczają wielkość lądowiska. Pierwszą udaną konstrukcją posiadającą taki napęd był Ka-8.

</doc>
<doc id="422304" url="https://pl.wikipedia.org/wiki?curid=422304" title="Tajne akta Psiej Agencji">
Tajne akta Psiej Agencji

Tajne akta Psiej Agencji (ang. "The Secret Files of the Spy Dogs", 1998-1999) – kanadyjsko-amerykański serial animowany opowiadający o sekretnym życiu psów.
Wszystkie psy należą do tajnej organizacji, której celem jest pomoc ludziom w każdej trudnej sytuacji życiowej - ratowanie ich przed najeźdźcami z kosmosu, pomaganie w codziennych obowiązkach - przy przechodzeniu przez jezdnię, czy kontrolowaniu prac domowych dzieci.

</doc>
<doc id="422305" url="https://pl.wikipedia.org/wiki?curid=422305" title="Tapiseria">
Tapiseria

Tapiseria (z franc. "tapisserie") – ogólna nazwa określająca jednostronną tkaninę o różnorodnej dekoracji: figuralnej (np. ze scenami mitologicznymi, biblijnymi), heraldycznej bądź zwierzęco-roślinnej (tzw. werdiura), służącą do dekoracji ścian. Potocznie termin „tapiseria” stosowany jest wymiennie z nazwami: gobelin i arras.
Wykonywana była splotem płóciennym (rzadziej rządkowym), z nici wełnianych i jedwabnych, czasem z dodatkiem nici złotych lub srebrnych, na warsztatach pionowych lub poziomych.
Tapiserie wykonywano już w starożytnym Egipcie (od XVIII dynastii), w Chinach i prekolumbijskim Peru. W Europie ważnymi ośrodkami były w kolejnych stuleciach:
Niektórzy władcy – zamiast kupować gotowe dzieła – zakładali manufaktury na swoich dworach (np. w Szczecinie, Torgau, Brzegu czy też w Szwecji).

</doc>
<doc id="422306" url="https://pl.wikipedia.org/wiki?curid=422306" title="Pendżab (Indie)">
Pendżab (Indie)

Pendżab (hindi पंजाब, trb.: "Pańdźab", trl.: "Paṁjāb"; pendżabski: ਪੰਜਾਬ; ang. "Punjab") – stan w Indiach, stanowiący część większej krainy geograficznej – Pendżabu. Sąsiaduje z pakistańską prowincją Pendżab na zachodzie, z Dżammu i Kaszmirem na północy, Himachal Pradesh na północnym wschodzie, z Harianą na południu i południowym wschodzie, z terytorium związkowym Czandigarh na południowym wschodzie i z Radżastanem na południowym zachodzie.
Klimat.
Klimat w Pendżabie jest klimatem zwrotnikowy suchy. Roczna suma opadów: 300 do 600 mm. Średnia temperatura w styczniu +12°C, w lipcu +31°C. Region Pendżabu charakteryzuje się zmiennością temperatur nawet od –2 do 40°C (min./maks.), lecz w lecie chwilowo zanotowano temperatury nawet 47°C.
Większość obszaru Pendżabu stanowią równiny aluwialne, otoczone górami od północy. Pomimo swojego suchego klimatu, jest to bogaty region rolniczy z uwagi na rozległą siatkę kanałów irygacyjnych.
Podział administracyjny.
Stan Pendżab dzieli się na następujące okręgi:
Edukacja.
W Pendżabie zlokalizowanych jest 16 głównych placówek edukacyjnych na poziomie uniwersyteckim. Kształcenie odbywa się we wszystkie ważniejszych dyscyplinach: sztuki piękne, dziedziny humanistyczne, inżynieria, prawo, medycyna oraz ekonomia. Pendżabski Uniwersytet Rolniczy ("Punjab Agricultural University") jest jedną z ważniejszych uczelni tego rodzaju na świecie.
Pendżabskie uczelnie wyższe:
Populacja.
Ludność w podziale na religie (według spisu z 2001):
Historia.
W 326 p.n.e. do Pendżabu dotarł władca Macedonii Aleksander Wielki.
Indyjski stan Pendżab został utworzony w 1947, w wyniku podziału wchodzącej w skład Indii Brytyjskich prowincji Pendżab pomiędzy nowo powstałe niepodległe Indie i Pakistan. Zachodnia część tej prowincji, zamieszkana w większości przez muzułmanów, stała się pakistańską prowincją. Na terytorium wschodniej części, której większość mieszkańców stanowili wyznawcy hinduizmu oraz Sikhowie, utworzono indyjski stan Pendżab. Wielu hindusów i Sikhów mieszkających po zachodniej oraz muzułmanów mieszkających po wschodniej stronie granicy padło ofiarą represji ze strony nowych władz i zostało zmuszonych do opuszczenia swoich domów, co doprowadziło do wzrostu napięcia w regionie oraz pogorszenia stosunków pomiędzy Indiami i Pakistanem.
Ponieważ stolica dawnej prowincji Pendżab, Lahaur, znalazła się w Pakistanie, władze indyjskie podjęły decyzję o budowie miasta Czandigarh. 1 listopada 1966 skupiająca w ogromnej większości ludność hinduską południowo-wschodnia część stanu została oddzielona od reszty, a na jej terytorium utworzono stan Hariana. Czandigarh znalazł się na granicy obu stanów i decyzją władz centralnych ogłoszony został Terytorium Związkowym służącym jako ich wspólna stolica. W roku 1986 podjęto decyzję o włączeniu Czandigarh do Pendżabu, jednakże nigdy nie weszła ona w życie.
Gospodarka.
Na podstawie Globalnego indeksu głodu z roku 2008, Pendżab charakteryzuje się jego najniższym poziomem tego wskaźnika ze wszystkich stanów indyjskich. Mniej niż 1/4 dzieci poniżej 5 lat jest niedożywiona.
Pendżab także posiada najlepszą infrastrukturę w Indiach, w wyniku czego staje się atrakcyjny dla zagranicznych przedsiębiorstw poszukujących obszarów przemysłowych do inwestycji. Wszystkie miejscowości Pendżabu zostały zelektryfikowane i podłączone do sieci energetycznej do roku 1974.
Rolnictwo.
Uprawa pszenicy, ryżu, prosa, jęczmienia, trzciny cukrowej, bawełny i kukurydzy, warzywa i owoce. Pendżab nazywany jest „spichlerzem Indii”.
Przemysł.
Lekki (odzieżowy), spożywczy (mleczarski), chemiczny i metalurgiczny.

</doc>
<doc id="422310" url="https://pl.wikipedia.org/wiki?curid=422310" title="Heroes of Might and Magic III">
Heroes of Might and Magic III

Heroes of Might and Magic III – strategiczna gra turowa wyprodukowana przez New World Computing i wydana w 1999 roku przez The 3DO Company. Jest trzecią częścią serii "Heroes of Might and Magic".
29 stycznia 2015 roku miała miejsce premiera edycji HD tej samej gry. Nowa edycja jest dostępna na platformie Steam oraz tabletach z systemami Android i iOS. W 2018 grę usunięto ze sklepu App Store.
Fabuła.
Fabuła gry przebiega poprzez siedem grywalnych kampanii, których akcja umiejscowiona jest na kontynencie Antagarich. W trakcie kampanii historia jest przedstawiana z różnych punktów widzenia, co daje graczowi możliwość gry każdym rodzajem miasta.
Po zaginięciu Rolanda Ironfista, króla Enroth, przed wydarzeniami z "", jego żona, królowa Katarzyna, obejmuje władzę w królestwie. W międzyczasie zostaje zamordowany jej ojciec, władca Erathii – król Gryphonheart. Bez swego wspaniałego króla królestwo Erathii pada pod najazdem mrocznych sił Nighonu i Eeofolu. Królowa Katarzyna powraca w rodzinne strony do Antagarichu z zamiarem zebrania ludzi ze swej ojczyzny i poprowadzenia ich przeciwko złu, które zdewastowało ich kraj.
Stolica Erathii, Steadwick, zostaje podbita przez władców podziemi z Nighonu oraz Kreegan z Eeofolu. Tymczasem na zachodniej granicy ścierają się dwa kraje, Tatalia i Krewlod, wykorzystując szansę na poszerzenie terytorium. Pierwszym zadaniem Katarzyny jest ustanowienie przyczółku w podbitym królestwie poprzez uzyskanie pomocy od sojuszników. Czarodzieje z Brakady i elfy z AvLee odpowiadają na wezwanie i razem nacierają w kierunku Steadwick. Ostatecznie sojusznicy odbijają stolicę, szybko tłumiąc wojnę graniczną na zachodzie. Wkrótce potem Lucyfer Kreegan, dowódca armii Eeofolu, wysłyła do Erathii posłańca, który twierdzi, że Roland Ironfist jest przetrzymywany jako jeniec na ich terytorium. AvLee najeżdża na Eeofol, nie udaje się jednak uratować Rolanda, który zostaje przeniesiony . Następnie Katarzyna najeżdża Nighon, spychając armie podziemne z powrotem na ich wyspę.
W międzyczasie nekromanci z Deyji, którzy byli odpowiedzialni za zabójstwo króla Gryphonhearta, planują ożywić jego ciało w postaci licza. Mają zamiar wykorzystać jego mądrość do pokierowania ich własnymi armiami nieumarłych. Jednakże wola Gryphonhearta, nawet w jego zepsutym stanie, okazuje się dla nekromantów zbyt silna, zostaje on liszem nikczemnikiem. Nie mając innej możliwości, królowa Katarzyna zmuszona jest zawrzeć sojusz z nekromantami. Wspólnie wyruszają oni, aby zniszczyć króla-lisza Gryphonhearta, zanim stanie się zbyt potężny.
Ostatnia, dodatkowa kampania, dostępna tylko po ukończeniu kampanii głównych, opowiada o separatystach ze Spornych Ziem, rozdartej wojną granicy pomiędzy Erathią a AvLee. Znużeni potyczkami doprowadzającymi do zamieszek w ich ojczyźnie, buntownicy jednoczą się w walce o niepodległość od dwóch dużych królestw. Jak się później okazuje, powstanie to zaaranżował Archibald Ironfist, antagonista z '.
Rozgrywka.
Rozgrywka polega na strategicznej eksploracji mapy świata oraz taktycznej walce w systemie turowym. Tak jak w pozostałych grach serii, gracz kontroluje pewną liczbę bohaterów, którzy funkcjonują jako generałowie dowodzący wojskami składającymi się z różnych rodzajów stworzeń, zaczerpniętych z mitów i legend. Gracz może ukończyć (wygrać) mapę, wypełniając cele ustalone przez jej autora, np.: zdobycie wszystkich miast na mapie, zebranie określonej ilości zasobów czy odkrycie układanki w celu znalezienia Graala. Jeśli gracz straci wszystkich bohaterów i miasta, przegrywa grę.
Mapy mają dwie warstwy – powierzchnię i podziemia. Zazwyczaj istnieją przejścia łączące powierzchnię z podziemiami. Mapy są wypełnione różnorakimi budynkami, skarbami, potworami, kopalniami itd., przynoszącymi korzyści z rozległej eksploracji. Przede wszystkim gracz musi zlokalizować kopalnie i oflagować je (po czym dostarczają one zasoby), gdyż zasoby te są niezbędne do rozbudowy miast. Gracz musi również rozwijać umiejętności swoich bohaterów, zarówno poprzez walkę ze stworzeniami (i wrogimi bohaterami), jak i poprzez zdobywanie artefaktów czy odwiedzanie specjalnych miejsc. Przykładowo, Chatka Wiedźmy może dać bohaterowi losową umiejętność, a Kamień Nauki dostarcza 1000 punktów doświadczenia.
Przy awansie na wyższy poziom bohater uzyskuje możliwość ulepszenia wybranej umiejętności, jak również staje się on skuteczniejszy w walce lub magii. Umiejętności należy wybierać ostrożnie, gdyż są one trwałe, a liczba umiejętności, które może poznać bohater, jest ograniczona. Przykładowe biegłości to: premia do obrażeń zadawanych przez jednostki strzeleckie pod dowództwem bohatera, możliwość przejścia większej odległości na mapie każdego dnia, specjalizacja w danej szkole magii zwiększająca skuteczność związanych z nią zaklęć.
Miasta gracza pełnią wiele funkcji, ale przede wszystkim umożliwiają rekrutację stworzeń w celu sformowania armii. Miasta zapewniają również fundusze, nowe zaklęcia oraz stanowią ostatni bastion przed najeżdżającym bohaterem wroga. Stawianie nowych budynków w mieście wymaga złota i przeważnie jednego lub więcej rodzajów zasobów. Drewno i ruda potrzebne są do większości konstrukcji, jednak droższe budynki wymagają również rzadkich zasobów (rtęci, kryształów, klejnotów lub siarki). Wszystkie frakcje potrzebują nieproporcjonalnej ilości jednego z tych surowców, co sprawia, że zdobycie odpowiedniej kopalni jest bardzo istotne. Ten sam surowiec jest też potrzebny do rekrutacji najpotężniejszych dostępnych stworzeń. Każda frakcja posiada również niewielką liczbę niepowtarzalnych budynków, dostępnych tylko dla niej.
Jeśli gracz odnajdzie artefakt Graal, może dostarczyć go i umieścić na stałe w wybranym mieście, tworząc specjalny budynek. Graal w znacznym stopniu zwiększa przyrost stworzeń oraz dzienny dochód, a także zapewnia premię wyjątkową dla miasta, jak np. Podniebny Galeon w Fortecy, który odkrywa całą mapę oraz daje premię do wiedzy bohaterowi broniącemu miasta podczas oblężenia.
Rodzaje miast.
W "Heroes of Might and Magic III" istnieje osiem różnych rodzajów miast: trzy „dobre” miasta (Zamek, Bastion i Forteca), trzy „złe” (Inferno, Nekropolis i Loch) oraz dwa „neutralne” (Twierdza i Cytadela). Kolejne miasto neutralne, Wrota Żywiołów, wprowadzono w dodatku "". Każde miasto posiada siedem jednostek podstawowych, z których każda może zostać ulepszona do potężniejszej postaci. Z każdym miastem związane są dwa typy bohatera: jeden specjalizujący się w mocy (walce), a drugi – w magii. Niektóre miasta wykazują naturalną skłonność do mocy lub magii, a ukierunkowania klas bohaterów są tylko rzeczą względną.
Istnieje również wiele stworzeń neutralnych, niezwiązanych z żadnym typem miasta, które można nająć w specjalnych budynkach na mapie.
Dodatki do gry.
Do "Heroes III" zostały wydane dwa oficjalne dodatki – ' oraz '.
W "Armageddon’s Blade" wprowadzono m.in. dziewiątą frakcję – Wrota Żywiołów, sześć nowych kampanii, nowych bohaterów i jednostki, nowe mapy oraz edytor kampanii. Fabuła dodatku stanowi kontynuację wydarzeń z "The Restoration of Erathia" i "".
W "The Shadow of Death", zawierającym podstawową wersję gry, dodano m.in. siedem nowych kampanii, nowe mapy oraz składane artefakty – przedmioty powstałe w wyniku zebrania określonego zestawu pomniejszych artefaktów. Fabuła dodatku umiejscowiona jest przed wydarzeniami z "The Restoration of Erathia" i "".
Fanowskie rozszerzenia.
"In the Wake of Gods".
"" jest nieoficjalnym dodatkiem do "The Shadow of Death", a jego pomysłodawcą jest jeden z fanów, Slava Salnikov. W założeniach ma on rozbudować i urozmaicić grę oraz zapewnić możliwość własnych modyfikacji. WoG umożliwił dodawanie do gry nowych jednostek, włączanie/wyłączanie niektórych opcji czy blokowanie pojawiania się pewnych elementów na mapie. Nowością jest pojawienie się dowódców (odpowiadają oni bohaterom z części czwartej – zdobywają doświadczenie i umiejętności specjalne, ale mogą też i walczyć). Poza tym jednostki siódmego poziomu mogą być podniesione do rangi ósmego poziomu. Dodano wiele potworów neutralnych, np. trzygłowego smoka Gorynycza, spokrewnionego z Gremlinami Gremlinołaja czy też Arktycznych Strzelców. Pojawiły się także jednostki ze zdolnościami specjalnymi – Emisariusze, którzy w założeniu nie mają walczyć, a dawać bohaterowi cotygodniowo kilka punktów do danej umiejętności.
Projekt nie jest już rozwijany, wciąż jednak stanowi platformę, na którą tworzone są inne, pomniejsze modyfikacje.
"Horn of the Abyss".
"Horn of the Abyss" to fanowski dodatek do "Heroes of Might and Magic III: The Shadow of Death", który został stworzony przez Rosjan, a jego premiera miała miejsce 31 grudnia 2011 roku. 31 grudnia 2013 roku ukazała się wersja 1.3, która dodała m.in. angielską wersję językową.
Dodatek zawiera m.in.:
W "Horn of the Abyss" poprawiono również wiele błędów z oryginalnej wersji gry.

</doc>
<doc id="422311" url="https://pl.wikipedia.org/wiki?curid=422311" title="Harcerze starsi">
Harcerze starsi

Harcerze starsi – grupa członkowska w organizacjach harcerskich (w Związku Harcerstwa Polskiego również grupa metodyczna).
Związek Harcerstwa Polskiego.
W ZHP grupa ta obejmuje młodzież w klas byłego gimnazjum, czyli 13-16 lat. Przed wprowadzeniem obowiązującego podziału metodycznego (do końca roku harcerskiego 2002/2003), nazwą "harcerz starszy" określano członków organizacji w wieku obecnych wędrowników (członków powyżej 16 roku życia).
Podstawową jednostką organizacyjną dla harcerzy starszych jest drużyna starszoharcerska.
Harcerze starsi zdobywają następujące stopnie harcerskie:
Związek Harcerstwa Rzeczypospolitej.
W ZHR harcerzem starszym jest pełnoletni harcerz niebędący instruktorem. Podstawową jednostką organizacyjną dla harcerzy starszych jest krąg starszoharcerski.

</doc>
<doc id="422312" url="https://pl.wikipedia.org/wiki?curid=422312" title="Grand Prix Makau">
Grand Prix Makau

Grand Prix Makau – wyścig samochodowy rozgrywany na torze Guia Circuit w Makau, jednym ze specjalnych rejonów administracyjnych Chin. Znany jest z tego, że jest to jedyny na świecie wyścig na torze ulicznym, podczas którego ścigają się zarówno samochody, jak i motocykle. Co roku zazwyczaj w trzeci weekend listopada setki pasjonatów sportów motorowych spotykają się na torze Guia Circuit, by rywalizować w różnych kategoriach od bolidów jednomiejscowych, poprzez samochody turystyczne, aż po motocykle.
Jednym z głównych wydarzeń każdego roku jest wyścig o Grand Prix Makau Formuły 3, który przyciąga wielu mistrzów krajowych Formuły 3, a także najlepszych zawodników na świecie. Ze względu na wymagającą naturę toru, długie proste (na których bolidy osiągają prawie 260 km/h), wąskie zakręty i położone blisko toru bandy, uważany jest on przez wielu fachowców za nieoficjalne Mistrzostwa Świata Formuły 3. Oficjalnie jednak jest to Puchar Interkontynentalny FIA. Wielu kierowców znanych z wyścigów Formuły 1 brało udział w tym wyścigu na początku swojej kariery. Warto wspomnieć, że wygrywali tu tacy kierowcy jak Ayrton Senna, Michael Schumacher, David Coulthard, Ralf Schumacher i Takuma Satō.
Od roku 2005 rozgrywany jest również w formacie dwóch 9-okrążeniowych wyścigów znany jako Guia Race of Macau, który jest tradycyjnym zakończeniem Mistrzostw Świata Samochodów Turystycznych – WTCC.
Historia.
Na torze pierwszy wyścig samochodowy odbył się w 1954 roku, jako wyścig dla amatorów-okolicznych entuzjastów wyścigów samochodowych. Przełomowy okazał się rok 1966, w którym to belgijski kierowca – Mauro Bianchi przyjechał z samochodem przygotowanym przez Renault Sports, aby promować wizerunek francuskiej marki w Hongkongu. To sprawiło, że wyścig zaczął cieszyć się coraz większą popularnością wśród profesjonalnych kierowców i zespołów.
W roku 1967 do programu wyścigów wprowadzono także wyścigi motocyklowe. Podczas tego samego grand prix zdarzył się także pierwszy śmiertelny wypadek na torze Guia. Dwukrotny zwycięzca wyścigu Arsenio Laurel zginął podczas wyścigu po tym jak stracił kontrolę nad samochodem i rozbił go. To rozpoczęło dyskusje o wprowadzenie większych środków bezpieczeństwa podczas wyścigu.
Pierwszy wyścig na torze w Makau dla samochodów turystycznych odbył się w 1972 roku. Był to jeden ze szczególnych momentów każdego sezonu, ponieważ w tamtych czasach bardzo rzadko kierowcy tej kategorii mieli okazję ścigać się na torach ulicznych. Ranga tego wyścigu urosła jeszcze bardziej w 2005 roku, kiedy Guia Race of Macau został włączony do kalendarza mistrzostw WTCC i co roku kończy rywalizację w tej serii.
Kolejną ważną datą w historii toru jest rok 1983, kiedy to postanowiono włączyć do programu wyścigi Formuły 3, która zastąpiła rozwiązaną w 1982 roku Formułę Pacific. Początkowo organizatorzy chcieli ściągnąć tu wyścigi Formuły 2, jednak nie byli w stanie dokonać odpowiednich modernizacji toru w tym wycinki drzew. Od razu okazało się, że była do dobra decyzja, bowiem ranga wyścigu zdecydowanie wzrosła, przyciągając najlepszych młodych kierowców z Europy oraz Japonii, by mogli wspólnie rywalizować ze sobą. Pierwszy wyścig F3 został wygrany przez młodego wówczas Ayrtona Senne. Jednym z najbardziej pamiętnych wyścigów był ten z 1990 roku, gdy jadący na dwóch czołowych miejscach Michael Schumacher i Mika Häkkinen zderzyli się podczas ostatniego okrążenia. Po wyścigu z zakrętu Mandarin Bend na prostą startową prowadzący Niemiec wykonał "test hamulców" i gwałtownie zahamował powodując, że Fin wjechał w tył jego bolidu z pełnym impetem. Samochód Schumachera był jednak w stanie kontynuować rywalizację i pomimo uszkodzonego tylnego skrzydła wygrał on Grand Prix Makau. Innymi znanymi zwycięzcami wyścigu F3 w Makau zostali David Coulthard, Ralf Schumacher i Takuma Satō. Od momentu włączenia wyścigów Formuły 3, Grand Prix Makau stało się jednym z najważniejszych punktów dla każdego kierowcy marzącego o awansie do wyższej kategorii sportów motorowych.
Także dla motocyklistów jest to jeden z najważniejszych wyścigów. W motocyklowym Grand Prix Makau brały udział takie sławy wyścigów na dwóch kółkach jak Kevin Schwantz, Carl Fogarty, Ron Haslam czy Michael Rutter.
W 2008 roku wprowadzono nowe kategorie. "Road Sport Challenge" przeznaczony dla popularnych kompaktowych samochodów sportowych oraz wyścig "Macau GT Cup" przeznaczony dla samochodów klasy GT3.
W przeszłości organizowano również wyścigi takie jak ACTS, "Supercar Cup" dla egzotycznych samochodów sportowych, wyścigi Formuły Renault i Formuły BMW Pacific, a także Porsche Carrera Cup Azja. Odbywały się tutaj także wyścigi skuterów organizowane dla mieszkańców, a także wyścigi kobiet, których organizatorem był sam Jackie Chan, który podpisał wówczas umowę sponsorską z Mitsubishi i na samochodach tej marki odbywała się rywalizacja.
Obecnie.
Typowy weekend Grand Prix Makau odbywa się zazwyczaj w drugim lub trzecim tygodniu listopada i trwa od czwartku do niedzieli. Pierwsze dwa dni (czwartek i piątek) są poświęcone na treningi i kwalifikacje przed wyścigami, które odbywają się w sobotę i niedzielę, kiedy to też odbywają się najważniejsze wyścigi, czyli Formuła 3 i Guia Race of Macau. Innym ważnym wydarzeniem weekendu jest wyścig motocyklowy, który często gości byłych lub obecnych kierowców z serii World Superbike. Odbywają się także wyścigi dla lokalnych kierowców, a także tych przybyłych z Hongkongu, którzy chcą poczuć odrobinę klimatu profesjonalnego ścigania. Wyścig "Interport Race", który jest przeznaczony dla amatorów i wyścig "CTM Cup" przeznaczony dla doświadczonych już kierowców.

</doc>
<doc id="422316" url="https://pl.wikipedia.org/wiki?curid=422316" title="Gerard Bernacki">
Gerard Bernacki

Gerard Bernacki (ur. 3 listopada 1942 w Książenicach, zm. 21 grudnia 2018 w Prudniku) – polski duchowny rzymskokatolicki, doktor nauk teologicznych, tercjarz franciszkański, biskup pomocniczy katowicki w latach 1988–2012, od 2012 biskup pomocniczy senior archidiecezji katowickiej.
Życiorys.
Urodził się 3 listopada w Książenicach. W latach 1956–1961 kształcił się w Liceum Ekonomicznym w Rybniku, które ukończył ze świadectwem dojrzałości. W latach 1961–1967 odbył studia filozoficzno-teologiczne w Wyższym Śląskim Seminarium Duchownym w Krakowie (w latach 1961–1962 w Tarnowskich Górach). Święceń prezbiteratu udzielił mu 4 czerwca 1967 w katedrze Chrystusa Króla w Katowicach biskup koadiutor katowicki Herbert Bednorz. W latach 1971–1974 studiował w Prymasowskim Studium Życia Wewnętrznego w Warszawie, gdzie w 1975 uzyskał licencjat z teologii życia wewnętrznego. Od 1974 do 1976 kontynuował studia na Wydziale Teologicznym Akademii Teologii Katolickiej w Warszawie, które ukończył z magisterium z teologii moralnej. Dalsze studia odbył w Rzymie. Wpierw w latach 1977–1981 studiował na Papieskim Uniwersytecie Gregoriańskim, gdzie po przedłożeniu rozprawy "Duchowość chrześcijańska w dokumentach Soboru Watykańskiego II" uzyskał doktorat z teologii życia wewnętrznego, następnie w latach 1981–1983 na Papieskim Uniwersytecie św. Tomasza z Akwinu, gdzie otrzymał doktorat z teologii moralnej na podstawie dysertacji "Duchowość rodziny chrześcijańskiej w świetle Soboru Watykańskiego II".
W latach 1967–1971 pracował jako wikariusz w parafii Nawiedzenia Najświętszej Maryi Panny w Orzeszu, następnie w latach 1971–1973 w parafii św. Mikołaja w Bielsku-Białej, gdzie jednocześnie był kapelanem szpitalnym. Od 1983 do 1984 pełnił funkcję administratora parafii Matki Boskiej Bolesnej w Rybniku.
Od 1973 do 1977 pełnił funkcję rektora Diecezjalnego Domu Rekolekcyjnego w Wodzisławiu Śląskim-Kokoszycach. Od 1984 do 1993 prowadził wykłady z teologii życia wewnętrznego i teologii moralnej w Wyższym Seminarium Duchownym w Katowicach. Od 1984 do 1985 był kapelanem szpitalnym. W latach 1985–1988 pełnił funkcję kapelana i sekretarza Damiana Zimonia, biskupa diecezjalnego katowickiego.
18 marca 1988 został prekonizowany biskupem pomocniczym diecezji katowickiej ze stolicą tytularną Oppidum Consilinum. Święcenia biskupie otrzymał 16 kwietnia 1988 w katedrze Chrystusa Króla w Katowicach. Udzielił mu ich Damian Zimoń, biskup diecezjalny katowicki, któremu asystowali Stanisław Nowak, biskup diecezjalny częstochowski, i Alfons Nossol, biskup diecezjalny opolski. Jako dewizę biskupią przyjął słowa „"Quodcumque discevit vobis, facito"” ("Czyńcie, cokolwiek wam powie"), zaczerpnięte z drugiego rozdziału "Ewangelii wg św. Jana". Został ustanowiony wikariuszem generalnym diecezji. W kurii biskupiej pełnił funkcje: moderatora duszpasterstwa kapłanów, egzaminatora diecezjalnego, opiekuna Ruchu Światło-Życie. Wszedł w skład kolegium konsultorów, rady kapłańskiej i rady duszpasterskiej. 31 stycznia 2012 papież Benedykt XVI przyjął jego rezygnację z obowiązków biskupa pomocniczego archidiecezji katowickiej. Równocześnie ze Stolicy Apostolskiej otrzymał polecenie opuszczenia archidiecezji i zakaz sprawowania na jej terenie posług religijnych. Jako biskup senior mieszkał w klasztorach Bonifratrów, najpierw w Zakopanem, później w Warszawie, a pod koniec życia w Prudniku.
W strukturach Episkopatu Polski pełnił funkcję delegata ds. Ruchu Światło-Życie, a także członka Komisji ds. Liturgii i Duszpasterstwa Liturgicznego oraz ds. Zakonnych. Był także wiceprzewodniczącym Unii Apostolskiej Kleru. W 1992 był współkonsekratorem podczas sakry biskupa pomocniczego gnieźnieńskiego Stanisława Gądeckiego.
Zmarł 21 grudnia 2018 w Prudniku. 29 grudnia 2018 został pochowany na cmentarzu przy ul. Henryka Sienkiewicza w Katowicach.

</doc>
<doc id="422321" url="https://pl.wikipedia.org/wiki?curid=422321" title="Birendra Bir Bikram Shah Dev">
Birendra Bir Bikram Shah Dev

Birendra Bir Bikram Shah Dev (nep. वीरेन्द्र वीर विक्रम शाहदेव, ur. 28 grudnia 1945 w Katmandu, zm. 1 czerwca 2001 tamże) – król Nepalu od stycznia 1972 do 1 czerwca 2001.
Przez pierwsze kilkanaście lat rządził, podobnie jak ojciec, w sposób absolutny. Zdołał utrzymać niepodległość kraju, równoważąc wpływy Indii, Chin i ZSRR. Dopiero w 1990 został zmuszony przez ruch opozycyjny do zezwolenia na działalność partii politycznych i przyjęcia konstytucji wprowadzającej system demokratyczny. W 1996 stał się celem maoistycznego powstania, dążącego do likwidacji monarchii. 1 czerwca 2001 został zastrzelony wraz z wieloma krewnymi przez swojego syna Dipendrę w pałacu królewskim.
Bibliografia.
"Nepal. The Royal House of Shah" [dostęp 20 lipca 2011]

</doc>
<doc id="422322" url="https://pl.wikipedia.org/wiki?curid=422322" title="José Vicente Rangel">
José Vicente Rangel

José Vicente Rangel Vale (ur. 10 lipca 1929 w Caracas, zm. 18 grudnia 2020 tamże) – wenezuelski polityk, minister, wiceprezydent Wenezueli.
Życiorys.
W 1948 uczestniczył w protestach przeciwko wojskowemu przewrotowi, który odsunął od władzy prezydenta Rómulo Gallegosa. Został za to aresztowany, a następnie wydalony z kraju; kilka lat spędził w Chile. Powrócił do Wenezueli po upadku władz wojskowych w 1958; został w t.r. wybrany do parlamentu, startując z ramienia Demokratycznej Unii Republikańskiej (Unión Republicana Democrática). Pracował także jako prawnik i dziennikarz. Trzykrotnie startował bez powodzenia w wyborach prezydenckich – w 1973, 1978 i 1983.
W 1999 został ministrem spraw zagranicznych w rządzie prezydenta Hugo Cháveza. W lutym 2001 przeszedł na stanowisko ministra obrony. W maju 2002 zastąpił Diosdado Cabello na stanowisku wiceprezydenta Wenezueli.
Jest autorem książki "Expediento Negro", poświęconej naruszeniom praw człowieka w latach 60. i 70.
Na emigracji w Chile poślubił rzeźbiarkę Anę Avalos. Jego syn José Vicente Rangel Avalos pełnił funkcję burmistrza dzielnicy Caracas Sucre.

</doc>
<doc id="422324" url="https://pl.wikipedia.org/wiki?curid=422324" title="Carlos Ruiz Zafón">
Carlos Ruiz Zafón

Carlos Ruiz Zafón (ur. 25 września 1964 w Barcelonie, zm. 19 czerwca 2020 w Los Angeles) – hiszpański pisarz.
Życiorys.
Z wykształcenia był dziennikarzem. Do swoich ulubionych autorów zaliczał Dostojewskiego, Tołstoja i Dickensa. Od 1993 mieszkał w Los Angeles, gdzie poświęcił się pisaniu scenariuszy filmowych i powieściopisarstwu.
Jego pierwsze cztery książki były adresowane do młodzieży (za "Książę mgły" otrzymał nagrodę Edebé – ""). Kolejne cztery książki ("Cień wiatru", "Gra anioła", "Więzień nieba" oraz "Labirynt duchów") stanowią tetralogię. Ich fabuła jest bardziej rozwinięta w stosunku do poprzednich, przez co są skierowane również do starszych czytelników. Powieść ("Cień wiatru"), wydana po raz pierwszy w 2001, została do 2008 przetłumaczona na ponad 45 języków i sprzedana w ponad 10 milionach egzemplarzy, m.in. w Niemczech, Brazylii, Danii, Francji, Włoszech, Finlandii, Portugalii, Stanach Zjednoczonych, Ameryce Łacińskiej i również w Polsce. Była entuzjastycznie przyjęta przez czytelników i recenzentów, co znalazło wyraz w licznych wyróżnieniach (zainicjowała „Zafonmanię”).
Zmarł na raka jelita grubego w swoim mieszkaniu w Los Angeles.

</doc>
<doc id="422339" url="https://pl.wikipedia.org/wiki?curid=422339" title="Zespół mikrokanoniczny">
Zespół mikrokanoniczny



</doc>
<doc id="422342" url="https://pl.wikipedia.org/wiki?curid=422342" title="Teddy Kollek">
Teddy Kollek

Teddy Kollek, , właśc. Tiwadar Kollek (ur. 27 maja 1911 w Nagyvázsony, zm. 2 stycznia 2007 w Jerozolimie) – izraelski polityk, wieloletni burmistrz Jerozolimy.
Życiorys.
Urodzony w wiedeńskiej rodzinie żydowskiej, syn Alfreda i Margaret z d. Fleischer, imię otrzymał na cześć ideologa syjonizmu Theodora Herzla. W 1935 wyemigrował do Palestyny, pozostającej pod rządami brytyjskimi. W 1937 był w gronie założycieli kibucu En Gew nad Jeziorem Tyberiadzkim.
W czasie II wojny światowej reprezentował interesy Hagany w Europie. Współpracował blisko z Davidem Ben-Gurionem. Po powstaniu państwa Izrael pracował w rządzie Ben Guriona w latach 1952–1965. W 1965 został po wybrany na burmistrza Zachodniej Jerozolimy, zastępując Mordechaja Isz Szaloma. Po wojnie sześciodniowej (1967) i zajęciu przez Izrael całej Jerozolimy pełnił funkcję burmistrza przez sześć kadencji, wygrywając wybory w 1969, 1973, 1978, 1983 i 1989. Przyczynił się do nadania miastu nowoczesnego charakteru. W okresie pełnienia przez niego funkcji burmistrza otwarto Teatr Jerozolimski i Muzeum Izraela.
W 1993 mimo podeszłego wieku stanął po raz kolejny do wyborów na burmistrza, ale przegrał z kandydatem Likudu – Ehudem Olmertem.
W 1988 otrzymał Nagrodę Izraela. Był również laureatem prestiżowej Nagrody Pokojowej Niemieckich Księgarzy (1985), odebrał doktorat "honoris causa" m.in. Uniwersytetu Ben Guriona w Beer Szewie. W 2001 wyróżniony został honorowym obywatelstwem Wiednia.
Życie prywatne.
Żonaty (z Tamar Schwarz, od 1937), miał dwóch synów (Amosa, ur. 1947, reżysera filmowego i pisarza, oraz Osnata).
Upamiętnienie.
Jego imię nosi m.in. największy stadion w Jerozolimie, na którym mecze rozgrywają drużyny: Beitar i Hapoel.

</doc>
<doc id="422343" url="https://pl.wikipedia.org/wiki?curid=422343" title="Matrix Rewolucje">
Matrix Rewolucje

Matrix Rewolucje (ang. "The Matrix Revolutions") – amerykański film fabularny w reżyserii rodzeństwa Wachowskich z 2003 roku. Osią fabuły jest ostateczne starcie ludzkości ze zniewalającymi ją maszynami. Premiera filmu odbyła się jednocześnie w sześciu krajach 5 listopada 2003.
Fabuła.
Maszyny są coraz bliżej Syjonu. Neo wciąż pozostaje w śpiączce, mieszkańcy ostatniego bastionu ludzkości przygotowują się do ostatecznego starcia z maszynami. W tym czasie Trinity i Morfeusz udają się do Wyroczni, ta mówi im, że Neo znajduje się w miejscu, z którego może go zabrać tylko Kolejarz, ale zrobi to dopiero wtedy, gdy dostanie pozwolenie od swojego szefa, którym jest Merowing. Trinity, Morfeusz i Serafin udają się do „Piekła” – klubu należącego do Merowinga, aby prosić go o uwolnienie Neo. Merowing żąda za uwolnienie Wybrańca Oczu Wyroczni. Merowing drażni się chwilę z całą trójką, jednak wybucha zamieszanie, w którym Trinity przystawia mu broń do czoła, a ten nie mając wyjścia bez żadnych żądań nakazuje Kolejarzowi uwolnić Neo.
Wybraniec udaje się do Wyroczni, wiedząc, że ta jest tylko kolejnym programem stworzonym do kontrolowania ludzi. Wyrocznia mówi mu, że tej nocy Neo będzie musiał zmierzyć się z Agentem Smithem, który niedługo będzie tak potężny, że będzie mógł zniszczyć obydwa światy. Wyrocznia tłumaczy Wybrańcowi, że Smith został stworzony przez system, aby go zrównoważyć. Neo wierzy, że jest w stanie zakończyć wojnę, ale w tym celu musi się udać do miasta maszyn. W wyprawie towarzyszy mu Trinity.
Morfeusz, Niobe, Link i załoga „Młota” postanawiają wrócić do Syjonu i pomóc obrońcom. Jednak droga do ostatniego bastionu ludzi jest bardzo niebezpieczna, ponieważ maszyny opanowały wszystkie główne drogi. W tym czasie strażnicy przebijają się do Hangaru Syjonu, rozpoczyna się ostateczne starcie pomiędzy ludźmi a maszynami. Neo i Trinity są w drodze do miasta maszyn, lecz nie wiedzą, że na ich statku znajduje się Agent Smith kontrolujący ciało Bane’a. Dochodzi do starcia między Neo a Banem. Neo zostaje oślepiony, ale zabija Bane’a. W Syjonie trwa walka z maszynami, ludzie ponoszą straty, według komandora Locka upadek Syjonu jest tylko kwestią czasu.
Wybraniec i Trinity docierają do miasta maszyn, ich statek zostaje uszkodzony przez maszyny i rozbijają się. Neo udaje się przeżyć, ale Trinity ginie. Wybraniec napotyka maszynę Deus Ex Machina. Obiecuje maszynie, że zniszczy Smitha, w zamian za zakończenie wojny maszyn z ludźmi. Deus Ex Machina godzi się, a jednocześnie strażnicy atakujący Syjon zaprzestają działań wojennych. Obrońcy Syjonu są tym zdziwieni. Morfeusz domyśla się, że Neo rozpoczął walkę o przetrwanie ludzkości.
Neo zostaje podłączony do Matriksa, aby skonfrontować się ze Smithem. W pojedynku nie uczestniczą kopie Smitha, jedynie biernie go obserwujące. Spektakularna walka zbliża się ku końcowi, kiedy to Smith uderza ciałem Neo o ulicę, tworząc krater. Wewnątrz niego Agent, stojąc obok leżącego Wybrańca, wymienia wszelkie motywacje Neo do walki, nie rozumiejąc postępowania przeciwnika. Na pytanie: „Dlaczego?” Neo odpowiada: „Bo tak wybieram”. W tym momencie Wybraniec odrzuca Smitha, a ten wbija się w ścianę krateru, następnie atakuje Neo, który ostatecznie pada na ziemię. W tym momencie Smith zaczyna rozumieć, że to właśnie chwila spełnienia. Stwierdza: „Wszystko, co ma początek, ma swój koniec, Neo.” Kiedy to wymawia, Wybraniec z trudem i determinacją powstaje, a Smith zaczyna pojmować to, co się dzieje. Z obawy przed przeciwnikiem oddala się od niego, jednak ostatecznie podejmuje próbę nadpisania siebie na Neo. Ten przyjmuje to ze spokojem wiedząc, że to jedyny sposób na zażegnanie konfliktu i zakończenie swojej misji. Skopiowany Smith potwierdza sukces, jednak po chwili rozpada się w oślepiającym blasku. To samo dzieje się z pozostałymi kopiami i Smithem.
Tymczasem w rzeczywistym świecie nie dający oznak życia Neo zostaje przeniesiony w głąb miasta maszyn, które z każdą chwilą rozjaśnia się. Mątwy opuszczają Syjon, w którym wybucha euforia. Wszystkie kopie wracają do swych dawnych postaci i nastaje nowy dzień dla świata. Ostatecznie o wschodzie Słońca Wyrocznia spotyka się z Architektem. Zgodnie z obietnicą wszyscy ludzie podłączeni do Matriksa, którzy będą tego chcieli, zostaną odłączeni od systemu. Wraca Serafin z Sati.
Odbiór.
W serwisie Rotten Tomatoes 34% z 219 recenzji uznano za pozytywne, a średnia ocen wyniosła 5,3 na 10. Magdalena Kempna-Pieniążek uważa zarówno drugą, jak i trzecią część cyklu Matrix za mniej udane artystycznie od pierwszej, gdyż są obliczone przede wszystkim na wizualną efektowność.
Film otrzymał wspólnie z "Matriksem Reaktywacją" nominację do Złotej Maliny w kategorii Najgorsza Reżyseria.

</doc>
<doc id="422349" url="https://pl.wikipedia.org/wiki?curid=422349" title="Battle Arena Toshinden 2">
Battle Arena Toshinden 2

Battle Arena Toshinden 2 – sequel "Battle Arena Toshinden" wydany w 1995 r.
Historia gry.
Pierwszy egzemplarz gry "Toshinden 2" zawitał na automaty japońskie w listopadzie 1995 roku. W miesiąc później, 29 grudnia, ukazał się na Sony PlayStation w Japonii. 23 maja 1996 roku ukazał się w USA, a w czerwcu druga część "Toshindena" ukazała się w Europie. 8 sierpnia 1996 roku w USA ukazał się "Battle Arena Toshinden 2 Plus". Dzień później ulepszona wersja gry ukazała się w Japonii.
Gra zawiera te same postacie co w pierwszej części serii plus nowe postacie Tracy i Chaos, oraz główny boss gry – Master i Vermillion.

</doc>
<doc id="422352" url="https://pl.wikipedia.org/wiki?curid=422352" title="Anna Danuta">
Anna Danuta



</doc>
<doc id="422353" url="https://pl.wikipedia.org/wiki?curid=422353" title="Kongres Parlamentu Francuskiego">
Kongres Parlamentu Francuskiego

Kongres Parlamentu Francuskiego (fr. "Congrès du Parlement français") - instytucja Republiki Francuskiej. Jest to wspólne posiedzenie Zgromadzenia Narodowego i Senatu, zwoływane do Pałacu Wersalskiego w celu przeprowadzenia zmian we francuskiej konstytucji.

</doc>
<doc id="422354" url="https://pl.wikipedia.org/wiki?curid=422354" title="Kapacytacja">
Kapacytacja

Kapacytacja, uzdatnienie – proces zmian zachodzących w plemniku w drogach rodnych samicy umożliwiający zapłodnienie. Prawdopodobnie występuje u większości zwierząt. Stwierdzono ją u skorupiaków, szczękoczułkowców, sześcionogów i ssaków, a pewne zjawiska analogiczne także u innych kręgowców, osłonic i jeżowców.
Kręgowce.
Wśród kręgowców brak pełnej zdolności do zapłodnienia oocytu jest cechą świeżo ejakulowanych plemników ssaków.
Plemnik, opuszczający organizm męski w procesie ejakulacji nie może jeszcze w takiej formie doprowadzić do zapłodnienia. Jego główkę powleka wtedy wydzielina pochodząca z najądrzy i przewodów wyprowadzających, składająca się między innymi z sialoglikoprotein i sulfoglicerolipidów. Glikokoniugaty te modyfikują jego błonę komórkową, tworząc specyficzny glikokaliks. Zasłania on posiadane przez plemnik receptory służące połączeniu z komórką jajową. Sawicki wymienia wśród tych receptorów fertylinę, galaktozylotranferazę, kinazę receptora plemnika, sp56 i glikoproteinę PH20. Plemnik musi dostać się do układu rozrodczego kobiety, gdzie zajdzie proces kapacytacji, który uzdatni go do zapłodnienia, przygotowując do reakcji akrosomalnej. W przeciwnym razie nie będzie się mógł połączyć się z komórką jajową.
Wydzielina śluzówki pokrywająca szyjkę macicy (czop śluzowy szyjki macicy, wydzielina szyjki odgrywa tutaj największą rolę) i trzon macicy, a być może również i jajowód zawiera hydrolazy. Enzymy te uwalniają błonę komórkową plemnika od rzeczonych glikoprotein, rozkładając je. Odsłonięciu ulegają natomiast enzymy przeprowadzające reakcję akrosomalną, a także miejsca receptorowe odpowiedzialne za rozpoznawanie czynników chemotaktycznych. Ponadto zmianie ulega struktura i skład chemiczny błony komórkowej plemnika. Spada w niej ilość cholesterolu, przez co błona biologiczna staje się bardziej płynna. Pomaga jej to zlać się z dwuwarstwową błoną lipidową komórki jajowej. Ważną rolę pełni tutaj wzrost przepuszczalności tej błony biologicznej dla kationu wapniowego, uczestniczącego w rozpoczynaniu reakcji akrosomalnej, która przebiega po dotarciu plemnika do osłonki przejrzystej. Kapacytacja zwiększa również ruchliwość plemników. 
Kapacytacja jest swoista gatunkowo. Oznacza to, że aby zaszła, plemnik musi znaleźć się w drogach rodnych samicy tego samego gatunku. U człowieka proces kapacytacji trwa 3-7 godzin, u myszy w warunkach "in vivo" około 1 godziny, a u królika około 5-6 godzin. U ptaków, prawdopodobnie również u niektórych gadów, kapacytacja nie jest konieczna do zapłodnienia jaja.
Po zakończeniu kapacytacji, co ma miejsce w cieśni jajowodu plemniki pozostają związane z nabłonkiem do momentu owulacji. Większości plemników ssaków przechodzi w tym czasie proces hiperaktywacji, który prowadzi do zwiększenia ich aktywności ruchowej. Dopiero po nim są w stanie uwolnić się z nabłonka cieśni jajowodu. 
Negatywnie na kapacytację wpływa obecność komórek zapalnych w śluzie szyjkowym, jak również przeciwciał swoistych dla plemników.
Plemniki niedojrzałe nie są w stanie same dotrzeć do komórki jajowej i zapłodnić jej. Można ich natomiast użyć w procesie zapłodnienia in vitro, gdyż mogą dysponować nieuszkodzonym materiałem genetycznym, co wiąże się z możliwością dochowania się zdrowego potomstwa. Niedostatek ich ruchliwości omija się, wprowadzając je mikropipetą pod osłonkę przejrzystą bądź wprost do cytoplazmy komórki jajowej.
Stawonogi.
Występowanie kapacytacji stwierdzono u szeregu gatunków owadów, a także innych stawonogów z odległych grup taksonomicznych, co świadczyć może o powszechności zjawiska. Dla samców większości gatunków posiadanie nieczynnego nasienia, które ulega uzdatnieniu w odpowiednich warunkach, wydaje się korzystnym biologiczne.
U wielu grup stawonogów nasienie przekazywane jest samicy w formie spermatoforu. U owadów najbardziej widoczne zmiany zachodzą w plemnikach gdy, wciąż jeszcze zagregowane, opuszczają spermatofor.
Owady.
U pasikonikowatych najpierw następuje rozpuszczenie wiążących plemniki glikoprotein i uwolnienie ich, a następnie usunięcie glikokaliksu. Proces zajmuje 6 godzin od inseminacji w pierwszej części spermateki i ponad 15 godzin od inseminacji w kolejnej. Do uzdatnienia plemników wymagana jest obecność proteazy uwalniającej argininę i cAMP.
U samców motyli występują równocześnie dwa typy plemników: jądrowe ("eupyrene") i bezjądrowe ("apyrene"), z których oba osiągają spermatekę samicy, ale tylko pierwszy typ uczestniczy w zapłodnieniu jaj. Obie formy są wymagane do kapacytacji, gdyż rozbicie pakietów plemników jądrowych zachodzi tylko przy współudziale bezjądrowych. W organizmie samicy specyficzna proteaza jednocześnie trawi glikoproteinową otoczkę błony wici oraz uwalnia z obecnych w spermie białek argininę, która następnie metabolizowana do kwasu α-ketoglutarowego. Obecność tego kwasu w środowisku jest preferowana przez plemniki. W procesie kapacytacji bierze również udział cAMP. U jedwabników z rodzaju "Bombyx" pakiety plemników jądrowych robią wrażenie rozbijanych fizyczną aktywnością plemników bezjądrowych.
U muchówek znaczne zmiany morfologiczne plemników w organizmie samicy obserwowano już w 1966 roku u "Sciara coprophila". U gatunków z rodzaju "Musca" w procesie kapacytacji plemnik traci błonę komórkową z główki oraz większość materiału ziarnistego z akrosomu.
Pajęczaki.
Wśród roztoczy kapacytację stwierdzono u różnych grup dręczy, u których występują plemniki wakuolarne (Opilioacarida, Holothyrida, kleszcze i większość żukowców). Zachodzi ona w spermatoforze lub drogach rozrodczych samicy i polega na otwarciu wakuoli i wynicowaniu plemnika.
U kleszczowatych kapacytacja zachodzi on po przedostaniu się endospermatoforu do "receptaculum seminalis". Dojrzewanie plemników uruchamiane jest jeszcze w spermatoforze za pomocą jednego lub większej ilości polipeptydów obecnych w spermie. Po wydostaniu się z niego plemników do dróg rozrodczych samicy na plemniki oddziaływać zaczyna wydzielina jej gruczołów dodatkowych. Zawarte w niej białko o wadze około 12,5 tys. Da powoduje otwarcie wieczka na plemniku. Następnie następuje wynicowanie części plemnika tak, że w pełni rozciągnięty ma jądro i akrosom na "końcu tylnym", zaś buławkowaty koniec przedni pokrywa się licznymi listewkami. Obok zmian morfologicznych następują także molekularne, które uczynniają fibryle. Skurcze tych włókienek następują w przedniej części plemnika i są przenoszone na całą jego długość, umożliwiając mu przemieszczanie się ruchem ślizgowym, bez asysty ze strony jajowodów czy jajników. Podobnie proces ten wygląda u obrzeżkowatych, przy czym uzdatnione plemniki są u nich magazynowane nie w "receptaculum seminalis", lecz w macicy.
Wśród pająków proces uzdatniania nasienia badano m.in. u "Nephila clavipes". W przypadku tej prządki kapacytacja objawia się zmianami morfologicznymi plemników (przejściem ze stanu otorbionego do opatrzonego wicią), ich aglutynacją, a także wpływa na wydłużenie okresu między ostatnią wylinką a złożeniem jaj u samic zaplemnionych później po osiągnięciu dojrzałości.
Skorupiaki.
Proces kapacytacji badano u różnych pancerzowców, np. krewetek "Sicyonia ingentis" oraz z rodzaju "Litopaenus". U raka błotnego proces ten następuje w trzech etapach i obejmuje zarówno zmiany w plemnikach jak i przemiany morfologiczne trójwarstwowej ściany spermatoforu. Białka prawdopodobnie uczestniczące w kapacytacji i reakcji akrosomowej znaleziono również u raka sygnałowego.
Kapacytacja a zapłodnienie zewnętrzne.
Definicja kapacytacji obejmuje zmiany zachodzące w plemnikach w organizmie samicy, jednak termin ten bywa stosowany w szerszym sensie, obejmując podobne zjawiska u zwierząt o zapłodnieniu zewnętrznym. U jeżowców, osłonic i niektórych innych bezkręgowców uwolnione przez samicę niezapłodnione jaja wydzielają substancje, które uzdatniają początkowo niezdolne do zapłodnienia plemniki. U ryb i płazów bezogonowych plemniki po spermatogenezie również mogą być niezdolne do zapłodnienia i w tej formie magazynowane. U ryb ulegają one fizjologicznemu uzdatnieniu poprzez uwodnienie wydzieliną "vasa efferntia" zwaną mleczem, co również bywa określane kapacytacją. Funkcję uzdatniającą pełnić może również samo wydostanie się do środowiska wodnego.

</doc>
<doc id="422355" url="https://pl.wikipedia.org/wiki?curid=422355" title="Włodzimierz (Rosja)">
Włodzimierz (Rosja)

Włodzimierz (ros. Влади́мир, "Władimir") – miasto w Rosji, stolica obwodu włodzimierskiego; leży nad Klaźmą (dopływ Oki), liczy około 356 tys. mieszkańców (2020).
Historia.
Resztki najstarszej osady znalezione na terenie dzisiejszego miasta datowane są na 30 tys. lat p.n.e. W 990 n.e. książę kijowski Włodzimierz I Wielki założył gród będący początkiem współczesnego Włodzimierza. Miasto szybko się rozwijało i w 1157 stało się stolicą największego z północnych księstw Rusi – księstwa włodzimiersko-suzdalskiego kosztem starej stolicy, Suzdala. Pomimo zniszczeń spowodowanych najazdem Mongołów i zdobyciem grodu 7 lutego 1238 miasto dalej zyskiwało na znaczeniu, a po osiedleniu się tu w 1299 Maksyma, metropolity kijowskiego, uciekającego przed Mongołami, Włodzimierz był faktyczną duchową i symboliczną stolicą Rusi. Od początku XIV wieku wzrastająca rola Księstwa Moskiewskiego doprowadziła do powolnego upadku politycznego znaczenia Włodzimierza. W 1325 metropolita Piotr przeprowadził się z Włodzimierza do Moskwy. Ostatecznie niezawisłość księstwa włodzimierskiego zaniknęła w 1328, kiedy książę moskiewski Iwan I Kalita został jednocześnie władcą księstwa włodzimierskiego. Od tego momentu Włodzimierz był znaczącym miastem w obrębie księstwa moskiewskiego. W 1382 Włodzimierz spustoszyły wojska chana Tochtamysza, a w 1441 (według innych źródeł w 1412) armia rosyjsko-mongolska chana Tałycza. W 1614 pod miasto podszedł polski oddział pod dowództwem Aleksandra Lisowskiego, zniszczył on przedmieścia jednak samego grodu nie zdobył. W XVIII wieku miasto zaczęło się znów szybko rozwijać jako stolica prowincji, a potem guberni. W 1744 ustanowiono tu siedzibę biskupstwa. W latach 1838–1840 mieszkał tu znany rosyjski polityk opozycyjny pisarz Aleksandr Hercen, odbywający w mieście karę zesłania. Od 1861 połączony koleją z Moskwą. W okresie ZSRR na krótko (1929–1944) utracił status miasta obwodowego. W latach 20. i 30. XX wieku władze komunistyczne zniszczyły większość cerkwi, w tym część z XII wieku.
Zabytki.
We Włodzimierzu zachowała się znaczna część budowli z czasów świetności księstwa włodzimiersko-suzdalskiego, toteż jest to jedno z najciekawszych turystycznie miast Rosji. Zalicza się go do tzw. Złotego Pierścienia, czyli około dziesięciu miast centralnej Rosji o unikalnej architekturze i historycznym znaczeniu w dziejach kraju. Wszystkie zachowane zabytki z XII–XIII wieku zbudowano z białego wapienia wieku karbońskiego przywiezionego z północno-zachodniej części księstwa suzdalskiego, w pobliżu Moskwy.
, dopiero książę Iwan III Srogi w 1462 przeniósł ceremonię do Moskwy. W tym też okresie świątynia była miejscem spoczynku zwłok wielkich kniaziów oraz miejscem synodów Cerkwi prawosławnej. Główną relikwią cerkwi (i całej Rusi) była Włodzimierska Ikona Matki Bożej (przeniesiona w 1395 do Moskwy).
Pierwotna budowla z zewnątrz wyłożona była płytami marmurowymi, kopuła złocona, a miedziane dachy pokryte zostały ornamentami z kutego srebra. W 1161 wykonano wewnątrz freski. Wyposażenie liturgiczne składało się w większości z przedmiotów wykonanych z czystego srebra i złota. W Kijowie zamówiono także główne wrota, które miały być wykonane z czystego złota, jednak nie zostały one wykonane. Po pożarach lub grabieżach w latach 1185, 1238 i 1412 każdorazowo musiano całkowicie odtwarzać wyposażenie wnętrz. Obecnie istniejące, wiąże się z odrodzeniem znaczenia świątyni od 1645, kiedy to przekazano cerkwi relikwie świętego księcia Grzegorza, a w 1702 także książąt Andrzeja Bogolubskiego i jego syna Gleba. W latach 1768–1774 caryca Katarzyna II Wielka ufundowała nowy ikonostas oraz przebudowę wnętrza i ozdobienie go w stylu włoskiego baroku. Przy tej okazji usunięto większość starego (średniowiecznego) wystroju, a stare freski, w tym Rublowa, zamalowano i przykryto nowymi barokowymi. W XIX wieku wykonano srebrne zdobienia grobów władców i świętych.
W ZSRR zniszczono prawie wszystkie włodzimierskie cerkwie powstałe w XVII i XVIII wiekach (w nawiasie data zniszczenia):
Przede wszystkim jednak w 1930 zniszczono jeden z najstarszych w Rosji klasztorów, klasztor Narodzenia Matki Bożej (Богородице-Рождественский монастырь) z przełomu XII i XIII wieku, w tym cerkiew pod tym samym wezwaniem. Z klasztoru ocalał tylko mur okalający z XVIII wieku wraz z przybramną cerkiewką z XIX wieku. Nowa cerkiew na miejscu historycznego soboru Narodzenia Matki Bożej została wyświęcona w 2004 r. W klasztorze tym w 1263 pochowano jednego z najsłynniejszych książąt i wodzów wczesnej Rusi, Aleksandra Newskiego. Dopiero na rozkaz cara Piotra I w początku XVIII wieku przeniesiono jego szczątki do Petersburga.
Włodzimierskie więzienie centralne.
We Włodzimierzu mieści się największe więzienie Rosji , założone w 1783 ukazem carycy Katarzyny II. Było miejscem uwięzienia wielu prominentnych osób, m.in. Delegata Rządu na Kraj Jana Stanisława Jankowskiego i archmandryty Klemensa Szeptyckiego.

</doc>
<doc id="422363" url="https://pl.wikipedia.org/wiki?curid=422363" title="Tarija (miasto)">
Tarija (miasto)

Tarija, San Bernardo de Tarija – miasto w południowej Boliwii, w Kordylierze Środkowej, w Andach Środkowych. Jest położone na wysokości około 2000 m n.p.m. Pełni funkcję stolicy departamentu Tarija. W 2012 roku miasto liczyło 179 561 mieszkańców. 
Charakterystyka.
Tarija jest ważnym ośrodkiem handlowym regionu, który specjalizuje się w uprawie bawełny i tytoniu. W mieście dominuje przemysł piwowarski, drzewny oraz bawełniany. Ponadto znajduje się tutaj uniwersytet oraz port lotniczy. 
Demografia.
W 2012 roku populacja departamentu liczyła 179 561 mieszkańców. W porównaniu z 2001 rokiem rosła ona średnio o 2,48% rocznie. 

</doc>
<doc id="422366" url="https://pl.wikipedia.org/wiki?curid=422366" title="Modesto (Kalifornia)">
Modesto (Kalifornia)

Modesto – miasto w Stanach Zjednoczonych, w stanie Kalifornia, nad rzeką Tuolumne. W 2020 r. liczyło 218 tys. mieszkańców. W mieście znajduje się port lotniczy Modesto.
Przyszedł tu na świat reżyser George Lucas.

</doc>
<doc id="422367" url="https://pl.wikipedia.org/wiki?curid=422367" title="Władysław Baka">
Władysław Baka

Władysław Wacław Baka (ur. 24 marca 1936 w Boksycce, zm. 3 marca 2021) – polski bankowiec, działacz polityczny oraz ekonomista, doktor habilitowany i profesor UW. Prezes Narodowego Banku Polskiego (1985–1988, 1989–1991) i minister-członek Rady Ministrów (1981–1985), członek Biura Politycznego KC PZPR (1988–1989).
Życiorys.
Syn Władysława i Marty. Studia na Wydziale Nauk Ekonomicznych Uniwersytetu Warszawskiego ukończył w 1958. W 1966 obronił doktorat, w 1971 uzyskał stopień doktora habilitowanego. Profesorem nadzwyczajnym został w 1977, a w 1989 profesorem zwyczajnym. W 1959 rozpoczął pracę naukowo-dydaktyczną na Wydziale Ekonomii Politycznej UW. W latach 1975–1981 był członkiem Prezydium Komitetu Nauk Ekonomicznych Polskiej Akademii Nauk.
W 1955 wstąpił do Polskiej Zjednoczonej Partii Robotniczej, pracował w jej Komitecie Centralnym. Od 1972 do 1973 był inspektorem wydziału propagandy KC, w latach 1973–1981 zastępca kierownika wydziałów ekonomicznego, planowania i analiz gospodarczych oraz handlu i finansów. W latach 1981–1985 minister-członek Rady Ministrów, pełnomocnik rządu ds. reformy gospodarczej. W latach 1985–1988 i 1989–1991 prezes Narodowego Banku Polskiego. Był sekretarzem komisji ds. reformy gospodarczej KC PZPR oraz przewodniczącym jego komisji polityki ekonomicznej, reformy gospodarczej i samorządu pracowniczego oraz komisji polityki społeczno-ekonomicznej. W latach 1988–1989 sekretarz KC PZPR, a w latach 1988–1990 członek Biura Politycznego KC PZPR. Był przedstawicielem strony rządowej w zespole ds. gospodarki i polityki społecznej w czasie obrad Okrągłego Stołu. Członek Rady Konsultacyjnej przy Przewodniczącym Rady Państwa. Gubernator z ramienia Polski w Banku Światowym w drugiej połowie lat 80. Bezskutecznie kandydował do Sejmu z listy krajowej w 1989 r. W latach 1993–1995 prezes zarządu Banku Współpracy Europejskiej.
Autor licznych publikacji z dziedziny ekonomii, a w szczególności bankowości centralnej i systemów gwarantowania depozytów. Uznawany za eksperta w tej dziedzinie. 
Był pracownikiem Wydziału Nauk Ekonomicznych Uniwersytetu Warszawskiego.
Postanowieniem prezydenta RP Aleksandra Kwaśniewskiego z 24 lutego 2005 „w uznaniu wybitnych zasług dla rozwoju system finansowego w Polsce, za osiągnięcia w pracy naukowej i dydaktycznej” nadany mu został Krzyż Wielki Orderu Odrodzenia Polski. Wcześniej odznaczony był m.in. Krzyżem Kawalerskim (1974), Komandorskim (1994) oraz Komandorskim z Gwiazdą (1997) tegoż orderu. 
Pochowany na warszawskich Powązkach Wojskowych (kwatera Q kolumbarium 6-2-6).

</doc>
<doc id="422373" url="https://pl.wikipedia.org/wiki?curid=422373" title="Weifang">
Weifang

Weifang (chiń. 潍坊; pinyin: "Wéifāng") – miasto o statusie prefektury miejskiej we wschodnich Chinach, w prowincji Szantung. W 2010 roku liczba mieszkańców miasta wynosiła 422 040. Prefektura miejska w 1999 roku liczyła 8 400 415 mieszkańców. Światowe centrum produkcji latawców (corocznie wiosną organizowany jest międzynarodowy festiwal) i innych wyrobów rzemiosła artystystycznego; ośrodek różnorodnego górnictwa (szafiry), rybołówstwa oraz przemysłu maszynowego, włókienniczego, spożywczego, elektronicznego, elektrotechnicznego, precyzyjnego i informatycznego; w mieście pozyskuje się i przetwarza sól z wody morskiej (kompleks solno-bromowy).

</doc>
<doc id="422377" url="https://pl.wikipedia.org/wiki?curid=422377" title="Janusz Reykowski">
Janusz Reykowski

Janusz Reykowski (ur. 29 listopada 1929 w Warszawie) – psycholog, profesor nauk humanistycznych, działacz społeczno-polityczny.
Życiorys.
Jest absolwentem V LO im. Ks. Józefa Poniatowskiego w Warszawie.
Od początku kariery naukowej był związany z Wydziału Psychologii Uniwersytetu Warszawskiego. W 1954 uzyskał tam tytuł magistra, w 1959 doktora, w 1965 habilitował się. W 1972 został profesorem nadzwyczajnym, a w 1979 profesorem zwyczajnym. Pracował na Uniwersytecie Warszawskim do 1980, kiedy to utworzył Instytut Psychologii PAN.
Od 1965 do 1967 pracował jako konsultant w Wojskowym Instytucie Medycyny Lotniczej. Od 1967 do 1968 pełnił funkcję kierownika Ośrodka Badań Społecznych Wojskowej Akademii Politycznej im. Feliksa Dzierżyńskiego W 1996 był współzałożycielem Szkoły Wyższej Psychologii Społecznej. Został też przewodniczącym Rady Programowej SWPS. Od 1984 jest członkiem honorowym Polskiego Towarzystwa Psychologicznego, a od 1991 członkiem Academia Europea. Pracował także głównie jako konsultant w licznych zagranicznych instytucjach naukowych.
Od 1949 do rozwiązania w 1990 należał do Polskiej Zjednoczonej Partii Robotniczej. Od grudnia 1988 do stycznia 1990 członek Biura Politycznego KC PZPR. Z ramienia tej partii przewodniczył zespołowi ds. reform politycznych Okrągłego Stołu. Od 1989 do 1990 był przewodniczącym Komisji Analiz i Prognoz Społeczno-Politycznych KC PZPR. Od 1983 do 1989 wchodził w skład rady krajowej PRON. Członek Prezydium Tymczasowej Rady Krajowej PRON w 1982 roku.
W 2004 został członkiem Konwentu Programowego Sojuszu Lewicy Demokratycznej.

</doc>
<doc id="422378" url="https://pl.wikipedia.org/wiki?curid=422378" title="PlusGSM">
PlusGSM



</doc>
<doc id="422381" url="https://pl.wikipedia.org/wiki?curid=422381" title="Ding">
Ding



</doc>
<doc id="422382" url="https://pl.wikipedia.org/wiki?curid=422382" title="Akompaniament">
Akompaniament

Akompaniament – partia instrumentalna, która jest tłem wątku melodycznego. Akompaniament to również sposób gry na instrumencie, polegający na budowaniu tła dla partii danego instrumentu solowego lub głosu według schematu (najczęściej poprzez wybijanie rytmu lub dodanie akordów).
Akompaniament możemy podzielić na:
Najpopularniejsze instrumenty akompaniujące:

</doc>
<doc id="422384" url="https://pl.wikipedia.org/wiki?curid=422384" title="Toowoomba">
Toowoomba

Toowoomba – miasto w Australii, w stanie Queensland, miejscowość satelicka dla Brisbane, głównego ośrodka stanowego. Graniczy z Brisbane od zachodu (z dzielnicą ), jednakże od centrum biznesowego Brisbane oddalone jest o ok. 100 km. Położone w regionie i aglomeracji South East Queensland. 
W tym mieście rozwinął się przemysł spożywczy, włókienniczy, odzieżowy, maszynowy, chemiczny, meblarski, materiałów budowlanych oraz drzewny. Działa tutaj Uniwersytet Południowego Queenslandu.
Sport.
W mieście rozgrywany jest co roku, kobiecy turniej tenisowy rangi ITF, pod nazwą Hutchinson Builders Toowoomba Tennis International, z pulą nagród 25000 $.

</doc>
<doc id="422385" url="https://pl.wikipedia.org/wiki?curid=422385" title="Lombard (instytucja)">
Lombard (instytucja)

Lombard – instytucja zajmująca się skupem, sprzedażą oraz udzielająca pożyczek pod zastaw. Nazwę swą zawdzięcza lombardom, włoskim bankierom działającym w Europie Zachodniej u schyłku średniowiecza.
W Polsce w okresie międzywojennym instytucja ta nazywała się oficjalnie zakładem zastawniczym. Po drugiej wojnie światowej instytucja ta nie funkcjonowała, swoją działalność wznowiła po roku 1989 jako lombard.
Pożyczki są udzielane najczęściej pod zastaw ruchomości takich jak:
Pożyczka lombardowa jest zawsze udzielana pod zastaw. To jedyna forma jej zabezpieczania. Nie ma możliwości uzyskania od lombardu pożyczki bez przedłożenia wartościowego przedmiotu do zastawienia. W większości przypadków przedmiot ten pozostaje w lombardzie do momentu spłaty pożyczki. Na mocy umowy kredytowej kwota wyliczona na podstawie wartości zastawu zostaje wypłacona od ręki klientowi, a przedmiot może zostać cedowany na właściciela lombardu w razie niespłacenia pożyczki w danym terminie.
Zaletą pożyczki lombardowej jest to, że w razie niespłacenia przez pożyczkobiorcę zobowiązania, zastawiany przedmiot pokrywa zobowiązania pożyczkobiorcy, dzięki temu nie występuje dalsze narastanie długu pożyczkobiorcy.
Kwoty pożyczek lombardowych są zależne od wartości zastawu, jednakże nie są równe 100% kwoty wycenionej przez rzeczoznawcę z lombardu czy oszacowanej przez klienta. Lombard proponuje gotówkę w wysokości 30–90% oszacowanej kwoty. 
Pożyczki lombardowe są udzielane na okres nie krótszy niż 7 dni i nie dłuższy niż 3 miesiące. 
Kredyt lombardowy jest standardowo udzielany na okres od 1 dnia do 30 dni, choć można także natrafić na ofertę pożyczki długoterminowej z okresem spłaty wynoszącym kilka miesięcy. Od pożyczki lombardowej pobierana jest prowizja – minimum to zazwyczaj 10 złotych od przedmiotu, jednak każdy lombard ustala własną stawkę i dopasowuje ją każdorazowo do okresu kredytowania i wartości przedmiotu. Im dłuższy okres i wyższa wartość zastawu, tym większa prowizja. Okres pożyczki można w niektórych lombardach wydłużyć za uiszczeniem stosownej opłaty.

</doc>
<doc id="422390" url="https://pl.wikipedia.org/wiki?curid=422390" title="Giuseppe Piazzi">
Giuseppe Piazzi

Giuseppe Piazzi (ur. 16 lipca 1746 w Ponte in Valtellina, zm. 22 lipca 1826 w Neapolu) – astronom włoski, założyciel obserwatorium w Palermo, odkrywca pierwszego obiektu z głównego pasa planetoid – planety karłowatej Ceres (w 1801 roku).
Życiorys.
W 1764 Piazzi wstąpił do zakonu teatynów w Mediolanie, by w 1779 zostać profesorem teologii w Rzymie. Od 1780 wykładał matematykę wyższą w Akademii w Palermo. Wkrótce uzyskał od wicekróla Sycylii fundusze na budowę obserwatorium astronomicznego. W celu zdobycia doświadczenia oraz niezbędnego sprzętu udał się do Francji oraz Anglii, gdzie współpracował z takimi naukowcami, jak William Herschel, Nevil Maskelyne, Jérôme Lalande, czy konstruktor przyrządów astronomicznych Jesse Ramsde. Piazzi pozyskał między innymi koło wertykalne oraz instrument przejściowy, które w 1789 umieszczono na szczycie wieży królewskiego pałacu w Palermo.
Obserwacje rozpoczął w maju 1791; pierwsze raporty opublikowano na początku 1792. Było to wówczas najbardziej wysunięte na południe obserwatorium w Europie, a zatem umożliwiało obserwacje rejonów nieba niedostępnych nigdzie indziej. Początkowo Piazzi zajmował się pomiarami nachylenia ekliptyki, paralaks gwiazd, aberracji światła oraz długości roku tropicznego. Rozpoczął prace nad własnym katalogiem gwiazd. W 1803 opublikował listę 6748 gwiazd ("Praecipuarum stellarum inerrantium positiones mediae ineunte saeculo decimonono ex observationibus habitis in specula panoramitana ab anno 1792 ad annum 1802"), a w 1814 uzupełnił ją katalogiem kolejnych 7646 obiektów. Obydwie prace zostały nagrodzone przez Instytut Francuski.
Podczas obserwacji nieba w nocy na przełomie 1800 i 1801 roku, Piazzi dostrzegł w gwiazdozbiorze Byka obiekt, którego nie było na żadnej mapie. Początkowo uznał go za nieznaną dotąd gwiazdę, jednak w ciągu kolejnych nocy obiekt przemieścił się na tle gwiazd. Piazzi nabrał przekonania, że ma do czynienia z planetą. Mimo to, 24 stycznia przezornie ogłosił odkrycie jako kometę, a swe przypuszczenia zawarł w liście do przyjaciela, także astronoma Barnaby Orianiego. Nie był w stanie obserwować obiektu wystarczająco długo (11 lutego zniknął w blasku Słońca), aby wyznaczyć jego orbitę znanymi wówczas metodami. Pełny opis obserwacji wysłał do Orianiego, Bodego i Lalande'a. Pomocna okazała się wynaleziona przez młodego matematyka Carla Gaussa metoda wyznaczania orbity na podstawie trzech obserwacji. Gauss przesłał swoje wyliczenia do barona von Zacha, który 31 grudnia 1801 odnalazł zagubiony obiekt. Stało się jasne, że w niczym nie przypomina on komety, ale raczej małą planetę. Dodatkowo znajdował się on niemal dokładnie tam, gdzie położenie planety przewidywała reguła Titiusa-Bodego. Ceres otrzymała własny symbol i znajdowała się jako planeta w astronomicznych publikacjach przez kolejne pół wieku. Okazało się jednak, że podobnych obiektów jest bardzo wiele, a ich niewielkie rozmiary sprawiają, że nawet przez duże teleskopy nie różnią się zbytnio od gwiazd. William Herschel jako pierwszy określił je mianem "asteroid" ("gwiazdo-podobnych").
Piazzi nazwał obiekt "Ceres Ferdinandea" od imienia rzymskiej bogini urodzaju, oraz króla Neapolu i Sycylii Ferdynanda IV. Drugi człon został później porzucony ze względów politycznych. Dla uczczenia odkrycia król postanowił wybić złoty medal z podobizną astronoma, ten jednak poprosił, by zamiast tego zakupić dla obserwatorium nowy teleskop z montażem równikowym. Ceres okazała się być pierwszą odkrytą, a zarazem największą z setek tysięcy planetoid (obecnie: planeta karłowata) krążących w obrębie głównego pasa planetoid pomiędzy orbitami Marsa i Jowisza.
W kolejnych latach Piazzi zajmował się m.in. reformą sycylijskiego systemu metrycznego (1812). Był członkiem wielu towarzystw naukowych w całej Europie.
Upamiętnienie.
W 1923 na jego cześć nazwano tysięczną planetoidę (1000) Piazzia. Nazwisko astronoma nosi również krater na Księżycu.

</doc>
<doc id="422392" url="https://pl.wikipedia.org/wiki?curid=422392" title="Human (zespół muzyczny)">
Human (zespół muzyczny)

Human – polski zespół rockowy, założony w 1993 roku.
Historia.
Grupa powstała z inicjatywy Kostka Joriadisa – muzyka, który wcześniej współpracował z czołówką zespołów polskiej sceny. Oprócz Joriadisa (śpiew, instrumenty klawiszowe) w skład grupy weszli: Maciej Gładysz (gitara), Piotr Urbanek (gitara basowa, wcześniej Lady Pank, a później Perfect) i Krzysztof Patocki (perkusja).
W 1993 roku zespół wydał swój pierwszy album – "Earth", z którego pochodzi przebój „Polski”. W 1994 roku wydał singel „Słońce moje”. 
Human aktywnie koncertował w latach 1993–1994 (m.in. na Rock FAMA w Świnoujściu i festiwalu w Jarocinie). 
Po roku istnienia, w 1994 zespół zawiesił działalność.
Wznowienie płyty "Earth" (po remasteringu) zostało wydane w 2005 roku w dystrybucji Universal Music Polska.
W 2013 roku grupa się reaktywowała i wznowiła swoją działalność muzyczną w nowym składzie – Kostek Joriadis i Krzysztof Patocki oraz Krzysztof Kurzępa – gitara, Kamil Wyziński – gitara i Marcin Pendowski – gitara basowa. W 2015 wydała nowy singiel – „Blisko ciebie”.

</doc>
<doc id="422397" url="https://pl.wikipedia.org/wiki?curid=422397" title="Rockhampton">
Rockhampton

Rockhampton – miasto w Australii, w stanie Queensland, port nad rzeką Fitzroy, około 60 km od jej ujścia do zatoki Keppel (Morze Koralowe). Ludność – ok. 75 tys.
Przez miasto przechodzi zwrotnik Koziorożca, co uwiecznione jest stosownym monumentem.
Miastem partnerskim Rockhampton jest japońska miejscowość Ibusuki.
W mieście znajdują się ubojnie i zakłady przetwórstwa mięsnego, co dało asumpt do nazwania go „Miastem Byków”. W mieście rozwinął się przemysł spożywczy, chemiczny, materiałów budowlanych oraz drzewny.
Urodził się tutaj jeden z najbardziej utytułowanych tenisistów w historii Rod Laver.

</doc>
<doc id="422399" url="https://pl.wikipedia.org/wiki?curid=422399" title="Wilhelm (syn Gustawa V)">
Wilhelm (syn Gustawa V)



</doc>
<doc id="422400" url="https://pl.wikipedia.org/wiki?curid=422400" title="Rada Ambasadorów">
Rada Ambasadorów

Rada Ambasadorów (Konferencja Ambasadorów ang. "Conference of Ambassadors", fr. "Conférence des Ambassadeurs") – międzynarodowy organ wykonawczy kończącego I wojnę światową traktatu wersalskiego, działający w latach 1920–1935.
W jej skład wchodzili paryscy ambasadorowie Wielkiej Brytanii, Włoch, Japonii i USA, a po ustąpieniu USA (ambasador amerykański uczestniczył w obradach jako obserwator) także Belgii. Obradom przewodniczył przedstawiciel Francji, Jules Cambon. Wśród zadań Rady znalazły się m.in. sprawy przesunięć terytorialnych, a do jej ważniejszych decyzji należały:

</doc>
<doc id="422401" url="https://pl.wikipedia.org/wiki?curid=422401" title="Luoyang">
Luoyang

Luoyang ( wym. []) – miasto o statusie prefektury miejskiej we wschodnich Chinach, w prowincji Henan, nad rzeką Luo He (dopływ Huang He). W 2010 roku liczba mieszkańców miasta wynosiła 1 391 054. Prefektura miejska w 1999 roku liczyła 6 156 510 mieszkańców. Ośrodek regionu sadowniczego i rzemiosła artystycznego; rozwinięty przemysł środków transportu, maszynowy, bawełniany, spożywczy i gumowy; w mieście funkcjonują szkoły wyższe.
Stolica rzymskokatolickiej diecezji Luoyang.
Historia.
Jedno z najstarszych miast chińskich.
Luoyang jako centrum buddyjskie.
Buddyzm zaczął przenikać do północnych Chin dzięki Jedwabnemu Szlakowi. Już w 68 r. powstała tu pierwsza świątynia buddyjska Świątynia Białego Konia (Baima si). Później cesarz Xiaowen (孝文, 471-499) wyraził zgodę na budowę tylko jednego klasztoru męskiego i jednego żeńskiego w samym mieście. Poza miastem można było jednak budować kolejne klasztory. Plan ten musiał zostać zmodyfikowany, gdyż buddyzm zaczął cieszyć się olbrzymim zainteresowaniem. Jego następca Xuanwu (宣武, 500-515) był już buddystą, który czcił Sutrę Wimalakirtiego i rzeźby, które wykuto w Grotach Dziesięciu Tysięcy Buddów (Longmen) w czasie jego panowania przedstawiały często Wimalakirtiego rozmawiającego z Mandziuśrim.
Xuanwu ufundował także kilka ważnych klasztorów w mieście, takich jak między innymi Yongming si, Jingming si i Yaoguang si. Klasztor Jingming został wybudowany jak pałac cesarski pośród wzgórz, stawów, lasków sosnowych i bambusowych. Zawierał on ponad tysiąc cel mnisich. Mówiło się o nim, że chociaż na zewnątrz panowały cztery pory roku, wewnątrz nie było ani lata, ani zimy. W tym klasztorze przygotowywano także wyobrażenia Buddy, które były następnie obnoszone podczas corocznych uroczystych parad buddyjskich w Luoyangu. Procesja, w czasie której niesiono ponad 1000 wyobrażeń Buddy odbywała się ósmego dnia czwartego miesiąca z okazji dnia urodzin Buddy.
Klasztor Yongming został wybudowany jako główna kwatera cudzoziemskich mnichów przebywających w Luoyangu. Mieszkało tam podobno 3000 mnichów z ponad stu krajów.
Klasztor Yaoguang był klasztorem żeńskim, przeznaczonym dla dziewcząt z rodziny cesarskiej i rodów arystokratycznych, które postanowiły wstąpić do sanghi buddyjskiej. Z tego powodu był opisywany we współczesnej mu literaturze jako niezwykle piękny, ze wspaniale ozdobnymi wnętrzami. W 530 r. klasztor został złupiony w czasie najazdu barbarzyńców na Luoyang.
Wdowa cesarska Ling była odpowiedzialna za budowę klasztoru Yongning, który miał przyćmić budowle w Datong, ówczesnej stolicy królestwa, zanim przeniesiono ją do Luoyangu. Wiadomo, że sama pagoda mierzyła 900 stóp wysokości i składała się z dziewięciu kondygnacji. Na jej szczycie znajdowała się iglica wysokości 100 stóp. Na jej wierzchołku umieszczono złoty pojemnik, który zawierał 25 mniejszych pojemników wykonanych z drogocennego kamienia. Poniżej iglicy umieszczono trzydzieści złotych płyt, których zadaniem było zbierać poranną rosę. Wokół pagody rozmieszczono złote dzwony. Na dziewięciu okapach zawieszono złote dzwony w ilości 120. Stupa była czworokątna, na każdej ścianie znajdowało się 3 drzwi i 6 okien. Drzwi były pokryte czerwonym lakierem i ozdobione pięcioma rzędami złotych gwoździ, w ilości 5400. Na północ od pagody znajdował się budynek Buddy, skonstruowany na wzór sali audiencyjnej w pałacu cesarskim. Wewnątrz znajdowały się liczne posągi Buddy wykonane ze złota i ozdobione perłami. Największy z posągów mierzył ponad 18 stóp wysokości. Artyzm tych posągów był nie do opisania. W klasztorze znajdowało się ponad 1000 mnisich cel. W budowie klasztoru wykorzystano najlepsze gatunki drewna. Zgromadzono w nim wyobrażenia buddów, bodhisattwów i sutry darowane przez inne kraje. Wiadomo, że klasztor ten był wizytowany przez samego Bodhidharmę.
Budowa tego klasztoru była najbardziej wyróżniającym się przykładem budownictwa buddyjskiego tego okresu. Książę Cheng w memoriale przedstawionym wdowie cesarskiej Ling w 518 r. twierdził, iż w Luoyangu znajdowało się wówczas 500 klasztorów, nie licząc licznych stup i pagód. Zaznaczył, że jest to 1/3 wszystkich buddyjskich świątyń znajdujących się w okolicy Luoyangu. Żeby to lepiej uzmysłowić, Yang Xuanzhi w swojej pracy "Luoyang Qielanji" ("Zapiski z klasztorów Luoyangu") z 547 r. ocenił, że w Luoyangu znajdowało się wówczas 109,000 gospodarstw domowych, które liczyły pomiędzy 500,000 a 600,000 osób. A w samym mieście doliczył się 1367 świątyń buddyjskich, zarówno dużych, jak i małych.
Ekstrawagancki klasztor Yongning wyczerpał praktycznie skarbiec cesarski. Pierwszą oznaką nadchodzącej ekonomicznej katastrofy był wzrost cen złota, jednak zbliżający się kryzys całkowicie umykał rządzącym i całemu dworowi. Szybko narosła rebelia, a Luoyang był samym centrum katastrofy. W 534 r. w czasie burzy piorun wzniecił ogień, który w ciągu trzech miesięcy strawił cały klasztor Yongning. W 547 r. Yang Xuanzhi wizytował Luoyang i zobaczył zdewastowane miasto, pełne ruin i popiołu, które stało się siedliskiem dzikich zwierząt i pastwiskiem dla krów. Zgodnie ze słowami Buddy: „Nietrwałe są wszystkie złożone rzeczy” upadł Luoyang i Północna Dynastia Wei. Jednak ten sam lud Tuoba mocno zmotywowany wiarą w buddyzm drążył skały w Longmen i Yungang, które stały się symbolem ich oddania buddyzmowi.

</doc>
<doc id="422402" url="https://pl.wikipedia.org/wiki?curid=422402" title="Syngamia">
Syngamia

Syngamia – proces zapłodnienia w rozmnażaniu płciowym u roślin i grzybów, polegający na łączeniu się gamet. Obejmuje on zlewanie się cytoplazmy obydwu gamet (plazmogamia) oraz łączenie się ich jąder (kariogamia). 
U grzybów wyższych syngamia odbywa się w dwóch etapach – najpierw w wyniku plazmogamii powstają dwujądrowe komórki, które dzieląc się dają początek dwujądrowej grzybni, a zlanie się jąder zachodzi dopiero po szeregu podziałach komórkowych .
Ze względu na rodzaj łączących się gamet rozróżniamy: 

</doc>
<doc id="422403" url="https://pl.wikipedia.org/wiki?curid=422403" title="Drewniak (obuwie)">
Drewniak (obuwie)

Drewniak – chodak wykonany częściowo lub w całości z drewna. 
Historia.
Drewno było używane do wytwarzania obuwia od wieków. W Holandii podczas przeprowadzania archeologicznych prac wykopaliskowych znaleziono drewniaki z XIII wieku. Z drewna robiono całe obuwie albo jedynie podeszwy, które za pomocą skórzanych pasków przymocowywano do stóp. Ochraniały one nogi przed zimnem, wilgocią i kamieniami na drodze. Używano do tego celu drewna miękkiego i lekkiego. Obuwie z drewna lub na drewnianej podeszwie było i jest w dalszym ciągu, ale w znacznie mniejszym stopniu, produkowane i noszowe w licznych krajach np. we Francji, Holandii, Portugalii, Hiszpanii, Anglii, Belgii, Niemczech, krajach skandynawskich, a także Japonii. Drewniaki produkowane w różnych krajach różnią się między sobą, np. francuskie są niskie, płaskie, lekkie i często bogato rzeźbione w motywy kwiatowe czy ukazujące winogrona. Początkowo były wykonywane ręcznie, od początków XX za pomocą prostych maszyn. Współcześnie stały się również artykułem pamiątkarskim.
Drewniaki w różnych krajach mają swoje nazwy: np. francuskie drewniane chodaki to saboty, holenderskie "klompen", a włoskie to "zoccoli". Drewniane obuwie noszone do tradycyjnych strojów japońskich to geta. Drewniaki zakładane koniom nazywano klumpami na Pomorzu, np. w okolicach jeziora Łebsko. 
Polska.
Również w Polsce noszono obuwie zrobione z drewna. Drewniaki nosili np. robotnicy w dawnych fabrykach. Zachowane do dzisiaj chodaki można oglądać w muzeach, np. w Muzeum Chleba w Radzionkowie, w muzeum w Puńsku. W polskich wsiach ich dłubaniem z olszyny zajmowali się tzw. trepiarze, którzy oprócz drewniaków wyrabiali także trepy o podeszwach drewnianych i skórzanych wierzchach. Drewniaki (i trepy) noszone były głównie jesienią i zimą. Gospodarzom służyły jako obuwie robocze, zaś wiejscy wyrobnicy nosili je na wszystkie okazje. Jednak noszenie drewniaków nie było w polskich wsiach w takim stopniu rozpowszechnione jak we wsiach francuskich. 
Podczas II wojny światowej Niemcy zmuszali więźniów w obozach koncentracyjnych do noszenia drewniaków. Buty wystrugane z drewna przydzielano więźniom w Auschwitz. Buty te cechowała rozmaitość nazw. Nazywano je: holzschuhe, holzpantoflami, holcokami, holendrami, holenderkami, kaszubami, kajakami, czółnami, trepami, sabotami, dłubakami, sandałami, pantynami itd..

</doc>
<doc id="422405" url="https://pl.wikipedia.org/wiki?curid=422405" title="Transmitancja uchybowa">
Transmitancja uchybowa

Transmitancja uchybowa formula_1 – równa stosunkowi transformat uchybu regulacji formula_2 do wartości zadanej formula_3 czyli:
gdzie:
Uchyb regulacji formula_6 to różnica między sygnałem zadanym formula_7 czyli żądaną wartością wielkości regulowanej, a wielkością regulowaną formula_8
Uchyb regulacji formula_2 można przedstawić przy pomocy dwóch składowych:
gdzie:
Znając transmitancję uchybową oraz transformatę sygnału zadanego, można wyznaczyć transformatę uchybu regulacji. Jest ona równa:

</doc>
<doc id="422407" url="https://pl.wikipedia.org/wiki?curid=422407" title="Metageneza">
Metageneza

Metageneza () – rodzaj przemiany pokoleń u zwierząt polegający na występowaniu w cyklu życiowym danego gatunku na przemian pokoleń rozmnażających się płciowo (za pomocą gamet) i bezpłciowo (przez pączkowanie lub podział); charakterystyczna np. dla krążkopławów. U owadów występuje jedynie w formie poliembrionii. Zwierzęta rozmnażające się metagenetycznie zazwyczaj różnią się morfologią.

</doc>
<doc id="422409" url="https://pl.wikipedia.org/wiki?curid=422409" title="Michael Francis Atiyah">
Michael Francis Atiyah



</doc>
<doc id="422424" url="https://pl.wikipedia.org/wiki?curid=422424" title="Kredyt lombardowy">
Kredyt lombardowy



</doc>
<doc id="422430" url="https://pl.wikipedia.org/wiki?curid=422430" title="Stopa lombardowa">
Stopa lombardowa

Stopa lombardowa – określa cenę, po której bank centralny udziela bankom komercyjnym pożyczek pod zastaw papierów wartościowych. Kwota kredytu nie może przekroczyć równowartości formula_1 wartości papierów wartościowych obciążonych zastawem (tzw. "haircut" wynosi w tym przypadku formula_2 i jest ustalany dla różnych grup papierów wartościowych osobno).
W Polsce stopę kredytu lombardowego określa Rada Polityki Pieniężnej.
Stopa lombardowa była podstawą do określenia maksymalnego oprocentowania kredytów i pożyczek – zgodnie z przepisami tzw. ustawy antylichwiarskiej od 20 lutego 2006 roku do 31 grudnia 2015 roku maksymalna wysokość odsetek nie mogła przekroczyć czterokrotności stopy lombardowej.
Od 1 stycznia 2016 roku odsetki maksymalne określane są w odniesieniu do stopy referencyjnej NBP na podstawie art. 359 Kodeksu cywilnego.

</doc>
<doc id="422436" url="https://pl.wikipedia.org/wiki?curid=422436" title="Halina Dobrowolska (aktorka)">
Halina Dobrowolska (aktorka)

Halina Dobrowolska-Adamczak (ur. 25 kwietnia 1930 w Wilnie, zm. 13 października 1999 w Warszawie) – polska aktorka teatralna i telewizyjna, dramatopisarka i reżyserka, występująca głównie w spektaklach.
Życiorys.
Po drugiej wojnie światowej, wraz z rodzicami przeniosła się z Wilna i zamieszkała w Wałbrzychu. Uczęszczała do szkoły baletowej, zajmowała się tańcem oraz występowała w teatrze lalkowym.
Absolwentka PWST w Krakowie (1955).
W latach 1951–1952 występowała w Teatrze Ziemi Opolskiej, w latach 1955–1961 w Teatrze Dramatycznym we Wrocławiu. W latach 1961–1992 była aktorką Teatrze Dramatycznym w Warszawie. Była także autorką czterech sztuk teatralnych.
Zmarła 13 października 1999, po długiej chorobie nowotworowej. Ceremonia pogrzebowa odbyła się 20 października na cmentarzu Powązkowskim w Warszawie (kwatera 296-4-12). Jej mąż Jerzy Adamczak (ur. 24 lutego 1925) zmarł 12 kwietnia 2010.

</doc>
<doc id="422437" url="https://pl.wikipedia.org/wiki?curid=422437" title="Socket T">
Socket T

Socket T (znany też jako Socket 775 albo LGA-775) – podstawka dla procesorów Intel Celeron, Pentium, opartych na jądrach "Prescott", "Cedar Mill", "Gallatin", "Smithfield", "Presler", "Conroe", procesorów Core 2 Duo, Core 2 Quad i Core 2 Extreme. W stosunku do poprzedniej podstawki procesorów Intela, Socket T umożliwia zastosowanie szybszej szyny systemowej (1333 MHz i powyżej), zawiera też więcej połączeń zasilających, co pozwala na użycie procesorów o większym zużyciu energii i bardziej skomplikowanej strukturze (większa powierzchnia jądra).
Socket T jest podstawką typu LGA (z ang. "Land Grid Array"), co oznacza, że obudowa procesora nie posiada nóżek, tylko złocone pola dotykowe na spodniej stronie, zaś w podstawce znajdują się sprężyste blaszki dotykające tych pól. Zastosowanie takiej podstawki pozwala nieznacznie obniżyć koszt produkcji procesora (łatwiej wyprodukować pola niż piny) i zmniejsza jego podatność na uszkodzenia w wyniku nieumiejętnego montażu, zwiększa jednak koszt płyty głównej (podstawka LGA jest droższa niż PGA) i zmniejsza niezawodność podstawek. We wczesnych płytach głównych z podstawkami LGA (szczególnie tańszych producentów) blaszki w podstawce wyginały się lub łamały, a nawet trwale odkształcały, uniemożliwiając wielokrotne wyjmowanie i wkładanie procesora.
Wraz z Socket T zostały wprowadzone dodatkowe usprawnienia, takie jak pewniejszy sposób mocowania radiatora i wentylatora na procesorze (cztery punkty nacisku zamiast dwóch). Następcą jest LGA 1156.
Procesory.
"jądro Prescott:"
"jądra Prescott (Funkcja HT):"
"jądro Cedar Mill:"
"jądro Gallatin:"
"jądro Smithfield:"
"jądro Presler:"
"jądro Conroe:"
"jądro Kentsfield:"
"jądro Wolfdale:"
jądro Yorkfield:

</doc>
<doc id="422439" url="https://pl.wikipedia.org/wiki?curid=422439" title="Nazwy miejscowości z członem Zdrój">
Nazwy miejscowości z członem Zdrój

Zgodnie z polskim ustawodawstwem do nazwy miejscowości, w której granicach administracyjnych znajduje się obszar uzdrowiska, może zostać dodany odpowiednio wyraz „zdrój”, jeżeli podstawą leczenia uzdrowiskowego są wody lecznicze.
Warianty pisowni.
Zgodnie z urzędowym wykazem nazwy miejscowości z członem „Zdrój” powinno się pisać z łącznikiem (z wyjątkami typu "Mały Zdrój", "Biały Zdrój" itp.).
Urzędowe nazwy miejscowości ustala Minister Spraw Wewnętrznych i Administracji, po zasięgnięciu opinii Komisji Nazw Miejscowości i Obiektów Fizjograficznych. Wszystkie zmiany nazw są publikowane co roku w Dzienniku Ustaw.
Przyjmuje się, że różnica w nazwie między łącznikiem a spacją jest istotna, choć zasada ta nie jest wcale oczywista. Aleksandra Cieślikowa, przewodnicząca Komisji Nazw Miejscowości i Obiektów Fizjograficznych w latach 2003–2008, pisała, że „wszystkie zmiany dotyczące formy nazwy (nawet łącznika) muszą być ogłaszane w odpowiednich rozporządzeniach”.
W użyciu była również pisownia nazw miejscowości z członem „Zdrój” ze spacją zamiast łącznika, w szczególności została ona zastosowana w nazwach polskich statków handlowych (MS Busko Zdrój, MS Kudowa Zdrój i kilku innych). Niektórzy językoznawcy tę właśnie pisownię uważali za poprawną. W konsekwencji była ona stosowana nie tylko przez samych mieszkańców, ale i przez niektóre władze lokalne. W konsekwencji uchwały Rady Języka Polskiego nr 11 z 2004 r. rozbieżności te zostały w zasadzie zlikwidowane.
W języku potocznym człon "Zdrój" jest bardzo często opuszczany.
Historia problemu.
W 1924 r. Śląska Rada Wojewódzka utworzyła gminę (wieś) "Jastrzębie Zdrój" ("Jastrzębie-Zdrój"). W 1930 r. Minister Spraw Wewnętrznych ustalił nazwę gminy (wsi) "Łomnica Zdrój". W 1932 r. Sejm Śląski ustalił gminy na "Goczałkowice Zdrój".
Pisownia z dywizem i członem „Zdrój” była dodawana do nazw miejscowości lub części miejscowości, co potwierdza Mapa Szczegółowa Polski z 1936 r. dla wsi "Łomnica-Zdrój" oraz osady "Żegiestów-Zdrój". W 1937 r. Minister Spraw Wewnętrznych ustalił nazwę miasta "Busko-Zdrój".
W 1946 r. Komisja Ustalania Nazw Miejscowości, ustalająca polskie nazewnictwo na Ziemiach Odzyskanych, wprowadziła następującą pisownię: Cieplice Śląskie-Zdrój, Czerniawa-Zdrój, Długopole-Zdrój, Duszniki-Zdrój, Jedlina-Zdrój, Jerzmanice-Zdrój, Kudowa-Zdrój, Lądek-Zdrój, Polanica-Zdrój, Połczyn-Zdrój, Przerzeczyn-Zdrój, Świeradów-Zdrój, Szczawno-Zdrój, Trzcińsko-Zdrój, w 1947 r. dodano Elbląg Zdrój.
Taki sposób zapisu (bez łącznika) został przedstawiony (wraz z uzasadnieniem) w "Zasadach pisowni polskiej i interpunkcji ze słownikiem ortograficznym" autorstwa Stanisława Jodłowskiego i Witolda Taszyckiego oraz w innych wydawnictwach tych autorów, opartych o obowiązujące ówcześnie ustalenia Komitetu Językoznawstwa PAN. Zasady te w niezmienionej formie wydawane były do końca lat 90. i w powszechnej opinii uchodziły za obowiązujące.
W 1966 r. weszła w życie ustawa o uzdrowiskach i leczeniu uzdrowiskowym, stwierdzająca, że tylko miejscowości urzędowo uznane za uzdrowiska mogą posiadać w swojej nazwie człon "zdrój". Na mocy tej ustawy w 1967 r. opublikowano urzędowy spis miejscowości uzdrowiskowych, w którym znalazło się 36 miejscowości. Z tych 36 miejscowości 16 w swojej nazwie miało człon "zdrój". Nazwy tych miejscowości w spisie zapisano z łącznikiem: "Busko-Zdrój", "Cieplice Śląskie-Zdrój", "Długopole-Zdrój", "Duszniki-Zdrój", "Goczałkowice-Zdrój", "Iwonicz-Zdrój", "Jastrzębie-Zdrój", "Jedlina-Zdrój", "Kudowa-Zdrój", "Lądek-Zdrój", "Polanica-Zdrój", "Połczyn-Zdrój", "Rymanów-Zdrój", "Szczawnica-Zdrój", "Świeradów-Zdrój", "Wieniec-Zdrój".
W 1980 r. Minister Administracji, Gospodarki Terenowej i Ochrony Środowiska wydał zarządzenie o sporządzeniu „Wykazu urzędowych nazw miejscowości w Polsce” – sporządziła go Komisja Ustalania Nazw Miejscowości i Obiektów Fizjograficznych. Został opublikowany w 3 tomach w latach 1980–1982. Wykaz ten objął wszystkie miejscowości w Polsce oraz potwierdził urzędową pisownię nazw „zdrojowych” z dywizem.
W 2004 r. Rada Języka Polskiego ostatecznie wyjaśniła rozbieżności pojawiające się pomiędzy zapisem urzędowym nazw a tym spotykanym w niektórych słownikach na korzyść zapisu urzędowego (czyli z dywizem) stwierdzając jednocześnie, że zapis ten jest i był zgodny z normami języka polskiego (sprzeczny z tymi normami był zapis bez dywizu).
W 2013 r. Minister Administracji i Cyfryzacji ustalił nowy "Wykaz urzędowych nazw miejscowości i ich części", który ponownie potwierdził nazwy z dywizem.
Odmiana nazw z członem „Zdrój”.
W nazwach dwuczłonowych odmieniają się oba człony, dlatego należy odmieniać zarówno nazwę, jak i określenie „Zdrój”:
Podobnie jak ma to miejsce w przypadku pisowni z łącznikiem, brak odmiany predykatu „Zdrój” jest często spotykanym błędem nawet wśród samorządowców i dziennikarzy.

</doc>
<doc id="422440" url="https://pl.wikipedia.org/wiki?curid=422440" title="Chorał luterański">
Chorał luterański

Chorał luterański, chorał protestancki – gatunek pieśni kościelnych, wykonywanych od XVI wieku przez wiernych Kościoła luterańskiego w czasie nabożeństw.
W 1524 roku, czyli 7 lat po ogłoszeniu przez Marcina Lutra tez naprawy Kościoła, został wydrukowany zbiór pieśni przeznaczonych dla kościoła ewangelickiego. Tak powstał nowy gatunek zwany chorałem luterańskim. Początkowo miał formę jednogłosową, lecz później ustalił się schemat czterogłosowy z melodią w głosie najwyższym.
Śpiewy te były w czasach reformacji silnym przeciwstawieniem dla skomplikowanych, wielogłosowych i niezrozumiałych dla ogółu śpiewów katolickich z łacińskim tekstem.
Chorał luterański wydawano w kancjonałach.
Chorał luterański odegrał ważną rolę w muzyce baroku – wykorzystali go m.in. J.S. Bach i D. Buxtehude, wprowadzając go jako jeden z głosów w swoich utworach instrumentalnych takich jak : preludium chorałowe, przygrywka chorałowa, wariacje, kantaty.

</doc>
<doc id="422443" url="https://pl.wikipedia.org/wiki?curid=422443" title="LGA 775">
LGA 775



</doc>
<doc id="422444" url="https://pl.wikipedia.org/wiki?curid=422444" title="Ploieşti">
Ploieşti



</doc>
<doc id="422445" url="https://pl.wikipedia.org/wiki?curid=422445" title="Socket 775">
Socket 775



</doc>
<doc id="422451" url="https://pl.wikipedia.org/wiki?curid=422451" title="Sonata Księżycowa">
Sonata Księżycowa

Sonata fortepianowa nr 14 cis-moll op. 27 nr 2 "„Sonata quasi una fantasia”" Ludwiga van Beethovena, znana jako sonata "Księżycowa" (niem. "Mondscheinsonate") to jedna z najsłynniejszych sonat w historii muzyki. Powstała w latach 1800-1801. Trzydziestoletni kompozytor zadedykował ją swojej ukochanej, hr. Giulietcie Guicciardi, która była równocześnie jego uczennicą.
Geneza nazwy.
Nazwa, która przylgnęła do utworu, nie została nadana przez samego Beethovena (ten określił ją, podobnie jak wydaną razem z nią Sonatę op. 27/1, włoskim mianem "Sonata quasi una fantasia", „Sonata na kształt fantazji”), lecz przez poetę i krytyka muzycznego Ludwiga Rellstaba. Pierwsza część "Sonaty" przywodziła mu na myśl odbicie światła księżyca w gładkiej tafli jeziora. (Rellstab miał na myśli szwajcarskie Jezioro Czterech Kantonów).
Wykorzystanie w popkulturze.
Podobnie jak wiele innych szerzej znanych klasycznych utworów Sonata Księżycowa doczekała się licznych odniesień w popkulturze. John Lennon na odwróconej sekwencji akordów oparł temat utworu "Because", a Stuart Hamm wykorzystał ją w swoim albumie z 2002 roku – "Radio Free Albemuth". Warto również wspomnieć o grach komputerowych jak Resident Evil, Earthworm Jim 2, Shadow Man, Return to Castle Wolfenstein oraz w wielu filmach, gdzie także można usłyszeć sonatę Beethovena.
Części utworu.
"Księżycowa" nie ma klasycznej budowy sonaty. Pominięta jest pierwsza część (szybka), allegro sonatowe. Początkowe "Adagio sostenuto" odpowiada formalnie części drugiej, powolnej. Beztroskie "Allegretto" gra rolę menueta lub scherza, stojącego zazwyczaj na trzecim miejscu. Finał, "Presto agitato" (wł. „bardzo szybko, z wzburzeniem”) kończy dzieło nadspodziewanie mocnym akcentem.

</doc>
<doc id="422452" url="https://pl.wikipedia.org/wiki?curid=422452" title="Wróżka-zębuszka">
Wróżka-zębuszka



</doc>
<doc id="422453" url="https://pl.wikipedia.org/wiki?curid=422453" title="Wróżka zębuszka">
Wróżka zębuszka



</doc>
<doc id="422455" url="https://pl.wikipedia.org/wiki?curid=422455" title="Oriamendi">
Oriamendi

Oriamendi (Marcha de Oriamendi) – hymn hiszpańskich karlistów. Nazwa hymnu pochodzi od miejsca rozegranej bitwy z 1837, podczas pierwszej wojny karlistowskiej.
W okresie hiszpańskiej wojny domowej 1936-1939 zwrotka ""venga el rey de España a la corte de Madrid" była zmieniona na "que las boinas rojas entren en Madrid"" ("niech czerwone berety wchodzą do Madrytu").
Słowa.
Marcha de Oriamendi
"Por Dios, por la Patria y el Rey &lt;br&gt;"
"Lucharon nuestros padres. &lt;br&gt;"
"Por Dios, por la Patria y el Rey &lt;br&gt;"
"Lucharemos nosotros también. "
"Lucharemos todos juntos &lt;br&gt;"
"Todos juntos en unión &lt;br&gt;"
"Defendiendo la bandera &lt;br&gt;"
"De la Santa Tradición. " 
"Cueste lo que cueste &lt;br&gt;"
"Se ha de conseguir &lt;br&gt;"
"Venga el Rey de España &lt;br&gt;"
"A la corte de Madrid. " 
"Por Dios, por la Patria y el Rey &lt;br&gt;"
"Lucharon nuestros padres. &lt;br&gt;"
"Por Dios, por la Patria y el Rey &lt;br&gt;"
"Lucharemos nosotros también. "

</doc>
<doc id="422458" url="https://pl.wikipedia.org/wiki?curid=422458" title="Ppt">
Ppt



</doc>
<doc id="422462" url="https://pl.wikipedia.org/wiki?curid=422462" title="Ryjogłowe">
Ryjogłowe



</doc>
<doc id="422464" url="https://pl.wikipedia.org/wiki?curid=422464" title="Piwniczna Zdrój">
Piwniczna Zdrój



</doc>
<doc id="422465" url="https://pl.wikipedia.org/wiki?curid=422465" title="Busko Zdrój">
Busko Zdrój



</doc>
<doc id="422467" url="https://pl.wikipedia.org/wiki?curid=422467" title="Czerniawa Zdrój">
Czerniawa Zdrój



</doc>
<doc id="422468" url="https://pl.wikipedia.org/wiki?curid=422468" title="Cieplice Śląskie Zdrój">
Cieplice Śląskie Zdrój



</doc>
<doc id="422474" url="https://pl.wikipedia.org/wiki?curid=422474" title="Svedala">
Svedala

Svedala – miejscowość ("tätort") w południowej Szwecji, w regionie administracyjnym ("län") Skania. Siedziba władz ("centralort") gminy Svedala.
W 2015 roku tätort Svedala och Sjödiken liczył 11 796 mieszkańców.
Położenie.
Miejscowość jest położona na północnych obrzeżach równiny Söderslätt w południowo-zachodniej części prowincji historycznej ("landskap") Skania, ok. 18 km od Malmö przy drodze E65 w kierunku Ystad. Około 10 km na północny wschód od Svedali znajduje się międzynarodowy port lotniczy Malmö-Sturup. Svedala wraz z obszarem gminy zaliczany jest, według definicji "Statistiska centralbyrån" (SCB), do obszaru metropolitalnego Malmö ("Stor-Malmö").
Historia.
Svedala rozwinęła się jako osada kolejowa przy oddanej do użytku w 1874 roku linii Malmö – Ystad (Ystadbanan). Pierwszy budynek stacyjny, wyburzony i zastąpiony w 1894 roku większym, zbudowano w latach 70. XIX wieku. W 1899 roku Svedala otrzymała status "municipalsamhälle", a w 1919 roku köping. W wyniku reformy administracyjnej w 1971 roku "Svedala köping" weszła w skład nowo utworzonej gminy Svedala.
Demografia.
Liczba ludności tätortu Svedala w latach 1960–2015:
Współpraca zagraniczna.
Miasta i gminy partnerskie gminy Svedala (w nawiasie data rozpoczęcia współpracy):

</doc>
<doc id="422476" url="https://pl.wikipedia.org/wiki?curid=422476" title="Południowa Obwodnica Warszawy">
Południowa Obwodnica Warszawy



</doc>
<doc id="422487" url="https://pl.wikipedia.org/wiki?curid=422487" title="Fort Szcza Twierdzy Warszawa">
Fort Szcza Twierdzy Warszawa

Fort Szcza („Щ“, „Szczęśliwice“) – jeden z fortów pierścienia wewnętrznego Twierdzy Warszawa, znajdujący się w Warszawie, w dzielnicy Ochota. Został wzniesiony w latach 80. XIX wieku. Znajduje się między ulicami: Śmigłowca, Drawską, Zadumaną i Alejami Jerozolimskimi.
Opis.
Fort powstał w rejonie dawnej wsi Szczęśliwice. Było to typowe umocnienie o narysie regularnego pięcioboku z dwoma czołami. Fort otaczała sucha fosa (w późniejszym okresie zapełniła się wodą), broniona przez ceglane kaponiery. Posiadał również dwa schrony koszarowe. W latach dziewięćdziesiątych XIX wieku, w ramach modernizacji twierdzy, obiekt przeznaczono na funkcje magazynowe. Po 1909 roku, w czasie likwidacji twierdzy, zniszczono część zabudowań fortu. 
Podczas obrony Warszawy we wrześniu 1939 roku fort został opanowany przez Niemców. 
Po wojnie na terenie fortu wybudowano garaże, po których pozostały fundamenty. Zachowały się wały, dwa budynki koszar czołowych i ruiny kaponier barkowych. Teren fortu od lat 60. otaczają ogródki działkowe (ROD Fort Szczęśliwice). 
W 2004 obiekt został sprzedany w 2004 przez Agencję Mienia Wojskowego prywatnemu właścicielowi. Wejście na jego teren jest możliwe od strony ul. Śmigłowca. 

</doc>
<doc id="422489" url="https://pl.wikipedia.org/wiki?curid=422489" title="IPLUS">
IPLUS



</doc>
<doc id="422491" url="https://pl.wikipedia.org/wiki?curid=422491" title="Mean Opinion Score">
Mean Opinion Score

MOS (ang. "Mean Opinion Score") – subiektywny współczynnik jakości dźwięku lub wizji po kompresji, dekompresji lub transmisji. Jest używany w telefonii, zwłaszcza w telefonii VoIP.
MOS podawany jest w skali od 1 do 5:
Ogólne metody określania MOS zostały unormowane przez Międzynarodowy Związek Telekomunikacyjny (ITU) w zaleceniu ITU-T P.800.
Poszczególnym kodekom stosowanym w telefonii przypisuje się następujące współczynniki MOS:

</doc>
<doc id="422495" url="https://pl.wikipedia.org/wiki?curid=422495" title="Lista gmin prowincji Castellón">
Lista gmin prowincji Castellón

Lista gmin prowincji Castellón:

</doc>
<doc id="422509" url="https://pl.wikipedia.org/wiki?curid=422509" title="Układ wielki kanoniczny">
Układ wielki kanoniczny

Układ wielki kanoniczny, zespół wielki kanoniczny – pojęcie z fizyki statystycznej.
Jest to układ termodynamiczny spełniający następujące warunki:
Wielka suma statystyczna.
ale:
to:
gdzie:
Prawdopodobieństwo mikrostanów.
Prawdopodobieństwo stanu układu i-tego o energii formula_12 i liczbie cząstek formula_5 wynosi:
Związek z termodynamiką.
W układzie wielkim kanonicznym definiujemy wielki potencjał kanoniczny formula_15
więc:
Dodatkowo:
czyli
Na mocy twierdzenia Eulera o funkcji jednorodnej: formula_23

</doc>
<doc id="422510" url="https://pl.wikipedia.org/wiki?curid=422510" title="Powód">
Powód

Powód (rodzaj żeński powódka; łac. "actor") – jedna ze stron w postępowaniu cywilnym (w Polsce także przed 1 lipca 2015 r. karnym jako powód cywilny) z powództwem w poszukiwaniu ochrony prawnej. 
Powodem może być osoba fizyczna, osoba prawna lub jednostka organizacyjna nie mająca osobowości prawnej.
Miejsce zasiadania na sali sądowej.
W trakcie rozprawy powód zajmuje miejsce po prawej stronie patrząc z perspektywy sądu (składu sędziowskiego).
Z perspektywy powoda stojacego twarzą do składu sędziowskiego będzie to strona lewa.

</doc>
<doc id="422513" url="https://pl.wikipedia.org/wiki?curid=422513" title="Teresa Żelazny">
Teresa Żelazny

Teresa Żelazny (ur. 1948) – harcmistrzyni, pierwsza Naczelniczką Harcerek Związku Harcerstwa Polskiego rok założenia 1918, działaczka Związek Harcerstwa Rzeczypospolitej.
Ukończyła Uniwersytet Jagielloński, z wykształcenia psycholog. W okresie PRL działała w Kręgu Instruktorów Harcerskich im. Andrzeja Małkowskiego, a następnie także w Ruchu Harcerskim była instruktorką i zastępcą komendanta w hufcu Kraków-Podgórze. W 2017 roku została odznaczona Krzyżem Wolności i Solidarności.
Ma męża Tadeusza oraz dwoje dzieci: Monikę (ur. 1987) i Agnieszkę (ur. 1988).

</doc>
<doc id="422514" url="https://pl.wikipedia.org/wiki?curid=422514" title="Jezioro Sępoleńskie">
Jezioro Sępoleńskie

Jezioro Sępoleńskie – jezioro przepływowe w woj. kujawsko-pomorskim, w powiecie sępoleńskim, w gminie Sępólno Krajeńskie, leżące na terenie Pojezierza Krajeńskiego.
Z jeziora wypływa rzeka Sępolenka, która jest dopływem Brdy. Wschodni brzeg jeziora stanowi granicę obszaru miasta Sępólno Krajeńskie. Wzdłuż wschodniego brzegu jeziora przebiegają ulice: Chojnicka, część T. Kościuszki, Pl. Wolności (Stary Rynek), które stanowią ciąg drogi krajowej nr 25, jak również ulice: Promenada, Leśna, Radosna, Jeziorna oraz Na Skarpie.
Wsie położone nad Jeziorem Sępoleńskim: Dziechowo, Piaseczno, Wiśniewka.
Dane morfometryczne.
Powierzchnia zwierciadła wody według różnych źródeł wynosi od 156,3 ha przez 157,5 ha .
Zwierciadło wody położone jest na wysokości 112,8 m n.p.m. Średnia głębokość jeziora wynosi 4,8 m, natomiast głębokość maksymalna 10,9 m.
W oparciu o badania przeprowadzone w 2006 roku wody jeziora zaliczono do III klasy czystości i III kategorii podatności na degradację. Do III klasy czystości zaliczono wody jeziora także podczas badań w 1998 i 1986 roku.

</doc>
<doc id="422518" url="https://pl.wikipedia.org/wiki?curid=422518" title="ZHP rok zał. 1918">
ZHP rok zał. 1918



</doc>
<doc id="422521" url="https://pl.wikipedia.org/wiki?curid=422521" title="Radosław Hyży">
Radosław Hyży

Radosław Hyży (ur. 8 lutego 1977 w Strzelnie) – polski koszykarz występujący na pozycji silnego skrzydłowego, wychowanek SKS Kasprowicza Inowrocław, 54-krotny reprezentant Polski, uczestnik mistrzostw Europy w 2007, medalista mistrzostw Polski i Czech, trzykrotny zdobywca pucharu Polski, czterokrotny uczestnik meczu gwiazd Polskiej Ligi Koszykówki. Po zakończeniu kariery zawodniczej został trenerem, komentuje także spotkania NBA na Canal+ Sport.
Życiorys.
Profesjonalną karierę rozpoczął w sezonie 1994/1995 w zespole Noteci Inowrocław, którego barwy reprezentował do 1997, kiedy przeszedł do Unii Tarnów. W Unii występował do końca sezonu 1999/2000, po czym podpisał kontrakt z Czarnymi Słupsk, gdzie grał przez jeden sezon. Następnie wyjechał do Francji – przez kolejne dwa sezony reprezentował JDA Dijon. Potem dołączył do występującego wówczas w Eurolidze Śląska Wrocław, z którym w sezonie 2003/2004 zdobył wicemistrzostwo Polski, a także Puchar Polski. W Śląsku występował do końca sezonu 2004/2005, po czym przeszedł do Turowa Zgorzelec. W sezonach 2004/2005 oraz 2005/2006 został wybrany do Meczu Gwiazd PLK. Po jednym sezonie w Turowie powrócił do Śląska, którego barwy reprezentował przez kolejne dwa sezony, dwukrotnie zdobywając brązowy medal PLK. W sezonie 2008/2009 grał w Baskecie Kwidzyn, a następnie w chorwackim zespole KK Kastela. W sezonie 2009/2010 występował w czeskim BK Prostějov, z którym zdobył wicemistrzostwo Czech. Od rundy zasadniczej 2011 ponownie był zawodnikiem Śląska Wrocław, z którym awansował do I ligi i zdobył Puchar PZKosz 2012 (w meczu półfinałowym ze Startem Gdynia wyróżniony nagrodą MVP). W sezonie 2012/2013 awansował ze Śląskiem Wrocław do PLK. W najwyższej klasie rozgrywkowej z klubem tym rozegrał 2 sezony, występując w nich w odpowiednio 30 (2013/2014) i 9 (2014/2015) meczach ligowych. Po sezonie 2014/2015 zakończył karierę zawodniczą i objął funkcję asystenta trenera w Śląsku. W listopadzie 2016 objął funkcję pierwszego trenera w Zetkama Doral Nysa Kłodzko, drużyny występującej w I lidze męskiej.
Był także reprezentantem Polski – w 2007 grał na mistrzostwach Europy w koszykówce. W sumie w seniorskiej kadrze rozegrał 54 spotkania.
W sezonie 2015/2016 pełnił funkcję asystenta trenera w Śląsku. 
Od listopada 2016 do października 2017 pierwszy trener I ligowej Zetkamy Doral Nysy Kłodzko.
22 maja 2019 opuścił stanowisko głównego trenera Śląska Wrocław.

</doc>
<doc id="422526" url="https://pl.wikipedia.org/wiki?curid=422526" title="Urszula Kret">
Urszula Kret

Urszula Kret – urodzona w Krakowie, farmaceuta, harcmistrzyni.
Harcerstwo.
Od 12 czerwca 1994 do 6 września 1998 pełniła funkcję Naczelniczki Harcerek Związku Harcerstwa Rzeczypospolitej. W latach 2008–2010 była członkiem Rady Naczelnej Związku Harcerstwa Rzeczypospolitej z wyboru.
Odznaczenia.
Srebrny Krzyż Zasługi (2018)

</doc>
<doc id="422531" url="https://pl.wikipedia.org/wiki?curid=422531" title="Ewa Borkowska-Pastwa">
Ewa Borkowska-Pastwa

Ewa Borkowska-Pastwa (ur. w 1959 w Gdańsku) – harcmistrzyni, od 21 kwietnia 2012 do 3 kwietnia 2016 Przewodnicząca ZHR, absolwentka Uniwersytetu Gdańskiego, wykształcenie wyższe, z zawodu analityk systemów w Centrali ZUS. Ma męża Jana (hm.), dwoje dzieci: Jana i Lecha. Mieszka w Warszawie.
Harcerstwo.
Od 6 września 1998 r. do 29 marca 2004 r. Naczelniczka Harcerek Związku Harcerstwa Rzeczypospolitej. Od 20 maja 2006 r. Wiceprzewodnicząca Związku Harcerstwa Rzeczypospolitej, a od 15 marca 2008 r. w wyniku rezygnacji hm. Marcina Jędrzejewskiego z funkcji Przewodniczącego Związku Harcerstwa Rzeczypospolitej decyzją Rady Naczelnej hm. Ewa Borkowska-Pastwa pełniła obowiązki Przewodniczącego do chwili wyboru nowego Przewodniczącego przez X Zjazd Związku Harcerstwa Rzeczypospolitej. Od 2008 członek Rady Naczelnej Związku Harcerstwa Rzeczypospolitej z wyboru. Od 21 kwietnia 2012 do 3 kwietnia 2016 Przewodnicząca ZHR.

</doc>
<doc id="422532" url="https://pl.wikipedia.org/wiki?curid=422532" title="Europejska Konferencja Administracji Poczty i Telekomunikacji">
Europejska Konferencja Administracji Poczty i Telekomunikacji

Europejska Konferencja Administracji Poczty i Telekomunikacji (ang. "European Conference of Postal and Telecommunications Administrations"), CEPT (skrót pochodzi od francuskiej nazwy "Conférence européenne des administrations des postes et des télécommunications") jest organizacją koordynującą regulacje na rynku pocztowym i telekomunikacyjnym w Europie.
Obecnie CEPT zrzesza 48 państw, w tym Polskę. Z doświadczenia i wytycznych tej organizacji korzystają między innymi regulatorzy rynku telekomunikacyjnego w tych krajach, oraz Komisja Europejska.
Historia.
CEPT zostało utworzone w 1959 roku przez 19 państw członkowskich, jako organizacja zrzeszająca firmy mające monopol na działalność telekomunikacyjną i pocztową na terenie tych krajów. 
Wraz z demonopolizacją rynku telekomunikacyjnego, firmy te założyły własne organizacje, a w CEPT zaczęły działać urzędy regulujące rynek telekomunikacyjny i pocztowy w krajach członkowskich.
Do zasług CEPT można między innymi zaliczyć rozpoczęcie prac nad standardem GSM, oraz opublikowanie jego pierwszych specyfikacji. Później prace nad nim przejął powołany przez CEPT, Europejski Instytut Norm Telekomunikacyjnych (ETSI).
Struktura.
W skład CEPT wchodzą:
Kraje członkowskie.
Na dzień 24 czerwca 2007 członkami CEPT jest 48 krajów:
Albania, Andora, Austria, Azerbejdżan, Białoruś, Belgia, Bośnia i Hercegowina, Bułgaria, Chorwacja, Cypr, Czechy, Dania, Estonia, Finlandia, Francja, Gruzja, Niemcy, Grecja, Węgry, Islandia, Irlandia, Włochy, Łotwa, Liechtenstein, Litwa, Luksemburg, Malta, Mołdawia, Monako, Czarnogóra, Holandia, Norwegia, Polska, Portugalia, Rumunia, Rosja, San Marino, Serbia, Słowacja, Słowenia, Hiszpania, Szwecja, Szwajcaria, Macedonia, Turcja, Ukraina, Wielka Brytania i Watykan.
W związku z agresją na Ukrainę, CEPT z dniem 18 marca 2022 roku, zawiesiła członkostwo Federacji Rosyjskiej i Białorusi.

</doc>
<doc id="422534" url="https://pl.wikipedia.org/wiki?curid=422534" title="Neurastenia">
Neurastenia

Neurastenia – najczęstsza postać nerwicy objawiająca się zwiększoną pobudliwością i szybkim wyczerpywaniem się układu nerwowego; niepokojem, niemożnością skupienia uwagi, drażliwością, bólami w okolicy serca, kołataniem serca, bólami głowy, zaburzeniami jelitowymi, osłabieniem czynności płciowych.

</doc>
<doc id="422535" url="https://pl.wikipedia.org/wiki?curid=422535" title="CEPT">
CEPT



</doc>
<doc id="422536" url="https://pl.wikipedia.org/wiki?curid=422536" title="Maria Kuczma">
Maria Kuczma

Maria Kuczma - urodzona w Poznaniu, instruktorka harcerska w stopniu harcmistrzyni, z wykształcenia biolog molekularny.
Ma męża Mariusza (harcmistrza), troje dzieci: Michał (1996), Wojtek (1998), Antek (2001). Mieszkają w Koziegłowach.

</doc>
<doc id="422539" url="https://pl.wikipedia.org/wiki?curid=422539" title="Ciąg subnormalny">
Ciąg subnormalny



</doc>
<doc id="422540" url="https://pl.wikipedia.org/wiki?curid=422540" title="Krzysztof Gawronkiewicz">
Krzysztof Gawronkiewicz

Krzysztof Gawronkiewicz (ur. 1 kwietnia 1969 w Warszawie) — grafik, malarz, storyboardzista, twórca komiksów.
Życiorys.
Absolwent Liceum Plastycznego, potem dwukrotnie student ASP w Warszawie (Wydział Architektury Wnętrz, Wydział Grafiki). Jest autorem rysunków do komiksów, m.in. "Mikropolis", "Esencja", "Achtung Zelig!".
Swoje pierwsze komiksy zaczął tworzyć w szkole podstawowej. Były to adaptacje seriali telewizyjnych, m.in. "Kosmos 1999" oraz autorskie wersje przygód Tarzana i Koraka, które znał z komiksów kupowanych na warszawskim Wolumenie.
Zadebiutował w 1988 jako ilustrator opowiadań w "Nowej Fantastyce", gdzie ukazał się również jego pierwsze komiksy. W "Nowej Fantastyce" poznał Macieja Parowskiego, który zaproponował mu narysowanie komiksu "Burza".
W 1992 na pierwszym roku grafiki na warszawskiej ASP poznał Dennisa Wojdę, późniejszego scenarzystę "Mikropolis" i "Tabula Rasa". Pierwszym komiksem, który wspólnie zrealizowali był "Taksówkarz". Był to prawdopodobnie pierwszy pasek z serii "Mikropolis", która od 1994 regularnie ukazywała się w magazynie "Kelvin &amp; Celsjusz" (numery 3–9).
Kolejne paski z tej serii ukazywały się ponadto w czasopismach "BRUM" (1995), "Nowa Fantastyka", "Gazeta Wyborcza", "Ślizg" (1998), "Komiks Forum", "Plastik" (1999), "AQQ", "Arena Komiks", "Klatka vs. Lekarstwo", "Wprost", "Click!", "Aktivist", "Aktivist Exklusiv" (2004–2005; jako "Notatki z Mikropolis"),"DosDedos", "Fluid", "Meble", "The Cut By Levi's" (2008). W 2000 komiks "Krzesło w piekle" z serii "Mikropolis" otrzymał Grand Prix Międzynarodowego Festiwalu Komiksu w Łodzi.
"Esencja" do scenariusza Grzegorza Janusza w roku 2003 zdobyła główną nagrodę w pierwszej edycji Europejskiego Konkursu Komiksowego, organizowanego przez francuskie wydawnictwo Glénat i szwajcarską telewizję arte.
Rozwiedziony z Edytą Jesiotr, ma córkę Zoję i syna Maksa.
Wybrana twórczość.
"Mikropolis".
scenariusz: Dennis Wojda
"Przebiegłe dochodzenie Ottona i Watsona".
scenariusz: Grzegorz Janusz
"Powstanie".
scenariusz: Marzena Sowa

</doc>
<doc id="422542" url="https://pl.wikipedia.org/wiki?curid=422542" title="Ostróżeczka polna">
Ostróżeczka polna

Ostróżeczka polna, ostróżka polna ("Consolida regalis", właśc. "Delphinium consolida" L.) – gatunek rośliny należący do rodziny jaskrowatych. Występuje w stanie dzikim w środkowej Europie. W Polsce pospolita na całym niżu. W polskiej florze jest archeofitem.
Biologia i ekologia.
Roślina jednoroczna, czasami dwuletnia. Kwitnie od czerwca do września. Przedprątne kwiaty zapylane są przez błonkówki(głównie trzmiele). Siedlisko: brzegi dróg, wysypiska, suche ugory oraz w zbożach jako chwast segetalny. Roślina wapieniolubna i wskaźnikowa gleb ilastych. W klasyfikacji zbiorowisk roślinnych gatunek charakterystyczny dla rzędu "Centaureatlia cyanii" i Ass. "Consolido-Brometum". Roślina słabo trująca: Całe ziele, nasiona oraz kwiaty zawierają alkaloidy mogące powodować podrażnienia skóry.
Zagrożenia.
Obecnie roślina silnie przetrzebiona przez herbicydy stosowane do ochrony upraw rolnych przed chwastami. Mniej szkodzi jej koszenie; po skoszeniu wypuszcza boczne pędy, które kwitną i owocują. Aby uchronić ją przed całkowitym wyginięciem tworzone są specjalne ogródki chwastów.

</doc>
<doc id="422543" url="https://pl.wikipedia.org/wiki?curid=422543" title="Gnidosz">
Gnidosz

Gnidosz ("Pedicularis" ) – rodzaj półpasożytniczych roślin zielnych z rodziny zarazowatych ("Orobanchaceae"). Obejmuje ok. 680–750 gatunków. Rośliny te występują na półkuli północnej w strefie umiarkowanej i okołobiegunowej, w południowej części zasięgu na obszarach górskich. W Polsce spotykanych jest 8–9 gatunków (w zależności od ujęcia systematycznego), wszystkie podlegają ochronie prawnej.
Niektóre gatunki (np. gnidosz błotny "P. palustris", "P. canadensis") wykorzystywane były jako rośliny zielarskie, także do pozbywania się wszy u zwierząt. Spożywane były pędy niektórych gatunków ("P. canadensis") lub korzenie ("P. lanata").
Rozmieszczenie geograficzne.
Zasięg rodzaju obejmuje niemal całą Amerykę Północną (na południu po Meksyk), Europę i Azję. Jeden gatunek rośnie także w Ameryce Południowej w Andach w Kolumbii i Ekwadorze), dwa rosną w północno-zachodniej Afryce. Centrum zróżnicowania rodzaju stanowią góry w środkowej i wschodniej Azji. W niewielkim Bhutanie rośnie 76 gatunków, w Chinach – ponad 350. W Europie obecne są 54 gatunki. W Polsce w zależności od ujęcia rośnie 8 lub 9 gatunków.
Systematyka.
Rodzaj z rodziny zarazowatych ("Orobanchaceae"), w której obrębie zaliczany jest do plemienia "Rhinantheae".

</doc>
<doc id="422544" url="https://pl.wikipedia.org/wiki?curid=422544" title="Stopa depozytowa">
Stopa depozytowa

Stopa depozytowa – jedna z podstawowych stóp procentowych, określa oprocentowanie jednodniowych depozytów składanych przez banki komercyjne w banku centralnym.
W Polsce stopa depozytowa NBP jest ustalana przez Radę Polityki Pieniężnej od 1 grudnia 2001.
Ujemne stopy.
W 2014 EBC wprowadził ujemną stopę depozytową (czerwiec: −0,10 proc.), podobnie Szwajcarski Bank Narodowy (grudzień: −0,25 proc.).

</doc>
<doc id="422545" url="https://pl.wikipedia.org/wiki?curid=422545" title="Ciąg normalny">
Ciąg normalny



</doc>
<doc id="422546" url="https://pl.wikipedia.org/wiki?curid=422546" title="Samuel Goddard">
Samuel Goddard

Samuel Pearson Goddard, Jr. (ur. 8 sierpnia 1919 w Clayton, Missouri, zm. 1 lutego 2006 w Paradise Valley, Arizona) – amerykański polityk, gubernator stanu Arizona, członek Partii Demokratycznej.
Studiował historię na Harvardzie, uzyskując w 1941 dyplom bakałarza. W czasach studenckich z powodzeniem uprawiał wioślarstwo. Krótko po ukończeniu studiów został powołany do służby wojskowej w lotnictwie. Służył m.in. w Anglii, Indiach, w Afryce Północnej i na południu Pacyfiku. Odszedł z wojska w 1946 w stopniu majora, a już jako oficer rezerwy został awansowany na pułkownika.
Po II wojnie światowej osiedlił się w Arizonie; wybór padł na ten stan po radzie lekarza, który zalecił chorującej na reumatyzm żonie Goddarda zmianę klimatu. Goddard podjął na University of Arizona studia prawnicze i po ich ukończeniu w 1949 podjął praktykę w Tucson. Był aktywnym działaczem społecznym, zaangażowanym w sprawy młodzieżowe i charytatywne. W 1959 otrzymał tytuł "człowieka roku" w Tucson.
Rozwijał jednocześnie działalność polityczną. W 1960 został wybrany przewodniczącym stanowego komitetu Partii Demokratycznej. W 1962 ubiegał się o stanowisko gubernatora Arizony, ale przegrał z walczącym o reelekcję republikaninem Paulem Fanninem. Został wybrany w kolejnych wyborach w 1964 i objął urząd na dwuletnią kadencję w 1965. Jako gubernator podpisał przepisy zakazujące dyskryminacji ze względu na rasę, płeć, wyznanie i narodowość. Podjął działania na rzecz uzyskania kompromisu z sąsiednimi stanami na temat uregulowania biegu rzeki Kolorado. Nawiązał także współpracę z meksykańskim stanem Sonora.
W 1966 przegrał walkę o ponowny wybór na gubernatora z republikaninem Jackiem Williamsem. Nie sprostał Williamsowi również w wyborach w 1968. Mimo tych porażek pozostał przewodniczącym stanowego komitetu Partii Demokratycznej przez 10 lat, był również członkiem Komitetu Narodowego partii.
Był dwukrotnie żonaty. Po raz pierwszy ożenił się w 1944 z Julią Hatch ze Springfield (Illinois), z którą miał trzech synów – Terry'ego, Tima i Billa. Po śmierci pierwszej żony w 1999 poślubił Myrę Ann. Syn Terry był z ramienia Partii Demokratycznej burmistrzem Phoenix oraz stanowym prokuratorem generalnym Arizony.

</doc>
<doc id="422549" url="https://pl.wikipedia.org/wiki?curid=422549" title="Umowa nazwana">
Umowa nazwana

Umowa nazwana – umowa, której przedmiot, treść i skutki posiadają regulację ustawową ("essentialia negotii" sformułowane w ustawie "expressis verbis"). Do umowy nazwanej odnosi się grupa przepisów prawa, gdzie określone są wzajemne uprawnienia i obowiązki stron właściwe dla stosunku prawnego danego rodzaju. 
Tworzenie szczególnych regulacji umów nazwanych uzasadnia: 
Prawo polskie.
W polskim systemie prawnym regulacji umowy nazwanej poświęcony jest zwykle osobny rozdział ustawy – zdecydowana większość umów nazwanych opisana jest w części szczególnej księgi trzeciej Kodeksu cywilnego. Przykładami umów nazwanych są umowa sprzedaży, umowa zlecenia, umowa o dzieło czy umowa przewozu. 
Przeciwieństwem umów nazwanych są umowy nienazwane, czyli takie, które nie są unormowane w sposób szczegółowy i zawierane są w granicach tzw. swobody umów. Przykładem umowy nienazwanej są umowa factoringu i umowa franczyzy. Przed 9 grudnia 2000 r. umową nienazwaną była umowa leasingu.

</doc>
<doc id="422550" url="https://pl.wikipedia.org/wiki?curid=422550" title="Genzeryk">
Genzeryk

Genzeryk (także Gejzeryk, Gaiserich, Geiserich, Genseryk; ur. ok. 390, zm. 25 stycznia 477), król Wandalów i Alanów w latach 428–477. Wyznawca arianizmu.
Był nieślubnym synem Godigisela i niewolnicy. W 428 roku, po śmierci przyrodniego brata Gunderyka, został królem Wandalów.
Genzeryk był władcą Wandalów, a dokładnie odłamu plemienia, który - w wyniku wędrówki ludów spowodowanej najazdem Hunów - osiedlił się na terenach dzisiejszej Hiszpanii (Andaluzja). W 429 wraz ze swoim ludem (liczącym ok. 80 tys. osób) przeprawił się przez Cieśninę Gibraltarską, przepędził Rzymian z Ceuty i stopniowo podbijał kolejne ziemie, w pozostającej pod rzymskim panowaniem Afryce Północnej. Pierwszym odnotowanym działaniem Wandalów w Afryce było oblężenie Hippony, rozpoczęte w maju lub czerwcu 430. Zakończyło się w sierpniu lub wrześniu 431, kiedy to Wandalowie odstąpili od oblężenia (wcześniej rozbili w polu rzymskie wojska komesa Bonifacjusza), jednak wkrótce wkroczyli do opuszczonego przez mieszkańców miasta. Genzerykowi nie udało się natomiast zdobyć Cyrty ani Kartaginy. Na podbitych terenach Genzeryk stworzył nowe państwo germańskie i rozbudowywał flotę - Wandalowie żyli z łupów i piractwa, które zagrażało całemu basenowi Morza Śródziemnego.
Pod koniec 431 lub na początku 432 cesarz rzymski zdecydował się na wysłanie do Afryki korpusu ekspedycyjnego pod wodzą patrycjusza Flaviusza Ardabura Aspara, który jednak został pokonany, podobnie jak posiłki pod wodzą Bonifacjusza. 11 lutego 435 w Hipponie doszło do zawarcia układu pokojowego między cesarstwem, reprezentowanym przez Trigetiusa, a Genzerykiem i jego ludem. Wandalowie uznali się i zostali uznani za sprzymierzeńców (foederati) Rzymu i jako tacy otrzymywali od cesarstwa tereny, na których mieli przebywać i gospodarować. Jak twierdził Prokopiusz z Cezarei, Genzeryk zrezygnował w danym momencie z kontynuowania podboju i zgodził się na płacenie cesarzowi corocznego trybutu oraz wydał mu syna Huneryka jako zakładnika (którego zresztą cesarz wkrótce łaskawie zwolnił na znak "wielkiej przyjaźni").
19 października 439 Genzeryk złamał układ z 435, pokonując Kartaginę oraz przenosząc do niej swoją rezydencję i czyniąc z niej ośrodek swego państwa. Wandalowie skonfiskowali mienie senatorów rzymskich oraz duchownych katolickich, a tych drugich na rozkaz Genzeryka wypędzono. Duchownych umieszczono na zużytych lub niesprawnych statkach, jednak udało im się dopłynąć do Italii. Katolickie kościoły zostały przekazane w ręce arian. W 440 zaatakował Sycylię. W 442 cesarz Walentynian zawarł z Genzerykiem pokój, w wyniku którego król Wandalów otrzymywał tereny dzisiejszej Tunezji oraz wschodniej Algierii. Sam Genzeryk zobowiązywał się do składania cesarzowi darów.
W 455 wdowa po zamordowanym cesarzu Walentynianie III, Licynia Eudoksja wezwała Genzeryka na pomoc w wojnie z Petroniuszem Maksymusem, który po objęciu rządów poślubił ją wbrew jej woli, jednocześnie wydając za swojego syna Palladiusza jej córkę Eudokię (obiecaną wcześniej Hunerykowi). Dało to Genzerykowi argument do interwencji. W tym samym roku Wandalowie zdobyli i splądrowali sam Rzym. Nazwa plemienia zachowała się w wielu językach i oznacza barbarzyńskie niszczenie (wandalizm). Wśród zakładników znajdowały się również Eudoksja i jej dwie córki - Eudokia i Placydia, które po latach, na skutek licznych interwencji cesarzy wschodniorzymskich, zostały zwolnione, natomiast Eudokia została zaślubiona Hunerykowi.
W 461 przeciwko państwu Genzeryka wyprawił się cesarz Majorian. Genzeryk, po początkowym bezskutecznym poproszeniu cesarza o pokój, przystąpił do działań zabezpieczających, stosując na wypadek spodziewanej inwazji taktykę spalonej ziemi: pustosząc Mauretanię i każąc zatruwać wszystkie studnie. Zdołał przechwycić rzymską flotę, stacjonującą w porcie Elche. Na wieść o tym cesarz odstąpił od działań inwazyjnych i przystąpił do rokowań. Prawdopodobnie cesarz zobowiązał się do nieponawiania ataków na Kartaginę, w zamian za co król Wandalów wyraził zgodę na pozostawienie w spokoju Italii. Po śmierci cesarza Majoriana (sierpień 461), Genzeryk ogłosił dopiero co zawarty traktat za nieważny.
W 468 doszło do wielkiej wyprawy wschodniorzymskiej na państwo Genzeryka; miało ono zostać zaatakowane jednocześnie na trzech frontach - główne siły (pod dowództwem Bazyliskusa) były skierowane przeciwko Kartaginie, część (pod wodzą Herakliusza i Marsusa) miała zaatakować od wschodu, a część (pod dowództwem Marcellinusa) na wyspach Morza Śródziemnego. Na początku wyprawy wojska Herakliusza i Marsusa pobiły Wandalów w Trypolitanii, a Marcellinus wyparł wandalskie załogi z Sycylii i Sardynii. Jednak na prośbę Genzeryka Bazyliskus zgodził się na pięciodniowy rozejm, w czasie którego Wandalowie zdołali się lepiej przygotować do obrony, a następnie zdobyć część floty rzymskiej (bitwa morska przy przylądku Bon). W sierpniu 468 wojska rzymskie wycofały się z państwa Wandalów. W 474 doszło do zawarcia pokoju Genzeryka z cesarzem Zenonem.
Działania Genzeryka wywarły olbrzymi wpływ na dzieje Cesarstwa Zachodniorzymskiego, przyczyniając się do jego upadku w roku 476.
Imię.
W pierwotnych źródłach wersje zlatynizowane (z końcówką rzymską "-us"), najwcześniejsza "Gaisericus", tak u Hydacjusza (Hydatius), u późniejszego Wiktora z Wity "Geisericus", u Jordanesa "Gezericus", podobnie u Priscusa i Prokopiusza z Cezarei "Gezericus", "Gizericus", dopiero u Kasjodora najpóźniejsza wersja "Gensericus"; od pragermańskiego "*gaiza-" "włóczna" + "*rîka-z" "potężny, król", częste w imionach germańskich, późniejsze anglosaskie "ric", niemieckie "rich".

</doc>
<doc id="422554" url="https://pl.wikipedia.org/wiki?curid=422554" title="Blog4u">
Blog4u



</doc>
<doc id="422555" url="https://pl.wikipedia.org/wiki?curid=422555" title="Andreas Kuettel">
Andreas Kuettel



</doc>
<doc id="422556" url="https://pl.wikipedia.org/wiki?curid=422556" title="Swewowie">
Swewowie



</doc>
<doc id="422558" url="https://pl.wikipedia.org/wiki?curid=422558" title="Imperium Romanum">
Imperium Romanum



</doc>
<doc id="422561" url="https://pl.wikipedia.org/wiki?curid=422561" title="Geiserich">
Geiserich



</doc>
<doc id="422563" url="https://pl.wikipedia.org/wiki?curid=422563" title="Genseryk">
Genseryk



</doc>
<doc id="422566" url="https://pl.wikipedia.org/wiki?curid=422566" title="Genseric">
Genseric



</doc>
<doc id="422567" url="https://pl.wikipedia.org/wiki?curid=422567" title="UŁ">
UŁ



</doc>
<doc id="422568" url="https://pl.wikipedia.org/wiki?curid=422568" title="PŚk">
PŚk



</doc>
<doc id="422575" url="https://pl.wikipedia.org/wiki?curid=422575" title="Wzmacniak">
Wzmacniak



</doc>
<doc id="422576" url="https://pl.wikipedia.org/wiki?curid=422576" title="Pucz sierpniowy">
Pucz sierpniowy



</doc>
<doc id="422579" url="https://pl.wikipedia.org/wiki?curid=422579" title="Andreas Kofler">
Andreas Kofler

Andreas Kofler (ur. 17 maja 1984 w Innsbrucku) – austriacki skoczek narciarski, reprezentant SV Innsbruck Bergisel, trzykrotny medalista olimpijski, czterokrotny medalista mistrzostw świata, dwukrotny drużynowy mistrz świata w lotach, zwycięzca 58. Turnieju Czterech Skoczni. Z zawodu jest policjantem.
Przebieg kariery.
Swój pierwszy skok oddał w wieku 10 lat. W 2002 trafił do austriackiej kadry skoczków narciarskich. Wcześniej skakał przede wszystkim w Pucharze Kontynentalnym, jednak nie odniósł tam większych sukcesów.
W sezonie 2002/2003 stał się jednym z zawodników światowej czołówki, kiedy zajął drugie miejsce w konkursie Pucharu Świata w Bischofshofen, a w klasyfikacji końcowej Turnieju Czterech Skoczni uplasował się na czwartym miejscu. Był to najlepszy wynik wśród reprezentantów Austrii. W klasyfikacji generalnej Pucharu Świata zajął 16. miejsce, zdobywając w sumie 506 punktów.
W kolejnym sezonie zajął 21. miejsce w klasyfikacji generalnej Pucharu Świata. Uzyskał wówczas 263 punkty. Zajął też 13. miejsca w klasyfikacji lotów narciarskich. Podczas konkursów w Zakopanem zajął kolejno 7. (120,5 i 122,5 m) i 5. miejsce (122 i 120,5 m). Podczas Letniego Grand Prix uplasował się na 27. miejscu.
W sezonie 2004/2005 zajął 50. miejsce w Turnieju Czterech Skoczni oraz 40. miejsce w klasyfikacji generalnej Pucharu Świata (82 punkty). Na 18 startów 10 razy był poza pierwszą trzydziestką. Podczas Letniego Grand Prix uplasował się na 24. miejscu.
W sezonie 2005/2006 odniósł pierwsze zwycięstwo w zawodach Pucharu Świata (4 lutego 2006 na dużej skoczni w Willingen). Najgorsze starty zanotował w Harrachovie, dwukrotnie zajmując 24. miejsce. W klasyfikacji końcowej Turnieju Czterech Skoczni zajął 8. pozycję. W mistrzostwach świata w lotach na skoczni Kulm zajął indywidualnie 14. miejsce. Słabszy start zanotował podczas konkursu drużynowego i Austriacy znaleźli się poza podium, zajmując czwarte miejsce.
Jego największym osiągnięciem jest zdobycie indywidualnego srebrnego medalu olimpijskiego podczas igrzysk w Turynie na dużej skoczni K-125 w Pragelato. Złoty medal przegrał z Thomasem Morgensternem o 0,1 punktu. 20 lutego 2006 na tej samej skoczni zdobył złoty medal w konkursie drużynowym.
W sezonie 2009/2010 został zwycięzcą Turnieju Czterech Skoczni. Wyprzedził drugiego w klasyfikacji Janne Ahonena o 13,3 pkt. Spośród czterech konkursów wygrał jeden – w Oberstdorfie.
W Vikersund podczas serii próbnej przed drużynowym konkursem mistrzostw świata w lotach w 2012 ustanowił swój rekord życiowy, wynoszący 233 m.
W 2017 poinformował o chorobie autoimmunologicznej, z powodu której nie startował w zimowym sezonie 2017/2018.
6 maja 2019 ogłosił zakończenie kariery sportowej.

</doc>
<doc id="422580" url="https://pl.wikipedia.org/wiki?curid=422580" title="Madonna Louise Veronica Ciccone">
Madonna Louise Veronica Ciccone



</doc>
<doc id="422587" url="https://pl.wikipedia.org/wiki?curid=422587" title="Krokodyl krótkopyski">
Krokodyl krótkopyski

Krokodyl krótkopyski ("Osteolaemus tetraspis") – gatunek gada z rodziny krokodylowatych (krokodyle właściwe).

</doc>
<doc id="422595" url="https://pl.wikipedia.org/wiki?curid=422595" title="SWAT">
SWAT

SWAT (Special Weapons and Tactics, dosł. Specjalne Uzbrojenie i Taktyka) – wyspecjalizowana jednostka policji, działająca w obrębie ważniejszych departamentów policji amerykańskiej. Stworzona do przeprowadzania działań o wysokim poziomie niebezpieczeństwa. Tworzą ją wyszkoleni funkcjonariusze, którzy przygotowani są na sytuacje wymagające szybkiej, skoordynowanej i profesjonalnie przygotowanej akcji. Wyposażeni są w wyspecjalizowaną broń i ekwipunek, dostosowane do działań, które przeprowadzają.
Historia.
Pomysł powstania jednostki nie był przypadkowy, wiązało się to z narastającą przestępczością i brutalizacją przestępców lat 60. Pierwsza tego typu jednostka powstała w 1968 r. w odpowiedzi na powstania robotników rolnych, wówczas jej zadaniem była kontrola tłumu. Innymi wydarzeniami, które bezpośrednio przyczyniły się do utworzenia SWAT, były zamieszki w Watts, w czasie których zdarzały się incydenty z udziałem snajperów, którzy skutecznie eliminowali funkcjonariuszy policyjnych, a nawet ludność cywilną. Po tych zdarzeniach zaczęto zdawać sobie sprawę, że skuteczna odpowiedź na takie sytuacje praktycznie nie istnieje, a ewentualna interwencja wojska kończy się ogromnymi stratami materialnymi.
Rok po zamieszkach zdarzyła się kolejna krwawa sytuacja, która zdemaskowała słabość policyjnych środków walki z przestępczością. Był to incydent z byłym żołnierzem Charlesem Whitmanem, ukrytym w ratuszu miasta Austin, który do momentu opanowania sytuacji zdążył zabić 16 osób, a postrzelić 32.
Brak dostatecznego wyszkolenia, ograniczona liczba godzin treningowych w praktycznym posługiwaniu się bronią, a także brak odpowiedniej taktyki w wymagających sytuacjach pokazał małą skuteczność i brak przygotowania. Przełom nastąpił, kiedy oficer John Nelson zaprezentował koncepcję utworzenia grupy ludzi, w której skład weszliby wysoce zdyscyplinowani funkcjonariusze, umiejący posługiwać się wyspecjalizowaną bronią i stosujący skuteczną taktykę walki w trudnych sytuacjach. Dlatego już w 1967 inspektor policji Daryl F. Gates zatwierdził powstanie Los Angeles Police Department SWAT.
Pierwsza tego typu jednostka składała się z 15 drużyn, po 4 członków każda. Została przydzielona do Metropolitan Division jako „D” Platoon. Wymagały one comiesięcznego treningu lub intensywnego przygotowywania na czas, kiedy wzrastało zapotrzebowanie na interwencje tych grup. Początkowo zadania jednostki ograniczały się do zabezpieczania policyjnych pomieszczeń i budynków w czasie niepokoju.
Interwencje SWAT.
Pierwszym poważnym wyzwaniem dla SWAT była akcja 9 grudnia 1969 r., w której to jednostka otrzymała rozkaz zlikwidowania nielegalnej broni w kwaterze Czarnych Panter. Wówczas to podczas czterogodzinnej konfrontacji z członkami organizacji bojowej doszło do wystrzelenia tysięcy sztuk amunicji. Ostatecznie członkowie Czarnych Panter zostali okrążeni i złożyli broń. Nie odnotowano żadnych ofiar śmiertelnych, jedynie trzech członków i trzech ludzi z oddziału SWAT zostało rannych.
17 maja 1974 r. miała miejsce najbardziej znacząca interwencja w historii SWAT. Członkowie grupy, która nosiła nazwę Symbionese Liberation Army (SLA), zabarykadowali się w jednej z posiadłości. Byli ciężko uzbrojeni, dlatego stanowili bardzo duże zagrożenie. Cała akcja oglądana była przez miliony, gdyż radio i telewizja na żywo transmitowały całe zdarzenie. Policja prowadziła rozmowy z podejrzanymi, użyto gazu łzawiącego, w odpowiedzi na próby kolejnych negocjacji podejrzani zaczęli strzelać. Wywiązała się silna wymiana ognia, podczas której ku zaskoczeniu wszystkich żadna osoba cywilna, a także żaden policjant nie został ranny. Podczas walki cały budynek stanął w płomieniach, przyczyny pożaru nie są jednak znane. Podejrzani odnieśli wiele ran i zginęli w płomieniach.
Jedną z bardziej znanych porażek SWAT była akcja przeciw Marvinowi Heemeyerowi 4 czerwca 2004 roku. Gdy ów mechanik zaatakował swoje rodzinne miasto z użyciem buldożera z betonowo-stalowym pancerzem, oddział nie mógł go powstrzymać nawet z pomocą granatów i amunicji przeciwpancernej. Ostatecznie buldożer zatrzymał się z powodu uszkodzenia silnika. SWAT i policja potrzebowały kilku godzin, by dostać się do środka, jednak sprawca popełnił samobójstwo. Straty w wyniku tego incydentu sięgały 7 milionów dolarów.
Wpływ w innych krajach.
Na wzór oddziałów SWAT utworzono w Polsce jednostki SPKP (Samodzielne pododdziały kontrterrorystyczne Policji) oraz BOA (Biuro Operacji Antyterrorystycznych).
Kultura popularna.
SWAT pojawiło się w wielu dziełach kultury popularnej (filmy, książki, seriale), grach komputerowych, zabawkach, m.in.

</doc>
<doc id="422599" url="https://pl.wikipedia.org/wiki?curid=422599" title="Mariusz Sordyl">
Mariusz Sordyl

Mariusz Sordyl (ur. 27 listopada 1969 w Wadowicach) – polski siatkarz, grający w przeszłości na pozycji atakującego, przyjmującego i rozgrywającego, w latach 1989–1995 145-krotny reprezentant Polski, od 2017 roku był trenerem Reprezentacji Polski juniorów oraz od listopada 2018 roku prowadził turecki klub Fenerbahçe SK.
Sukcesy zawodnicze.
klubowe.
juniorskie.
Mistrzostwa Polski Juniorów:
seniorskie.
Puchar Polski:
Liga polska:
reprezentacyjne.
Letnia Uniwersjada:
Sukcesy trenerskie.
klubowe.
jako II trener.
Liga polska:
jako I trener.
Liga polska:
Puchar Rumunii:
Liga rumuńska:
Puchar Turcji:
Liga turecka:
Liga ukraińska:
Puchar Ligi Ukraińskiej:

</doc>
<doc id="422604" url="https://pl.wikipedia.org/wiki?curid=422604" title="AZS II Olsztyn">
AZS II Olsztyn

AZS UWM Olsztyn II – polska męska drużyna siatkarska z Olsztyna. Jest to druga drużyna plusligowego klubu AZS Olsztyn, występuje w II lidze.

</doc>
<doc id="422606" url="https://pl.wikipedia.org/wiki?curid=422606" title="Silvan Zurbriggen">
Silvan Zurbriggen

Silvan Zurbriggen (ur. 15 sierpnia 1981 w Brig) – szwajcarski narciarz alpejski, wicemistrz świata i brązowy medalista olimpijski.
Kariera.
Po raz pierwszy na arenie międzynarodowej Silvan Zurbriggen pojawił się 25 listopada 1996 roku w Hochgurgl, gdzie w zawodach FIS Race zajął 75. miejsce w gigancie. W 2000 roku wystąpił na mistrzostwach świata juniorów w Quebecu, gdzie jego najlepszym wynikiem było jedenaste miejsce w slalomie. Podczas rozgrywanych rok później mistrzostw świata juniorów w Verbier wywalczył srebrny medal w zjeździe, przegrywając tylko z Austriakiem Thomasem Graggaberem.
W zawodach Pucharu Świata zadebiutował 20 stycznia 2002 roku w Kitzbühel, gdzie nie zakwalifikował się do drugiego przejazdu w slalomie. Pierwsze pucharowe punkty wywalczył jednak 24 listopada 2002 roku w Park City, zajmując trzynaste miejsce w tej samej konkurencji. Na podium zawodów tego cyklu po raz pierwszy stanął 13 grudnia 2004 roku w Sestriere, zajmując drugie miejsce w slalomie. W zawodach tych rozdzielił na podium Bode Millera z USA i Fina Kalle Palandera. W kolejnych startach jeszcze wielokrotnie plasował się najlepszej trójce, odnosząc przy tym dwa zwycięstwa: 25 stycznia 2009 roku w superkombinacji i 18 grudnia 2010 roku w Val Gardena w zjeździe. Najlepsze wyniki osiągnął w sezonie 2010/2011, kiedy zajął szóste miejsce w klasyfikacji generalnej. Był też między innymi drugi w klasyfikacji kombinacji w sezonie 2008/2009 oraz trzeci w slalomie w sezonie 2009/2010.
W 2003 roku wystartował na mistrzostwach świata w Sankt Moritz, gdzie wywalczył srebrny medal w slalomie. W zawodach tych o 0,33 sekundy wyprzedził go tylko Chorwat Ivica Kostelić, a trzecie miejsce, ze stratą 0,03 sekundy do Szwajcara zajął Włoch Giorgio Rocca. Był też między innymi czwarty w superkombinacji podczas mistrzostw świata w Val d’Isère w 2009 roku, gdzie w walce o podium lepszy okazał się Natko Zrnčić-Dim z Chorwacji. Blisko pozycji medalowej plasował się również w Sankt Moritz i rozgrywanych dwa lata później mistrzostwach świata w Bormio, gdzie był piąty w kombinacji. W 2006 roku startował na igrzyskach olimpijskich w Turynie, gdzie był piętnasty w slalomie, a rywalizacji w kombinacji nie ukończył. Brał także udział w rozgrywanych cztery lata później igrzyskach w Vancouver, gdzie zdobył brązowy medal w superkombinacji. Po zjeździe do kombinacji zajmował szóste miejsce, tracąc do prowadzącego Aksela Lunda Svindala 0,73 sekundy. W slalomie uzyskał dziesiąty wynik, co dało mu jednak trzeci łączy czas i brązowy medal. Ostatecznie o 0,40 sekundy wyprzedził go Bode Miller, a o 0,07 sekundy lepszy był także Ivica Kostelić. Kilkukrotnie zdobywał medale mistrzostw Szwajcarii, w tym złoty w superkombinacji w 2009 roku.

</doc>
<doc id="422608" url="https://pl.wikipedia.org/wiki?curid=422608" title="BUX">
BUX

BUX – oficjalny indeks giełdowy akcji blue chip notowanych na Giełdzie Papierów Wartościowych w Budapeszcie (BSE). Wartość indeksu obliczana jest w czasie rzeczywistym na podstawie kursów rynkowych akcji w koszyku. Indeks ten był jednym z pierwszych na świecie, który ważony był kapitalizacją z uwzględnieniem akcji free float, zamiast standardową kapitalizacją.
Indeks BUX jest składnikiem opcji i kontraktów futures notowanych na BSE pod symbolem BUX.
Skład indeksu.
Według stanu na 23 kwietnia 2015, w skład indeksu wchodzą akcje następujących spółek:

</doc>
<doc id="422612" url="https://pl.wikipedia.org/wiki?curid=422612" title="UKW">
UKW



</doc>
<doc id="422613" url="https://pl.wikipedia.org/wiki?curid=422613" title="GMSK">
GMSK

GMSK (ang. "Gaussian Minimum Shift Keying") – odmiana modulacji fal elektromagnetycznych stosowana do przesyłu informacji w telekomunikacji. Jednym z najbardziej znanych zastosowań tej modulacji jest system telefonii mobilnej GSM.
W modulacji GMSK, będącej modyfikacją modulacji MSK, impuls prostokątny zastąpiony został impulsem sinusoidalnym. Impuls o kształcie gaussowskim ma mniejsze w porównaniu do impulsu prostokątnego wstęgi boczne i węższe pasmo. Do jego generowania stosuje się filtry o takich charakterystykach, by sygnał prostokątny po przejściu przez filtry miał kształt zbliżony do gaussowskiego. Modulację MSK z impulsami o kształcie będącym aproksymatą impulsu gaussowskiego nazywa się właśnie modulacją GMSK (teoretyczny impuls gaussowski nie jest przyczynowy, nie można go więc zrealizować fizycznie).
Związek pomiędzy szerokością pracy B filtra gaussowskiego a okresem T, definiuje pasmo systemu. Im mniejsza wartość współczynnika BT, tym węższe widmo, ale większa liczba błędów. Konstruktorzy systemu GSM użyli współczynnika BT = 0,3 z szybkością kanałową około 270 kbps. Jest to kompromis pomiędzy błędami a interferencjami między sąsiednimi kanałami, ponieważ ostrzejszy filtr zwiększa przeniki międzysymbolowe i redukuje średnią moc sygnału.
Modulacja GMSK otrzymywana jest przy pomocy dwóch podstawowych metod:

</doc>
<doc id="422616" url="https://pl.wikipedia.org/wiki?curid=422616" title="Wiesław Trąmpczyński">
Wiesław Trąmpczyński

Wiesław Antoni Trąmpczyński (ur. 13 października 1947 w Warszawie) – polski inżynier mechanik i nauczyciel akademicki, profesor nauk technicznych, rektor Politechniki Świętokrzyskiej w kadencjach 2000–2002, 2002–2005, 2005–2008, 2016–2020. Syn Witolda Trąmpczyńskiego.
Życiorys.
Absolwent VI Liceum Ogólnokształcącego im. Tadeusza Reytana w Warszawie (1965). Ukończył studia na Wydziale Maszyn Roboczych i Pojazdów Politechniki Warszawskiej. W 1975 uzyskał stopień doktora nauk technicznych, habilitował się w 1987. W 1996 otrzymał tytuł profesora nauk technicznych. Specjalizuje się w zagadnieniach z zakresu budowy maszyn, mechaniki gruntów, konstrukcji budowlanych i diagnostyki.
W 1971 był zatrudniony Warszawskich Zakładach Maszyn Budowlanych. Od tego samego roku do 1996 pracował w Instytucie Podstawowych Problemów Techniki. Następnie przeszedł na Politechnikę Świętokrzyską (jako kierownik Katedry Geotechniki), w 1998 objął stanowisko profesora zwyczajnego. W 2000 został wybrany na rektora tej uczelni (zastąpił zmarłego w trakcie kadencji Henryka Frąckiewicza). Ponownie wybierany w 2002 i w 2005, funkcję tę pełnił do 2008. W 2005 został kierownikiem m.in. Katedry Wytrzymałości Materiałów, Konstrukcji Betonowych i Mostowych. W kwietniu 2016 ponownie wybrany na rektora Politechniki Świętokrzyskiej na kadencję 2016–2020 (od 1 września 2016).
Przebywał na zagranicznych stażach naukowych na uczelniach w Leicester i Bochum. Uzyskał członkostwo w Komitecie Inżynierii Lądowej i Wodnej Polskiej Akademii Nauk. Jest autorem lub współautorem ponad 70 prac naukowych (w tym dwóch monografii) z zakresu mechaniki gruntów, automatyzacji i optymalizacji procesów urabiania gruntów narzędziami maszyn do robót ziemnych, sterowania osprzętem maszyn budowlanych, wytrzymałości metali (wysokotemperaturowe pełzanie, obciążenia cyklicznie zmienne) i kształtowania.
Odznaczenia i wyróżnienia.
W 2002 otrzymał Nagrodę Miasta Kielce. W 2004 został odznaczony Krzyżem Kawalerskim Orderu Odrodzenia Polski. 

</doc>
<doc id="422617" url="https://pl.wikipedia.org/wiki?curid=422617" title="Dymnica">
Dymnica

Dymnica ("Fumaria" L.) – rodzaj roślin z rodziny makowatych (z podrodziny dymnicowych, w niektórych ujęciach systematycznych podnoszonych do rangi rodziny dymnicowatych). Obejmuje około 50 gatunków, zamieszkujących Europę, zachodnią Azję oraz północną i wschodnią Afrykę. Są to jednoroczne rośliny samopylne i poliploidalne. Dymnica pospolita "Fumaria officinalis" wykorzystywana była do uzyskania żółtego barwnika.
Naukowa nazwa rodzajowa utworzona została z łacińskiego słowa "fumus" oznaczającego „dym” w nawiązaniu do zapachu korzeni.
Rozmieszczenie geograficzne.
Zasięg rodzaju obejmuje całą Europę, południowo-zachodnią Azję (na wschodzie po Kazachstan, zachodnie Chiny, Nepal), północną i wschodnią Afrykę. Najbardziej zróżnicowany jest w zachodniej części obszaru śródziemnomorskiego. W górach Afryki Wschodniej rośnie tylko jeden gatunek. W Europie występuje 39 gatunków. Kilka gatunków jest szeroko rozprzestrzenionych poza pierwotny zasięg i występuje we wschodniej Azji, w Australii i Nowej Zelandii, w południowej Afryce, na rozległych obszarach Ameryki Północnej i Południowej.
W Polsce rośliny z tego rodzaju występują tylko jako introdukowane (antropofity), przy czym cztery gatunki są zadomowione, a cztery zawlekane są przejściowo (mają status efemerofitów).
Systematyka.
Rodzaj z rodziny makowatych "Papaveraceae" i podrodziny dymnicowych "Fumarioideae", w niektórych ujęciach systematycznych podnoszonych do rangi odrębnej rodziny dymnicowatych. W obrębie rodziny rodzaj klasyfikowany jest do plemienia "Fumarieae" i podplemienia "Fumariinae".

</doc>
<doc id="422619" url="https://pl.wikipedia.org/wiki?curid=422619" title="MSK (modulacja)">
MSK (modulacja)

MSK (ang. "Minimum Shift Keying") – odmiana modulacji FSK fal elektromagnetycznych stosowana do przesyłu informacji w telekomunikacji. Jest to w praktyce modulacja CPFSK (ang. "Continuous Phase FSK"), czyli kluczowanie częstotliwości z ciągłą fazą. Charakteryzuje się dobrymi właściwościami energetycznymi.
W cyfrowej modulacji częstotliwościowej, wartościom „0” i „1” odpowiadają dwa sygnały o różnych częstotliwościach:
gdzie:
Dla modulacji MSK, można wyrazić wzór ogólny sygnału zmodulowanego:
gdzie:
We wzorze tym, zmienną formula_8 zwaną indeksem modulacji, definiuje się następująco:
wtedy:
Jeśli założy się formula_13 oraz, dla uproszczenia, przyjmie się fazę początkową równą 0, można sprowadzić zależność (2) do wzorów:
Aby zapewnić ortogonalność sygnałów reprezentujących „0” i „1”, należy tak dobrać częstotliwości formula_16 i formula_17 aby spełniały następujący warunek:
Jak widać formula_19 więc najmniejsza różnica częstotliwości, to różnica o pół cyklu w jednym okresie formula_20 Właśnie taki przypadek zachodzi w modulacji MSK.
Ostatecznie dla modulacji MSK można zapisać:
człon formula_23 nazywa się składową synfazową i oznaczany jest poprzez I(t), a człon formula_24 – składową kwadraturową Q(t).
Fazę sygnału zmodulowanego można odczytać z tzw. wykresu kratowego fazy:
Przykład wykorzystania wykresu kratowego:
Jak widać z wykresu kratowego, dla parzystych bitów faza początkowa wynosić może 0, formula_25 lub formula_26 wtedy:
Dla nieparzystych bitów, faza początkowa może wynosić formula_29 lub formula_30
Aby określić diagram konstalacji modulacji MSK, zapisać można sygnał zmodulowany w postaci:
we wzorze tym:
Na podstawie powyższej tabeli, utworzyć można diagram konstelacji dla modulacji MSK:
Modulację MSK cechuje dużo węższe widmo częstotliwościowe niż QPSK/BPSK. MSK jest więc znacznie oszczędniejsza energetycznie. Dzięki temu jest powszechnie stosowana w telekomunikacji (zwłaszcza GMSK). Schemat modulatora MSK:
Sygnał na wejściu filtrów pasmowych:

</doc>
<doc id="422621" url="https://pl.wikipedia.org/wiki?curid=422621" title="Zygmunt Noskowski">
Zygmunt Noskowski

Zygmunt Noskowski (ur. 2 maja 1846 w Warszawie, zm. 23 lipca 1909 tamże) – polski kompozytor, dyrygent i pedagog.
Wykształcił wielu znakomitych kompozytorów, m.in. Karola Szymanowskiego, Mieczysława Karłowicza, Ludomira Różyckiego, Grzegorza Fitelberga, Wacława Lachmana i Apolinarego Szelutę.
Życiorys.
Ojciec Zygmunta Noskowskiego, Józef Łada-Noskowski był zamożnym notariuszem, utrzymującym jedenaścioro własnych dzieci oraz pięcioro dzieci Andrzeja Towiańskiego, którego entuzjastką była matka Noskowskiego Amelia de Salisch-Noskowska. Warszawski dom Noskowskich był jednym z głównych ośrodków towianizmu na ziemiach polskich, oni sami zaś długie lata wspierali materialnie działalność Towiańskiego na emigracji. Rodzina Noskowskich ignorowała twórczość Fryderyka Chopina, który o Towiańskim i jego naukach wyrażał się z irytacją i lekceważeniem. Zygmunt Noskowski, mimo niechęci do Chopina wyniesionej z domu, stał się w wieku dojrzałym jednym z jego najaktywniejszych propagatorów w Polsce. Z czasem też odszedł zupełnie od towianizmu.
Naukę muzyki Noskowski rozpoczął w gimnazjum realnym w Warszawie w 1851 Obejmowała ona prócz gry na fortepianie także grę na skrzypcach pod kierunkiem znanego pedagoga Jana Hornziela. Jego talent muzyczny odkrył Ignacy Feliks Dobrzyński, którego postać – wobec nieświadomości dokonań Chopina – pozostała dla Noskowskiego wzorem polskiego kompozytora. Pierwszym jego mistrzem stał się Stanisław Moniuszko, którego pieśni i niektóre opery poznał ok. 1860. Młody Noskowski był świadkiem pogromu manifestacji patriotycznej przez wojska rosyjskie w Warszawie 27 lutego 1861. Latem tego roku udał się na wycieczkę do Krakowa i w Tatry. Wszystkie te wydarzenia silnie odcisnęły na osobowości Noskowskiego i znalazły swe odbicie w jego późniejszej działalności twórczej, organizatorskiej i publicystycznej.
Po śmierci ojca 23 czerwca 1863 wziął przypuszczalnie udział w powstaniu styczniowym.
W latach 1864–1867 studiował w Instytucie Muzycznym w Warszawie grę na skrzypcach u Apolinarego Kątskiego oraz kontrapunkt u Stanisława Moniuszki; studia te ukończył z drugą nagrodą. Od 1867 grał w orkiestrze Teatru Wielkiego w Warszawie, a w latach 1871–1872 uczył muzyki w Instytucie Głuchoniemych i Ociemniałych. Stworzył tu system zapisu nutowego dla niewidomych (nie zachował się). Od 1870 był krytykiem muzycznym „Kuriera Warszawskiego”. Działał społecznie w Warszawskim Towarzystwie Muzycznym. W 1872 otrzymał stypendium Warszawskiego Towarzystwa Muzycznego i w grudniu tego roku wyjechał do Berlina, gdzie w Akademie der Künste podjął studia kompozycji u Friedricha Kiela. W trakcie tych studiów skomponował m.in. "Variationen und Fuge über ein Thema von I.B. Viotti" na kwartet smyczkowy (dedykowane Kielowi), a od 1874 pracował nad "I Symfonią A-dur", którą przedstawił na publicznym koncercie w Berlinie w kwietniu 1875 jako swą pracę dyplomową. Dzieło to zostało dobrze przyjęte zarówno przez krytykę, jak i publiczność. Po powrocie do Warszawy Noskowski urządził 10 listopada 1875 w sali Resursy Obywatelskiej koncert kompozytorski. W programie, obok "I Symfonii" znalazła się m.in. uwertura "Morskie Oko", która osiągnęła spory sukces. Fiaskiem natomiast zakończyły się starania Noskowskiego o znalezienie w Warszawie stałego zatrudnienia. Dzięki rekomendacji Friedricha Kiela uzyskał w końcu posadę miejskiego dyrektora muzyki i dyrektora (a także dyrygenta) Towarzystwa Śpiewaczego „Bodan” w Konstancji, dokąd udał się prawdopodobnie z końcem 1875, poślubiwszy Stanisławę Segedy, absolwentkę klasy fortepianu w Warszawskim Instytucie Muzycznym.
Działalność Noskowskiego w Konstancji przypadła na lata 1876–1880. Pod jego dyrekcją Towarzystwo Śpiewacze „Bodan” osiągnęło status najlepszego zespołu chóralnego w Badenii, a on sam zyskał znaczny autorytet wśród muzyków i uznanie Wielkiego Księcia Fryderyka I Badeńskiego. Stabilizacja materialna i rodzinna (27 września 1876 urodził się tu najstarszy syn kompozytora Tadeusz Noskowski), umożliwiła intensywną pracę twórczą. W Konstancji powstał m.in. pierwszy cykl "Krakowiaków" na fortepian, "Kwartet fortepianowy" op. 8, "I Kwartet smyczkowy" op. 9 oraz "II Symfonia c-moll „Elegijna”". Przesłane Ferencowi Lisztowi do Weimaru "Krakowiaki" zostały przez tego ostatniego wysoko ocenione i polecone renomowanemu wydawnictwu C. Kahnta w Lipsku, gdzie ukazały się jako op. 2. W 1880 nastąpiło w Baden-Baden spotkanie Noskowskiego z Lisztem, który wkrótce potem w Weimarze wziął udział w prawykonaniu "Kwartetu fortepianowego" op. 8. Rosnąca pozycja Noskowskiego nie uszła uwadze środowiska muzycznego w Warszawie. W 1878 otrzymał propozycję objęcia stanowiska nauczyciela w Instytucie Muzycznym, którą jednak odrzucił. Nawiązał za to współpracę z „Echem Muzycznym”, ogłaszając artykuły (m.in. cykl zatytułowany „Drogowskazy”), w których surowo oceniał warszawskie stosunki artystyczne, ubóstwo programów koncertowych, dyletantyzm krytyki, lekceważenie twórczości polskich kompozytorów itd. Artykuły te spotykały się z głosami polemicznymi; szczególne poruszenie wywołał artykuł pt. "O prozodii w pieśniach Moniuszki", w którym Noskowski wykazał, a zarazem tłumaczył pewne niezgodności pomiędzy tekstem a muzyką w niektórych z tych kompozycji. Również docierające do Warszawy nowe utwory Noskowskiego spotykały się z rezerwą.
Mimo dobrych warunków, w jakich żył i pracował w Konstancji, Noskowski przez cały rok 1880 nosił się z zamiarem przeprowadzki do jakiegoś większego ośrodka życia muzycznego. Początkowo brał pod uwagę Weimar lub Lipsk, nie wiadomo natomiast, w jakich okolicznościach spotkała go kolejna propozycja z Warszawy, gdzie ustępujący ze stanowiska dyrektor Warszawskiego Towarzystwa Muzycznego (WTM) Władysław Żeleński zaproponował go na swego następcę. Instytucja ta zorganizowała w 25 listopada 1880 koncert kompozytorski Noskowskiego, na którym poprowadził on, oprócz znanej już publiczności uwertury "Morskie Oko", prawykonanie swej "II Symfonii c-moll „Elegijnej”". Mimo bardzo słabej frekwencji publiczności, oba dzieła spotkały się z doskonałym przyjęciem ze strony krytyki i środowiska muzycznego. Fakt ten przypieczętował prawdopodobnie decyzję o objęciu przez Noskowskiego stanowiska dyrektora Warszawskiego Towarzystwa Muzycznego. Nastąpiło to ostatecznie w styczniu 1881, kiedy to Noskowski, wraz z rodziną, powiększoną o urodzonego 23 maja 1880 syna Zygmunta Stanisława, przeprowadził się na stałe do Warszawy.
Za swe główne na nowym stanowisku zadanie, uznał Noskowski odbudowę w Warszawie życia muzycznego, którego rozwój przez cały wiek XIX był hamowany, a w okresach popowstaniowych wręcz tłamszony wskutek restrykcji carskich władz i pauperyzacji mieszkańców miasta. Noskowski rozpoczął od rekonstrukcji chóru WTM, ogłaszając zapisy i prowadząc bezpłatną naukę śpiewu chóralnego oraz zasad muzyki dla nowo powołanych członków. Następnie przystąpił do realizacji zamysłu cotygodniowych koncertów symfonicznych w Warszawie. W tym celu podjął energiczne starania o utworzenie w Warszawie stałej orkiestry symfonicznej, której zadaniem miało być m.in. wykonywanie dzieł kompozytorów polskich, dotąd bowiem regularne koncerty dawały jedynie orkiestry przyjezdne w Dolinie Szwajcarskiej, mające niekiedy w repertuarze – jak orkiestra Beniamina Bilsego – arcydzieła muzyki klasycznej, ale na ogół wykonujące muzykę rozrywkową i taneczną, z zupełnym pominięciem nowo powstających polskich utworów, które wobec tego lądowały w szufladach. Usiłowania te przez długie lata nie przynosiły trwałego sukcesu. Założona i prowadzona przez Noskowskiego orkiestra, która dała swój inauguracyjny koncert 8 maja 1881, upadła już po roku, pomimo włączenia jej w struktury WTM i współpracy tak wybitnych solistów, jak Aleksander Michałowski i Stanisław Barcewicz. Nie przetrwały również długo ani kolejna orkiestra, utworzona w maju 1886, ani orkiestra amatorska, powstała w tym samym roku przy WTM – obie zorganizowane i prowadzone przez Noskowskiego. Przyczyną niepowodzeń były olbrzymie problemy finansowe, które zmusiły kompozytora do pokrywania niedoborów z własnej kieszeni, a w konsekwencji do poszukiwania zarobku w pisaniu muzyki do niezbyt wybrednych sztuk i adaptacji scenicznych, wystawianych w teatrzykach ogródkowych. To z kolei sprawiło, że Noskowski, po prawykonaniu swego "III Kwartetu smyczkowego" (4 maja 1884), zarzucił na pewien czas ambitniejsze plany twórcze. Kolejnym punktem planu Noskowskiego była organizacja cotygodniowych koncertów kameralnych, zarówno w ramach działalności WTM, jak i poza nią, zwykle również z udziałem Michałowskiego i Barcewicza. Wobec szczupłości środków Noskowski sam występował na nich jako skrzypek, altowiolista, pianista, a nawet śpiewak, co niesłusznie uważano niekiedy za przejaw chęci promocji własnej osoby. Energia, z jaką podjął rozmaite wyzwania, i jego dość szorstkie obejście w kontaktach, przysporzyły mu wielu wrogów; z drugiej strony krytykowano go za przekształcanie niektórych wieczorów kameralnych w spotkania towarzyskie, a nawet zabawy taneczne, co istotnie czynił dla pozyskania dla WTM nowych członków, rekrutujących się z bogatszych warstw mieszczaństwa i domagających się rozrywki. Mimo tych kontrowersji i kilku poważnych kryzysów w działalności WTM, życie muzyczne Warszawy za sprawą Noskowskiego nabrało cech regularności, zaprezentowane zostały publicznie dzieła Adama Münchheimera, Michała Hertza, Władysława Żeleńskiego, Ludwika Grossmana, Eugeniusza Pankiewicza, Antoniego Rutkowskiego, Piotra Maszyńskiego i Ignacego Jana Paderewskiego, zaś pozycja samego Noskowskiego w Warszawie pod koniec lat 80. XIX wieku ustabilizowała się.
Od 1886 prowadził klasę kompozycji w Instytucie Muzycznym w Warszawie. Jego uczniami byli m.in. Henryk Melcer, Apolinary Szeluto, Wacław Lachman, Grzegorz Fitelberg, Mieczysław Karłowicz, Karol Szymanowski i Ludomir Różycki. Pochowany na cmentarzu Powązkowskim (kwatera 16-6-21).
Rodzina.
Braćmi Zygmunta byli Władysław Noskowski (1840–1881), poeta, autor m.in. libretta do opery "Konrad Wallenrod" Władysława Żeleńskiego i Jan (1832–1881), warszawski wydawca.
Upamiętnienie.
projekt "Fortepian Noskowskiego".
W 1890 roku fortepian z warszawskiej firmy Krall &amp; Seidler z okazji 25-lecia działalności kompozytorskiej trafił w ręce Zygmunta Noskowskiego. W 1979 roku instrument został odkupiony od synowej kompozytora Eugenii Noskowskiej przez Andrzeja Szwalbego i trafił do Pałacu Starego w Ostromecku koło Bydgoszczy gdzie jest perłą Kolekcji Zabytkowych Fortepianów im. Andrzeja Szwalbego znajdującej się w miejscowym zespole pałacowo-parkowym.
W 2018 roku na odrestaurowanym wyżej wymienionym XIX-wiecznym fortepianie, którego renowacji, podjął się i zrealizował Andrzej Włodarczyk; została nagrana, a następnie dzięki Pracowni Dziedzictwa Kulturowego Miejskiego Centrum Kultury w Bydgoszczy wydana seria płyt zatytułowana: „Fortepian Noskowskiego”. W serii ukazały się: „Fortepian Noskowskiego” na której Mariusz Klimsiak gra utwory Roberta Schumanna i Zygmunta Noskowskiego. Drugi krążek zawiera pieśni wybrane Z. Noskowskiego. Za ich realizację odpowiedzialni byli: Wojciech Dyngosz, baryton, Monika Litwin-Dyngosz, mezzosopran, oraz Justyna Jakubowska akompaniująca na fortepianie. Na trzeciej możemy usłyszeć wiolonczelistkę Barbarę Marcinkowską, oraz pianistę Jeana-Bernard Marie grających przeboje muzyki klasycznej. Czwarta płyta to: „Zygmunt Noskowski kameralnie na cztery ręce” Duetu Pianoartists czyli Marzena Buchwald i Joanna Łukasik-Derenda wykonujące „Suitę Polską op. 28” oraz „Fantazję góralską” kompozytora.

</doc>
<doc id="422624" url="https://pl.wikipedia.org/wiki?curid=422624" title="Rania (królowa Jordanii)">
Rania (królowa Jordanii)

Rania al-Abd Allah (arab. رانية العبدالله; ur. 31 sierpnia 1970 w Kuwejcie jako Rania al-Jassin) – królowa Jordanii od 7 lutego 1999 roku jako żona Abd Allaha II. Wraz z mężem ma czworo dzieci – Husajna, Iman, Salmę i Haszima. Dwóch jej synów zajmuje kolejno pierwsze i drugie miejsce w linii sukcesji do jordańskiego tronu.
Życiorys.
Urodziła się 31 sierpnia 1970 roku w Kuwejcie. Jej rodzice byli Palestyńczykami. Ukończyła szkołę podstawową i średnią New English School w rodzinnym kraju. W 1991 roku – wyniku I wojny w Zatoce Perskiej – rodzina Ranii musiała opuścić Kuwejt. Ostatecznie osiedliła się w stolicy Jordanii, Ammanie. Rania dołączyła do rodziny po tym, gdy ukończyła studia ekonomiczne na amerykańskim uniwersytecie w Kairze. Po ukończeniu studiów pracowała w Citibanku, następnie dla Apple Computer w Jordanii.
W styczniu 1993 roku została zaproszona na przyjęcie, które organizowała jordańska księżniczka, Aisza. Rania poznała tam Abd Allaha, księcia Jordanii, który zakochał się w kobiecie od pierwszego wejrzenia. „Wiedziałam, że był synem króla Husajna i trochę się tego obawiałam. Trzymałam go z początku na dystans. Wydawało mi się, że skoro jest księciem, musi być playboyem” – wspominała po latach Rania. Mimo początkowej rezerwy, Rania już po dwóch miesiącach znajomości zgodziła się zostać żoną księcia. 10 czerwca 1993 roku, zaledwie pół roku po pierwszym spotkaniu, para pobrała się.
Rania wraz z mężem doczekała się czworga dzieci:
W 1995 roku Rania założyła organizację non-profit, Jordan River, której celem jest zapewnienie bezpieczeństwa dzieciom. Jak mówiła później w jednym z wywiadów: „kwestia wykorzystywania dzieci i przemocy wobec kobiet była (wówczas) w dużym stopniu tematem tabu, zarówno tutaj, w Jordanii, jak i w całym regionie. To było coś, o czym ludzie myśleli, że powinno być trzymane za zamkniętymi drzwiami”.
Rania podkreśla, że jest kobietą muzułmańską. Jest rzeczniczką równouprawnienia kobiet i nie nosi tradycyjnych strojów, preferując nowoczesny styl ubioru. Królowa angażuje się w zmianę wizerunku krajów arabskich na świecie. W 2008 w serwisie internetowym YouTube prowadziła wideoblog, na którym regularnie umieszczała filmiki rozprawiające się z poszczególnymi stereotypami na temat Bliskiego Wschodu i sytuacji tamtejszych kobiet. Za swoją kampanię w listopadzie 2008 została laureatką nagrody YouTube Visionary Award, przyznawanej internautom, którzy wykorzystują platformę YouTube do promowania pozytywnych wartości.
Rania zajęła trzecie miejsce w przeprowadzonym przez magazyn „Harpers and Queens” rankingu na „najpiękniejszą kobietę na świecie”. Jej mąż – król – nadał jej 9 czerwca 2004 honorową rangę pułkownika jordańskich sił zbrojnych.
W ciągu ostatnich lat królowa Rania patronowała wielu inicjatywom z dziedziny edukacji i kształcenia. Królowa jest przewodniczącą pierwszego w Jordanii interaktywnego muzeum dla dzieci. Instytucja otwarta w maju 2007 ma na celu zachęcenie dzieci i rodzin do uczenia się przez całe życie. W kwietniu 2008 królowa rozpoczęła „Madrasati” („Moja szkoła”), inicjatywę zmierzającą do modyfikacji i ulepszenia 500 jordańskich szkół. Królowa Rania uważa, że ważnym aspektem kształcenia jest wyposażenie młodych ludzi w umiejętności niezbędne do wykonywania przyszłej pracy. W 2003 zainicjowała Fundusz dla przyszłości sierot oraz Program stypendialny królowej Ranii, którego celem jest współpraca z uniwersytetami na całym świecie w zakresie fundowania stypendiów dla obywateli Jordanii.
Nagrody i wyróżnienia.
W 2009 otrzymała Medal Zasłużony dla Tolerancji nadawany przez Fundację Ekumeniczną „Tolerancja” ludziom kultury, sztuki, politykom, osobom duchownym różnych wyznań, które w sposób szczególny zasłużyły się szerzeniu idei tolerancji.

</doc>
<doc id="422626" url="https://pl.wikipedia.org/wiki?curid=422626" title="Rania">
Rania



</doc>
<doc id="422627" url="https://pl.wikipedia.org/wiki?curid=422627" title="Przewodniczący Prezydium Miejskiej Rady Narodowej Bydgoszczy">
Przewodniczący Prezydium Miejskiej Rady Narodowej Bydgoszczy



</doc>
<doc id="422628" url="https://pl.wikipedia.org/wiki?curid=422628" title="Bel 20">
Bel 20

BEL 20 – indeks giełdowy spółek notowany na giełdzie Euronext Brussels. W jego skład wchodzi 20 największych belgijskich przedsiębiorstw.

</doc>
<doc id="422635" url="https://pl.wikipedia.org/wiki?curid=422635" title="Dziel i zwyciężaj">
Dziel i zwyciężaj

Dziel i zwyciężaj (ang. "divide and conquer") – jedna z głównych metod projektowania algorytmów w informatyce, prowadząca do bardzo efektywnych rozwiązań. Nazwa pochodzi od łacińskiej sentencji dziel i rządź (łac. "divide et impera"). W strategii tej problem dzieli się rekurencyjnie na dwa lub więcej mniejszych podproblemów tego samego (lub podobnego) typu, tak długo, aż fragmenty staną się wystarczająco proste do bezpośredniego rozwiązania. Z kolei rozwiązania otrzymane dla podproblemów scala się, uzyskując rozwiązanie całego zadania.
Algorytmami korzystającymi z tej metody są m.in.:

</doc>
<doc id="422639" url="https://pl.wikipedia.org/wiki?curid=422639" title="Dymnica (ujednoznacznienie)">
Dymnica (ujednoznacznienie)



</doc>
<doc id="422640" url="https://pl.wikipedia.org/wiki?curid=422640" title="Nowopołock">
Nowopołock

Nowopołock (biał. "Наваполацк", "Navapolack" ros. "Новополоцк") – miasto na północy Białorusi, w obwodzie witebskim, nad Dźwiną, położone 8 km na zachód od Połocka, wraz z którym tworzy aglomerację miejsko-przemysłową. Ok. 98 tys. mieszkańców (2020).
Historia.
Osada założona została w 1958 roku. Nowopołock otrzymał prawa miejskie w 1963 roku. Miasto jest szybko rozwijającym się ośrodkiem przemysłowym po wybudowaniu rafinerii ropy naftowej Naftan. Przemysł chemiczny, środków transportu i materiałów budowlanych. Wyższa szkoła techniczna, muzeum. W mieście działa linia tramwajowa.

</doc>
<doc id="422644" url="https://pl.wikipedia.org/wiki?curid=422644" title="Dziel i rządź (polityka)">
Dziel i rządź (polityka)



</doc>
<doc id="422646" url="https://pl.wikipedia.org/wiki?curid=422646" title="S. W. A. T.">
S. W. A. T.



</doc>
<doc id="422647" url="https://pl.wikipedia.org/wiki?curid=422647" title="Dionizy Czachowski">
Dionizy Czachowski

Dionizy Feliks Czachowski (ur. 5 kwietnia 1810 w Niedabylu, zm. 6 listopada 1863 w Jaworze Soleckim) – pułkownik, naczelnik wojenny województwa sandomierskiego w powstaniu styczniowym.
Życiorys.
Dzieciństwo i młodość.
Na początku XVIII wieku Czachowscy byli właścicielami majątków ziemskich w województwach: brzeskokujawskim, warszawskim i płockim, a przez związki małżeńskie weszli w posiadanie dużych fortun na Ukrainie i na Podolu. Jednak Józef Czachowski i Joanna z Krzyżanowskich, rodzice Dionizego, byli właścicielami jedynie Niedabyla i Starej Wsi w powiecie radomskim. Po sprzedaży majątku i rychłej stracie rodziców wychowaniem małoletniego Dionizego zajęła się jego siostra Scholastyka z Czachowskich Badowska. W ciągu paru lat dzierżawił różne majątki w Radomskiem. O uczestnictwie Czachowskiego w powstaniu listopadowym nie wiadomo nic pewnego. Aczkolwiek zawarcie małżeństwa z córką właścicieli ziemskich Eufemią Kaliszówną w roku 1831, wskazuje na to, że wówczas nie wziął w nim udziału.
Odziedziczywszy w roku 1839 po swej babce Katarzynie z Humięckich Czachowskiej znaczny majątek – Worobijówkę na Ukrainie w powiecie kaniowskim – wkrótce przeniósł się tam z całą rodziną, żoną, trzema córkami – Józefą, Marianną i Julią oraz synem Karolem (późniejszy rotmistrz wojska polskiego, zm. 1908). W Worobijówce przyszły na świat kolejne dzieci: Klementyna, Adolf i Eufemia. Owdowiał w 1849 roku, a dorobiwszy się na kresach znacznej fortuny, przeniósł się z końcem roku 1860 w sandomierskie. W okresie manifestacyjnym należał do organizacji narodowej i na pogrzebie pięciu poległych wystąpił już z kokardą na ramieniu jako delegat województwa sandomierskiego. W przewidywaniu orężnej walki z wrogiem jesienią 1862 roku Czachowski nabył od władz rosyjskich większą ilość wybrakowanych koni, które – przyuczone do obrotów wojennych – były dla powstania cennym nabytkiem.
Przystąpienie do powstania.
W roku 1863, „gdy uderzyła godzina czynu”. wyruszył Czachowski na punkt zborny pod Świętym Krzyżem, gdzie organizował się oddział Prędowskiego. Osobiste zalety Czachowskiego, jak wrodzona odwaga, znajomość terenu, nieugięta wola i żelazne zdrowie, kwalifikowały go mimo braku wykształcenia wojskowego do objęcia stanowiska dowódcy. Pod Langiewiczem mianowany przejściowo szefem sztabu, dowodził następnie trzecim batalionem, który pod jego ręką odznaczył się męstwem. Wysunięty do Suchedniowa, w celu zabezpieczenia organizowania się oddziału Langiewicza w Wąchocku, wykazał Czachowski niepospolity talent, odpierając siły rosyjskie, co umożliwiło Langiewiczowi ucieczkę z tego niedogodnego do bitwy miejsca. Kolejnej akcji Czachowskiego zawdzięczał Langiewicz wycofanie się spod klasztoru świętokrzyskiego do Staszowa, gdy Czachowski wytrzymując długo ogień nieprzyjacielskiej piechoty, zmusił ją do odwrotu. W wielkiej bitwie pod Małogoszczem (24 lutego) batalion Czachowskiego osłaniał skutecznie odwrót Langiewicza. Bił się mężnie pod Pieskową Skałą, pod Chrobrzem, wreszcie pod Grochowiskami. Walcząc tam na prawym skrzydle linii bojowej, uderzył całą siłą na nieprzyjacielskie kolumny, przebił się przez nie i mimo straty kilkudziesięciu ludzi dostał się do lasu, uchodząc nieprzyjacielowi. Podążył forsownymi marszami w kierunku wschodnim, ocierając się niemal o placówki oddziałów Czengierego, i stanął znów w lasach świętokrzyskich.
Naczelnik województwa sandomierskiego.
Mianowany przez Rząd Narodowy naczelnikiem wojennym województwa sandomierskiego, powołał pod swoje rozkazy wszystkie oddziały operujące na tym obszarze. Nadciągnęły więc oddziały Władysława Kononowicza, Grylińskiego oraz oddział galicyjski pod Łopackim i oddzialiki Wiszniewskiego, Figietty’ego i Stamirowskiego. Władysław Eminowicz, były oficer austriacki, mianowany został szefem sztabu a Stanisław Dobrogojski, były oficer armii rosyjskiej, który sprawował funkcję instruktora, podjął się szkolenia nie obeznanych ze służbą wojskową powstańców. Czachowski przemaszerował w kierunku Iłży na czele zjednoczonych oddziałów liczących w sumie 540 ludzi, demonstrując okolicznym załogom rosyjskim swoją siłę. Wieczorem 15 kwietnia jego oddziały zajęły miasteczko Grabowiec i okolicę. Na wiadomość o dośrodkowym ruchu oddziałów rosyjskich z Radomia, Opatowa i Staszowa Czachowski wyszedł z Grabowca, pragnąc ocalić miasto przed zemstą wrogów. Gryliński, niezadowolony z tego kroku polskiego dowódcy, odłączył się ze swoim oddziałem i już nazajutrz został przez Klewcowa rozbity. Pozbywszy się niektórych oddziałów na skutek rozkazu Czachowskiego, odłączył się również Kononowicz. Czachowski manewrował w Puszczy Iłżeckiej, a wyszedłszy stamtąd, natknął się pod Stefankowem (22 kwietnia) na silny oddział rosyjski Dońca-Chmielnickiego, który pobił odwodząc do Szydłowca, gdzie oddziały partyzanckie wybiły resztki rosyjskich żołnierzy. Mimo zwycięstwa stracił w boju znakomitego oficera i instruktora Grzmota-Dobrogojskiego. Po wykonaniu kilku wyroków śmierci na szpiegach i jeńcach, co było następstwem odwetu za gwałty, mordy i rabunki Rosjan, Czachowski wymknął się przed pościgiem i uszedł w lasy radoszyckie. Z oddziałem swoim i Łopackiego pod Markowskim poszedł teraz Czachowski na Zwoleń, Tarłów, Ożarów, stąd ruszył w kierunku północno-zachodnim, gdzie pod Borią i Jeziórkiem w pobliżu Ostrowca (4-5 maja) stoczył zwycięską bitwę z Klewcowem.
Pod Rzeczniowem dokonał reorganizacji zjednoczonych oddziałów, tworząc trzy bataliony pod dowództwem Dolnickiego, Rogojskiego i Markowskiego. Zaskoczony tu w marszu przez Rosjan, gdy walczący wspólnie w tej bitwie oddział Jankowskiego odłączył się od głównej kolumny, poniósł Czachowski klęskę, a ratując resztki swoich sił, cofał się na wschód ku Wiśle. W Solcu rozpoczęła się dezercja w oddziale Łopackiego, Czachowski więc rozbroił oddział, kazał broń zakopać i na czele 45 kawalerzystów zamierzał przejść w Lubelskie. Po sześciodniowej rozłące przybiegł Dolnicki z resztkami swego batalionu i poddał się pod dowództwo Czachowskiego. Po dokonaniu poboru ochotników w Ciepielowie pomaszerował Czachowski w lasy radomskie i koneckie; wykonał demonstracyjny ruch w stronę Radomia, a następnie pod Białobrzegami (29 maja) w kilkugodzinnej bitwie zmusił nieprzyjaciela do spiesznego odwrotu. Dnia 6 czerwca bił się Czachowski pod Bukównem w okolicach Przytyka ze znaczną kolumną rosyjską pod komendą pułk. Bułatowicza, 8 czerwca pod Rusinowem, 9 czerwca pod Rudą Przysuską. 10 czerwca pod Bobrzą w pobliżu Kielc. Wreszcie uparcie ścigany przez Ernrotha z Radomia i Czengierego z Kielc, pobity pod Ratajami, rozpuścił swój oddział w lasach wąchockich.
Ostatnie walki.
Po sześciomiesięcznych trudach Czachowski udał się do Krakowa, gdzie zamieszkał w kolegium pijarskim, potem przebywał w Dąbrówce pod Nowym Sączem, wreszcie w Mielcu, w okolicy którego formował nowy oddział. W początkach września Czachowski popadł w zatarg z gen. Bosakiem i został przezeń zawieszony w obowiązkach dowódcy, ale widocznie niesnaski zostały załagodzone, skoro 20 października przeszedł Wisłę na czele oddziału składającego się z ok. 650 ludzi. Po przesunięciu się na północ za wsią Rybnicą wpadł w zasadzkę, ale udało mu się obejść wroga z tyłu i unicestwić go dzięki brawurowemu natarciu kawalerii. Podążył w kierunku Jurkowic, gdzie został zaskoczony przez nieprzyjaciela, a jego oddział rozbity. Czachowski na czele kilkudziesięciu jeźdźców zwrócił się na północ, a nie mogąc dojść do porozumienia ze spotkanymi po drodze oddziałami Eminowicza, Rudowskiego i Gromejki, przeszedł na terytorium województwa lubelskiego. Wkrótce zawrócił i 5 listopada przeszedł Wisłę pod Solcem, kierując się na Lipsko. Wieczorem powstańcy stanęli we wsi Krępa Kościelna, położonej o milę od miasteczka Jawor Solecki. Tutaj rankiem 6 listopada 1863 r. zaskoczyli ich dragoni rosyjscy, posiłkowani piechotą na wozach. Czachowski, mając zaledwie kilkunastu jeźdźców przy boku, bronił się zaciekle, usiłując wydostać się z potrzasku. Bezskutecznie. Poległ pod Jaworem Soleckim. Rosjanie wywieźli zwłoki bohatera do Radomia, a po sprawdzeniu tożsamości zabitego, wydali je rodzinie. Na wyraźny rozkaz władz rosyjskich został pochowany na cmentarzu wiejskim w Bukównie.
Polegli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami.
Podsumowanie.
Czachowski należy do najwybitniejszych wodzów powstania styczniowego. Odważny partyzant, wykonawca poleceń trudnych, uparty żołnierz, surowy przełożony, sam zresztą trochę niekarny, stosował względem wroga prawo odwetu, przez co ściągnął na siebie szczególniejszą jego nienawiść i miano okrutnika. Mimo przekroczenia 53. roku życia, odznaczał się odpornością organizmu na wszelkie trudy i niewygody.
Upamiętnienie.
29 listopada 1938 roku z okazji 75 rocznicy śmierci ekshumowano prochy Czachowskiego i przewieziono uroczyście do Radomia. Dzień później, 30 listopada, pochowano je w mauzoleum przed kościołem ojców Bernardynów. W 1940 roku, na polecenie władz niemieckich, mauzoleum zostało rozebrane, a trumienkę z prochami Czachowskiego przeniesiono do podziemi kościoła ojców Bernardynów. W setną rocznicę powstania styczniowego odrestaurowano zniszczony podczas II wojny światowej grobowiec i umieszczono go jako pomnik – cenotaf na placu przy ulicy Malczewskiego, gdzie stoi do dziś. Szczątki pułkownika złożono w 1981 roku w sarkofagu w kościele ojców Bernardynów.
Od 16 stycznia 1964 płk Dionizy Czachowski jest patronem III Liceum Ogólnokształcącego w Radomiu. Od 30 maja 1987 płk Dionizy Czachowski jest patronem Publicznej Szkoły Podstawowej w Stromcu. Publiczna Szkoła Podstawowa im. Dionizego Feliksa Czachowskiego w Bukównie. Jest również patronem Jednostki Strzeleckiej nr 1005 w Lipsku.
Płk Dionizy Czachowski był również patronem 72. pułku piechoty WP (II RP), stacjonującego w okresie międzywojennym w Radomiu.
W sztuce.
W 1863 podczas powstania styczniowego wśród oddziałów, którymi dowodził Dionizy Czachowski, powstała pieśń powstańcza "Marsz, marsz Polonia", zwana też "Marszem Czachowskiego". Pieśń była jedną z odmian "Mazurka Dąbrowskiego" z inną melodią i zmienionymi słowami. Tekst nawiązuje do walk oddziałów Czachowskiego, a jedna ze zwrotek wspomina o nim samym:Kiedy zabrzmi trąbka nasza,
Pocwałują konie,
Poprowadzi nas Czachowski
Na ojczyste błonie.Pieśń "Marsz Polonii" zyskała popularność i stała się jedną z polskich pieśni hymnicznych. Jest nieoficjalnie uznawana za hymn zagranicznej Polonii.
Linki zewnętrzne.
Projekt autorski "Każdemu marzy się wolność" pamięci Dionizego Czachowskiego w 150.rocznice powstania Styczniowego

</doc>
<doc id="422648" url="https://pl.wikipedia.org/wiki?curid=422648" title="S.w.a.t.">
S.w.a.t.



</doc>
<doc id="422649" url="https://pl.wikipedia.org/wiki?curid=422649" title="Special Weapons And Tactics">
Special Weapons And Tactics



</doc>
<doc id="422655" url="https://pl.wikipedia.org/wiki?curid=422655" title="Tsutomu Shimomura">
Tsutomu Shimomura

 (ur. 23 października 1964 w Nagoi) – japoński fizyk i ekspert w dziedzinie zabezpieczeń komputerowych.
Razem z dziennikarzem Johnem Markoffem przyczynił się do wytropienia, a później aresztowania przez FBI amerykańskiego hakera Kevina Mitnicka.
Dawniej haker, obecnie światowej klasy ekspert bezpieczeństwa komputerowego w finansowanym przez rząd centrum komputerowym w San Diego oraz konsultant FBI i amerykańskich wojsk lotniczych. To on namierzył Kevina Mitnicka, który ukradł z komputera Shimomury setki plików i programów, m.in. takie, których używa się do łamania kodów bezpieczeństwa komputerów i telefonów komórkowych. Shimomura i Mitnick spotkali się po raz pierwszy na sali sądowej w Raleigh w Północnej Karolinie. Mitnick popatrzył na Shimomurę i powiedział: "Cześć Tsutomu, szanuję twoje umiejętności", na co Shimomura symbolicznie skłonił głowę.
Tsutomu Shimomura, razem ze swoim przyjacielem Johnem Markoffem, napisał książkę o Kevinie Mitnicku. Książka ta, jak i film, stała się powodem wielu dyskusji. Obydwaj autorzy musieli wypłacić Kevinowi Mitnickowi odszkodowanie za zniesławienie go w mediach.
Tsutomu Shimomura jest synem Osamu Shimomury, laureata Nagrody Nobla w dziedzinie chemii w 2008 roku.

</doc>
<doc id="422656" url="https://pl.wikipedia.org/wiki?curid=422656" title="Faza M">
Faza M



</doc>
<doc id="422660" url="https://pl.wikipedia.org/wiki?curid=422660" title="Cyclassics Hamburg">
Cyclassics Hamburg

Cyclassics Hamburg, oficjalnie znany jako BEMER Cyclassics – kolarski wyścig jednodniowy organizowany corocznie od 1996 na trasie wokół Hamburga.
Wyścig odbywa się od 1996, a od 1998 należy do najważniejszych cykli wyścigów kolarskich na świecie – początkowo w ramach Pucharu Świata (1998–2004), a następnie w UCI ProTour (2005–2010) i UCI World Tour (od 2011). W swojej historii, ze względów sponsorskich, kilkukrotnie zmieniał oficjalną nazwę.
Wyścig jest częścią festiwalu kolarstwa, w ramach którego ponad 20 tysięcy amatorów rywalizuje w swoich wyścigach ścigając się częściowo po tej samej trasie, na której później odbywają się zmagania zawodowców.
Zwycięzcy.
Opracowano na podstawie:

</doc>
<doc id="422661" url="https://pl.wikipedia.org/wiki?curid=422661" title="Góry Stanowe">
Góry Stanowe

Góry Stanowe (ros. Становое нагорье "Stanowoje nagorje") – góry położone w Rosji w Zabajkalu, pomiędzy jeziorem Bajkał a środkowym biegiem Olekmy.
Rozciągają się na długości 700 km, od środkowego biegu Olekmy po ujście rzeki Uczur. Wysokość do 2999 m n.p.m. Na zachodzie sąsiadują z Przedgórzem Stanowym a na wschodzie z górami Dżugdżur. Stanowią wododział między zlewiskami Oceanu Lodowatego a Oceanu Spokojnego.
Znajduje się tu Park Narodowy „Kodar” i Rezerwat Witimski.
Zbudowane są głównie ze skał metamorficznych (gnejsy) i krystalicznych (granity). Główne pasma górskie to Udokan, Kodar, Góry Mujskie (Góry Południowomujskie, Góry Północnomujskie).
Na wysokości 500-1000 m znajdują śródgórskie kotliny. Stoki gór zajmuje tajga liściasta. Wysokości powyżej 1200 m zajmuje tundra górska. W kotlinach górskich występują lasy łęgowe, zaś zbocza dolin porośnięte są lasami sosnowymi oraz modrzewiowymi, a powyżej 1200 m n.p.m. sosna karłowa (kosolimba). W kotlinach na dnie zabagnione łąki łęgowe, na zboczach lasy sosnowe i modrzewiowe.
W Górach Stanowych znajdują się bogate złoża złota, rud miedzi, fluorytu oraz węgla.

</doc>
<doc id="422662" url="https://pl.wikipedia.org/wiki?curid=422662" title="GFSK">
GFSK

GFSK (ang. "Gaussian FSK") – odmiana modulacji FSK, stosowanej do bezprzewodowej łączności w ramach systemów DECT, Bluetooth i urządzeń Z-Wave, w której stosuje się fale elektromagnetyczne o kształcie krzywej Gaussa.
Logiczna „1” reprezentowana jest przez dodatnie odchylenie częstotliwości nośnej, a „0” jako odchylenie ujemne. W systemie Bluetooth minimalna dewiacja częstotliwości wynosi 115 kHz.
Wygładzenie zboczy impulsów odbywa się przy pomocy filtru Gaussowskiego, którego efektem zastosowania jest zmniejszenie szerokość widma sygnału; kolejnym etapem jest wtedy modulacja FSK.

</doc>
<doc id="422663" url="https://pl.wikipedia.org/wiki?curid=422663" title="Model Debye’a ciała stałego">
Model Debye’a ciała stałego

Model Debye’a – model fizyczny ciała stałego używany w termodynamice i fizyce ciała stałego, wprowadzony przez Petera Debye’a w 1912 r., pozwalający wyznaczyć zależność ciepła właściwego od temperatury.
Założenia modelu.
Model rozpatruje ciało stałe jako izotropowy ośrodek sprężysty, punktowych ciał połączonych sprężynami wykonujących drgania swobodne. Oznacza to, że w ciele stałym o formula_1 atomach liczba drgań własnych sieci jest równa formula_2 a drgania sieci nie mogą mieć częstości większej od częstości maksymalnej (częstości Debye’a), która wynika z minimalnej długości fali jaka może propagować się w ciele.
W modelu tym przyjmuje się, że drgania atomów w sieci krystalicznej można uważać za harmoniczne. Dlatego można ją przybliżyć układem harmonicznych oscylatorów kwantowych. W modelu Debye’a rozkład częstości oscylatorów dany jest przez zależność:
gdzie:
Energia wewnętrzna w statystyce kwantowej to:
gdzie:
a ciepło właściwe:
więc:

</doc>
<doc id="422665" url="https://pl.wikipedia.org/wiki?curid=422665" title="Dżizan">
Dżizan

Dżizan ( "Jizān") – miasto w południowo-zachodniej Arabii Saudyjskiej, nad Morzem Czerwonym. Dawniej nosiło nazwę At-Tihama. Jest siedzibą administracyjną prowincji Dżazan. Według spisu ludności z 2010 roku liczyło 127 743 mieszkańców. Stanowi ważny port handlowy i rybacki i centrum przemysłu rybnego. Mieści się w nim lotnisko.

</doc>
<doc id="422668" url="https://pl.wikipedia.org/wiki?curid=422668" title="AEX">
AEX

AEX (skrót od Amsterdam Exchange Index) - indeks giełdowy spółek notowanych na giełdzie w Amsterdamie - Euronext Amsterdam.
Indeks został uruchomiony w 1983 roku pod nazwą European Option Exchange (ang. Europejska Giełda Opcji).
W jego skład wchodzi 25 największych spółek. Aktualizacja następuje co roku 1 marca.
Skład indeksu.
Stan z 2005 roku

</doc>
<doc id="422673" url="https://pl.wikipedia.org/wiki?curid=422673" title="Corrientes (miasto)">
Corrientes (miasto)

Corrientes to miasto w północno-wschodniej Argentynie, ważny port nad Paraną, przy ujściu Paragwaju, stolica prowincji Corrientes. Około 328,7 tys. mieszkańców.
Miasto jest siedzibą klubów piłkarskich Boca Unidos, Deportivo Mandiyú i Huracán.

</doc>
<doc id="422680" url="https://pl.wikipedia.org/wiki?curid=422680" title="High color">
High color

High color – sposób wyświetlania przestrzeni barw na ekranie wyświetlacza o 15-bitowej lub 16-bitowej głębi kolorów. W tym trybie każdy kolor określany jest przez wartość 2-bajtową.
15-bitowa głębia kolorów, czyli po 5 bitów na każdą składową modelu RGB (czerwona, zielona i niebieska), umożliwia wyświetlenie 215, czyli 32.768 kolorów – wtedy 1 bit zostaje niewykorzystany.
16-bitowa głębia kolorów umożliwia wyświetlenie 216, czyli 65.536 kolorów, następująco zakodowanych w przestrzeni RGB:

</doc>
<doc id="422683" url="https://pl.wikipedia.org/wiki?curid=422683" title="Himachal Pradesh">
Himachal Pradesh

Himachal Pradesh (hindi हिमाचल प्रदेश, trb.: "Himaćal Pradeś", trl.: "Himācal Pradeś"; ang. "Himachal Pradesh") – górzysty stan w północno-zachodnich Indiach. Sąsiadujący z Tybetem na wschodzie, Dżammu i Kaszmirem na północy i na północnym zachodzie, z Pendżabem na południowym zachodzie, ze stanami Hariana i Uttar Pradesh na południu i Uttarakhand na południowym wschodzie.
Stolicą stanu jest Shimla inne główne miasta to: Dharamsala, Kangra, Mandi, Kullu, Chamba, Dalhousie i Manali. 
Głównymi rzekami na terenie stanu są Satledź i Beas. Most na rzece Satledź w Kandraur jest jednym z najwyżej położonych w Azji.
Podział administracyjny.
Stan Himachal Pradesh nie dzieli się na dywizje, lecz bezpośrednio na dystrykty. Łącznie w tym stanie znajduje się 12 dystryktów:

</doc>
<doc id="422687" url="https://pl.wikipedia.org/wiki?curid=422687" title="Mikołaj Rusin">
Mikołaj Rusin

Mikołaj Rusin (? – † ok. 1375) – drugi biskup przemyski, sufragan gnieźnieński. Dominikanin, przeor dominikańskiego klasztoru w Sandomierzu. Został prekonizowany biskupem przemyskim w dniu 18 stycznia 1353, rządów w diecezji przemyskiej jednak nie objął. Początkowo rezydował na dworze papieskim w Awinionie, a następnie w latach 1357–1365 pełnił funkcję biskupa sufragana gnieźnieńskiego. Był także opatem w Trzemesznie.

</doc>
<doc id="422689" url="https://pl.wikipedia.org/wiki?curid=422689" title="Amerykańska Agencja Kosmiczna">
Amerykańska Agencja Kosmiczna



</doc>
<doc id="422691" url="https://pl.wikipedia.org/wiki?curid=422691" title="Grota Narodzenia">
Grota Narodzenia

Grota Narodzenia – według przekazów chrześcijańskich miejsce, w którym narodził się Jezus Chrystus. Obecnie Grota Narodzenia znajduje się w krypcie pod ołtarzem Bazyliki Narodzenia Pańskiego w Betlejem, wybudowanej w r. 326 z polecenia św. Heleny, matki cesarza Konstantyna Wielkiego. W roku 135 z rozkazu cesarza Hadriana w miejscu Groty zasadzono gaj, w którym czczono Adonisa–Tammuza.
Do krypty można dostać się schodami umieszczonymi po obu stronach ołtarza bazyliki, a także z franciszkańskiego kościoła św. Katarzyny. Ma ona kształt prostokąta o wymiarach: 12,3 m długości, 3,5 m szerokości i 3 m wysokości. W centrum groty znajduje się ołtarz prawosławny, pod którym umieszczona jest czternastoramienna srebrna gwiazda z łacińskim napisem: "Hic de Virgine Maria Jesus Christus natus est. 1717" ("Tu z Maryi Dziewicy narodził się Jezus Chrystus. 1717"). Obok prawosławnego ołtarza narodzenia znajduje się ołtarz katolicki, miejsce symbolicznego żłóbka, a naprzeciwko ołtarz poświęcony Pokłonowi Mędrców ze Wschodu. W okolicach Groty Narodzenia znajdują się groty m.in. św. Hieronima, św. Józefa, św. Euzebiusza z Cremony, do których można dojść z kościoła św. Katarzyny albo bezpośrednio z Groty Narodzenia, jednak drzwi otwierane są tylko podczas procesji franciszkanów, odbywającej się każdego dnia w południe. 

</doc>
<doc id="422693" url="https://pl.wikipedia.org/wiki?curid=422693" title="Japońska Agencja Kosmiczna">
Japońska Agencja Kosmiczna



</doc>
<doc id="422695" url="https://pl.wikipedia.org/wiki?curid=422695" title="PSI 20">
PSI 20

PSI 20 (skrót od "Portuguese Stock Index") – indeks giełdowy portugalskich spółek notowanych na giełdzie Euronext Lisbon.
W jego skład wchodzi 20 największych spółek notowanych na głównym rynku.
31 grudnia 1992 roku wartość indeksu ustalono na 3000 punktów.

</doc>
<doc id="422701" url="https://pl.wikipedia.org/wiki?curid=422701" title="Nagroda Abela">
Nagroda Abela

Nagroda Abela (Nagroda Abla) – nagroda przyznawana w dziedzinie matematyki przez króla Norwegii. Pod wieloma względami stanowi matematyczny odpowiednik Nagrody Nobla.
Fundacja.
Nagroda Abela została ustanowiona przez norweski rząd w 2002 roku, w dwusetną rocznicę urodzin matematyka Nielsa Henrika Abela. 23 listopada 2001 roku premier Norwegii, Jens Stoltenberg, ogłosił na Uniwersytecie w Oslo, że rząd przeznaczył 200 milionów koron norweskich (około 25 milionów dolarów) na Fundację Abela, mającą wypłacać nagrody. Wartość Nagrody Abela wynosi obecnie 980 000 dolarów.
Nagroda Abela a Medal Fieldsa.
Nagroda Abela w zamyśle ma niwelować braki Medalu Fieldsa – jak dotąd najbardziej prestiżowej nagrody matematycznej – które nie pozwalają mu stać się pełnym odpowiednikiem Nagrody Nobla, a mianowicie:
Laureaci.
Kandydatury do Nagrody Abela może zgłosić praktycznie każdy, nie można jednak zgłosić się samemu. Laureatów wybiera pięcioosobowy komitet powoływany na okres dwuletni przez Norweską Akademię Nauk w porozumieniu z Międzynarodową Unią Matematyczną (IMU). Nazwisko laureata ogłaszane jest corocznie na przełomie marca i kwietnia. Możliwe jest przyznanie nagrody więcej niż jednej osobie, jednak tylko wtedy, gdy prowadziły one badania w tej samej dziedzinie.

</doc>
<doc id="422703" url="https://pl.wikipedia.org/wiki?curid=422703" title="V symfonia Beethovena">
V symfonia Beethovena

V symfonia c-moll op. 67 Ludwiga van Beethovena należy do najsłynniejszych i najczęściej wykonywanych utworów muzyki poważnej. Powstała w latach 1804-1808.
Utwór składa się z czterech części, przy czym Finał następuje "attacca", tj. bez przerwy po części III. Pierwsze wykonanie miało miejsce w 1808 r.; w krótkim czasie symfonia zdobyła niesłabnącą do dziś popularność. E.T.A. Hoffmann określił ją mianem „jednego z najważniejszych dzieł epoki”. Rozpoczyna ją charakterystyczny, czteronutowy (krótka-krótka-krótka-długa) motyw:
Muzyczna wymowa dzieła może być interpretowana w kontekście głuchoty Beethovena, której początki przypadają na 1798 r.
Symfonia, przede wszystkim otwierający ją motyw, jest powszechnie znana i często występuje w kulturze popularnej, bywa m.in. wykorzystywana jako dźwięk dzwonka w telefonach komórkowych czy podkład muzyczny w reklamach.
Historia powstania.
Pierwsze szkice Beethovena do V symfonii, której powstanie wiąże się z zamówieniem dokonanym przez śląskiego arystokratę Franza von Oppensdorfa, pochodzą z lat 1803 i 1804, z okresu pomiędzy ukończeniem III symfonii i początkiem prac nad IV symfonią (ukończoną na jesieni 1806). Końcowe prace nad utworem to 1807 i początek 1808, w którym ostateczny kształt przybrała także VI symfonia. W czerwcu 1808 kompozytor, licząc na wyższą zapłatę, zaproponował utwór wydawnictwu Breitkopf &amp; Härtel. Ostatecznie V symfonia została wydana w 1809, z dedykacją dla hrabiego A. K. Razumowskiego (któremu później kompozytor poświęci trzy kwartety smyczkowe op. 59) oraz dla księcia Lobkowitza. O przemyśleniach Beethovena stojących za jej powstaniem niewiele można powiedzieć, gdyż nie potwierdzono żadnych wypowiedzi samego kompozytora na ten temat.
„Symfonia losu”.
W krajach anglojęzycznych dzieło znane jest pod nazwą „Symfonia losu” (ang. "Fate Symphony"). Przydomek ten ma swoje źródło w anegdocie, którą przekazał pierwszy biograf i sekretarz Beethovena z późniejszych lat jego życia, Anton Schindler: Beethoven na pytanie, jak interpretować słynny czteronutowy motyw otwierający V symfonię i przewijający się przez wszystkie jej części, miał rzekomo odpowiedzieć: "So pocht das Schicksal an die Pforte" (niem.: „Tak oto Los puka do drzwi”). Motyw ten zwany jest z tego powodu „motywem losu” (współcześnie uważa się, że anegdota ta jest prawdopodobnie apokryfem, jeśli wziąć pod uwagę mierną wiarygodność Schindlera).
Nawet jeśli należy wątpić w prawdziwość powyższej anegdoty, taka „heroiczna” interpretacja dzieła jest żywo obecna w tradycji; V symfonię, z jej groźnym, dramatycznym początkiem oraz ekstatycznym, triumfalnym finałem, często przedstawia się jako obraz zwycięskich zmagań człowieka z nieubłaganym losem (osobistym dramatem Beethovena była postępująca już od około 10 lat stopniowa utrata słuchu; o związanych z nią dramatycznych przeżyciach pisał w tzw. "Testamencie heiligenstadzkim" z 1802 r.). Nie wolno jednak zapominać, że Beethoven, z bardzo nielicznymi wyjątkami, unikał nadawania tak liniowych programów swoim kompozycjom, preferując subiektywne interpretacje. Konieczna jest więc wielka ostrożność przy przypisywaniu jego dziełom pozamuzycznych znaczeń.
Forma.
Utwór ma standardowy czteroczęściowy układ, lecz finał następuje "attacca", czyli bez żadnej przerwy po poprzedzającej części.
Część I. Allegro con brio.
Wśród dyrygentów trwa spór, jak wykonywać pierwsze cztery takty dzieła, zawierające słynny czteronutowy „motyw losu”. Niektórzy preferują w tym miejscu ścisłe tempo "Allegro"; inni podkreślają ciężkość motywu przez wykonanie go w wolniejszym tempie; jeszcze inni wykonują motyw "molto ritardando", tj. zwalniając przy każdej czteronutowej frazie, co motywują obecnością fermaty nad czwartą nutą.
Część pierwsza utrzymana jest w klasycznej formie sonatowej, przejętej przez Beethovena po poprzednikach, Haydnie i Mozarcie: główne tematy, przedstawione na pierwszych kilku stronach, poddawane są wyszukanemu przetworzeniu z wielokrotnymi zmianami tonacji, po którym następuje powrót do sekcji początkowej, tzw. repryza. Utwór rozpoczyna się dwiema silnie dramatycznymi frazami "fortissimo", słynnym motywem, przykuwającym uwagę słuchacza. Po pierwszych czterech taktach Beethoven stosuje imitacje i sekwencje rozwijające temat, niezwykle zwięzłe i zachodzące wzajemnie na siebie z taką rytmiczną regularnością, że całość zdaje się tworzyć jedną zwartą, potoczystą melodię. Wkrótce potem, wyjątkowo krótki łącznik grany przez rogi prowadzi do drugiego tematu w tonacji Es-dur, paralelnej tonacji durowej. Ma on kontrastujący, bardziej liryczny charakter; grany jest "piano"; wciąż obecny jest tu główny czteronutowy motyw (w akompaniamencie smyczków). Także na początkowym motywie oparty jest epilog. Ekspozycja zostaje powtórzona. Po niej następuje przetworzenie, stosujące modulacje, sekwencje i imitacje, wykorzystującej też łącznik. W repryzie uwagę zwraca krótki solowy pasaż oboju w stylu quasi-improwizacji. Łącznik w repryzie zostaje przejęty przez fagot. Część kończy się masywną kodą.
Część II. Andante con moto.
Ujęta w swobodną formę wariacji, których temat wprowadzają unisono altówki i wiolonczele. 
Część III. Scherzo. Allegro.
Temat scherza intonują kontrabasy, a następnie przejmują skrzypce. Trio tej części należy do najoryginalniejszych utworów Beethovena.
Część IV. Allegro.
Finał następuje bezpośrednio po trzeciej części, attacca. Jest to jakby triumfalny marsz, w którym Beethoven wykorzystuje wszystkie dostępne mu środki orkiestralne (pierwszy raz używa puzonów).
Romantycy o "V symfonii".
Tak pisał o V symfonii romantyczny kompozytor niemiecki Robert Schumann: „Ilekroć się ją słyszy, działa na nas z niezmienną mocą, jak owe zjawiska przyrody, które ilekroć się powtarzają, napełniają nas zawsze lękiem i zdumieniem”.
Tak z kolei wypowiadał się o dziele inny słynny romantyk, Hector Berlioz: „W życiu artysty uderzenia pioruna następują po sobie niekiedy równie szybko, jak w owych wielkich burzach, kiedy chmury naładowane elektrycznym fluidem zdają się podawać sobie grom i dyszeć nawałnicą”.
Symbol zwycięstwa.
W czasie II wojny światowej Brytyjczycy i Amerykanie uczynili „motyw losu” symbolem zwycięstwa. Był to element szerszej kampanii związanej z literą „V”; „V”, pierwsza litera słowa „"victory"” ('zwycięstwo'), jest w kodzie Morse’a zapisywana jako 3 kropki i kreska: „. . . __”, trzy sygnały krótkie i jeden długi, a więc rytmiczny zapis „motywu losu”. Pierwsza audycja wykorzystująca początek V symfonii do celów wojennej propagandy Aliantów została nadana 27 czerwca 1941

</doc>
<doc id="422708" url="https://pl.wikipedia.org/wiki?curid=422708" title="Pochodna grupy">
Pochodna grupy



</doc>
<doc id="422709" url="https://pl.wikipedia.org/wiki?curid=422709" title="Klasy bonitacyjne">
Klasy bonitacyjne



</doc>
<doc id="422710" url="https://pl.wikipedia.org/wiki?curid=422710" title="Komutant">
Komutant

Komutant – szczególna podgrupa danej grupy pomocna przy badaniu jej przemienności.
Definicja.
Niech formula_1 będzie grupą, zaś formula_2 dowolnymi jej podzbiorami. Komutantem formula_3 zbiorów formula_4 i formula_5 nazywa się podgrupę generowaną przez wszystkie komutatory formula_6 gdzie formula_7 i formula_8
Komutantem lub pochodną grupy formula_1 nazywa się komutant formula_10 oznaczany też formula_11 lub formula_12 Indukcyjnie definiuje się także "n"-tą "pochodną" grupy formula_1 jako: formula_14 definiuje się również formula_15
Abelianizacja.
Grupę ilorazową formula_21 oznaczaną formula_22 bądź formula_23 nazywa się abelianizacją bądź "uprzemiennieniem" grupy formula_24 Abelianizacja grupy, jak sama nazwa wskazuje, jest grupą abelową. Jest to największa grupa abelowa będąca obrazem formula_24 Co więcej, grupa ilorazowa formula_26 jest abelowa wtedy i tylko wtedy, gdy formula_27 zawiera formula_28 „Wysoce nieprzemienne” grupy, czyli takie, których abelianizacje są grupami trywialnymi nazywane są "grupami doskonałymi".

</doc>
<doc id="422711" url="https://pl.wikipedia.org/wiki?curid=422711" title="Dżammu i Kaszmir (stan)">
Dżammu i Kaszmir (stan)

Dżammu i Kaszmir (hindi जम्मू और कश्मीर, trb.: "Dźammu aur Kaśmir", trl.: "Jammū aur Kaśmīr"; kaszmirski جۄم تٕ کٔشېر trl.: "Jammū te Kaśmīr"; urdu مقبوضہ کشمیر trl.: "Jammū wa Kaśmīr"; ang. "Jammu and Kashmir") – stan w Indiach, funkcjonujący w latach 1954-2019. Większość jego terytorium zajmowały Himalaje. Stan Dżammu i Kaszmir sąsiadował z Himachal Pradesh na południu, z Pakistanem na zachodzie, z Chinami na wschodzie i północy.
W obrębie stanu można było wyróżnić:
Śrinagar był stolicą letnią stanu, a Dżammu zimową. Obszar stanu był znany ze swojego pięknego krajobrazu i przyrody. Była to także jedyna część Indii, gdzie muzułmanie stanowili większość, inne wyznawane religie to hinduizm, buddyzm i sikhizm.
Dżammu i Kaszmir leżał na terenie, który jest przedmiotem sporu pomiędzy Pakistanem, Chinami a Indiami. Indie traktują cały region jako swoje terytorium, pomimo że kontrolują jedynie jego połowę. Jedna trzecia obszaru należy do Pakistanu, a suchy region na wschodzie, do którego pretensje roszczą sobie Indie, tak samo jak zresztą do części pakistańskiej, należy do Chin. Na terenie tym ciągle dochodzi do niepokojów spowodowanych działalnością terrorystyczną (głównie muzułmanów chcących przyłączenia całego regionu do Pakistanu).
Po wyborach parlamentarnych, w sierpniu 2019 r. rząd Indii, realizując obietnice wyborcze, zmienił art. 370 konstytucji i zniósł funkcjonującą od 1947 r. autonomię regionu oraz odciął region od świata, zamykając jego granicę i blokując łącza telekomunikacyjne. W odpowiedzi Pakistan zerwał stosunki handlowe i zapowiedział reakcję militarną. 31 października 2019 stan został zlikwidowany, a w jego miejsce utworzono dwa terytoria związkowe: Dżammu i Kaszmir oraz Ladakh.
Etymologia.
Dżammu i Kaszmir nazwano od dwóch regionów, które obejmował – regionu Dżammu i doliny Kaszmiru. Region Dżammu został nazwany na cześć tytułowego miasta, którego nazwa z kolei pochodzi od jego założyciela, Radży Jambu Lochana, który, jak się uważa, rządził tym obszarem w IX wieku. Słowo "Kaszmir" pochodzi ze starożytnego języka sanskrytu i było określane jako káśmīra, inna niepewna etymologia wywodzi się od imienia mędrca hinduskiego: Kaśjapay.
Rząd Pakistanu i źródła pakistańskie odnoszą się do Dżammu i Kaszmiru jako części „Kaszmiru okupowanej przez Indie” („IOK” – „Indian-occupied Kashmir"). Rząd Indii i źródła indyjskie z kolei nazywają terytorium pod kontrolą Pakistanu „okupowanym przez Pakistan Kaszmirem” („POK” – „Pakistan-occupied Kashmir"). Określenia „Kaszmir administrowany przez Indie” i „Kaszmir administrowany przez Pakistan” są często używane przez neutralne źródła.
Historia.
Najwcześniejsze stanowiska neolityczne na równinach zalewowych w dolinie Kaszmiru są datowane na ok. 3000 p.n.e. Najważniejsze z tych miejsc to osady w Burzahom.
Sułtanat Kaszmiru (1346–1580).
Dynastia Lohara (1003–1320 n.e.), której rządy charakteryzowały się opresyjnymi podatkami, korupcją, walkami wewnętrznymi i wzrostem władzy feudów ("Damaras"), utorowały drogę zagranicznym najazdom na Kaszmir. Suhadeva, ostatni król dynastii Lohara, uciekł z Kaszmiru po tym, jak Zulju, wódz turecko-mongolski, przeprowadził dziki atak na Kaszmir. Rinchana, tybetański uchodźca buddyjski przejął władzę po Zulju. Nawrócenie Rinchany na islam jest częścią folkloru kaszmirskiego. Został przekonany przez ministra Shah Mira do zaakceptowania islamu, prawdopodobnie z pobudek politycznych. Islam przeniknął z krajów spoza Kaszmiru pomimo braku poparcia Hindusów, którzy stanowili większość. Zamach stanu przeprowadzony przez Shah Mira i obalenie Rinchany zapewnił muzułmańskie rządy i początek nowej dynastii w Kaszmirze.
W XIV wieku islam stopniowo stawał się dominującą religią w Kaszmirze. Wraz z upadkiem Kaszmiru, najważniejszego centrum twórczości literackiej w sanskrycie, literatura sanskrytu tam zniknęła. Sułtani w latach 1354–1470 n.e. tolerowali inne religie, z wyjątkiem sułtana Sikandara (1389–1413 n.e.). Sułtan Sikandar nałożył podatki na niemuzułmanów, wymusił konwersję na islam i zdobył tytuł "But-Shikan"za niszczyciel bożków. Sułtan Zain-ul-Abidin (ok. 1420–1470 n.e.) zaprosił artystów i rzemieślników z Azji Środkowej i Persji do szkolenia lokalnych artystów w Kaszmirze. Pod jego rządami rozwijała się sztuka rzeźbienia w drewnie, papier mâché i tkania dywanów. Przez krótki okres w 1470 r. miasta Dżammu, Puńćh (dawniej jako Poonch) i Rajauri, które oddały hołd Kaszmirowi, zbuntowały się przeciwko sułtanowi. Zostały jednak pokonane. W połowie XVI wieku wpływy Braminów spadły, gdy muzułmańscy misjonarze wyemigrowali do Kaszmiru z Azji Środkowej i Persji, a perski zastąpił sanskryt jako język szlachty.
Generał Mogołów Mirza Muhammad Haidar Dughlat, członek rodziny rządzącej w Kaszgarze, zaatakował Kaszmir w ok. 1540 n.e. w imieniu cesarza Humajuna. Prześladowania szyitów, szafichów i sufich doprowadziły do powstania, które obaliło panowanie Dughlata w Kaszmirze.
Mogołowie (1580–1750).
Kaszmir nie został bezpośrednio podbity przez Mogołów do czasu panowania Akbara Wielkiego, który odwiedził dolinę w 1589 roku. Akbar podbił Kaszmir przez oszustwo – porywając króla podczas negocjacji. Później przyłączył Kaszmir do swojej afgańskiej prowincji Kabul Subah, ale Szahdżahan wyodrębnił go jako odrębną subah (imperialną prowincję najwyższego poziomu) z siedzibą w Śrinagarze. W czasach kolejnych cesarzy Mogołów powstało wiele słynnych ogrodów, meczetów i pałaców. Nietolerancja religijna i dyskryminujące opodatkowanie pojawiło się ponownie, gdy cesarz Aurangzeb wstąpił na tron w 1658 roku. Po jego śmierci wpływ imperium Mogołów spadł.
W 1700 r. sługa zamożnego kupca z Kaszmiru przywiózł "do doliny Mo-i Muqqadas" (włosy Proroka), relikwie Mahometa. Relikwia mieściła się w Sanktuarium Hazratbal nad brzegiem jeziora Dal. Atak Afszarydów na Indie w 1738 roku dodatkowo osłabiła kontrolę Mogołów nad Kaszmirem.
Panowanie Sikhów (1820–1846).
Po czterech wiekach rządów muzułmańskich Mogołów, Kaszmir padł przed armią Sikhów za czasów Ranjita Singha z Pendżabu. Ponieważ Kaszmirczycy ucierpieli pod rządami Afgańczyków, początkowo byli przychylni nowym władcom Sikhów. Jednakże gubernatorzy sikhów okazali się trudnymi przywódcami, a rządy sikhijskie były ogólnie uważane za opresyjne. Sikhowie uchwalili szereg praw antymuzułmańskich, które obejmowały wydawanie wyroków śmierci za ubój krów, zamknięcie Wielkiego Meczetu (Dźama Masdźid) w Śrinagarze i zakazanie Adhanu czyli publicznego muzułmańskiego wezwania do modlitwy. Kaszmir zaczął też przyciągać europejskich gości, z których kilku pisało o skrajnej nędzy wśród chłopstwa i wysokich podatkach. Wysokie podatki, według niektórych współczesnych relacji, wyludniły duże połacie wsi, umożliwiając uprawę tylko jednej szesnastej ziemi uprawnej. Jednak po klęsce głodu w 1832 r. Sikhowie obniżyli podatek od gruntów do połowy produkcji ziemi, a także zaczęli oferować rolnikom nieoprocentowane pożyczki; Kaszmir stał się drugim co do wielkości źródłem dochodów imperium Sikhów. W tym czasie kaszmirskie szale stały się znany na całym świecie, przyciągając wielu kupujących, zwłaszcza na zachodzie.
Wcześniej, w 1780 r. królestwo Dżammu (na południe od doliny Kaszmiru) zostało zdobyte przez Sikhów. Gulab Singh wsławił się w późniejszych kampaniach, zwłaszcza w aneksji doliny Kaszmiru, a ze względu na swoje usługi został mianowany gubernatorem Dżammu w 1820 r. Z pomocą swojego oficera, Zorawara Singha, Gulab Singh wkrótce zdobył dla Sikhów ziemie Ladakhu i Baltistanu odpowiednio na wschodzie i północnym wschodzie Dżammu.
Książęcy Kaszmir i Dżammu (1846–1947).
W 1845 r. Wybuchła I wojna Brytyjczyków z Sikhami, a Gulab Singh starał się trzymać z daleka do bitwy o Sobraon (1846 r.), kiedy to pojawił się jako przydatny mediator i zaufany doradca Sir Henry’ego Lawrence'a. Wkrótce po śmierci Gulaba Singha w 1857 r. jego syn, Ranbir Singh, dodał do królestwa księstwa Hunza, Gilgit i Nagar. Kraj łączył różne regiony, religie i grupy etniczne: na wschodzie Ladakh był etnicznie i kulturowo bliski Tybetowi, a jego mieszkańcy praktykowali buddyzm; na południu Dżammu miało mieszaną populację hinduistów, muzułmanów i sikhów; w gęsto zaludnionej środkowej dolinie Kaszmiru ludność była w przeważającej mierze sunnicka, jednak była też niewielka, ale wpływowa mniejszość hinduska, bramini kaszmirscy lub pandity; na północnym wschodzie słabo zaludniony Baltistan miał populację etnicznie związaną z Ladakhem, ale praktykującą "szyicki" islam; na północy, również słabo zaludnionej, region Gilgit był obszarem różnorodnych, głównie "szyickich" grup.
Mieszkańcy regionu byli uciskani pod rządami hinduistów, co przejawiało się w postaci wysokich podatków, nieodpłatnej pracy przymusowej i dyskryminujących przepisów. Wielu muzułmanów z Kaszmiru wyemigrowało do Pendżabu z powodu głodu i polityki władców Dogra. Muzułmańskie chłopstwo było ogromne, zubożałe i rządzone przez elity hinduskie. Muzułmańskim chłopom brakowało edukacji, świadomości praw i chronicznie zadłużali się w stosunku do właścicieli ziemskich i lichwiarzy; nie organizowali się politycznie aż do lat 30. XX wieku.
1947.
Prawnuk Gulaba Singha, Hari Singh, który wstąpił na tron Kaszmiru w 1925 r., był panującym monarchą w 1947 r., czyli pod koniec brytyjskiego panowania na subkontynencie i w czasie późniejszego podziału Brytyjskiego Raju na nowo niepodległą Unię Indii i Dominium Pakistanu. W regionie Puńćh rozpoczęła się wówczas wewnętrzna rewolta przeciwko wysokim podatkom nałożonym przez maharadżę. W sierpniu siły Maharadży ostrzelały demonstracje na rzecz przyłączenia Kaszmiru do Pakistanu, spaliły całe wioski i dokonały masakry chłopów. Rebelianci Puńćh ogłosili 24 października niezależny rząd Kaszmiru „Azad”.
Władców państw książęcych zachęcano do przyłączenia swoich państw do Indii lub Pakistanu, biorąc pod uwagę takie czynniki, jak bliskość geograficzna i życzenia ich narodu. W 1947 r. ludność Kaszmiru składała się w ok. 77% z muzułmanów i 20% z hindusów. Aby odłożyć podjęcie decyzji, maharadża podpisał umowę z Pakistanem, która zapewniła ciągłość handlu, podróży, komunikacji i podobnych usług między nimi. Takie porozumienie było dyskutowane z Indiami. Po wielkich zamieszkach w Dżammu w październiku 1947 r. Pasztuni z Północno-Zachodniej Prowincji Przygranicznej Pakistanu, zwerbowani przez rebeliantów z Puńćh, zaatakowali Kaszmir; rzekomo byli okrutni wobec innych muzułmanów w Puńćh i Dżammu. Po drodze plemiona zajely się grabieżami. Celem kampanii partyzanckiej było przestraszenie Hari Singha i skłonienia go do poddania się. Zamiast tego maharadża zwrócił się do rządu Indii po pomoc, a gubernator generalny Lord Mountbatten zgodził się pod warunkiem przystąpienia władcy do Indii. Gdy maharadża podpisał deklarację przystąpienia, indyjscy żołnierze wkroczyli do Kaszmiru i wyparli sponsorowane przez Pakistańczyków nieregularne oddziały z części państwa. Indie zaakceptowały przystąpienie, uznając je za tymczasowe aż do czasu, gdy będzie można ustalić wolę ludu. Przywódca Kaszmiru, szejk Abdullah, zatwierdził przystąpienie jako doraźne, o czym ostatecznie zdecydują obywatele państwa. Maharadża mianował go szefem administracji kryzysowej. Rząd Pakistanu natychmiast zakwestionował przystąpienie, sugerując, że było to oszustwo i maharadża działał pod przymusem, i że nie miał prawa podpisać umowy z Indiami, gdy umowa z Pakistanem nadal obowiązywała.
1947-2019.
"główny artykuł: Spór o Kaszmir"
W tym okresie Dżammu i Kaszmir był stanem obdarzonym specjalnym statusem – większość ustaw przyjmowanych przez indyjski parlament musiało być ratyfikowana, aby nabrać mocy prawnej w stanie, obywatele innych stanów nie mieli prawa nabywania nieruchomości w regionie oraz był to jedyny stan legalnie posiadający własną flagę.
Podział 2019.
W sierpniu 2019 r. rząd Indii uchylił specjalny status przyznany Dżammu i Kaszmirowi zgodnie z art. 370 konstytucji indyjskiej w 2019 r., a parlament Indii uchwalił ustawę o reorganizacji Dżammu i Kaszmiru, która zawierała postanowienia dotyczące likwidacji stanu i jego podzielenia na dwa terytoria związkowe – Dżammu i Kaszmir na zachodzie i Ladakh na wschodzie. Zmiany te weszły w życie 31 października 2019 r.
Podział administracyjny.
Stan Dżammu i Kaszmir dzielił się bezpośrednio na dystrykty. Łącznie w 2019 roku istniały 22 dystrykty:
Gospodarka.
Gospodarka stanu opierała się głównie na rolnictwie i pasterstwie. Stan był też znany z produkcji jedwabiu oraz eksportu drewna do wyrobu kijów do krykieta, zwanego "Kashmir Willow".

</doc>
<doc id="422714" url="https://pl.wikipedia.org/wiki?curid=422714" title="Ato Boldon">
Ato Boldon

Ato Jabari Boldon (ur. 30 grudnia 1973 w Port-of-Spain) – trynidadzko-tobagijski lekkoatleta.
Życiorys.
Syn Guya i Hope Boldonów, ma młodszego o 7 lat brata o imieniu Okera.
W 1988 r. opuścił Trynidad i wyjechał do Nowego Jorku, gdzie podczas gry w piłkę nożną odkrył go trener Joe Trupiano. Rok 1989 był jego pierwszym sezonem, wystartował na 100, 200 i 400 m. W 1990 przeprowadził się do San Jose w Kalifornii i przestał grać w piłkę nożną.
Po nieudanym starcie na igrzyskach olimpijskich w 1992 w Barcelonie zdobył dwa złote medale (w biegu na 100 metrów i biegu na 200 metrów) na mistrzostwach świata juniorów w 1992 w Seulu. W 1996 r. na igrzyskach olimpijskich w Atlancie zdobył brązowe medale w biegach na 100 m i 200 m, jednocześnie złamał granicę 10 s i 20 s na tych dystansach. W 1997 r. został mistrzem świata na 200 m. W 1998 r. pobił dwa rekordy: średnia jego wyników na koniec sezonu wyniosła poniżej 10 s i jako jedyny pobiegł 5 razy poniżej 10 s. W 1999 r. doznał kontuzji ścięgna. Na igrzyskach olimpijskich w 2000 w Sydney. zdobył srebro i brąz. W 2001 według rankingu IAAF zajmował 3 miejsce jako biegacz na 100 m. W 2002 uległ wypadkowi samochodowemu na Trynidadzie z winy pijanego kierowcy, który go wiózł.
W 2005 r. zakończył sportową karierę.

</doc>
<doc id="422718" url="https://pl.wikipedia.org/wiki?curid=422718" title="Plac Zgody w Paryżu">
Plac Zgody w Paryżu



</doc>
<doc id="422719" url="https://pl.wikipedia.org/wiki?curid=422719" title="Xasthur">
Xasthur

Xasthur – amerykański zespół muzyczny, którego początków należy szukać w 1995 roku w Alhambra w Kalifornii. 
Od początku do 2015 roku Xasthur był jednoosobowym projektem. Za muzykę, teksty oraz produkcję opowiadał wówczas Scott Conner (ur. 20 sierpnia 1973), nagrywający pod pseudonimem Malefic. Wczesne albumy Xasthur należą do ścisłego kanonu amerykańskiej fali black metalu końca lat 90. i wczesnych lat pierwszej dekady XXI w., zwłaszcza "Telepathic With the Deceased", często uznawane za najlepszy album z podgatunku "depresyjnego" black metalu w amerykańskim wydaniu.
W 2010 roku Conner postanowił radykalnie zmienić kierunek muzyczny, całkowicie porzucając black metal na rzecz folku. Obecnie Xasthur funkcjonuje jako trio oraz gra koncerty, co przed rokiem 2010 nigdy nie miało miejsca. 

</doc>
<doc id="422720" url="https://pl.wikipedia.org/wiki?curid=422720" title="Dianne Reeves">
Dianne Reeves

Dianne Reeves (ur. 23 października 1956 w Detroit) – amerykańska wokalistka jazzowa. Wraz z Dee Dee Bridgewater, Dianą Krall i Cassandrą Wilson uważana jest za jedną z najważniejszych postaci wśród wokalistek jazzowych. Laureatka NEA Jazz Masters Award 2018.
Nagrody Grammy.
Zdobywczyni czterech nagród Grammy w kategorii Najlepsza Wokalistka Jazzowa.
Jest jedyną w tej kategorii, która otrzymała je za trzy albumy z rzędu.

</doc>
<doc id="422721" url="https://pl.wikipedia.org/wiki?curid=422721" title="Assault">
Assault



</doc>
<doc id="422722" url="https://pl.wikipedia.org/wiki?curid=422722" title="Komunistyczna Partia Chile">
Komunistyczna Partia Chile

Komunistyczna Partia Chile (hiszp. "Partido Comunista de Chile") – partia polityczna w Chile, odwołująca się do idei komunizmu. Została założona w 1912 roku jako "Partido Obrero Socialista" (Socjalistyczna Partia Robotnicza) przez dziennikarza Luisa Emilio Recabarren.
Jednym z jej członków był Pablo Neruda.
W wyborach prezydenckich razem z Partią Humanistyczną wystawiła jako swojego kandydata Tomása Hirscha.
Jest członkiem lewicowej koalicji Juntos Podemos Más.
Historia.
Początek.
Komunistyczna Partia Chile ma swoje korzenie w Socjalistycznej Partii Robotniczej (POS), założonej w dniu 4 czerwca 1912 w mieście Iquique, w północnym Chile.
Socjalistyczna Partia Robotnicza na III Kongresie w Rancagua, 2 stycznia 1922, postanowiło dołączyć do Międzynarodówki Komunistycznej, przyjęto 21 warunków, oraz zmieniono nazwę na Komunistyczna Partia Chile. Jako jedna z nielicznych partii komunistycznych w świecie miała polityczną i organizacyjną ciągłość po wstąpieniu do Trzeciej Międzynarodówki.
W tym czasie kraj przeżywał głęboki kryzys, który był widoczny dla wszystkich. Nowo utworzona PCCh głosiła konieczność przejęcia władzy przez proletariat. Na podstawie władzy robotniczo-chłopskiej miał zostać w Chile ustanowiony socjalizm. Początkowo partia reprezentowała wyłącznie postulaty klasy robotniczej. Dopiero w późniejszych latach, skupiła się szerzej działalności. Na poziomie organicznym początkowo składała się głównie z działaczy "odziedziczonych" z POS. Po trzecim kongresie, który odbył się w 1924 roku, partia postanowiła tworzyć komórki partyjne.
W 1927 władzę w kraju przejął Carlos Ibanez del Campo, który rozpoczął polityczne prześladowanie ruchów opozycyjnych do swego rządu, wśród których była partia komunistyczna. W marcu tego roku reżim nakazał zamknięcie prasy partyjnej, a jej członkowie i liderzy zaczęli trafiać do więzień. W 1929 duża liczba działaczy partii komunistycznej trafiło na zesłanie na Wyspę Wielkanocną
Po 1930.
W 1931 globalny kryzys kapitalizmu miał duży wpływ na Chile. Ludzie zaczęli demonstrować i organizować strajki, aby zakończyć dyktaturę. Kiedy to zostało osiągnięte, PCCh wyszedł z ukrycia i zwołał krajową konferencje, na której odtworzył Komitet Centralny. PCCh podczas krótkotrwałego działania Republiki Socjalistycznej wezwała do utworzenia rad pracowniczych.
W 1933 partia komunistyczna, prowadziła politykę jedności chilijskiej klasy robotniczej z chłopstwem i klasą średnią do konfrontacji z rodzącym się faszyzmem. W tym samym roku powstał Front Ludowy. Do frontu przystąpiły związki zawodowe i partie socjalistyczne. Przyciągnęło to do partii szersze grono zwolenników. W 1938 władze w kraju objął Front Ludowym na czele z Pedro Aguirre Cerda jako prezydentem kraju. W roku 1941 nasilają się podziały wewnątrz frontu, szczególnie między komunistami i socjalistami. Kierownictwo frontu uznało, że większość społeczeństwa nie popiera drogi którą chcą iść komuniści.
Stanowisko PCCh wobec II wojny światowej było jednoznaczne, uznano, że wojna stała się demokratyczną, anty-faszystowską wojną. Partia promowała jedność i mobilizację Chilijczyków przeciw III Rzeszy. W ten sposób partia komunistyczna w 1942 roku wspiera razem z socjalistami, radykałami i liberałami kandydaturę Juana Antonio Ríos na urząd prezydenta.
W kampanii prezydenckiej 1946 roku PCCh szukała kandydata, który będzie promować anty-oligarchiczną transformację. Komuniści decydują się wspierać Gonzalez Videla kandydata Partii Radykalnej. Po wyborczym zwycięstwie komuniści po raz pierwszy wchodzą do rządu, PCCh uzyskało trzech ministrów. Widząc, że PCCh zyskuje dużą popularność i kontroluje wiele związków zawodowych, USA naciska na Gonzalez Videla w celu wyłączenia komunistów z rządu. Następnie powołano ustawę zakazującą działalności partii komunistycznej, wielu działaczy partii trafiło do więzień i obozów koncentracyjnych.
Po II wojnie światowej.
Partia po represjach skierowanych w ruch robotniczy i demokratyczny, skupia się na walce z dyktaturą. Partia popierała Salvadora Allende w wyborach prezydenckich w 1952. Komuniści wspólnie z Partią Socjalistyczną utworzyli „Front Wyzwolenia Narodowego”. W 1958 dochodzi do demokratyzacji kraju, przywrócenia prawa działalności PCCh. W wyborach w tym roku, FRAP wystawia kandydaturę Salvadora Allende na urząd prezydenta, wybory wygrał jednak Jorge Alessandri, kandydat prawicy.
Triumf Salvadora Allende w wyborach prezydenckich we wrześniu 1970 był politycznym ucieleśnieniem PCCh. Po raz pierwszy była lewicowa koalicja faktycznie rządziła krajem, ale nie miała władzy całkowitej. Rozpoczęto nacjonalizacje podstawowych zasobów (miedź, węgiel, sól, żelazo). Opozycja (Chrześcijańscy Demokraci i Partia Narodowa) połączyły siły tworząc Konfederację Demokracji (CODE), co zwiększyło podział kraju.
W dniu 11 września 1973 siły zbrojne przejęły władzę w wyniku zamachu stanu, zdelegalizowano partie polityczne. PCCh ponownie rozpoczęło działalność w podziemiu. Po obaleniu Salvadora Allende i okresie dyktatorskich rządów Augusto Pinocheta, wielu członków partii zostaje uwięzionych, zamordowanych lub zmuszonych do ucieczki z kraju. Zdecydowana większość członków partii udała się na wygnanie do krajów Europy Wschodniej i na Kubę.
Po upadku wojskowej junty, partia przystąpiła do różnych demokratycznych koalicji, obecnie uczestniczy w Juntos Podemos Más.

</doc>
<doc id="422724" url="https://pl.wikipedia.org/wiki?curid=422724" title="Lektor (posługa kościelna)">
Lektor (posługa kościelna)

Lektor – chrześcijanin ustanowiony do czytania słowa Bożego w zgromadzeniu liturgicznym.
Niekiedy, zważywszy na okoliczności, dopuszcza się możliwość sprawowania tych czynności podczas liturgii przez inne osoby świeckie, niebędące ustanowionymi przez władzę kościelną. Wówczas lektorom powierza się troskę o prawidłowe przygotowanie tych osób.
Kościół rzymskokatolicki.
Historia.
Pierwsze informacje o zinstytucjonalizowanym lektoracie pochodzą z pierwszych wieków chrześcijaństwa. Już w 251 roku papież Korneliusz wymienia istniejące w Kościele Rzymskim grupy duchownych, wśród których są także lektorzy. Istnienie tego urzędu w starożytności potwierdzają Tertulian i św. Cyprian.
W pierwszych wiekach lektorat był stopniem wejściowym do stanu duchownego, od piątego stulecia wprowadzenie do duchowieństwa następowało z przyjęciem tonsury.
Początkowo lektorzy zdobywali stosowną wiedzę oraz umiejętności przez praktykę, ale już w 527 roku hiszpański synod w Toledo polecił, żeby lektorów uczyć i wychowywać w domu biskupa. Z czasem zadanie kształcenia młodych duchownych przeszło na proboszczów, co dało początek szkołom parafialnym.
W Kościele obrządku łacińskiego lektorat określano dawniej (podobnie jak ostiariat, egzorcystat i akolitat) terminem "święcenia niższe". 15 sierpnia 1972 r. papież Paweł VI w dekrecie "Ministeria Quaedam" zarządził, że „święcenia, które dotychczas nazywały się niższymi, mają być odtąd nazywane posługami”. Papież zalecił też, by Stolica Apostolska wydała zreformowany obrzęd ustanowienia lektora i akolity. Od 2021 roku (decyzją papieża Franciszka) posługę lektora mogą pełnić również odpowiednio przygotowane kobiety.
W Kościołach Wschodnich ustanowienie do posługi lektoratu nazywane jest chirotesją.
Z założenia posługa lektora udzielana jest dożywotnio. Ustanowiony lektor może zostać pozbawiony właściwych sobie uprawnień liturgicznych, a następnie przywrócony do wykonywania posługi, jednakże obrzędu ustanowienia w takiej sytuacji nie powtarza się. W przypadku alumna polskiego seminarium duchownego, wykonywanie uprawnień właściwych lektorowi ulega zawieszeniu z chwilą przerwania przez niego studiów seminaryjnych, o ile ordynariusz nie postanowi inaczej.
Lektor ustanowiony.
Ustanowienie w posłudze lektora.
Kandydat na lektora musi mieć odpowiednie przygotowanie. Posługę lektoratu udziela biskup lub przełożony zgromadzenia zakonnego, odmawiając nad kandydatem stosowną modlitwę z Pontyfikału Rzymskiego i wręczając kandydatowi księgę Pisma Świętego. Grupy, w których stale sprawuje się Mszę świętą według Mszału Piusa V (np. Bractwo świętego Piotra) nadal praktykują udzielanie lektoratu według starego Pontyfikału Rzymskiego z czasów reformy potrydenckiej.
Kanon 1035 Kodeksu Prawa Kanonicznego wymaga, by kandydat do święceń diakonatu przez co najmniej pół roku pełnił posługę lektora i akolity. Stąd też, udzielenie posługi lektoratu jest stałym elementem formacji alumnów III roku studiów seminaryjnych, a także kandydatów do diakonatu stałego.
Zadania lektora w liturgii.
Lektor odczytuje lekcje z Pisma Świętego (z wyjątkiem Ewangelii); może przy braku diakona czy kantora zapowiadać wezwania modlitwy powszechnej, a także wykonać psalm responsoryjny. W czasie procesji na wejście, gdy nie ma diakona, może także wnieść księgę Ewangelii (Ewangeliarz).
Poza mszą świętą może, w imieniu Kościoła: przewodniczyć nabożeństwom (np. różaniec, gorzkie żale, majowe, czerwcowe, itp.), błogosławić pokarmy w Wielką Sobotę i maszyny rolnicze, oraz (jeśli tak ustanowi biskup diecezjalny) dokonać chrześcijańskiego pogrzebu (stacja w domu zmarłego i na cmentarzu).
Strojem liturgicznym ustanowionego lektora jest alba (gdy jej krój tego wymaga, przepasana na biodrach cingulum – sznurem i uzupełniona przez humerał, który zasłania strój wokół szyi).
Zadania lektora poza liturgią.
Poza liturgią ustanowiony lektor przygotowuje inne osoby świeckie do publicznego czytania słowa Bożego. Jest także wezwany do zaangażowania się przynajmniej w części z poniższych aspektów działalności chrześcijańskiej:
Lektor promowany (ministrant słowa Bożego).
Gdy brak jest ustanowionego lektora, słowo Boże w liturgii odczytuje kapłan, bądź powierza się je odpowiednio przygotowanym ministrantom. Jak czytamy w pkt 10 "Instrukcji Episkopatu Polski w sprawie udzielania posługi lektora i akolity świeckim mężczyznom" z dnia 2 X 2007 r., „Należy odróżnić praktykę błogosławienia młodych chłopców do czytania słowa Bożego
od posługi lektora. Nie otrzymują oni posługi lektoratu, lecz błogosławieństwo do spełnienia funkcji czytania słowa Bożego podczas liturgii.”
Kurs lektorski dla ministrantów jest organizowany w Polsce przez diecezjalnych i dekanalnych duszpasterzy służby liturgicznej, i trwa zazwyczaj około roku. Obejmuje wykłady z podstaw liturgiki, biblistyki i teologii, a także warsztaty z fonetyki i śpiewu. Kończy się udzieleniem przez kapłana błogosławieństwa do pełnienia funkcji lektora, odczytanego z Agendy liturgicznej oraz wręczeniem księgi Pisma Świętego – nie zawsze się to stosuje ze względów materialnych.
Podobny kurs może (a nawet jest to wskazane, gdy funkcja lektora jest jej powierzona na dłuższy czas) odbyć także kobieta.
Biskupi, mając prawo zaadaptowania szat liturgicznych do lokalnych potrzeb, w niektórych diecezjach w Polsce wyrazili zgodę, by ustanowieni lektorzy, niebędący alumnami seminarium, jak i pobłogosławieni do funkcji lektora ministranci, nosili na albie tzw. krzyż lektorski.
Lektor jako funkcja w liturgii.
Lektorem można nazywać każdego z wiernych, który wykonuje podczas Mszy świętej funkcje przewidziane dla lektora. Prawo Kościelne dopuszcza, by w razie potrzeby, czytania mszalne wykonywali także wierni, którzy nie zostali ustanowieni lektorami, ani nie ukończyli Kursu Lektorskiego. Nie wymaga się od nich używania szat liturgicznych.
Kościoły prawosławne oraz Katolickie Kościoły wschodnie.
Lektorat to pierwszy z grupy niższych stopni kościelnych w Cerkwi. Do pełnienia funkcji lektorzy powoływani są przez biskupa poprzez chirotesję (odpowiednik rzymskokatolickiego ustanowienia do posługi).
„Lektor otrzymuje podraśnik i sticharion, a w trakcie uroczystości nakładany jest na niego mały felon, w którym czyta wybrany tekst z Listów Apostolskich. Potwierdza to jego znajomość pisma, języka liturgicznego i ilustruje posługę lektoratu.”
Po postrzyżynach lektorskich można nosić podraśnik (sutannę). Lektor otrzymuje błogosławieństwo dla służby przy nabożeństwach. Lektor ("cztiec") czyta i śpiewa modlitwy podczas nabożeństw oraz czyta Pismo Święte i psalmy. Chirotesja na lektora udzielana jest dożywotnio.

</doc>
<doc id="422725" url="https://pl.wikipedia.org/wiki?curid=422725" title="Jammu i Kaszmir">
Jammu i Kaszmir



</doc>
<doc id="422726" url="https://pl.wikipedia.org/wiki?curid=422726" title="Swobodne uznanie">
Swobodne uznanie

Swobodne uznanie (zw. też władzą dyskrecjonalną), to uprawnienie organów państwowych do podejmowania decyzji w sposób "swobodny", czyli nieskrępowany konkretnymi przepisami prawa. Nie oznacza to jednak możliwości wydania decyzji kierując się prywatnymi zachciankami. Decyzję podejmuje się w oparciu o zasady słuszności, sprawiedliwości, etyki, wymogi polityki państwa, itd. Swobodne uznanie zapewnia elastyczność stosowania prawa, zwłaszcza w sytuacjach, gdy trudno uprzednio przewidzieć wszelkie okoliczności sprawy.
Najczęściej norma prawna zawierająca swobodne uznanie ma następujący kształt:
Swobodne uznanie może być stopniowalne:
Przeciwieństwem swobodnego uznania jest decyzja związana.
Zdaniem Jana Zimmermana należy zrezygnować z pojęcia "swobodnego uznania" na rzecz "uznania administracyjnego", a to z takiej przyczyny, by oddzielić socjalistyczno-komunistyczne konotacje z tą pierwszą nazwą związane od standardów nowoczesnego demokratycznego państwa prawa, z którymi owa druga nazwa jest związana.

</doc>
<doc id="422727" url="https://pl.wikipedia.org/wiki?curid=422727" title="Decyzja związana">
Decyzja związana

Decyzja związana – przeciwieństwo swobodnego uznania. Oznacza sytuację wydawania decyzji, której sam fakt wydania oraz treść jest ściśle określona przepisami prawa, a proces oceny organu państwa jest ograniczony do minimum – wydający decyzję sprawdza jedynie, czy są spełnione przesłanki wydania decyzji – jeśli tak, to decyzję wydaje.
Decyzje związane zapewniają pewność prawa, każdy może uprzednio przewidzieć treść decyzji.

</doc>
<doc id="422729" url="https://pl.wikipedia.org/wiki?curid=422729" title="Organizacja Europejskiej Współpracy Gospodarczej">
Organizacja Europejskiej Współpracy Gospodarczej

Organizacja Europejskiej Współpracy Gospodarczej (ang. "Organization for European Economic Co-operation", OEEC) – organizacja międzynarodowa powstała 16 kwietnia 1948 r. w celu koordynacji sprawnego funkcjonowania planu Marshalla i stabilizacji kursu waluty.
Została założona przez 16 państw uczestniczących w programie: Austria, Belgia, Dania, Francja, Grecja, Holandia, Irlandia, Islandia, Luksemburg, Norwegia, Portugalia, Szwajcaria, Szwecja, Turcja, Wielka Brytania i Włochy. Do organizacji dołączyły jeszcze RFN (1949) i Hiszpania (1955). Ze strony amerykańskiej plan ten nadzorował specjalny urząd pod kierownictwem Paula G. Hoffmana. OEEC utworzyła m.in. Europejską Unię Płatniczą. Na mocy Konwencji o Organizacji Współpracy Gospodarczej i Rozwoju podpisanej przez 20 państw 14 grudnia 1960 r. OEEC została przekształcona w Organizację Współpracy Gospodarczej i Rozwoju (OECD) z dniem 30 września 1961 r.

</doc>
<doc id="422730" url="https://pl.wikipedia.org/wiki?curid=422730" title="Uznanie administracyjne">
Uznanie administracyjne



</doc>
<doc id="422731" url="https://pl.wikipedia.org/wiki?curid=422731" title="Joonas Ikonen">
Joonas Ikonen

Joonas Ikonen (ur. 8 marca 1987 w Kuopio) – fiński skoczek narciarski, reprezentant klubu Puijon Hiihtoseura. Medalista mistrzostw świata juniorów (2005).
Jego brat bliźniak Tommi, również był skoczkiem narciarskim.
Przebieg kariery.
W styczniu 2004 zadebiutował w Pucharze Kontynentalnym, zajmując 28. miejsce w Braunlage. W lutym 2004 wystartował na mistrzostwach świata juniorów, zajmując 35. miejsce indywidualnie oraz 6. drużynowo. 4 grudnia 2004 w Rovaniemi zajął 4. lokatę w zawodach Pucharu Kontynentalnego. 9 marca 2005 zadebiutował w zawodach Pucharu Świata, zajmując 25. lokatę w Kuopio. Na Mistrzostwach Świata Juniorów 2005 zdobył złoty medal indywidualnie oraz brązowy w rywalizacji drużynowej. W styczniu 2006 zajął 9. i 7. lokatę w zawodach PŚ w Sapporo. W styczniu 2008 zajął 5. i 7. miejsce w zawodach FIS Cupu w Kuopio. 
W międzynarodowych zawodach rangi FIS po raz ostatni wystartował w grudniu 2010 podczas konkursów Pucharu Kontynentalnego w Rovaniemi.

</doc>
<doc id="422734" url="https://pl.wikipedia.org/wiki?curid=422734" title="Koszty stałe">
Koszty stałe

Koszty stałe (ang. "fixed cost") – koszty, które są niezależnie od wielkości produkcji (nie zmieniają się wraz ze zmianami rozmiarów produkcji i są ponoszone nawet jeżeli przedsiębiorstwo niczego nie produkuje).
Przykładami kosztów stałych mogą być np. opłaty czynszowe za wynajem powierzchni biurowych i produkcyjnych.
Podział kosztów na koszty stałe i zmienne ma sens wyłącznie dla krótkiego okresu. W długim okresie wszystkie koszty w przedsiębiorstwie mogą być bowiem zmienne (np. przedsiębiorstwo nieprodukujące żadnych wyrobów może po pewnym czasie zwolnić pracowników, sprzedać maszyny i posiadane nieruchomości).

</doc>
<doc id="422735" url="https://pl.wikipedia.org/wiki?curid=422735" title="Koszty zmienne">
Koszty zmienne

Koszty zmienne (ang. "variable costs") – koszty, które zmieniają się wraz ze zmianą wielkości produkcji (przy czym pojęcie „produkcji” nie ogranicza występowania tej kategorii kosztów do podmiotów produkcyjnych). Kosztami zmiennymi są np. koszty zużycia surowców czy energii.
Ponieważ koszty całkowite (ang. "total costs") równają się sumie kosztów stałych (ang. "fixed costs") i kosztów zmiennych, stąd można powiedzieć, że koszty zmienne obejmują te wszystkie rodzaje kosztów w przedsiębiorstwie, które nie wchodzą w skład kosztów stałych. Informacje o kosztach zmiennych i stałych wykorzystywane są na potrzeby podejmowania decyzji krótkookresowych oraz rachunku kosztów zmiennych. Od 2002 roku w Polsce podział ten stosuje się w rachunkowości finansowej do obliczania kosztu wytworzenia.

</doc>
<doc id="422740" url="https://pl.wikipedia.org/wiki?curid=422740" title="Aposporia">
Aposporia

Aposporia (bezzarodnikowość) – jeden ze sposobów rozmnażania bezpłciowego roślin – apomiksji. U roślin zarodnikowych polega na powstawaniu gametofitu z komórki sporofitu niebędącej zarodnikiem (np. u paproci "Athyrium filix femina"). U roślin okrytonasiennych polega na powstawaniu zarodka z niezapłodnionej diploidalnej komórki jajowej woreczka zalążkowego, przy czym woreczek wytworzony jest nie jak zwykle z makrospory, lecz z komórki somatycznej zalążka (np. komórki osłonki lub ośrodka). Zjawisko to występuje np. u niektórych gatunków z rodzaju jaskier i jastrzębiec. U jastrzębca jedna z komórek woreczka zalążkowego zaczyna się rozrastać tak, że wypycha na zewnątrz komórkę macierzystą, a następnie sama przekształca się w woreczek zalążkowy.

</doc>
<doc id="422746" url="https://pl.wikipedia.org/wiki?curid=422746" title="Dzielnica!">
Dzielnica!

Dzielnica! (węg. "Nyócker!") – film animowany z 2004 roku, produkcji węgierskiej.

</doc>
<doc id="422750" url="https://pl.wikipedia.org/wiki?curid=422750" title="Dymnica (technika)">
Dymnica (technika)

Dymnica – element kotła parowego parowozu, stanowiący przedłużenie walczaka, z przodu lokomotywy. Między walczakiem a dymnicą znajduje się ściana sitowa. Od przodu dymnica zamknięta jest drzwiami, natomiast u góry dymnicy znajduje się komin, zaś na dole w osi komina - dysza odprowadzająca parę odlotową (zużytą) z cylindrów. Para uchodząc do komina z dyszy wytwarza podciśnienie dające ciąg w skrzyni ogniowej, wygasza również iskry. W dymnicy umieszczona jest też dmuchawka parowa uruchamiana przy pracującym kotle podczas postoju parowozu na stacji lub podczas jazdy z zamkniętą przepustnicą pary. Często przez dymnicę przechodzą rury dolotowe pary do silników. W dymnicy znajduje się ponadto skrzynia przegrzewacza, a w pierwszych modelach parowozów na parę przegrzaną z początku XX wieku, w dymnicy był umieszczony cały przegrzewacz komorowy. W dymnicy znajdują się ponadto urządzenia odiskierne różnych typów, np. w postaci siatki.

</doc>
<doc id="422758" url="https://pl.wikipedia.org/wiki?curid=422758" title="Rossignol">
Rossignol

Rossignol – francuski producent nart i innych akcesoriów narciarskich, mający swoją siedzibę w Saint-Jean-de-Moirans, we Francji. Firmę założył Abel Rossignol w 1907 roku, który był producentem wyrobów drewnianych dla przemysłu tekstylnego. Pierwsze narty zostały wytworzone całkowicie z drewna. Firma Rossignol jako pierwsza wprowadziła na rynek narty z tworzyw sztucznych. Od 2013 roku właścicielem firmy jest szwedzka grupa kapitałowa Altor Equity Partners.
Produkty firmy Rossignol są bardzo rozpowszechnione w świecie, firm produkujących sprzęt narciarski, z 20% udziałem w rynku nart. Firma aktualnie nie produkuje nart do skoków narciarskich, chociaż w przeszłości była jednym z najważniejszych ich producentów (obok firm takich jak Elan, Fischer, czy Atomic).
Najbardziej utytułowanym sportowcem, który startował na nartach Rossignol, jest Alberto Tomba (pięciokrotny medalista olimpijski, czterokrotny medalista mistrzostw świata oraz zdobywca Pucharu Świata).

</doc>
<doc id="422760" url="https://pl.wikipedia.org/wiki?curid=422760" title="Akt notarialny">
Akt notarialny

Akt notarialny – dokument urzędowy potwierdzający dokonanie określonej czynności prawnej, a zarazem jedna z jej szczególnych form. Akt notarialny zostaje sporządzony, jeżeli wymagają tego przepisy prawa lub wynika to z woli stron. Niedochowanie formy aktu notarialnego w sytuacji, gdy wymaga tego prawo albo gdy została zastrzeżona przez strony umowy, powoduje bezskuteczność czynności prawnej (np. sprzedaży nieruchomości) i jej nieważność (nieruchomość nie przejdzie na nabywcę) (zob. "lex perfecta").
Do sporządzania aktów notarialnych uprawniony jest notariusz oraz – pod warunkiem uzyskania od Ministra Sprawiedliwości pisemnego upoważnienia wydanego na wniosek ministra właściwego do spraw Zagranicznych – polski konsul. Sporządzanie aktów notarialnych jest objęta taksą notarialną, której wysokość jest ściśle regulowana Rozporządzeniem Ministra Sprawiedliwości z dnia 28 czerwca 2004 r. 
Tryb sporządzania i postępowania z aktami notarialnymi określają, według prawa polskiego, art. 91-95 ustawy – Prawo o notariacie. Akt notarialny powinien być sporządzony w języku polskim i zawierać:
Jeżeli w akcie bierze udział osoba, która nie umie lub nie może pisać, notariusz stwierdza, że osoba ta aktu nie podpisała, i podaje, z jakich powodów. Akt notarialny przed podpisaniem powinien być odczytany przez notariusza lub przez inną osobę w jego obecności, a przy odczytaniu aktu notariusz powinien się przekonać, że osoby biorące udział w czynności dokładnie rozumieją treść oraz znaczenie aktu i akt jest zgodny z ich wolą.
Oryginały aktów notarialnych nie mogą być wydawane poza miejsce ich przechowywania (kancelarię notarialną), natomiast stronom oraz innym osobom uprawnionym wydaje się wypisy aktu notarialnego, które mają moc prawną oryginału. Wypis powinien być dosłownym powtórzeniem oryginału. Wypis podpisuje notariusz i opatruje pieczęcią, a wypis mający więcej niż jeden arkusz powinien być ponumerowany, połączony, parafowany i spojony pieczęcią.
Formy aktu notarialnego wymagają m.in.:
Formy aktu notarialnego wymagało także złożenie oświadczenia woli na piśmie przez osobę niemogącą czytać (art. 80 kc) – przepis ten został zniesiony ze względu na utrudnianie sporządzania umów przez osoby niewidome; przepis ten często bywał nadużywany i interpretowany opacznie, w związku z czym Związek Niewidomych wystąpił o jego nowelizację.
W formie aktu notarialnego może, ale nie musi, być sporządzony testament (art. 950 kc).
Jeżeli ustawa albo umowa zastrzega dla czynności prawnej formę aktu notarialnego, czynność dokonana bez zachowania tej formy jest nieważna (art. 73 § 2 i 76 kc).

</doc>
<doc id="422764" url="https://pl.wikipedia.org/wiki?curid=422764" title="Grupa superrozwiązalna">
Grupa superrozwiązalna

Grupa superrozwiązalna – grupa posiadająca ciąg normalny:
o ilorazach cyklicznych oraz dla każdego i
Grupy superrozwiązalne są więc rozwiązalne.
Przykładami grup superrozwiązalnych są skończone grupy abelowe i nilpotentne. Ponieważ każda grupa superrozwiązalna musi być skończenie generowana, to nieprzeliczalne grupy abelowe nie mogą być superrozwiązalne. Ponadto podgrupy i grupy ilorazowe grup superrozwiązalnych są superrozwiązalne.

</doc>
<doc id="422765" url="https://pl.wikipedia.org/wiki?curid=422765" title="Komunistyczna Partia Brazylii">
Komunistyczna Partia Brazylii

Komunistyczna Partia Brazylii (port. "Partido Comunista do Brasil", PCdoB) – partia polityczna działająca w Brazylii.
Historia.
Utworzona w 1962 roku. Jej założycielami byli prochińscy rozłamowcy z Brazylijskiej Partii Komunistycznej. Partia przyjęła doktrynę maoizmu. W latach 1967-1975 PCdoB prowadziła wojnę partyzancką z brazylijskim rządem. Walki miały miejsce w regionie rzeki Araguaia. Kampania partyzancka zakończyła się całkowitą klęską powstańców. Po wprowadzeniu demokracji w drugiej połowie lat 80. prowadzi legalną działalność. Od 1990 roku jej członkowie regularnie dostają się do parlamentu. W XXI wieku poparcie dla PCdoB w wyborach mieści się w granicach 2-3%.

</doc>
<doc id="422770" url="https://pl.wikipedia.org/wiki?curid=422770" title="EBay">
EBay

eBay Inc. – przedsiębiorstwo prowadzące serwis aukcji internetowych. eBay został założony 3 września 1995 roku, przez Pierre’a Omidyara, obecnie działa w 37 krajach.
W skład koncernu wchodzi m.in. PayPal.
Wcześniej w skład wchodził także Skype, który został kupiony 10 maja 2011 r. przez Microsoft.
Historia.
Pierre Omidyar założył AuctionWeb 3 września 1995 roku w Kalifornii jako część większej strony osobistej. Jednym z pierwszych przedmiotów sprzedanych na AuctionWeb był uszkodzony wskaźnik laserowy za 14,83 dolara. Omidyar skontaktował się ze zwycięskim oferentem, aby zapytać, czy rozumie, że wskaźnik laserowy jest uszkodzony. Kupujący wyjaśnił: „Jestem kolekcjonerem uszkodzonych wskaźników laserowych”. Wkrótce AuctionWeb stał się pierwszym internetowym serwisem aukcyjnym umożliwiającym transakcje między osobami, a jego popularność wzrosła.
Na początku 1996 Jeffrey Skoll został zatrudniony jako pierwszy nowy prezes firmy. W listopadzie 1996 platforma e-commerce zawarła swoją pierwszą umowę licencyjną z firmą Electronic Travel Auction, aby wykorzystać technologię SmartMarket do sprzedaży biletów lotniczych i innych produktów turystycznych. Liczba aukcji wzrosła z 250 tys. w całym 1996, do 200 tys. w styczniu 1997.
We wrześniu 1997 serwis zmienił nazwę z AuctionWeb na eBay, od Echo Bay Technology Group. Domena echobay.com była już zajęta przez firmę wydobywającą złoto, więc Omidyar skrócił nazwę do ebay.com.
Meg Whitman została zatrudniona przez zarząd jako prezes i dyrektor generalny eBay w marcu 1998 roku. W tym czasie firma zatrudniała 30 pracowników, miała pół miliona użytkowników i generowała przychody 4,7 mln dolarów. 21 września 1998 eBay wszedł na giełdę.
W 2000 roku serwis eBay miał 12 milionów zarejestrowanych użytkowników sprzedających 4,5 miliona produktów dziennie. W 2001 roku eBay miał największą bazę użytkowników spośród wszystkich platform e-commerce.
W lutym 2002 eBay kupił iBazar, europejską platformę e-commerce, a 3 października PayPal.
Na początku 2008 roku firma rozszerzyła działalność na całym świecie, licząc setki milionów zarejestrowanych użytkowników, a także 15 000 pracowników i przychody w wysokości prawie 7,7 miliarda dolarów. Po prawie dziesięciu latach w serwisie eBay, Whitman postanowiła wejść do polityki. 23 stycznia 2008 roku firma ogłosiła, że Whitman ustąpi 31 marca 2008 roku, a jej miejsce zajmie John Donahoe.
Pod koniec 2009 roku eBay zakończył sprzedaż Skype'a za 2,75 miliarda dolarów, ale nadal posiadał 30% udziałów w firmie.
31 stycznia 2018 r. serwis eBay ogłosił, że zastąpi PayPal jako głównego dostawcę płatności holenderskim start-upem Adyen. Przejście miało zostać zakończone do 2021 roku, ale PayPal pozostanie akceptowalną opcją płatności na stronie do odwołania.
Ebay na polskim rynku.
W 2005 roku przedsiębiorstwo rozpoczęło działalność w Polsce. Serwis pojawił się w czwartek, 21 kwietnia w godzinach wieczornych, w przeddzień konferencji prasowej, oficjalnie potwierdzającej wejście giganta do Polski.
Popularność.
Początkowo serwis nie pobierał opłat ani prowizji za świadczone usługi. Dzięki temu szybko stał się drugim portalem aukcyjnym w Polsce. Po wprowadzeniu opłat (od 1 lutego 2008) popularność serwisu gwałtownie spadła (wycofano 80% aukcji). Obecnie eBay.pl zajmuje trzecie miejsce wśród serwisów aukcyjnych w Polsce, z 1,34% udziału w ogólnej liczbie aukcji. 23 maja 2011 roku eBay.pl ogłosił obniżenie opłat. 8 czerwca 2011 opłaty za wystawianie aukcji zostały zniesione, zaś prowizja od sprzedaży nieznacznie wzrosła.

</doc>
<doc id="422774" url="https://pl.wikipedia.org/wiki?curid=422774" title="Krokodyl gawialowy">
Krokodyl gawialowy

Krokodyl gawialowy, krokodyl sundajski ("Tomistoma schlegelii") – gatunek krokodyla z grupy Tomistominae.

</doc>
<doc id="422781" url="https://pl.wikipedia.org/wiki?curid=422781" title="Gumoza">
Gumoza

Gumoza – występujące u roślin zjawisko powstawania gumowatych nacieków. Gumoza jest reakcją obronną rośliny na uszkodzenie tkanek przez czynniki zewnętrzne, np. urazy mechaniczne, czy uszkodzenia spowodowane przez szkodniki i pasożyty. Uszkodzone w ten sposób tkanki ulegają wysychaniu co powoduje, że podlegają one gumozie. Substancje wytwarzane przez roślinę podczas gumowacenia zabezpieczają tkanki roślin przed wnikaniem pasożytów, zarazków i dalszym uszkodzeniem rośliny. Substancje te, tzw. gumy roślinne, wykazują dość znaczną elastyczność, jednak nie zawierają w swoim składzie kauczuku. Mają własności śluzowate i są rozpuszczalne w wodzie. Po deszczu, zwłaszcza długotrwałym, ulegają silnemu napęcznieniu i rozrzedzeniu.
Gumowacenie jest efektem działania enzymów, które rozpuszczają ściany uszkodzonych komórek, a następnie całe grupy komórek zamieniają się w gumę. W efekcie powstają przestrzenie wypełnione gumą. Szczególnie łatwo ulegają gumowaceniu młode warstwy drewna. Żywe komórki, które nie uległy uszkodzeniu, ale znajdują się wewnątrz zgumowaconych przestrzeni, często do wnętrza tych przestrzeni wytwarzają wypustki utworzone głównie z kallusu. Po pewnym czasie również i one podlegają zgumowaceniu.
Gumoza może występować na różnych tkankach i organach roślin, najczęściej na drewnie i korze, ale również na liściach, w nasionach i na owocach.
Gumoza jest zjawiskiem patologicznym. Występuje u wielu gatunków drzew okrytonasiennych, często obserwować ją można u drzew owocowych, szczególnie pestkowych. Doprowadza do powstawania rakowatych ran, osłabienia wzrostu, spadku plonów, a nawet do obsychania całych partii drzewa i śmierci rośliny. W Polsce szczególnie często i obficie występuje gumoza u różnych odmian brzoskwini ("Persica vulgaris"). Występuje np. w przebiegu choroby o nazwie leukostomoza drzew pestkowych.
Guma wytwarzana przez drzewo akacji senegalskiej ("Acacia senegal") wykorzystywana jest do produkcji tzw. gumy arabskiej.

</doc>
<doc id="422785" url="https://pl.wikipedia.org/wiki?curid=422785" title="Gnijąca panna młoda">
Gnijąca panna młoda

Gnijąca panna młoda (ang. "Corpse Bride") – film animowany fantasy Tima Burtona z 2005 roku. W 2006 roku film nominowano do Oscara w kategorii Najlepszy film animowany. Film zdobył też wiele prestiżowych nagród, w tym Saturn Award.
Wykonanie.
Film tworzony tzw. metodą poklatkową. W filmie role odgrywają lalki z mechanizmem przekładniowym. Każda lalka ma ok. dwunastu cali wysokości. Na potrzeby filmu stworzono ich osiemdziesiąt pięć, jednak nie wszystkie wzięły w nim udział. Produkcja filmu trwała pięćdziesiąt pięć tygodni.
Fabuła.
XIX w., małe wiktoriańskie miasteczko. Victor Van Dort szykuje się do zaaranżowanego przez rodziców ślubu z Victorią Everglot. Swoją przyszłą żonę widzi pierwszy raz dopiero przed próbą generalną ceremonii ślubnej. Choć oboje od razu przypadają sobie do gustu, Victor jest tak zdenerwowany, że nie umie wymówić słów przysięgi ślubnej. Ponadto podpala też suknię przyszłej teściowej. Pastor oświadcza, że ślub się nie odbędzie, póki pan młody nie nauczy się swojej kwestii. Victor zawstydzony i spanikowany ucieka z kościoła. W pewnym momencie, spacerując po ponurym lesie i ćwicząc słowa przysięgi, nasuwa obrączkę na wyrastający konar. Okazuje się, że wcale nie jest to konar, ale ręka należąca do rozkładającego się ciała kobiety – zamordowanej przez swojego narzeczonego panny młodej. Gnijąca panna młoda powstaje z ziemi i oświadcza przerażonemu Victorowi, że właśnie zawarł z nią ślub. Chłopak zostaje zaciągnięty do Krainy Umarłych, która okazuje się być wielce rozrywkowa. Emily, bo tak nazywa się tytułowa bohaterka, wręcza swojemu „mężowi” jako prezent ślubny pudełko, w którym znajdują się kości ukochanego jamnika Victora, Kostusia. Pojedyncze kostki łączą się i przed Van Dortem staje psi szkielecik, radośnie merdający ogonem. Podczas rozmowy Victor nakłania Emily pod pozorem poznania jego rodziców do powrotu do świata żywych. Emily wyraża zgodę i prowadzi go do kościotrupa Znachora Gutknechta, prosząc go o krótką wizytę w świecie żywych. Gdy zechcą powrócić, mają powiedzieć „Hop-Siup” (ang. „hopscotch”, co oznacza „gra w klasy”). Victor prosi Emily, by poczekała na niego w lesie – chce „przygotować rodziców na tę wspaniałą wiadomość”. Tak naprawdę ucieka. Dobiegając do domu Victorii, słyszy jej rodziców, którzy wygrażają mu, że jeśli wróci, to go zabiją. Wchodząc po pnączach dostaje się do pokoju Victorii i opowiada jej swoją historię. Tymczasem Emily zaczyna szukać Victora. Znajduje go i w złości, że zastała go z inną kobietą wypowiada zaklęcie, po czym oboje wracają do Świata Umarłych. W międzyczasie rodzice Victora go poszukują, gdyż jeśli się nie znajdzie Victoria wyjdzie za tajemniczego Lorda Barkisa. Victoria opowiada o zaistniałej sytuacji i porwaniu Victora przez Gnijącą Pannę Młodą, jednak nikt jej nie wierzy. Victoria ucieka do pastora i pyta go, czy możliwe jest poślubienie trupa, ten natomiast odsyła ją do domu. W Świecie Umarłych Emily wyrzuca „mężowi”, że ją oszukał i wrócił do drugiej i że jeśli jej nie kocha, to nie powinien się oświadczać. Victor przypadkiem uraża „żonę”, która ucieka, godzą się dopiero podczas gry na pianinie. Tymczasem woźnica państwa Van Dort umiera i opowiada Victorowi o zaplanowanym ślubie Victorii z Lordem Barkisem. Podczas gdy Victor rozpacza, Emily dowiaduje się, że ich ślub jest ważny „dopóki śmierć ich nie rozłączy”. Jako że śmierć już to zrobiła, by ich małżeństwo było w dalszym ciągu pełnoprawne, Victor musi napić się trucizny i odnowić ślub w Świecie Żywych. Emily jest zrozpaczona i przekonana, że tego nie zrobi, lecz Victor myśląc, że stracił Victorię zgadza się dobrowolnie. Umarli wracają do Świata Żywych na ślub, siejąc swą obecnością przerażenie i panikę. Do czasu, gdy żywi rozpoznają w nich swych zmarłych znajomych i członków rodziny (np. chłopiec martwego dziadka, a szkielet swoją żonę). Razem idą do kościoła. Podczas ceremonii ślubnej Panna Młoda Emily zauważa Victorię i uświadamia sobie, że robi to samo, co niegdyś jej narzeczony: zabiera czyjąś szansę na szczęście. Wtedy wpada Lord Barkis, w którym Emily rozpoznaje swojego byłego narzeczonego oraz zabójcę, dochodzi do walki. Emily, choć ma możliwość odpłacenia mu pięknym za nadobne, nie wykorzystuje tego. Przeciwnik dostrzega słabość Emily (miłość i nienawiść zarazem), wznosi za nią toast: „wiecznie druhna nigdy panna młoda” i nieopatrznie wypija truciznę z kielicha. Nie będąc już jednym z żywych, zostaje zlinczowany przez żądnych zemsty oraz sprawiedliwości zmarłych. Emily oddaje Victorowi obrączkę, po czym wychodząc z kościoła i zmieniwszy się w świetle księżyca w błękitne motyle, odchodzi w spokoju.

</doc>
<doc id="422791" url="https://pl.wikipedia.org/wiki?curid=422791" title="Andrew V. Schally">
Andrew V. Schally



</doc>
<doc id="422798" url="https://pl.wikipedia.org/wiki?curid=422798" title="LAPD SWAT">
LAPD SWAT



</doc>
<doc id="422809" url="https://pl.wikipedia.org/wiki?curid=422809" title="Wszechzwiązkowa Komunistyczna Partia (bolszewików)">
Wszechzwiązkowa Komunistyczna Partia (bolszewików)



</doc>
<doc id="422811" url="https://pl.wikipedia.org/wiki?curid=422811" title="Pochwa (anatomia)">
Pochwa (anatomia)

Pochwa, wagina () – końcowy odcinek żeńskiego układu rozrodczego różnych zwierząt. Pochwa otwiera się bezpośrednio na zewnątrz, do kloaki lub do zatoki moczowo-płciowej.
U nicieni pochwa dzieli się na dwa odcinki: "vagina uterina" i kutykularną "vagina vera". U torbaczy każdy jajowód kończy się własną pochwą, które otwierają się do zatoki moczowo-płciowej, a powyżej ujścia łączą w zatokę pochwową ("sinus vaginalis"). U łożyskowców jajowody kończą się wspólną pochwą. U większości ssaków pochwa to mięśniowo-błoniasty, silnie rozciągliwy i elastyczny przewód, stanowiący połączenie między macicą, a przedsionkiem pochwy. Jest końcowym odcinkiem dróg rodnych u kobiet i samic ssaków; przedłużenie macicy; u dziewiczych kobiet i niektórych samic ujście pochwy osłania błona dziewicza. Najwęższa w swojej dolnej części stopniowo się rozszerza. Pochwa stanowi miejsce wprowadzenia nasienia, obejmując prącie w czasie kopulacji oraz drogę, którą wydostaje się płód podczas porodu, a także drogę odpływu krwi menstruacyjnej. Powstaje z połączenia części dystalnych przewodów przyśródnerczowych (przewodów Müllera).
Pochwa u człowieka.
Pochwa u kobiety ma długość od 5 do 14 cm (zazwyczaj 6 do 8 cm). W części środkowej ma około 2 do 3 cm szerokości.

</doc>
<doc id="422829" url="https://pl.wikipedia.org/wiki?curid=422829" title="Układ kierowniczy">
Układ kierowniczy

Układ kierowniczy – zespół mechanizmów umożliwiających kierowanie pojazdem, czyli utrzymywanie stałego kierunku jazdy lub jego zmianę zgodnie z wolą kierowcy.
Główne zadania.
Układ kierowniczy powinien spełniać następujące warunki:
Wymienione warunki spełniają dwie grupy elementów:
Mechanizm zwrotniczy.
Mechanizm zwrotniczy to zespół dźwigni i drążków łączących koła kierowane. Prawidłowy mechanizm zwrotniczy zapewnia toczenie się kół po łuku drogi bez poślizgu bocznego tzn. po torze, którego promień krzywizny jest zawsze prostopadły do płaszczyzny koła. Najprostszym mechanizmem jest trapezowy mechanizm zwrotniczy. Zależność między kątami skrętu kół trapezowego mechanizmu zwrotniczego przedstawiają zależności:
Samoczynne powracanie skręconych kół do położenia odpowiadającego jeździe na wprost, czyli tzw. skłonność samochodu do wychodzenia z zakrętu, oraz utrzymywanie przez samochód kierunku jazdy na wprost, pomimo działania niewielkich sił bocznych, uzyskuje się przez odpowiednie pochylenie kół oraz sworzni zwrotnic. Ustawienie kół kierowanych określają następujące wielkości geometryczne:
Jeśli koła kierowane skierowane są na zewnątrz, to zbieżność jest ujemna (koła są rozbieżne). Zbieżność dobiera się tak, aby równoważyła tendencję do rozchylania się kół.
Kąt zbieżności połówkowej koła jezdnego δ – jest to kąt zawarty pomiędzy płaszczyzną symetrii koła a osią geometryczną pojazdu – dla koła przedniego lub osią symetrii pojazdu – dla koła tylnego, przy kołach ustawionych do jazdy na wprost.
Oś symetrii samochodu – to linia przebiegająca przez środki osi przedniej i tylnej.
Oś geometryczna jazdy – to prosta (dwusieczna) dzieląca kąt zbieżności całkowitej kół tylnych na dwa równe kąty.
Mechanizm kierowniczy.
Mechanizm kierowniczy służy do przekazywania ruchu obrotowego koła kierownicy na zwrotnice w celu skręcenia kół kierowanych. Mechanizm kierowniczy umożliwia:
Głównym zespołem mechanizmu kierowniczego jest przekładnia kierownicza. Jej zadaniem jest zapewnianie odpowiedniego przełożenia kinematycznego i dynamicznego oraz odpowiedniej charakterystyki sprawności mechanizmu kierowniczego.
Przełożenie kinematyczne przekładni kierowniczej jest to stosunek kąta obrotu koła kierownicy do kąta skręcenia kół kierowanych. Największe wartości przełożenia powinny odpowiadać ustawieniu przekładni podczas jazdy na wprost.
Wspomaganie układu kierowniczego.
Wspomaganie układu kierowniczego – polega na tym, że siła, jaką przykłada kierowca do koła kierownicy nie jest wykorzystywana do pokonania oporów skrętu kół, lecz służy jedynie do uruchomienia układu sterującego (pneumatycznego lub hydraulicznego) siłownikiem, który działa na drążek podłużny lub bezpośrednio na drążek poprzeczny układu zwrotniczego. Urządzenie wspomagające powinno:

</doc>
<doc id="422831" url="https://pl.wikipedia.org/wiki?curid=422831" title="Władysław Czosnowski">
Władysław Czosnowski

Władysław Leon Czosnowski herbu Kolumna (ur. 27 czerwca 1841 w Starej Wsi, zm. 25 października 1916 w Warszawie) – powstaniec styczniowy, przedsiębiorca budowlany, działacz społeczny.
Dzieciństwo i młodość.
Władysław Czosnowski był synem właściciela wsi Jarochy Walentego Czosnowskiego herbu Kolumna i Honoraty z Kulińskich. W 1861 r. ukończył szkołę realną (gimnazjum) w Warszawie i powrócił do Jarochów. Po wybuchu powstania styczniowego wstąpił do oddziału dowodzonego przez Mariana Langiewicza, w lutym 1864 został ranny. Dostał się do niewoli i przez sąd carski skonfiskowano mu cały posiadany majątek oraz zesłano na Syberię. Z opresji uratował go przyrodni brat Józef, który wykupił Władysława. Po powrocie do kraju został zachęcony przez dawnych towarzyszy broni do pracy murarskiej i rozpoczął pracę jako murarz, w 1872 ożenił się z Karoliną Paul. Była ona córką Józefa Paula, zamożnego majstra dekarskiego, który był właścicielem wytwórni papy i asfaltu. Nie jest znany termin otrzymania uprawnień czeladniczych, natomiast wiadomo, że 26 czerwca 1873 otrzymał tytuł majstra murarskiego i został przyjęty do Zgromadzenia Murarzy. W 1882 r. został wybrany na podstarszego Zgromadzenia, a w latach 1891–1909 był starszym cechu.
Przedsiębiorstwo budowlane.
Od 1869 r., będąc czeladnikiem murarskim, Władysław Czosnowski podejmował się samodzielnej organizacji prac murarskich. Rok później założył przedsiębiorstwo budowlane. Jako początkujący przedsiębiorca wprowadził jak na tamte czasy nowość – z góry ustalał z inwestorem cenę i termin zakończenia robót. Ponadto koordynował przebieg prac (wcześniej inwestor na każdym etapie budowy oddzielnie ustalał warunki robót z majstrami poszczególnych specjalności). Dzięki wsparciu finansowemu kapitalisty Franciszka Geyera możliwy był rozwój przedsiębiorstwa (Geyer był przyjacielem ze szkolnej ławy), dodatkowo Czosnowski posiłkował się kredytami z Towarzystwa Kredytowego Ziemskiego, Banku Handlowego (z czasem zasiadł w Radzie Nadzorczej tego banku), Kasy Przemysłowców Warszawskich (gdzie pełnił funkcję prezesa Rady Nadzorczej). Tak liczne źródła finansowania sprawiły, że firma Czosnowskiego rosła na niespotykaną wówczas skalę.
Około 1884 r. przedsiębiorstwo przynosiło tak duży dochód, że jej właściciel postanowił lokować swoje kapitały w nieruchomościach. W 1885 r. nabył od firmy ogrodniczej Ulrichów grunt po przenoszonym gospodarstwie rolnym. Był to obszar rozciągający się pomiędzy obecnymi ulicami: Waliców, Żelazną i Pereca (wówczas Ceglaną). Przy tej ostatniej wybudował własną kamienicę i siedzibę firmy. Kolejnym etapem lokowania środków finansowych był zakup terenów położonych na południe od Alei Jerozolimskiej (Aleje Jerozolimskie). Południową granicę tego obszaru wyznaczała ulica Wspólna. Grunt ten rozparcelowano, budowano na nim kamienice, które następnie były sprzedawane. Cena sprzedaży wielokrotnie przewyższała koszt gruntu i budowy, ale nabywca otrzymywał gotową kamienicę, często już zasiedloną.
Wcześniej, bo ok. 1896 r. Karolina Czosnowska zaczęła mieć problemy zdrowotne. Kierując się jej dobrem Władysław zakupił nieużytki i grunty leśne położone na południe od rzeki Jeziorki, które wówczas należały do majątku Obory a będące własnością hrabiego Konstantego Skórzewskiego. Po konsultacjach z lekarzami (m.in. balneologami) zainicjował powołanie Towarzystwa Akcyjnego dla Budowy i Eksploatacji Miejscowości w Królestwie Polskim. W 1897 r. Towarzystwo przejęło teren nazwany Konstancinem, a Władysław Czosnowski pełnił funkcję prezesa.
W 1905 r. przedsiębiorstwo budowlane zatrudniało ok. trzech tysięcy robotników różnych branż. Wielu z nich dzięki Czosnowskiemu wyzwalało się na majstrów i zakładało własne firmy, często nadal współpracujące z firmą macierzystą. W 1909 właścicielem przedsiębiorstwa został syn Władysława Czosnowskiego – Tadeusz. Władysław Czosnowski zmarł
25 października 1916 w Warszawie. Spoczywa na cmentarzu Powązkowskim (kw. 40-V-7/8).
Wiele realizacji firmy Władysława Czosnowskiego dotyczyło obiektów zaprojektowanych przez starszego syna Bronisława Colonna–Czosnowskiego, wziętego architekta i inżyniera.
Działalność budowlana firmy.
Władysław Czosnowski współpracował w wieloma wybitnymi architektami, byli to m.in. Józef Pius Dziekoński, Władysław Marconi, Stefan Szyller, Karol Kozłowski, Bronisław Żochowski, Edward Cichocki i Leandro Marconi. W swoim dorobku Czosnowski miał budowę i rozbudowę siedemdziesięciu dwóch kościołów i świątyni, za co w 1890 otrzymał tytuł szambelana papieskiego. Do znaczniejszych budynków, w których powstawaniu miało udział jego przedsiębiorstwo należą m.in.:
Działalność społeczna.
Będąc starszym Zgromadzenia Murarzy Władysław Czosnowski założył w nim kasę chorych, kasę dla poszkodowanych w nieszczęśliwych wypadkach, z jego inicjatywy poniesiono poziom nauczania w należącej do Zgromadzenia szkole zawodowej. Wspierał wydawanie literatury fachowej (m.in. sponsorował wydawanie Przeglądu Technicznego), sam był autorem podręcznika „Podstawowe zasady murarstwa”. Pełnił liczne funkcje społeczne i honorowe, był m.in. członkiem Archikonfranterii Literackiej (od 1884 do śmierci), ławnikiem w Radzie Miasta, członkiem zarządu Kasy im. J. Mianowskiego. Był delegatem Komitetu Ochrony Zabytków Przeszłości, odrestaurował kaplicę Kochanowskich w Czarnolesie. Jako członek powołanego w 1899 r. Komitetu Jubileuszowego Henryka Sienkiewicza uczestniczył w przekazaniu pisarzowi daru narodowego w postaci małego dworu w Oblęgorku. Firma Czosnowskiego nieodpłatnie wykonała przebudowę obiektu.

</doc>
<doc id="422836" url="https://pl.wikipedia.org/wiki?curid=422836" title="Wybory parlamentarne w Republice Środkowoafrykańskiej w 2005 roku">
Wybory parlamentarne w Republice Środkowoafrykańskiej w 2005 roku

Wybory parlamentarne w Republice Środkowoafrykańskiej w 2005 roku – zorganizowane zostały 13 marca I tura oraz 8 maja II tura 2005, w ich wyniku wyłoniony został nowy skład Zgromadzenia Narodowego, parlamentu Republiki Środkowoafrykańskiej liczącego 105 deputowanych. Równocześnie z wyborami parlamentarnymi przeprowadzone zostały także wybory do prezydenckie.
Głosowanie i wyniki wyborów.
Wybory parlamentarne do Zgromadzenia Narodowego, z wynikiem 49,3% głosów poparcia i 42 zdobytymi mandatami, wygrała powiązana z przywódcą puczu i prezydentem elektem François Bozizém Konwergencja Narodowa Kwa Na Kwa. Frekwencja wyborcza wyniosła 64,6%.

</doc>
<doc id="422837" url="https://pl.wikipedia.org/wiki?curid=422837" title="Lex plus quam perfecta">
Lex plus quam perfecta

 
Lex plus quam perfecta (dosł. prawo bardziej niż doskonałe) – norma prawna opatrzona sankcją represyjną (karną) oraz sankcją nieważności. Oznacza to, że postępowanie sprzeczne z tym, co nakazuje lub czego zakazuje określona norma, spotyka się ze ściganiem przez organy wymiaru sprawiedliwości (sankcja karna), a same skutki postępowania zostaną cofnięte (sankcja nieważności). 
Przykładowo zawarcie małżeństwa przez osobę będącą już w związku małżeńskim (bigamia) uruchamia podwójne negatywne skutki. Osoba taka podlega odpowiedzialności karnej, a małżeństwo późniejsze jest nieważne, chyba że pierwsze ulegnie rozwiązaniu (konwalidacja).

</doc>
<doc id="422838" url="https://pl.wikipedia.org/wiki?curid=422838" title="Lex perfecta">
Lex perfecta

 
Lex perfecta (dosł. prawo doskonałe) – norma prawna opatrzona sankcją nieważności. 
Normy prawne tego rodzaju występują m.in. w prawie cywilnym, np. jeżeli przy dokonywaniu określonej czynności prawnej nie zostanie zachowana odpowiednia forma (zwłaszcza zastrzeżona pod rygorem nieważności), to taka czynność nie wywołuje skutków prawnych. Przykładem może być nieprawidłowe sporządzenie testamentu, np. w formie wydruku komputerowego. Niedochowanie przewidzianej przez prawo formy sporządzenia testamentu spowoduje jego nieważność i niemożność powoływań się nań.

</doc>
<doc id="422840" url="https://pl.wikipedia.org/wiki?curid=422840" title="Lex minus quam perfecta">
Lex minus quam perfecta

 
Lex minus quam perfecta (dosł. prawo mniej niż doskonałe) – norma prawna opatrzona sankcją represyjną (karną). Oznacza to, że postępowanie sprzeczne z tym, co nakazuje lub czego zakazuje określona norma, spotka się ze ściganiem przez organy wymiaru sprawiedliwości i możliwością nałożenia sankcji karnej na osobę, która normę naruszyła. 
Tego rodzaju normy zawiera przede wszystkim prawo karne, opisując czyny przestępcze. Dokonanie takiego czynu uruchamia ściganie, którego wynikiem może być nałożenie sankcji karnej (kary).

</doc>
<doc id="422841" url="https://pl.wikipedia.org/wiki?curid=422841" title="Lex imperfecta">
Lex imperfecta

 
Lex imperfecta (dosł. prawo niedoskonałe) – norma prawna pozbawiona jakiejkolwiek sankcji.
Naruszenie takiej normy nie spowoduje na gruncie przepisów prawnych negatywnych skutków dla osoby, która ją złamała. Brak sankcji nie musi oznaczać, że prawodawca popełnił błąd. Powodem nieopatrzenia normy żadną sankcją może być brak takiej potrzeby bądź przewidywana nieskuteczność sankcji – niemożność przymuszenia do postępowania zgodnego z normą (niemożność wyegzekwowania normy).

</doc>
<doc id="422842" url="https://pl.wikipedia.org/wiki?curid=422842" title="Słuchowe potencjały wywołane">
Słuchowe potencjały wywołane

Słuchowe potencjały wywołane (ang. "Auditory Evoked Potentials", AEP) – sygnały elektryczne powstające na kolejnych piętrach drogi słuchowej, w odpowiedzi na bodziec dźwiękowy. Rejestrowane są na powierzchni czaszki, błony bębenkowej, w uchu środkowym lub bezpośrednio na powierzchni pnia mózgu.
Rejestracja.
Słuchowe potencjały wywołane zapisywane są przy pomocy elektrod powierzchniowych, rejestrujących czynność bioelektryczną mózgu. Ze względu na niewielką amplitudę tych potencjałów (około 1 μV), w porównaniu do spontanicznej aktywności elektrycznej mózgu (kilkadziesiąt μV), pojedyncze odpowiedzi są niemożliwe do uwidocznienia. W celu ich wydobycia, stosuje się metodę uśredniania wielu sygnałów, bazując na znanej zależności czasowej pomiędzy pobudzeniem przez bodziec akustyczny a wystąpieniem potencjału wywołanego.
Rodzaje.
W zależności od czasu jaki upłynie od podania bodźca dźwiękowego do momentu rejestracji potencjału elektrycznego (tzw. latencji) wyróżniamy potencjały krótko-, średnio- i długolatencyjne. Czas latencji, zwany inaczej czasem utajenia, jest bezpośrednio związany z anatomicznym miejscem powstawania potencjału elektrycznego na drodze słuchowej. Potencjały krótkolatencyjne powstają prawidłowo w pierwszych 10 ms od podania bodźca dźwiękowego, średniolatencyjne ujawniają się w ciągu 10-100 ms, a długolatencyjne w przedziale 100-1000ms.
Do rejestracji grup potencjałów wywołanych stosowane są następujące metody pomiarowe:
BAEP.
BAEP (ang. "Brainstem Auditory Evoked Potential") – słuchowe potencjały wywołane pnia mózgu, lub w niektórych źródłach ABR (ang. Auditory Brainstem Response) albo BAER (ang. Brainstem Auditory Evoked Response) – odpowiedź pnia mózgu na bodziec akustyczny.
W praktyce klinicznej największe znaczenie ma metoda badania słuchowych potencjałów wywołanych pnia mózgu (ABR). Jest to metoda obiektywna pozwalająca ocenić próg słyszenia, różnicować zaburzenia słuchu, a także monitorować funkcję nerwu słuchowego i pnia mózgu w czasie zabiegów otoneurologicznych.
MLAEP.
MLAEP (ang. "Middle Latency Auditory Evoked Potentials") – potencjały średniolatencyjne, pojawiają się po sygnałach ABR. Spotyka się również określenie MLR (ang. Middle Latency Response). Pochodzą z kory słuchowej i występują około 15–100 ms od pobudzenia. Fale MLAEP stopniowo zmniejszają się aż do całkowitego zniknięcia po zaśnięciu.
LLAEP.
LLAEP (ang. "Long Latency Auditory Evoked Potential") – sygnały późniejsze, pochodzące z głębszych obszarów mózgu i związane z procesami rozumienia. Występują około 110–1000 ms po pobudzeniu.

</doc>
<doc id="422844" url="https://pl.wikipedia.org/wiki?curid=422844" title="Stanisław Jachowicz">
Stanisław Jachowicz

Stanisław Franciszek Wincenty Rudolf Jachowicz (ur. 17 kwietnia 1796 w Dzikowie (dzielnicy Tarnobrzega), zm. 24 grudnia 1857 w Warszawie) – polski poeta, pedagog, działacz charytatywny, czołowy bajkopisarz polski.
Życiorys.
Stanisław Jachowicz urodził się w niezamożnej rodzinie szlacheckiej. Jego ojciec, Wojciech Jachowicz, zarządca dóbr właścicieli Dzikowa – Tarnowskich, zmarł w 1800 roku. Wychowaniem czteroletniego Stanisława i jego rodzeństwa zajęła się matka, Wiktoria. Wychowany był w surowej atmosferze, pozbawiony towarzystwa rówieśników. Wcześnie opuścił dom rodzinny – w wieku ośmiu lat został przez matkę wysłany do szkoły pijarów w odległym o kilkadziesiąt kilometrów Rzeszowie, następnie do gimnazjum w Stanisławowie.
Edukację kontynuował na Wydziale Filozoficznym Uniwersytetu Lwowskiego, gdzie był współzałożycielem i wpływowym członkiem tajnego Towarzystwa Ćwiczącej się Młodzieży w Literaturze Ojczystej. Mimo iż tajne, stowarzyszenie nie miało charakteru rewolucyjnego, było raczej związkiem literacko-naukowym, wzorowanym na Warszawskim Towarzystwie Przyjaciół Nauk. Działając w Towarzystwie Ćwiczącej się Młodzieży Jachowicz, zadebiutował w 1818 roku opublikowanymi w „Pamiętniku Lwowskim” bajkami. Był także inspiratorem i prezesem Towarzystwa Studenckiego Koła Literacko-Naukowego.
Po zakończeniu studiów w 1818 osiadł w Warszawie, gdzie objął posadę kancelisty w Prokuratorii Generalnej Królestwa Polskiego. Przystąpił do Związku Wolnych Polaków. Po wykryciu Związku i przeprowadzonym śledztwie objął go zakaz zajmowania posad rządowych, więc głównym źródłem utrzymania Jachowicza stała się praca pedagogiczna, nauczyciela języka polskiego w domach i na prywatnych stancjach dla dziewcząt. 
W 1842 Warszawskie Towarzystwo Dobroczynności założyło dwa domy sierot. Domem dla chłopców przy Nowym Świecie, w miejscu, gdzie obecnie znajduje się Centrum Bankowo-Finansowe (dawny Dom Partii) kierował Stanisław Jachowicz.
Jako nauczyciel i pedagog pracował do końca życia, publikując liczne prace z zakresu metodyki nauczania.
Twórczość literacka.
W 1824 wydał w Płocku swoją pierwszą książkę, dedykowany pamięci matki zbiór 58 wierszowanych bajek i umoralniających opowiastek dla dzieci pod tytułem "Bajki i powieści". Choć nie był pierwszym polskim autorem piszącym dla dzieci, w przeciwieństwie do poprzedników, np. Klementyny Hoffmanowej z Tańskich, potrafił zrozumieć dzieci i ich sposób widzenia świata. Był pierwszym, który dostrzegł, że bajki dla dzieci powinny być inne niż klasyczna bajka dla dorosłych. W swoich wierszach dla dzieci porzucił operowanie alegorią, używając zamiast niej konkretnych przykładów, przekazywanych naturalnym, codziennym językiem. W bajkach Jachowicza zwierzęta nie uosabiają przywar i zalet ludzkich, co małe dziecko, nieznające konwencji, musiałoby dopiero „rozkodowywać”, lecz są po prostu bohaterami opowieści. Nie różnią się w tym istotnie od bohaterów ludzkich, zarówno tych z utworów wierszowanych, jak i tych z powiastek prozą. Warto zauważyć, że Jachowicz wprowadził do swoich bajek i powiastek dziecko z ludu jako pełnoprawnego bohatera, nie tylko, jak dotąd najczęściej bywało, jedynie obiekt wyświadczanej dobroczynności. Kolejną nowością w "Bajkach i powieściach" są wzorowane na oświeceniowych powiastkach moralnych powiastki dziecięce. Jachowicz był faktycznym twórcą tego nowego gatunku. Powiastka dziecięca, w postaci, jaką jej nadał, stała się popularną formą literatury dla dzieci.
Tak powiastki, jak i bajki promują swymi morałami surowe ideały wychowawcze, odzwierciedlające tradycyjne wychowanie pisarza, wzbogacone o szereg cnót mieszczańskich: posłuszeństwa, pracowitości, uczciwości i solidności, zadowalania się małym, oszczędności, praktycznego rozsądku, poszanowania tradycji, dobroci dla ludzi i zwierząt.
Przez cztery kolejne lata co roku ukazują się kolejne, za każdym razem poszerzane wydania "Bajek i powieści". Piąte, z roku 1829 zawiera już 113 utworów. Prócz tego zamieszcza Jachowicz swoje teksty w periodykach, opatrując je albo własnym nazwiskiem, albo pseudonimem "Stanisław z Dzikowa". Późniejsze wydania "Bajek i powieści" ukazywały się pod tytułem "Bajki i powiastki" (t. 1–4 1842–1847) i zostały przetłumaczone na kilka języków. W XIX wieku był to najpopularniejszy w kraju zbiór utworów dla dzieci, w roku 1871 ukazało się ósme jego wydanie. Kontynuacją tego zbioru było "Sto nowych powiastek", wydane w roku 1853 i cieszące się równą popularnością. Ogółem napisał kilkaset wierszyków i powiastek dydaktyczno-moralizatorskich.
Jachowicz jest powszechnie uważany za najlepszego bajkopisarza dla dzieci swojej epoki i faktycznego twórcę polskiej literatury dla dzieci. Na jego bajkach wychowały się dwa pokolenia, choć później, już od czasów Boya-Żeleńskiego, krytykowano je za nadmierne moralizatorstwo, fałszywie idylliczny obraz świata porządku, w którym posłusznym, grzecznym dzieje się dobrze, a niegrzecznych spotykają nieszczęścia. Mimo to niektóre z jego wierszyków, jak "Chory kotek (Pan kotek był chory...)" czy "Andzia", są nadal powszechnie znane i lubiane przez dzieci.
W 1829 Jachowicz brał udział w redagowaniu wydawanego przez rok, kierowanego przez Ignacego Chrzanowskiego, „Tygodnika dla Dzieci”. Było to drugie tego rodzaju pismo w Polsce, po prowadzonych przez Hoffmanową w latach 1824–1828 „Rozrywkach dla dzieci”. W 1830 przy współudziale Chrzanowskiego zaczął wydawać pierwsze w Europie codzienne pismo dla dzieci – „Dziennik dla Dzieci”. „Dziennik” ukazywał się codziennie, prócz niedziel i świąt, ogółem wydano 299 numerów. Miał, podobnie jak periodyk Hoffmanowej i tygodnik Chrzanowskiego, stałe działy, poświęcone dziejom Polski i wielkim Polakom, historii obcych narodów, dalekim krajom i ich przyrodzie. W „Dziale dziecięcym” zamieszczano wierszyki, powiastki, bajki, poruszano problemy dzieci i ich środowiska. Była też stała rubryka z omówieniami książek dla dzieci. Gazeta wyróżniała się wśród innych pism dla dzieci ukazujących się w tym okresie w Polsce nie tylko częstotliwością ukazywania się, ale i nowatorskim prowadzeniem. Jachowicz był pierwszym, który wciągnął do współpracy nad pismem samych czytelników. Publikował nadsyłane przez nich listy, próbki literackie, organizował konkursy i akcje charytatywne. Kiedy 29 listopada 1830 wybuchło powstanie listopadowe, prowadzony przez Jachowicza dziennik wyróżnił się patriotyczną postawą i zdecydowanie poparł zryw. Na łamach „Dziennika” objaśniano dzieciom pojęcie powstania, miłości do ojczyzny, wskazywano powinności wobec kraju ojczystego, radząc, aby „napawały serca młodociane przykładem cnót bohaterskich”.
Jako jeden z sekretarzy tajnego Towarzystwa Patriotycznego zamieścił w „Patriocie” tuż po wybuchu powstania "Pieśń narodową. Na nutę „Jeszcze Polska nie zginęła”", a w czasie powstania zorganizował Towarzystwo Wychowania Dzieci po Poległych Rycerzach.
Jego gazety i książki dla dzieci miały nie tylko wychowywać, ale i uczyć: czytania, liczenia, historii. "Nauka w zabawce, dziełko dla dzieci" (1829), "Rozmowy mamy z Józią służące za wstęp do wszelkich nauk" (1830). Kiedy po upadku powstania listopadowego nasiliła się rusyfikacja szkół, szczególnego znaczenia nabrała dalsza praca Jachowicza nad edukacją młodych pokoleń. Po cofnięciu mu, w 1842, zakazu druku publikował książeczki do tzw. wychowania macierzystego oraz seryjne tomiki powiastek dla dzieci, między którymi są: dedykowana synowi "Pamiątka dla Eryczka" (t. 1–4, 1846–1852), "Źródło wiadomości dla dziatek polskich" (1849), "Rady wuja dla siostrzenic" (1855) czy "Dzieciom na pamiątkę. Wiązanka z dziejów Polski" (wyd. pośm. 1900). Z kolei "Śpiewy dla dzieci" (1854) to pierwszy w Polsce tomik piosenek. W swoich zbiorkach przedstawiał także (np. "Książeczka dla Stefcia" (1855)) pomysły na zabawy dla dzieci z ubogich, plebejskich rodzin i ochronek. Swoich działań edukacyjnych i wychowawczych nie ograniczał do małych dzieci, pamiętając o wychowaniu i kształceniu młodzieży napisał "Książkę dla rzemieślnika" (1855), "Rozrywki dla młodzieży rzemieślniczej" (t. 1–2, 1856–1857).
Jachowicz oprócz literatury dla dzieci pisał także wiersze dla dorosłych, w których pokazywał między innymi obraz swoich rodzinnych okolic, opisywał wiejskie obyczaje. Utwory te ukazały się w tomie zatytułowanym "Pisma różne wierszem" (1853), jednak książka przeszła bez echa i pozostaje mało znana. Ponadto amatorsko zajmował się gromadzeniem i kategoryzowaniem przysłów; jego zbiór wykorzystał później Samuel Adalberg.
Dobroczynność.
Prócz bajkopisarstwa i intensywnej pracy pedagogicznej Jachowicz z wielkim zaangażowaniem zajmował się opieką społeczną nad dziećmi. Już w lipcu 1830 został powołany na stanowisko dyrektora Instytutu dla Moralnie Zaniedbanych Dzieci. Niestety, budynek Instytutu wkrótce uległ zniszczeniu podczas obrony Warszawy w powstaniu listopadowym i nie został po nim odbudowany, a sama instytucja zakończyła działalność. Po upadku powstania Jachowicz na krótko wyjechał z Warszawy, po powrocie w 1832 został członkiem Warszawskiego Towarzystwa Dobroczynności, w którym działał aż do śmierci. Stał się znany z wielkiej energii i pomysłowości w zbieraniu datków na rzecz sierocińców, ochronek i szkół. Szczególnie interesował się losem dzieci z najuboższych warstw społeczeństwa – był współtwórcą ochronek, pierwowzorów dzisiejszych przedszkoli, w których dzieci otrzymywały posiłki, bawiły się, były wychowywane i nauczane, podczas kiedy ich matki pracowały poza domem. To z jego inicjatywy rozpoczęto w ochronkach naukę rzemiosł, co miało pomóc wychowankom w dorosłym życiu.
W 1842 stanął wreszcie dom dla sierot po poległych powstańcach, zbudowany za pieniądze zebrane w zbiórkach zainicjowanych przez Jachowicza. W tym samym roku za zasługi filantropijne przyznano mu Order Świętego Stanisława III klasy i przywrócono prawo druku. Niemal cały dochód z kolejnych wydań "Bajek i powiastek" Jachowicz przeznaczył na cele dobroczynne, żyjąc z rodziną na bardzo skromnej stopie, w niełatwej sytuacji materialnej. Pod koniec życia otrzymał od cara dożywotnią pensję.
W życiu osobistym Stanisława Jachowicza nie brakowało trudnych okresów. Brak ojca, dzieciństwo bez rówieśników i niemal bez zabaw, szybkie rozstanie z domem rodzinnym, później utrata pracy. 9 lipca 1823 poślubił osiemnastoletnią sierotę, Salomeę Elżbietę Jabłońską, córkę Ś. P. kapitana Wojsk Polskich Jacentego Jabłońskiego i Tekli z Czaplińskich. Niestety, dwa lata później żona i jego nowo narodzony syn zmarli. W 1833 ożenił się powtórnie, ze swoją dawną uczennicą, Antoniną Ośmiałowską. Prócz dwójki swoich dzieci, urodzonego w 1842 Eryka i cztery lata młodszego Rudolfa, wychowywali Jachowiczowie także czwórkę dzieci zmarłej siostry Antoniny. Wyczerpany intensywną pracą, Stanisław Jachowicz utracił siły i wzrok. W hołdzie dla jego zasług, na jego 61. urodziny oraz uzyskania funduszy na pomoc dla niego, przyjaciele i uczniowie postanowili wydać zbiorową pozycję pod wymownym tytułem „Wieniec” (t. 1–3, 1857–1858). Pierwszy z tomów ukazał się za życia Jachowicza.
Stanisław Jachowicz zmarł w Warszawie, w wigilię Bożego Narodzenia, 24 grudnia 1857; został pochowany na cmentarzu Powązkowskim (aleja katakumbowa, grób 27/28).

</doc>
<doc id="422845" url="https://pl.wikipedia.org/wiki?curid=422845" title="Jan Feliks Tarnowski">
Jan Feliks Tarnowski

Jan Feliks Amor Tarnowski, krypt.: "J. T.", (ur. 6 maja 1777 w Dzikowie, zm. 3 maja 1842 tamże) – hrabia w Królestwie Kongresowym w 1820 roku, działacz polityczny, bibliofil, historyk i tłumacz. Senator-kasztelan Królestwa Polskiego w latach 1818–1831, członek Rady Ogólnej Komisji Rządowej Wyznań Religijnych i Oświecenia Publicznego w 1830 roku, członek Rządu Centralnego Wojskowego Tymczasowego Obojga Galicji.
Życiorys.
W dzieciństwie wychowywał się w Warszawie, będąc pod opieką wuja, Tadeusza Czackiego. Jego nauczycielami byli m.in. O. Kopczyński i J. Antonowicz. Zaprzyjaźnił się z Alojzym Felińskim, K. Tyminieckim i M. Wyszkowskim. Po upadku insurekcji kościuszkowskiej gościli ich Tarnowscy w rodzinnym Dzikowie. 7 września 1800 poślubił Walerię ze Stroynowskich.
Pełnił m.in. funkcję senatora Królestwa Polskiego i członka rządu. Był autorem prac historycznych, tłumaczył dzieła literatury starożytnej. Należał do Towarzystwa Przyjaciół Nauk w Warszawie, współpracował z Uniwersytetem Wileńskim. Znany jako kolekcjoner, wraz z żoną Walerią ze Stroyonowskich (bratanicą biskupa wileńskiego Hieronima Stroynowskiego, poślubiona w roku 1800) zapoczątkował zbiory dzikowskie. Początek kolekcji wiąże się z 8-miesięczną podróżą po Włoszech (X 1803 – V 1804), którą odbył w towarzystwie żony i teścia. W jej trakcie zbierał rzadko publikowane druki, rękopisy, dzieła sztuki oraz antyki.
W 1828 roku był członkiem sądu sejmowego, mającego osądzić osoby oskarżone o zdradę stanu.
Był pieczętarzem loży wolnomularskiej Świątynia Izis w 1811/1812 roku.
Odznaczenia.
W 1825 roku został kawalerem Orderu Świętego Stanisława 1. klasy. Odznaczony Orderem Świętej Anny 1. klasy.
Stosunki rodzinne.
Urodził się w Dzikowie jako syn Jana Jacka starosty kahorlickiego, i Rozalii z Czackich podczaszanki koronnej. Miał synów: Kazimierza (1801–1803), Jana Bogdana (1805–1850), Waleriana Spicymira (1811–1861), Tadeusza Antoniego (1818–1890) oraz córki: Rozalię (1803–1804), Marię Felicję (1807–1870) żonę Onufrego Małachowskiego, Walerię Bronisławę (1810–1815), Rozalię Wiktorię (1814–1815), Annę (1816–1893). Jego wnukami byli historyk literatury Stanisław Tarnowski (zwany w młodości „czarnym”), marszałek Jan Dzierżysław Tarnowski, powstaniec styczniowy Juliusz Tarnowski, poeta i kompozytor Władysław Tarnowski, malarz Stanisław Tarnowski, (zwany w młodości "białym").
Twórczość.
Ważniejsze utwory.
Ponadto Tarnowski miał ogłaszać poezje w "Pamiętniku Warszawskim".

</doc>
<doc id="422846" url="https://pl.wikipedia.org/wiki?curid=422846" title="Prawo zachowania energii">
Prawo zachowania energii



</doc>
<doc id="422848" url="https://pl.wikipedia.org/wiki?curid=422848" title="Kultura trzciniecka">
Kultura trzciniecka

Kultura trzciniecka – kultura wczesnej epoki brązu. Ze względu na złożoność zjawiska obejmującego również kulturę komarowską i kulturę sośnicką w literaturze mówi się o Trzcinieckim Kręgu Kulturowym. Stanowiska archeologiczne kultury trzcinieckiej obecne były na terenach centralnej, południowej i wschodniej Polski (Kujawy, Małopolska, Mazowsze, Podlasie) oraz zachodniej Ukrainy i zachodniej Białorusi (Polesie) od 1900 do 1000 roku p.n.e. Niektórzy autorzy uznają pierwotny zasięg kultury trzcinieckiej za kolebkę Prasłowian.
Kryteria wydzielenia.
Kultura trzciniecka wydzielona została przez Włodzimierza Antoniewicza, który nadał jej początkowo nazwę „kultura ceramiki pasmowej”. Termin kultury trzcinieckiej, od miejscowości Trzciniec pod Opolem Lubelskim (woj. lubelskie), gdzie dokonano pierwszych odkryć, wprowadził do literatury jako pierwszy Józef Kostrzewski w 1930 roku. Pierwszego monograficznego opracowania kultury trzcinieckiej dokonał Aleksander Gardawski (1959 r.).
Chronologia, geneza i zanik.
Najbardziej prawdopodobną i funkcjonującą do dziś teorią genezy kultury trzcinieckiej było wydzielenie jej z szerszego kręgu kulturowego trzciniecko-komarowsko-sośnickiego (Jan Dąbrowski) na podstawie form kulturowych. Wyróżnia się trzy grupy kultury trzcinieckiej: łubieńską (Kujawy, środkowa Warta), opatowską (lessy Małopolski), lubelską (tereny między Wisłą a Bugiem) oraz grupę mazowiecko–podlaską. W drugiej fazie tej kultury (Ib) znaczące były wpływy kultury madziarowskiej, wieterzowskiej, Otomani oraz mogiłowej. Ponadto na terenie Kujaw na kulturę trzciniecką oddziaływała również kultura pucharów dzwonowatych 2 i 3.
Chronologia charakterystycznych dla kultury trzcinieckiej form zależna jest od miejsca ich występowania. Za początek zjawisk związanych z kulturą trzciniecką przyjmuje się XX/XIX wiek p.n.e. Na Mazowszu brak jest pewnych wskaźników chronologicznych, ale przyjmuje się za początek pierwszą połowę BA2– BA3. Pełny rozwój to okres od 1500 do 1300 roku p.n.e. Zanik stanowisk kultury trzcinieckiej jest następstwem przeobrażeń kulturowo-społecznych, w wyniku, których wyodrębniono na zachodzie fazę łódzką trzciniecko-łużycką, a następnie łużycką. Na Wołyniu i Podnieprzu wydzielono kulturę biełogrudowską.
Według podziału chronologicznego A. Kempistego (1978) wydziela się trzy fazy: Ia (1900/1850 p.n.e. – 1300 p.n.e.), Ib (1300 – 1100 p.n.e.), II (1100 – 1000 p.n.e.).
Obszar występowania i kontekst kulturowy.
Na charakter form kulturowych niewątpliwy wpływ miały kultury późnosznurowe (kultura mierzanowicka, kultura strzyżowska, kultura iwieńska oraz kultury ceramiki dołkowo-grzebykowej). W okresie swojego największego rozkwitu zjawiska wydzielonej kultury trzcinieckiej występowały na terenach górnej i środkowej Wisły, górnej Warty i górnej Noteci, aż po dorzecze Bugu i Narwi. Na przełomie starszej i środkowej epoki brązu stanowiska archeologiczne kultury trzcinieckiej sąsiadowały ze stanowiskami kultur: przedłużyckiej od zachodu, wschodniotrzcinieckiej i komarowskiej od wschodu, Otomani, madziarowskiej oraz pilińskiej od południa.
Charakterystyczne wytwory kulturowe.
 
Ceramika.
Ceramika potwierdza tradycje eneolityczne. Gruboziarnista domieszka w postaci tłuczonego granitu, dokładne wygładzenie powierzchni naczynia oraz ornamentyka wykazuje związek ze wcześniejszymi formami ceramiki. Podstawową formą są ciemnobrunatne lub ceglane naczynia, lepione ręcznie o esowatym profilu i kształcie tulipanowatym ze zgrubioną i facetowaną krawędzią (pojemnik gliniany związany z chowem zwierząt oraz uprawą zbóż). Ornamentyka występowała głównie w górnej części naczynia w postaci pionowych listew, żłobków poziomych, falistych, ukośnych i półkolistych, a także nakłuć i dołeczków oraz ornamentu guzowego. Rzadko występowały misy, dzbanki, kubki. Najcenniejszym znaleziskiem jest waza na pustej nóżce z pięcioma wypchanymi zwisającymi guzami z Łubnej (woj. łódzkie).
Inwentarz.
Dominował inwentarz kamienny i krzemienny nawiązujący do tradycji neolitycznych, gdzie narzędzia wytwarzane były techniką łupania i gładzenia (drapacze, noże, sierpy, rozcieracze, grociki, toporki, siekierki, wióry). Występował także inwentarz z wytworów organicznych (zawieszki z muszli, szpile i szydła kościane) oraz inwentarz metalowy, który zamyka się w kilkunastu skarbach wyrobów brązowych (m.in. Dratów, woj. lubelskie, Stawiszyce, woj. świętokrzyskie, Rawa Mazowiecka, woj. łódzkie). Wyróżnia się wyroby brązowe: bransolety spiralne, wielozwojowe, naramienniki i pierścionki z tarczkami, salta leone oraz siekierki i groty oszczepów. Unikatowym odkryciem jest diadem z cienkiej blachy brązowej (skarb z Dratowa, woj. lubelskie). Występowały także małe przedmioty srebrne i złote.
Osadnictwo.
Osadnictwo kultury trzcinieckiej jest słabo rozpoznane i występowało głównie w południowej Polsce (płaskowyże lessowe). Charakteryzowało się osadami długotrwałymi głównie otwartymi, małej i średniej wielkości. Charakterystyczne obiekty osadnicze to jamy w kształcie koła o przekroju trapezowatym lub gruszkowatym o głębokości od 60 do 200 cm. W jamach znajdowały się: kawałki potłuczonej ceramiki, węgle drzewne, wisiorki oraz wyroby krzemienne. Występowały, też ziemianki owalne, koliste z przedsionkiem. Największą i najlepiej zachowaną osadą jest osada w Złotej Pińczowskiej (woj. świętokrzyskie) – obszar 400 arów.
Ważniejsze osady kultury trzcinieckiej: Więcławice (woj. świętokrzyskie), Goszyce (woj. małopolskie), Bondyrz (woj. lubelskie).
Wielohektarowy kompleks osadniczy kultury trzcinieckiej został niedawno odkryty w Polesiu pod Łowiczem.
Obrządek pogrzebowy i wierzenia.
Obrządek pogrzebowy charakteryzował się wysokim zróżnicowaniem (inhumacja i kremacja). We wczesnym okresie rozwoju występowały płaskie groby szkieletowe (brak zasad ułożenia szkieletów w grobie), pojedyncze lub zbiorowe (ponad 25 osobników). W późnej fazie kultury występowały także groby ciałopalne jamowe oraz popielnicowe (pod wpływem kultur wschodniokarpackich oraz mogiłowych). Zmarłych wyposażano w ceramikę, wyroby kamienne, rzadko w ozdoby z brązu. Wyróżnia się groby szkieletowe płaskie (Wolica Nowa, woj. łódzkie), szkieletowe pod kurhanami (Łubna-Jakusy, woj. łódzkie), ciałopalne płaskie (Wolica Nowa, woj. łódzkie), ciałopalne pod kurhanami (Guciów, woj. lubelskie).
Gospodarka i społeczeństwo.
Ludność trudniła się głównie hodowlą zwierząt (szczątki kostne rogacizny), uprawą roli (szczątki zbóż, ślady orki), łowiectwem (szczątki kostne jeleni, dzików), zbieractwem (nagromadzenia muszli i skorup żółwi).

</doc>
<doc id="422849" url="https://pl.wikipedia.org/wiki?curid=422849" title="Aleksandr Mienszykow">
Aleksandr Mienszykow

Aleksandr Daniłowicz Mienszykow (ros. Александр Данилович Меншиков, ur. ok. 1672, zm. w m. Bieriozow, obecnie Bieriozowo k. Tiumienia) – rosyjski hrabia, książę Świętego Cesarstwa Rzymskiego Narodu Niemieckiego od 1705 r., feldmarszałek, generalissimus w 1727 r., bliski współpracownik cara Piotra I Wielkiego, faworyt Katarzyny I.
Pochodzenie.
Mienszykow urodził się około 1672 r. Według jego wrogów, jego ojciec miał pochodzić z gminu – być może był synem dworskiego stajennego, sprzedawcy pierogów lub parobka pracującego na barkach, lecz najprawdopodobniej wywodził się jednak z drobnej szlachty. Miał polskie korzenie. Dzieciństwo spędził błąkając się po ulicach Moskwy, sprzedając pierożki mięsne. Był analfabetą, jednak cechowała go inteligencja, spryt a także ambicja.
Po osiągnięciu wpływów u cara nie akceptował żartów ze swego pochodzenia; był agresywny i bił ludzi, którzy żartowali z jego niskiego urodzenia.
Doradca Piotra Wielkiego.
Franz Lefort, pierwszy faworyt cara Piotra, dostrzegł u niego siłę woli i prezencję, które spowodowały przyjęcie Mienszykowa do służby carskiej – ordynans cara. Miało to miejsce w 1686 r. Według innej teorii sam car zauważył Alaksandra na moskiewskim bazarze i zaproponował mu współpracę. Był nazywany przez Piotra "Aleksaszką".
Gdy Lefort zmarł w 1699 roku Mienszykow został głównym faworytem i powiernikiem cara. Po śmierci Leforta car Piotr powiedział o Mienszykowie, że została mu druga ręka: złodziejska, ale pewna. Uczestniczył w podróżach cara po Rosji i poza jej granice. W 1706 r. po śmierci marszałka Fiodora Gołowina zakres władzy Mienszykowa jeszcze bardziej się powiększył. Rok później został gubernatorem Petersburga. Przez wrogów nazywany był pogardliwie "księciem z błota". 
Mimo że był skorumpowanym ignorantem, zaskarbił sobie zaufanie cara, umiejąc znakomicie musztrować armię i dowodzić nią. Tak jak car pracował w stoczniach Amsterdamu i znał nieco potocznego języka holenderskiego i niemieckiego. Do cara zwracał się per: "Min Herz". Brał czynny udział w kampanii wokół Azowa (1695–1696). W 1703 gubernator Ingiermanlandii, kierował budowami Sankt-Petersburga, Kronsztadu, stoczniami na rzekach Newa i Świr. W czasie wojny północnej 1700–1721 dowodził siłami piechoty i kawalerii, był organizatorem okrążenia twierdz i ich szturmów, przejawiał odwagę i zimną krew. Odniósł szereg zwycięstw nad Szwedami, m.in. 18 października 1706 r. pod Kaliszem, 2 listopada 1708 r. pod Baturinem. Zastępując gen. Ogilvy jako naczelny dowódca nękającej Szwedów (Karol XII) armii w 1708, uczestniczył też w bitwie pod Hołowczynem, i zwycięstwie połtawskim (Połtawa 27 czerwca 1709), po której dostał buławę marszałkowską. W bitwie pod Połtawą, dowodząc lewym skrzydłem rozbił korpus generała Rossa, co zadecydowało o zwycięstwie wojsk rosyjskich. 30 czerwca 1709 zmusił do kapitulacji wycofujących się Szwedów. W latach 1709–1713 dowodził wojskami rosyjskimi w Polsce, Kurlandii, na Pomorzu i w Holsztynie. Od 1714 kierował ziemiami zdobytymi na Szwedach i włączonymi do Imperium Rosyjskiego (ziemie Nadbałtyckie), zawiadywał też dochodami państwa w tym rejonie. 
W czasie wyjazdów Piotra I z Sankt-Petersburga kierował Imperium. 
Przez pewien czas Mienszykow zajmował się wychowywaniem carewicza Aleksego, wobec którego był bardzo surowy. 25 czerwca 1718 r. Mienszykow był jednym z członków trybunału, który skazał carewicza na śmierć za zdradę. Dzień później odwiedził skazanego w celi, podobnie jak car. Carewicz zmarł na skutek poniesionych ran zadanych mu podczas tortur lub został zamordowany przez ojca. 
Z czasem do cara zaczęły dochodzić informacje o chciwości, korupcji i frywolności swego faworyta. Ich relacje znacznie się ochłodziły w 1724 r. 
Małżeństwo.
Aleksandr od 1698 r. romansował z Darią Arseniewą, dwórką carówny Natalii Aleksiejewnej. Od 1703 r. mieszkali razem, lecz dopiero 18 sierpnia 1706 r. w Kijowie odbył się ich ślub.
Inną ważną kobietą w życiu Aleksandra była poznana na początku XVIII w. Marta Skawrońska. Zatrudnił ją u siebie jako praczkę; uprzednio służyła u Marta była kochanką Aleksandra, lecz w październiku 1703 r. zainteresował się nią sam car. Ich znajomość przerodziła się w stały związek. Ślub Piotra i Katarzyny (takie imię przyjęła po przejściu na prawosławie) odbył się w lutym 1712 r.
Piotr i Aleksandr często podróżowali wspólnie - razem ze swoimi żonami.
Tytuły.
W 1702 r. po wsparciu ze strony cara cesarz Leopold I nadał mu tytuł hrabiego a trzy lata później został księciem Świętego Cesarstwa Rzymskiego Narodu Niemieckiego.
W 1703 r. został kawalerem rosyjskiego Orderu św. Andrzeja Apostoła Pierwszego Powołania. Z tej okazji car wyprawił swemu doradcy huczną uroczystość.
W 1705 r. król Polski August II Sas nadał mu Order Orła Białego.
W 1706 r. został księciem Ingrii - był to pierwszy tytuł książęcy nadany bezpośrednio przez cara Rosji. 
W 1710 r. król Danii Fryderyk IV przyznał Aleksandrowi Order Słonia. W 1713 r. z rąk króla Prus Fryderyka Wilhelma I otrzymał Order Czarnego Orła. 
W latach 1718–1724 i 1726–1727 był prezydentem Kolegium Wojennego.
Faworyt cesarzowej.
W listopadzie 1724 r. cesarz poważnie zachorował. Na łożu śmierci czuwała przy nim Katarzyna, która poprosiła go, aby przebaczył Mienszykowowi. Aleksandr w połowie 1724 r. popadł w niełaskę Piotra ze względu na romans z cesarzową i korupcję. Umierający Piotr wybaczył swemu wieloletniemu doradcy. Piotr Wielki zmarł 25 stycznia 1725 r. nie wyznaczając następcy, także rozpoczął się spór o sukcesję. Roszczenia do korony miały córki Piotra I i Katarzyny Anna i Elżbieta. Pretendentkami do objęcia rządów były również trzy córki Iwana V: Katarzyna, Anna i Praskowia. Naturalnym kandydatem do tronu był jedyny pozostały przy życiu mężczyzna w dynastii Romanowów Piotr (syn carewicza Aleksego).
Rody Dołgorukowów i Golicynów starały się wystąpić osadzić na tronie Piotra Aleksiejewicza. Książę Mienszykow agitował za kandydaturą Katarzyny. Wdowie po cesarzu sprzyjał także Piotr Tołstoj. Gwardia natychmiastowo poparła tą decyzję i feldmarszałek Stiepan Apraksin obwołał Katarzynę cesarzową. 
Od obwołania Katarzyny cesarzową realna władza w kraju należała do Mienszykowa, który przewodniczył Najwyższej Tajnej Radzie. Pojawiły się plotki, jakoby Katarzyna zamierza poślubić swego faworyta, jednak nigdy do tego nie doszło. Za granicą mówiło się o wspólnej dyktaturze cesarzowej i jej faworyta; podkreślano niskie pochodzenie Katarzyny i księcia, którzy wspólnie osiągnęli szczyty władzy. Aleksandra powszechnie nazywano "niekoronowanym carem" lub "pół-carem". 
Mienszykow osobiście nadzorował przygotowania do ślubu cesarzówny Anny Piotrowny z Karolem Fryderykiem. W 1726 r. doradził Katarzynie zawarcie sojuszu z Austrią. Dzięki temu Mienszykow otrzymał od cesarza Karola VI tytuł księcia Rzeszy. 
Władza i bogactwo Mienszykowa były tak ogromne, że budziły zazdrość pozostałych dworzan i polityków. Zyskał dowodzenie nad wojskiem i udał się do Kurlandii, gdzie sam ogłosił się księciem. Kilkukrotnie próbowano pozbawić go wpływów wysuwając oskarżenia o morderstwo Piotra Wielkiego i Aleksego Piotrowicza, jednak podczas panowania Katarzyny Aleksandr był bezpieczny. 
W kwietniu 1727 r. Katarzyna zachorowała na tyle poważnie, że sporządziła testament. Mienszykow czuwał przy cesarzowej. Pod jego wpływem Katarzyna na swego dziedzica wyznaczyła niespełna 12-letniego Piotra Aleksiejewicza pomijając swoje córki. Nowy cesarz miał poślubić Marię, córkę Aleksandra. W ten sposób książę miał sprawować władzę w Rosji jeszcze co najmniej kilka lat aż do pełnoletności swego przyszłego zięcia. Anna i Elżbieta błagały matkę, aby zmieniła decyzję, lecz umierająca cesarzowa z wdzięczności wobec swojego faworyta nie chciała ustąpić. 
Piotr Tołstoj zebrał swoich zwolenników m.in. Antona Dewiera i Andrieja Uszakowa i chciał zabić Aleksandra, ten jednak ubiegł ich i uwięził za zgodą umierającej Katarzyny. Cesarzowa zmarła 6 maja 1727 r. o godzinie 9 wieczorem. Nie powtórzył się spór o sukcesję sprzed 2 lat, gdyż Aleksandr zastraszył wszystkich swoich przeciwników. Cesarzem został Piotr II. 
Pod rządami Piotra II.
Tuż po pogrzebie Katarzyny odbyły się zaręczyny 16-letniej Marii i młodszego o 4 lata cesarza. Marię zaczęto tytułować Jej Cesarską Wysokością. Do Najwyższej Tajnej Rady dołączyły Anna i Elżbieta a także mąż pierwszej z nich Karol Fryderyk, jednak nadal Mienszykow miał decydujący głos i zachowywał się despotycznie. 
Anna Piotrowna i jej mąż zaczęli otwarcie krytykować Aleksandra i jego wszechwładzę. Aby zabezpieczyć się przed ewentualnym buntem starszej z córek Piotra Wielkiego i Katarzyny wypłacił małżeństwu ponad milion florenów i zachęcił ich do opuszczenia Rosji. 
Mienszykow jako "quasi-regent" wprowadził na dwór cesarski styl europejski a także nakazał usunąć kamienne słupy na których wisiały ciała skazańców i zabronił stosowania takich praktyk. Zamierzał zlikwidować Tajną Radę, gdyż przy władzy absolutnej stała się zbędnym organem hamującym jego działania. 
Swoboda Aleksandra w rządzeniu była powszechnie widoczna i coraz bardziej irytowała rody Dołgorukowowów, Golicynów i Tołstojów a także samego cesarza. Dodatkowo książę okradał państwowy skarbiec.
Upadek i śmierć.
Książę przez wrogów nazywany był deprawatorem, zbrodniarzem i złodziejem państwowych pieniędzy. Większość dworzan spiskowała przeciwko niemu. Cesarz, który lekceważył swoją narzeczoną - córkę Mienszykowa, oznajmił publicznie, że nie zamierza brać ślubu przed ukończeniem 25 roku życia. 
Aleksandr w sierpniu 1727 r. poważnie zachorował. Miesiąc później wyzdrowiał, lecz było już za późno. 7 września 1727 r. Mienszykow został oskarżony o zdradę ojczyzny na rzecz Szwecji. 8 września 1727 r. Piotr II podpisał nakaz aresztowania księcia. O łaskę dla Aleksandra kolejno przed cesarzem, wicekanclerzem Borysem Golicynem i Andriejem Ostermannem błagały jego żona, szwagierka i córki, jednak bezskutecznie. 9 września 1727 r. Mienszykowa pozbawiono tytułów a majątek skonfiskowano. Wraz z rodziną został zesłany do Bieriozowa na Syberii. 
Na dworze cesarskim zabroniono wspominać o Marii Mienszykowej. W marcu 1728 r. Piotr II wydał ukaz o przestępstwach, które popełnił Mienszykow jednocześnie wskazując na swe miłosierdzie, że nie skazał go na śmierć. W Europie ze zdziwieniem przyjęto upadek wieloletniego faworyta dwóch władców Rosji. 
Warunki na Syberii były bardzo ciężkie. Aleksandr został wdowcem w drodze na zesłanie. Sam zmarł w listopadzie 1729 r. Miesiąc później zmarła niedoszła cesarzowa Maria. Piotr II zmarł w styczniu 1730 r. 
Po kilku latach, za czasów rządów cesarzowej Anny Iwanowny, uwolniono pozostałe przy życiu dzieci Aleksandra: syna i młodszą z córek. Jego prawnukiem był admirał Aleksandr Mienszykow. 

</doc>
<doc id="422850" url="https://pl.wikipedia.org/wiki?curid=422850" title="Zbiory dzikowskie">
Zbiory dzikowskie

Zbiory dzikowskie – kolekcja dzieł sztuki rodziny Tarnowskich z obrazami Paola Veronesa, Antoona van Dycka, Rembrandta, Trevisaniego, braci Carraccich, a także liczne rękopisy luminarzy europejskich między innymi rękopis "Pana Tadeusza" Adama Mickiewicza, oraz białe kruki, na przykład: komplet wydań Biblii w języku polskim, pierwodruki ojców literatury polskiej zgromadzona pierwotnie w Pałacu Tarnowskich w Dzikowie. 
W czasie II wojny światowej zbiory uległy rozproszeniu. Obecnie można je spotkać między innymi w Bibliotece Narodowej w Warszawie, Muzeum Narodowym w Krakowie, Muzeum Narodowym w Warszawie, Ossolineum we Wrocławiu i Lwowie. Obecnie, dzięki współpracy przedstawicieli rodu Tarnowskich oraz Muzeum Historycznego Miasta Tarnobrzega – Zamku Tarnowskich w Dzikowie zbiory są stopniowo scalane w siedzibie muzeum to jest Zamku Tarnowskich w Dzikowie-Tarnobrzegu.
Nazwa "zbiory dzikowskie" wywodzi się od nazwy miejscowości Dzików, a dzisiejszej dzielnicy Tarnobrzega a dokładniej od Zamku Dzikowskiego – rodowej siedziby linii wielowiejsko-dzikowskiej rodu Tarnowskich.

</doc>
<doc id="422852" url="https://pl.wikipedia.org/wiki?curid=422852" title="Antykreator">
Antykreator



</doc>
<doc id="422853" url="https://pl.wikipedia.org/wiki?curid=422853" title="Ahmad Szah Masud">
Ahmad Szah Masud

Masud Ahmad Szah (pers. احمد شاه مسعود ur. 1 września 1953 w Bazaraku, zm. 9 września 2001 w Tacharze) – afgański dowódca wojskowy i polityk, zwany „Lwem Pandższiru”, z pochodzenia Tadżyk. Syn oficera królewskiej armii afgańskiej.
Życiorys.
W pierwszej połowie lat 70. studiował na politechnice w Kabulu, gdzie związał się z młodymi rewolucjonistami muzułmańskimi. Po przewrocie komunistycznym w Afganistanie był jednym z komendantów partyzanckich, dowodzącym siłami mudżahedinów w Dolinie Pandższeru w czasie wojny afgańskiej. Wsławił się bohaterską postawą podczas obrony Doliny przed wojskami rządowymi i radzieckimi, wykazując się nieprzeciętnymi zdolnościami dowódczymi i cechami charakteru, co przysporzyło mu przydomek „Lwa Pandższiru”. Należał do Stowarzyszenia Muzułmańskiego, pozostając pod duchowym i politycznym wpływem Burhanuddina Rabbaniego. W 1992 dowodził wojskami mudżahedinów, które zajęły Kabul.
Minister obrony oraz wiceprezydent kraju w rządzie Rabbaniego. Zwolennik liberalnego kursu politycznego i demokratycznego państwa opartego na fundamencie islamskim.
Od 1994 walczył na terenie Afganistanu przeciw talibom, a po utracie Kabulu i opanowaniu przez nich większości kraju został w 1996 dowódcą wojskowym Sojuszu Północnego, broniącego ostatniego wolnego terytorium w północno-wschodniej części kraju.
Śmierć.
Sprawcami jego zabójstwa w 2001 było dwóch Arabów podających się za dziennikarzy. Ładunek wybuchowy ukryli w kamerze. O zlecenie zamachu oskarżana jest Al-Ka’ida, która dwa dni później przeprowadziła ataki na World Trade Center i Pentagon. Niektóre tropy wskazują też na rosyjskie lub pakistańskie służby specjalne. Masud został pochowany w Dolinie Pandższeru na wzgórzu obok rodzinnej wsi.
Zobacz też.
Operacja Panczszir-82

</doc>
<doc id="422855" url="https://pl.wikipedia.org/wiki?curid=422855" title="Wybory do konstytuanty w Republice Chińskiej w 2005 roku">
Wybory do konstytuanty w Republice Chińskiej w 2005 roku

Wybory do konstytuanty w Republice Chińskiej w 2005 roku odbyły się 14 maja 2005. Do obsadzenia było 300 miejsc w Zgromadzeniu Narodowym (Guomin Dahui), zwołanym ad hoc w celu zatwierdzenia lub odrzucenia zmian w konstytucji na miesięczną kadencję według ordynacji proporcjonalnej. Frekwencja wyniosła 23,36%.
Wyniki.
Zwolennicy zmian w konstytucji zdobyli zdecydowaną większość mandatów – 249. 1/5 miejsc została zarezerwowana dla kobiet, zaś 1/30 – dla Aborygenów tajwańskich. Tajwańczycy nie wykazali zainteresowania wyborami, stąd rekordowo niska frekwencja. Propozycje zmian w konstytucji objęły:

</doc>
<doc id="422857" url="https://pl.wikipedia.org/wiki?curid=422857" title="Dzików (Tarnobrzeg)">
Dzików (Tarnobrzeg)

Dzików, łac. Dzikovia – część Tarnobrzega, dawniej osobny obszar słynący z Pałacu Tarnowskich wraz z dworem i kompleksem parkowo-ogrodowym. 
Pałac, potocznie nazywany Zamkiem Dzikowskim, stanowił siedzibę rodu Tarnowskich. Miały tu miejsce ważne wydarzenia historyczne, z których najważniejszym była konfederacja dzikowska zawiązana w celu obrony tronu polskiego dla króla Stanisława Leszczyńskiego (1734) oraz zjazd stronnictwa konserwatywnego w 1927. Konfederacja dzikowska przegrała, a król musiał wyemigrować do Francji. Zamek słynie także jako pierwotna siedziba obrazu Matki Bożej, która z racji tej do dziś nazywana jest Dzikowską.
W 1934 częściowo włączony do Tarnobrzega, a w 1976 całkowicie.
Dzikowskie ogrody.
Dzików słynie z najpiękniejszego parku Tarnobrzega – miejsca częstych spacerów mieszkańców miasta. 
Pierwsze zachowane wzmianki o ogrodzie w Dzikowie pochodzą z XIX wieku, kiedy Jan Feliks Tarnowski postanowił urządzić tu swą stałą siedzibę. W 1830 roku przebudował zamek według projektu Franciszka Marii Lanciego (neogotyk). Zaprojektował też szereg budowli ogrodowych: neogotycką kapliczkę, oranżerię, fontannę oraz ażurowe kute ogrodzenie. Najprawdopodobniej taki park oglądała przejeżdżająca nieopodal Klementyna z Tańskich Hoffmanowa: "„Widziałam (za pomocą perspektywy, z wielkim żalem, że z daleka) Dzików głośny czarującym położeniem, dawnym zamkiem, zbiorem ksiąg, zabytków ojczystych i sztuk pięknych; rzadkich roślin dobrem, przyjemnym ogrodem”". Idee narodowe były wpisane w założony przez Jana Feliksa park, w którym otoczył on szczególną pieczą drzewa zasadzone za czasów konfederacji barskiej, walk pod Sandomierzem pod dowództwem księcia Józefa Poniatowskiego czy też konfederacji zawiązanej w obronie Stanisława Leszczyńskiego. Rósł tu także miłorząb japoński, sadzony ręką Tadeusza Czackiego, szwagra Jana Feliksa.
Dzikowskie zbiory.
Jan Feliks Tarnowski, przejęty puławską ideą zbierania pamiątek narodowych, postanowił stworzyć w posiadłości ich kolekcję. Do najcenniejszych z nich należały: 
W zbiorach dzikowskich znajdowały się liczne inkunabuły oraz komplet wszystkich tłumaczeń "„Biblii”" na język polski (bez względu na wyznanie). W Dzikowie mieściła się także najsłynniejsza w Polsce XIX-wieczna kolekcja malarstwa, zawierająca między innymi takie arcydzieła jak:
Na Dzikowie znajduje się Muzeum Historyczne Miasta Tarnobrzega ze stałą ekspozycją, ukazującą losy rodu Tarnowskich JHS.
Biblioteka dzikowska stanowiła największą i najważniejsza część całej kolekcji, na którą składały się również galeria rzeźb i obrazów oraz archiwum. Jej geneza sięga początków XIX wieku, kiedy to Jan Feliks Tarnowski (1777–1842) postanowił wzorem innych rodzin szlacheckich gromadzić skarby literatury; polskiej i obcej. Zbierany przez lata księgozbiór był odzwierciedleniem jego pasji bibliofilskich, a także wiązał się z jego działalnością literacką, publicystyczną i naukową. Książki i dokumenty pozyskiwał poprzez liczne zakupy, dary, a także dziedziczenie zbiorów. Znalazły one swe docelowe miejsce w zamku dzikowskim, w pomieszczeniach dawnego skarbczyka, i w specjalnie na ten cel zaprojektowanych szafach bibliotecznych.
Jan Feliks Tarnowski stworzył główny zrąb biblioteki, a jego spadkobiercy księgozbiór ten przez lata powiększali. W chwili śmierci swojego twórcy, biblioteka liczyła ok. 13–15 tys. dzieł, natomiast w przededniu wybuchu II wojny światowej ponad 30 tys. pozycji.
Na tle innych, biblioteka dzikowska odznaczała się wysoką jakością zbioru, w którym znalazły się dzieła bezcenne dla polskiej literatury i historii m.in.: komplet biblii w tłumaczeniu polskim, XVI- i XVII-wieczne dzieła klasyków polskich, komplet konstytucji sejmowych i uchwał synodalnych, a także dzieła z czasów panowania Stanisława Augusta Poniatowskiego i okresu reform oświeceniowych. Najcenniejszy był zbiór 25 inkunabułów.
W skład Biblioteki wchodziły także rękopisy. Znaczną ich część stanowiło archiwum rodowe Tarnowskich, natomiast inną grupę stanowiły rękopisy o treści politycznej, tj. manifesty i pisma w sprawach politycznych, konstytucje, mowy sejmowe, memoriały, pisma polemiczne, a także akta dotyczące stosunków z Krymem i Wołoszczyzną za panowania Stefana Batorego i Jana III Sobieskiego.
W kolekcji nie zabrakło także średniowiecznych kodeksów. Najważniejszym dziełem prawniczym były „Statuty Kazimierza Wielkiego” w przekładzie polskim z 1501 roku, znane jako tzw. "Kodeks Dzikowski", a także najstarszy odpis „Kroniki polskiej” Mistrza Wincentego Kadłubka, datowany na rok 1476. Bardzo cenne są także dokumenty dotyczące Konfederacji Dzikowskiej i Barskiej oraz epizodów powstania styczniowego.
W XX wieku biblioteka dzikowska wzbogaciła się o kolejne „białe kruki”, w tym rękopis „Pana Tadeusza” Adama Mickiewicza i „Balladyny” Juliusza Słowackiego.
Rękopisy i książki z Biblioteki Dzikowskiej będzie można podziwiać na wystawie zorganizowanej w Muzeum Historycznym Miasta Tarnobrzega. Większość z nich będzie prezentowana publicznie po raz pierwszy od 1939 roku.
Oprócz ksiąg i rękopisów przedstawiona jest historia biblioteki, losy jej twórcy Jana Feliksa Tarnowskiego i bibliotekarzy, którzy pracowali w Dzikowie. Specjalne miejsce na wystawie poświęcono Michałowi Marczakowi, człowiekowi, który dla zbiorów poświęcił swoje życie.
W Muzeum Historycznym Miasta Tarnobrzega od kilku miesięcy można oglądać obrazy i miniatury z dawnej kolekcji dzieł sztuki rodziny Tarnowskich. Od 6 grudnia będzie można podziwiać książki i rękopisy z tejże kolekcji, które zostały przekazane do muzeum przez rodzinę Tarnowskich, a które przez 70 lat znajdowały się w Bibliotece UJ.
Osiedle Dzików.
W latach 90. XX w. na terenach położonych na północ od kompleksu pałacowo-parkowo-ogrodowego Tarnowskich zaczęto budowę osiedla mieszkaniowego. Mimo iż teren ten nazywany był Wymysłowem, administracja Tarnobrzeskiej Spółdzielni Mieszkaniowej postanowiła nazwać nowo powstające osiedle „Dzikowem”. Uzasadnieniem tej decyzji było „sąsiedztwo z Zamkiem Dzikowskim”, które to nawet nie ma uzasadnienia logicznego, gdyż znacznie bliżej położone Zamku Dzikowskiego są Serbinów czy Centrum. W maju 2010 r. część osiedla położona nad Wisłą zostało zalane w wyniku powodzi i podtopień. Administracyjnie zalana część należy współcześnie do Osiedla Dzików, natomiast historycznie zalane zostało Podłęże.
Zabudowa osiedla.
Osiedle spełnia przede wszystkim funkcję sypialni miasta. Zabudowę stanowią głównie bloki wielorodzinne budowane w latach 90. XX wieku (ulice Konfederacji Dzikowskiej, Marczaka, Tarnowskiego, Słomki) oraz domki jednorodzinne (ulice: Pawłowskiego, Wiejska, Paderewskiego, Szewery, Aleja Lipowa). W 1996 r. zbudowano kościół pw. Miłosierdzia Bożego, a w 1997 r. erygowano parafię Miłosierdzia Bożego. Na osiedlu w dawnym spichlerzu znajduje się Muzeum Historyczne Miasta Tarnobrzega.
Komunikacja na osiedlu.
Główną linią autobusową spełniającą funkcje łączące z centrum miasta jest linia „10”. Na osiedlu kursują również takie linie jak „A”, „4” czy „C”.

</doc>
<doc id="422858" url="https://pl.wikipedia.org/wiki?curid=422858" title="Jan Słomka (wójt)">
Jan Słomka (wójt)

Jan Słomka (ur. 22 czerwca 1842 w Dzikowie, zm. 26 marca 1932 tamże) – chłopski działacz społeczny, wójt Dzikowa, autor jednego z pierwszych pamiętników chłopskich: „"Pamiętniki włościanina od pańszczyzny do czasów dzisiejszych"”. 
Urodził się w wielodzietnej rodzinie chłopskiej. Jego ojcem był Józef Słomka (który do Dzikowa w zaborze austriackim trafił z Królestwa Polskiego, aby uniknąć służby w wojsku rosyjskim), a matką Jadwiga z Gierczyków. Rodzina utrzymywała się z prowadzenia gospodarstwa rolnego o powierzchni 6 morgów. Czytać i pisać nauczył się w szkółce elementarnej w Dzikowie. Gdy miał 15 lat został sierotą. Opiekowali się nim dziadkowie ze strony matki i stryj. Związek małżeński zawarł z Marią z Tworków w 1861 roku w Miechocinie. Początkowo gospodarował na czterech morgach ziemi. Poprzez dokupywanie działek ziemi obszar jego gospodarstwa w 1890 roku wynosił trzynaście morgów. W latach 1882— 1883 
zbudował dom, który był w Dzikowie pierwszym chłopskim domem murowanym, dlatego nazywany był "kamienicą Słomkową". Funkcję wójta gminy sprawował przez około 40 lat. Z funkcji tej zrezygnował w 1918 roku w czasie tzw. Republiki Tarnobrzeskiej. W 1928 roku wójtem został wybrany jego syn Wojciech Słomka.
Uświadomienie narodowe chłopów w Galicji po uwłaszczeniu włościan scharakteryzował następująco: "Uświadomienie narodowe szło jednak powoli i do ostatnich czasów dość jeszcze znalazło się takich, co gdy im wspomnieć było o Polsce, to się złościli i klęli, mówiąc, że tylko panowie mogą chcieć Polski, żeby na nich ludzie robili, jak za pańszczyzny, i takim trudno było wytłumaczyć, że czasy pańszczyzny już minęły i powrócić nie mogą. Nie chcieli słyszeć o Polsce, bojąc się, że panowie znowu obejmą rządy i przywrócą pańszczyznę". W pamiętniku wspomina też rabację chłopską z 1846 roku i powstanie styczniowe.
W 1899 roku cesarz Franciszek Józef Habsburg doceniając jego zasługi w służbie publicznej odznaczył go Krzyżem Zasługi z Koroną.
W 1929 roku na Zamku Królewskim w Warszawie został odznaczony przez prezydenta Ignacego Mościckiego Złotym Krzyżem Zasługi.
Zmarł w wieku 89 lat, pochowany został na cmentarzu w Tarnobrzegu.
Do czasu likwidacji gimnazjów jego imię nosiło Gimnazjum Nr 2 w Tarnobrzegu.

</doc>
<doc id="422863" url="https://pl.wikipedia.org/wiki?curid=422863" title="Władysław Jan Jasiński">
Władysław Jan Jasiński

Władysław Jan Jasiński, ps. "Jędruś, Kmitas" (ur. 18 sierpnia 1909 w Sadkowej Górze koło Borowej, zm. 9 stycznia 1943 w Trzciance koło Osieka) – nauczyciel polski, instruktor harcerski, dowódca grupy dywersyjno-bojowej „Jędrusie” w czasie II wojny światowej.
Życiorys.
Był synem Piotra (nauczyciela) i Marii z Halardzińskich. Uczęszczał do gimnazjum w Mielcu, gdzie zdał maturę w 1929 roku. Od czasów gimnazjalnych działał w harcerstwie. Po maturze pracował jako nauczyciel w Albinówce na Wileńszczyźnie, następnie podjął studia – początkowo historyczne na Uniwersytecie Jagiellońskim, potem prawnicze na Uniwersytecie Warszawskim. Dyplom magistra praw uzyskał w 1938 roku. W czasie studiów uprawiał wioślarstwo w ramach Akademickiego Związku Sportowego, został również działaczem Związku Młodej Polski, organizacji młodzieżowej Obozu Zjednoczenia Narodowego. W 1938 roku został nauczycielem gimnazjum w Tarnobrzegu. Był jednocześnie komendantem Związku Młodej Polski na terenie Centralnego Okręgu Przemysłowego.
Po wybuchu II wojny światowej brał udział w obronie Tarnobrzega, następnie włączył się w działalność konspiracyjną. Prawdopodobnie już wiosną 1939 roku ukończył specjalny kurs działań dywersyjnych na wypadek wojny. Stworzył młodzieżową Polską Organizację Powstańczą, zrzeszającą uczniów gimnazjum, harcerzy, członków Związku Młodej Polski, a także działaczy wiejskich. Od grudnia 1939 roku wydawał konspiracyjne pismo „Wiadomości Radiowe”, wydawane następnie jako tygodnik pod tytułem „Odwet”. Nazwą „Odwet” zaczęła się również posługiwać organizacja kierowana przez Jasińskiego (od 10.03.1940).
W marcu 1941 roku organizacja została wykryta i rozbita przez Niemców. Jasiński uniknął aresztowania i przeniósł działalność na Sandomierszczyznę, gdzie w kwietniu 1941 roku powołał do życia grupę bojowo-dywersyjną. Od pseudonimu dowódcy przyjęła ona nazwę „Jędrusie”; nazwa ta stanowiła przez pewien czas synonim żołnierzy ruchu oporu w centralnej Polsce bez względu na przynależność organizacyjną. Grupa Jasińskiego dokonała wielu akcji, m.in. zajmując niemieckie transporty i magazyny żywności w Mielcu. Wykonywała także wyroki śmierci na konfidentach.
Władysław Jasiński zginął w walce z Niemcami w styczniu 1943 roku w Trzciance, zdradzony przez mieszkańca wsi Tursko Wielkie. Wraz z nim polegli dwaj członkowie jego grupy, Marian Gorycki (pseud. Polikier) i Antoni Toś (pseud. Antek). Został pochowany w zbiorowej mogile „Jędrusiów” w Sulisławicach (powiat Sandomierz). Grupa kontynuowała działalność partyzancką pod dowództwem zastępcy Jasińskiego, Józefa Wiącka (pseud. Sowa), a w październiku 1943 roku została włączona do Armii Krajowej.
Upamiętnienie i awanse.
Został pośmiertnie awansowany do stopnia podporucznika czasu wojny (11 listopada 1943) i odznaczony Orderem Virtuti Militari V klasy (2 października 1944). W Tarnobrzegu został uhonorowany pomnikiem (wraz ze swoim oddziałem). Jego imię noszą ulice w Tarnobrzegu i Mielcu. 
Życie prywatne.
Od 1936 był żonaty ze Stefanią z Antoszów (1906–1983), mieli syna Andrzeja (ur. 1936, inżyniera chemika).

</doc>
<doc id="422864" url="https://pl.wikipedia.org/wiki?curid=422864" title="Comme d'habitude">
Comme d'habitude



</doc>
<doc id="422865" url="https://pl.wikipedia.org/wiki?curid=422865" title="Kolumbijska Partia Komunistyczna">
Kolumbijska Partia Komunistyczna

Kolumbijska Partia Komunistyczna (, PCC) – partia polityczna w Kolumbii. 
Historia.
Partia powstała w 1930 roku. Zajmowała pozycje promoskiewskie. W 1939 roku odnotowała spadek liczby członków. Spowodowane było to negatywnym odbiorem paktu Ribbentrop-Mołotow i zbliżenia ZSRR do III Rzeszy. W 1944 roku zmieniła nazwę na Partia Socjaldemokratyczna. Do pierwotnej nazwy powróciła w 1947 roku. W 1964 roku sformowała zbrojne skrzydło. W 1966 roku komunistyczne oddziały zreorganizowały się, tworząc Rewolucyjne Siły Zbrojne Kolumbii (FARC). W kolejnych latach FARC zerwała więzi z Kolumbijską Partią Komunistyczną. Rebelianci utworzyli odrębną Kolumbijską Podziemną Partię Komunistyczną (PCCC). W 1985 roku członkowie partii uczestniczyli w powołaniu Unii Patriotycznej. W 2005 roku zasiliła szeregi koalicji Alternatywny Biegun Demokratyczny. W 2012 roku została z koalicji usunięta. W 2017 roku podjęła się współpracy z ugrupowaniem Rewolucyjna Alternatywna Siła Ludowa, które wywodzi się z FARC.
Przewodniczącym partii jest Jaime Caycedo Turriago.

</doc>
<doc id="422870" url="https://pl.wikipedia.org/wiki?curid=422870" title="CP/M Plus">
CP/M Plus



</doc>
<doc id="422871" url="https://pl.wikipedia.org/wiki?curid=422871" title="Wybory parlamentarne w Etiopii w 2005 roku">
Wybory parlamentarne w Etiopii w 2005 roku

Wybory parlamentarne przeprowadzone w Etiopii w roku 2005 ocenione zostały, pomimo licznych udokumentowanych nadużyć ze strony rządzącej partii Melesa Zenawiego, jako „najbardziej demokratyczne w trzytysiącletniej historii Etiopii”. Przy rozważaniu powyższej oceny należy jednak pamiętać, że demokratyczne instytucje Etiopii są wciąż w fazie zalążkowej – do roku 1974 (obalenia Hajle Syllasje) Etiopia była cesarstwem, później przez 17 lat panował w niej ustrój komunistyczny (w którym główną rolę odgrywał Mengystu Hajle Marjam), dopóki obecnie rządząca partia nie przejęła władzy w roku 1991. Konstytucja Etiopii została uchwalona dopiero w roku 1994.
Wybory, zarówno do parlamentu federalnego, jak i do czterech rad regionalnych, odbyły się 15 maja 2005 roku. Pod presją społeczności międzynarodowej, premier Meles Zenawi obiecał, że wybory przyspieszą przemiany demokratyczne w państwie. Zaproszono obserwatorów zarówno z ramienia Unii Europejskiej, jak i Carter Center. Przy urnach zjawiło się ok. 90% uprawnionych do głosowania. Rząd wydał zakaz organizowania demonstracji w trakcie trwania wyborów.
Do obsadzenia było 517 spośród 524 miejsc w Radzie Reprezentantów Ludowych ("Yehizbtewekayoch Mekir Bet") – izbie niższej etiopskiego parlamentu na 5-letnią kadencję w okręgach jednomandatowych.
Ocena.
Kolejne wyborcze zwycięstwo rządzącego EPRDF pod przewodnictwem premiera Melesa Zenawiego. Opozycja informowała o licznych nieprawidłowościach – w tym ofiarach śmiertelnych – akcji służb bezpieczeństwa. Minister informacji Bereket Simon zaprzeczył wszelkim oskarżeniom, zaś rząd pomówił opozycję o chęć rozpętania w kraju konfliktu na miarę masakry rwandyjskiej sprzed 11 lat. Przeciwko fałszerstwom wyborczym cały czas protestują opozycjoniści. Władza nie waha się przed użyciem ostrej amunicji (do 8 czerwca zginęły od kul co najmniej 22 osoby) oraz masowy aresztowaniami (do aresztu trafiło choćby 500 studentów Uniwersytetu w Addis Abebie). Mimo to dyplomaci uznali obecne wybory za „najbardziej demokratyczne w trzytysiącletniej historii Etiopii”.
1 listopada 2005 roku rozpoczęła się fala protestów organizowanych głównie przez Koalicję na rzecz Jedności i Demokracji. Wynikiem było ponad 60 tys. aresztowań oraz przynajmniej 42 osoby zabite (siły rządowe użyły przeciw protestantom ostrej amunicji).

</doc>
<doc id="422878" url="https://pl.wikipedia.org/wiki?curid=422878" title="Wiktor Osiatyński">
Wiktor Osiatyński

Janusz Wiktor Osiatyński (ur. 6 lutego 1945 w Białymstoku, zm. 29 kwietnia 2017 w Warszawie) – polski prawnik, pisarz, publicysta, nauczyciel akademicki i działacz społeczny, doktor habilitowany nauk prawnych. Specjalista w zakresie prawa konstytucyjnego, historii doktryn politycznych i prawnych oraz praw człowieka, w latach 1991–1997 dyrektor Centrum Badań nad Konstytucjonalizmem w Europie Wschodniej w Chicago, wykładowca m.in. w University of Chicago Law School i na Central European University w Budapeszcie.
Życiorys.
Ukończył warszawskie VII Liceum Ogólnokształcące im. Juliusza Słowackiego. Studiował prawo i socjologię na Uniwersytecie Warszawskim i w Polskiej Akademii Nauk. Uzyskał stopień naukowy doktora w zakresie socjologii. Następnie otrzymał stopień doktora habilitowanego.
W latach 1991–1997 był dyrektorem Centrum Badań nad Konstytucjonalizmem w Europie Wschodniej w Chicago, zaś w latach 1991–2001 profesorem wizytującym w University of Chicago Law School. W 1995 został profesorem Central European University w Budapeszcie. Od 2002 był zaangażowany w rozwój multidyscyplinarnego centrum praw człowieka na University of Connecticut. Wykładał także m.in. na Uniwersytecie w Sienie, Antioch University w Los Angeles, UCLA, Uniwersytecie Columbia, Stanford University, Uniwersytecie Harvarda. Uczył w więzieniu dla kobiet Frontera w Kalifornii. Był członkiem Komitetu Nauk Politycznych Polskiej Akademii Nauk, brał udział w pracach nad przygotowaniem Konstytucji Rzeczypospolitej Polskiej (1997).
Był również aktywnym działaczem społecznym. W ramach Helsińskiej Fundacji Praw Człowieka zainicjował powstanie Programu Spraw Precedensowych, został członkiem jego rady programowej. Zajął się szerzeniem informacji o uzależnieniach, w tym alkoholizmie, do której to choroby publicznie sam się przyznał. Był autorem publikacji poświęconych alkoholizmowi i współtwórcą Komisji Edukacji w Dziedzinie Alkoholizmu, jednego z programów Fundacji im. Stefana Batorego.
Był także feministą. W 2006 znalazł się w gronie czterech inicjatorów zawiązania Partii Kobiet.
Zasiadał w radzie Fundacji Centrum im. prof. Bronisława Geremka. Prowadził cykliczny program "Zrozumieć świat" w radiu Tok FM.
W 2004 został laureatem Nagrody im. księdza Józefa Tischnera dla publicysty lub eseisty, a w 2011 laureatem przyznawanej przez Instytut Spraw Publicznych Nagrody im. Jerzego Zimowskiego. W 2016 Konfederacja Lewiatan i Fundacja na Rzecz Myślenia im. Barbary Skargi uhonorowały go Nagrodą za Odważne Myślenie im. Barbary Skargi. W tym samym roku, za działalność na rzecz praw człowieka, rzecznik praw obywatelskich Adam Bodnar przyznał mu Nagrodę im. Pawła Włodkowica.
12 maja 2017 został pochowany w Alei Zasłużonych na Cmentarzu Wojskowym na Powązkach (kwatera FV-tuje-17).
Życie prywatne.
Syn i Zinaidy. Był bratem ekonomisty Jerzego Osiatyńskiego i mężem psycholog Ewy Woydyłło-Osiatyńskiej.
Upamiętnienie.
Latem 2017 zainicjowano Archiwum im. Wiktora Osiatyńskiego, które jest „obywatelskim centrum analiz prawnych oraz społecznością ludzi zaangażowanych w budowanie Polski praworządnej, w której władza działa w granicach prawa, dla dobra publicznego, przestrzegając praw i wolności obywatelskich oraz zobowiązań międzynarodowych”.

</doc>
<doc id="422880" url="https://pl.wikipedia.org/wiki?curid=422880" title="Anomalia siły ciężkości">
Anomalia siły ciężkości

Anomalia siły ciężkości – w geofizyce różnica między zmierzoną (i zredukowaną do poziomu elipsoidy) w danym punkcie siłą ciężkości a wzorcową (normalną) siłą ciężkości na danej szerokości geograficznej. Zwyczajowo mierzona jest w miligalach (mGal), rzadko stosuje się milimetry na sekundę do kwadratu (mm/s2).
W celu określenia anomalii, należy dla zmierzonej siły ciężkości zastosować szereg poprawek:
Na podstawie anomalii siły ciężkości można określić położenie i kształt niektórych struktur geologicznych. Obiekty o gęstości wyższej, niż otoczenie (np. rudy) oddziałują dodatnio na siłę ciężkości, natomiast te o gęstości mniejszej (kawerny, wysady solne) – ujemnie. Należy przy tym zaznaczyć, że nad łańcuchami górskimi anomalie są ujemne, a nad morzami dodatnie – spowodowane jest to zjawiskiem izostazji. W centralnych Alpach typowa wartość anomalii wynosi –150 mGal (–1,5 mm/s2). Anomalie spowodowane dużymi i głęboko zalegającymi strukturami noszą nazwę anomalii regionalnych i rzadko stanowią obiekt badań – geofizyka stosowana wykorzystuje anomalie lokalne (należy je oddzielić od anomalii regionalnych na drodze interpretacji jakościowej).

</doc>
<doc id="422882" url="https://pl.wikipedia.org/wiki?curid=422882" title="Doktryna prawa">
Doktryna prawa



</doc>
<doc id="422883" url="https://pl.wikipedia.org/wiki?curid=422883" title="Arka Gdynia (koszykówka kobiet)">
Arka Gdynia (koszykówka kobiet)

Arka Gdynia – polski żeński klub koszykarski z siedzibą w Gdyni, spadkobierca tradycji – założonej w 1946 – Spójni Gdańsk, występujący w BLK, a także – od sezonu 1998/1999 do 2011/2012 w Eurolidze kobiet. 11-krotny mistrz Polski. Od 2001 do 2012 występujący pod nazwą Lotos Gdynia pochodzącą od nazwy sponsora Grupy Lotos S.A. Od października 2012 sponsorem zostało Mayland Real Estate Sp. z o.o. właściciel CH Wzgórze, które w 2013 zmieniło nazwę na Riviera i taką też nazwę w rozgrywkach 2013/2014 nosił zespół. Od sezonu 2014/2015 zespół występuje pod nazwą Basket Gdynia.
Historia.
Zawodniczki zagraniczne.
¹ – zawodniczki z wcześniejszym doświadczeniem w WNBA
² – zawodniczki, które po odejściu występowały później w WNBA
Historyczne składy.
Kadra 2019/2020.
W trakcie sezonu przyszły: Chantelle Handy (3.01.2018)

</doc>
<doc id="422884" url="https://pl.wikipedia.org/wiki?curid=422884" title="Haakon Magnus Glucksburg">
Haakon Magnus Glucksburg



</doc>
<doc id="422885" url="https://pl.wikipedia.org/wiki?curid=422885" title="14 (liczba)">
14 (liczba)

Warunek podzielności zapisanej w systemie dziesiętnym liczby przez 14 to, aby była podzielna zarówno przez 2, jak i przez 7.

</doc>
<doc id="422886" url="https://pl.wikipedia.org/wiki?curid=422886" title="Andrzej Krzysztof Tarkowski">
Andrzej Krzysztof Tarkowski



</doc>
<doc id="422887" url="https://pl.wikipedia.org/wiki?curid=422887" title="Wybory regionalne w Nadrenii Północnej-Westfalii w 2005 roku">
Wybory regionalne w Nadrenii Północnej-Westfalii w 2005 roku

Wybory do 14. Landtagu w Nadrenii Północnej-Westfalii odbyły się 22 maja 2005.
Do obsadzenia było 197 mandatów w Izbie Krajowej (Landtag) w ordynacji mieszanej na 5-letnią kadencję. Zgodnie z niemiecką specyfiką liczba miejsc w parlamencie jest elastyczna.
Wyniki:
frekwencja wyborcza: 62,95%
do parlamentu nie weszły:
poniżej 0,005% głosów (ok. 500 głosów) otrzymały:
Lewica Ekologiczna (Ökologische Linke), Partia Ofensywy Praw Obywatelskich - Ofensywa D (Partei Rechtsstaatlicher Offensive – Offensive D), Liberalni Demokraci (Liberale Demokraten), Związek na rzecz Całych Niemiec [Bund für Gesamtdeutschland (56 głosów)]
Cios dla rządzącej wówczas Niemcami SPD – w tradycyjnym mateczniku partii socjaldemokraci ponieśli prawdziwą klęskę, tracąc aż 5,7 pkt proc. w stosunku do ostatnich wyborów. CDU nie rządziła krajem związkowym od 1966 r. – jest to dowód na to, jak bardzo niepopularny w kraju był rząd kanclerza Gerharda Schrödera. Z ramienia CDU ministrami-prezydentami Nadrenii Północnej – Westfalii (NRW) byli Karl Arnold w latach 1947-1956 i Franz Meyers 1958-1966.

</doc>
<doc id="422889" url="https://pl.wikipedia.org/wiki?curid=422889" title="Nauka prawa">
Nauka prawa



</doc>
<doc id="422891" url="https://pl.wikipedia.org/wiki?curid=422891" title="Ignacja Piątkowska">
Ignacja Piątkowska

Ignacja Piątkowska herbu Korab (ur. 29 czerwca 1866 w Smardzewie, zm. 18 kwietnia 1941 tamże) – polska poetka, pisarka, dramatopisarka, działaczka społeczna.
Na jej wychowanie duży wpływ miał ojciec – Ignacy, człowiek wykształcony (odbył studia w Paryżu i w Wiedniu), dbający o to, aby jedynaczka znała historię Polski oraz własnego rodu herbu Korab. Matka – Józefa z Białobrzeskich h. Abdank. W 1888 Ignacja poślubiła ziemianina Władysława Kuczborskiego, który szybko roztrwonił rodzinny majątek, a małżeństwo okazało się fikcją.
Piątkowska całą energię zogniskowała na działalności społecznej. W czasach zaborów prowadziła w swoim dworze tajną szkółkę dla dzieci chłopskich i folwarcznych. Była inicjatorką akcji odczytowej dla dorosłych. Jej prelekcje obejmowały tradycyjną kulturę ludową, ochronę przyrody, krajoznawstwo, zagadnienia literackie i historyczne. W Smardzewie bywali słynni artyści, pisarze i naukowcy. Jej działalność krajoznawcza sprawiła, że odwiedzał ją Zygmunt Gloger, Stanisław Graeve, Michał Witanowski, Leonard de Vermont Jaques. Od 1884 Piątkowska publikowała artykuły w Kaliszu w dzienniku regionalnym „Kaliszanin”, z którym zasadniczo związała swoją działalność literacką, i w ludoznawczym miesięczniku „Wisła” w Warszawie. Opracowywała hasła do "Słownika gwar polskich" (1900–1911) Jana Karłowicza, przesyłała Oskarowi Kolbergowi opisy obrzędów i piosenek z okolic Sieradza. Drukowała prace ludoznawcze na łamach "Tygodnika Ilustrowanego", "Ziemi", "Ludu" i "Kłosów". Pisała również sztuki sceniczne oparte na folklorze sieradzkim. Była autorką kilkuset wierszy okolicznościowych, patriotycznych, miłosnych, refleksyjnych. Ukazywały się one często w czasopiśmie "Ziemia Sieradzka". Małe formy literackie ukazywały się w "Płomyczku" i "Płomyku". Została członkiem Towarzystwa Literatów i Dziennikarzy Polskich w Łodzi. 
Za działalność społeczną w okresie zaborów w 1939 przyznano jej stałą zapomogę finansową. Zmarła w biedzie i osamotnieniu 18 kwietnia 1941, a jej ciało pochowano w rodzinnym grobowcu we Wróblewie.

</doc>
<doc id="422894" url="https://pl.wikipedia.org/wiki?curid=422894" title="Korozain">
Korozain

Korozain – biblijne miasto galilejskie położone na wzgórzu w pobliżu Kafarnaum, na północny zachód od Jeziora Tyberiadzkiego na północy Izraela.
W jego miejscu znajdują się obecnie jedynie opustoszałe ruiny. Wykopaliska z 1926 ukazały ruiny domów miasta oraz ruiny synagogi; prawdopodobnie jest to jedna z synagog, w których według Biblii nauczał i uzdrawiał Jezus (Łk 4,14–44; 10,13). Według Ewangelii mieszkańcy miasta będący świadkami nauczania i cudów Chrystusa odrzucili Jego nauki (Mt 11,21). W 1983 w pobliżu parku archeologicznego został założony moszaw Korazim.

</doc>
<doc id="422895" url="https://pl.wikipedia.org/wiki?curid=422895" title="Komunistyczna Partia Stanów Zjednoczonych">
Komunistyczna Partia Stanów Zjednoczonych

Komunistyczna Partia Stanów Zjednoczonych Ameryki (, CPUSA) – partia polityczna w Stanach Zjednoczonych.
Historia.
W sierpniu 1919 utworzona została Komunistyczna Partia Pracy Ameryki. Jej założycielami byli skrajnie lewicowi rozłamowcy z Socjalistycznej Partii Ameryki. Kilka dni później powstała konkurencyjna Partia Komunistyczna USA. Partie komunistyczne liczyły łącznie kilkadziesiąt tysięcy członków. Obie formacje w grudniu 1921 połączyły się tworząc Robotniczą Partię Ameryki. Partia natychmiast przyłączyła się do Międzynarodówki Komunistycznej. W latach 20. komuniści skupili się na tworzeniu ruchu związkowego i lobbowaniu na rzecz poprawy praw pracowniczych. W 1924 komunistyczny związkowiec William Foster zdobył w wyborach prezydenckich głosów. W 1929 formacja przyjęła obecną nazwę.
Pod koniec 20. rozpoczął się proces stalinizacji partii. Z CPUSA usuwano polityków, których poglądy nie odpowiadały linii wyznaczonej przez Komintern. W 1929 z partii usunięto Jamesa Patricka Cannona i jego zwolenników. Było to spowodowane poparciem przez Cannona trockizmu. Jeszcze w tym samym roku z CPUSA wydalono Jaya Lovestone’a i Benjamina Gitlowa. Obaj działacze byli zwolennikami nurtu w komunizmie wypracowanego przez Nikołaja Bucharina. W trakcie wielkiego kryzysu zaangażowana była w ruch bezrobotnych. W tym czasie jawnie głosiła potrzebę zniesienia kapitalizmu i wprowadzenia w USA systemu wzorowanego na radzieckim. Na początku lat 30. władzę w partii przejął Earl Browder, a CPUSA uległa całkowitej stalinizacji. W 1932 partia wystawiła kandydaturę Williama Fostera w wyborach prezydenckich. Polityk ten mówił o utworzeniu „Ameryki Radzieckiej” w której wszystkie „kapitalistyczne” partie (w tym socjaliści) zostałyby rozwiązane, a media trafiły pod kontrolę rządu. Foster zdobył zaledwie głosów (mniej niż 1%). Po przegranych wyborach komuniści potępili Nowy Ład, a Franklina Delano Roosevelta okrzyknęli mianem „socjalfaszysty”.
W 1935 przyjęła taktykę Frontu Ludowego. Wtedy też zyskała szersze poparcie na gruncie rosnącego antyfaszyzmu. Przedstawiciele CPUSA przestali poruszać kwestie rewolucji komunistycznej, a zaczęli akcentować potrzebę sojuszu z ruchami umiarkowanymi. Komuniści przystępowali także do mniej radykalnych partii. CPUSA miała niewielkie sukcesy w wyborach lokalnych. Komunistom udało się wprowadzić dwóch przedstawicieli do Rady miejskiej Nowego Jorku. Potajemnie członkami CPUSA była trójka kongresmenów wybranych z nominacji Partii Demokratycznej i Minnesota’s Farmer–Labor Party. Członkowie CPUSA aktywni byli w organizacjach liberalnych, afroamerykańskich, pacyfistycznych, kulturowych i studenckich. Zdominowali też związki zawodowe w kilku branżach. W drugiej połowie lat 30. członkowie CPUSA znaleźli się pośród amerykańskich członków Brygad Międzynarodowych walczących w wojnie domowej w Hiszpanii. Pod koniec lat 30. liczba członków partii przekroczyła 65 tysięcy.
W 1939 jej kierownictwo poparło pakt Ribbentrop-Mołotow i odeszło od antyfaszyzmu. CPUSA rozpętała nową kampanię ataków na Roosevelta i sprzeciwiała się amerykańskim programom pomocy dla aliantów. Takie przedsięwzięcia oficjalnie usprawiedliwiano pacyfizmem. Działania CPUSA przyczyniły się do odwrócenia się od partii większości środowisk liberalnych. Rok później Earl Browder wystartował w wyborach prezydenckich. Jako że zakazano mu podróżowania po kraju, jego kampania ograniczyła się do wydawania pisemnych oświadczeń i dystrybucji nagranych przemówień. Komunistyczny kandydat zdobył jedynie 46 tysięcy głosów. Jeszcze w tym samym roku CPUSA oficjalnie zrezygnowała z członkostwa w Kominternie (był to krok taktyczny).
Po ataku Niemiec na ZSRR amerykańska opinia publiczna zaczęła przychylniej patrzeć na komunizm. Sama CPUSA powróciła do taktyki Frontu Ludowego i udzieliła poparcia Rooseveltowi. W 1942 liczba członków partii osiągnęła 85 tysięcy. Pod koniec wojny prokomunistyczne związki zawodowe liczyły ponad milion członków. W 1944 Earl Browder ogłosił, że możliwe jest pokojowe współistnienie komunizmu i kapitalizmu. Poglądy i działania Browdera wzbudził zaniepokojone pośród komunistów w USA, jak i poza granicami kraju. W 1945 został on odwołany ze stanowiska. Jego następcą został William Foster. Dwa lata później Browder został usunięty z CPUSA (po wcześniejszym poddaniu go krytyce przez sowieckich polityków).
Po II wojnie światowej.
Wiliam Foster prowadził partię w wierności doktrynie stalinizmu. Dowody na działalność szpiegowską członków CPUSA na rzecz ZSRR skłoniły prezydenta Harry’ego Trumana do działań przeciwko komunistom. W 1948 przywódcy partii zostali uwięzieni. W trakcie wojny koreańskiej rząd wprowadził szereg antykomunistycznych ustaw. CPUSA pozostała legalna jednak uległa marginalizacji i izolacji. W połowie lat 50. liczba jej członków spadła poniżej 12 tysięcy.
Po powstaniu na Węgrzech (1956) i operacji „Dunaj” (1968) szeregi partii opuściła część członków.
Zaprotestowali oni w niej ten sposób przeciwko ściśle prosowieckiej polityce kierownictwa CPUSA. Na morale członków partii negatywnie wpłynął także referat "O kulcie jednostki i jego następstwach" Nikity Chruszczowa i ujawnienie zbrodni stalinizmu.
W 1959 na czele partii stanął Gus Hall. Był to polityk ściśle prosowiecki i ortodoksyjnie marksistowsko–leninowski. W latach 60. i 70. aktywiści partii uczestniczyli w ruchu antywojennym i afroamerykańskim, niemniej jednak nie odgrywali już na lewicy większej roli. Hall wystartował w wyborach prezydenckich w 1968, 1972 i 1976. W 1968 zdobył głosów, w 1972 głosów, a w 1976 . W latach 80. Hall krytykował eurokomunizm i reformy Michaiła Gorbaczowa. Pod koniec lat 80. liczba członków CPSUA spadła poniżej 10 tysięcy. W 1991 Hall poparł nieudany pucz Janajewa. Frakcja reformatorska komunistów opuściła wtedy struktury CPUSA. W 2000 zmarł Gus Hall. Nowym przywódcą partii został Sam Webb. Partia liczyła wtedy mniej niż 2 tysięcy członków.
Wsparcie zagraniczne.
Działalność partii potajemnie dotowana była przez rząd ZSRR. Przykładowo w 1988 roku radziecki rząd przekazał CPUSA trzy miliony dolarów.

</doc>
<doc id="422897" url="https://pl.wikipedia.org/wiki?curid=422897" title="Federico Bahamontes">
Federico Bahamontes

Federico Martín Bahamontes (ur. 9 lipca 1928 w San Domingo, prowincja Toledo) – hiszpański kolarz szosowy.
Bahamontes jest uważany za najlepiej podjeżdżającego kolarza wszech czasów. Swoje umiejętności w jeździe w górach udowodnił wygrywając m.in. sześciokrotnie klasyfikację górską w Tour de France. Kibice nadali mu przydomek "Orzeł z Toledo" ("el águila de Toledo"). Bahamontes bał się jednak szybko zjeżdżać i często na zjazdach tracił przewagę czasową uzyskiwaną na podjeździe.
Był pierwszym Hiszpanem, któremu udało się wygrać Tour de France. Jego nazwisko (Bahamontes to nazwisko panieńskie matki, które Federico przyjął po ujawnieniu się jego umiejętności) oznacza w wolnym tłumaczeniu "ponad góry". Sam twierdził, że podjeżdża tak dobrze dzięki temu, iż w młodości jako dziecko z chłopskiej rodziny musiał wozić na rowerze ciężkie worki z ziemniakami.

</doc>
<doc id="422909" url="https://pl.wikipedia.org/wiki?curid=422909" title="Ius semidispositivum">
Ius semidispositivum



</doc>
<doc id="422910" url="https://pl.wikipedia.org/wiki?curid=422910" title="Jan Erixon">
Jan Erixon

Jan Erixon (ur. 8 lipca 1962 w Skellefteå) – szwedzki hokeista, reprezentant kraju. Trener hokejowy.
Wychowanek szwedzkiego klubu Skellefteå AIK. W tej drużynie występował w latach 1980–1983. W 1981 roku został wybrany z numerem 30 w drugiej rundzie draftu NHL przez klub New York Rangers, w którym występował w latach 1983–1993 w rozgrywkach NHL. Karierę zakończył w macierzystym klubie Skellefteå AIK w sezonie 1993-1994.
Uczestniczył w turniejach Canada Cup 1981 oraz Mistrzostw Świata w 1982, 1983.
Od 2010 roku trener juniorskiej drużyny Skellefteå AIK.
Jego syn Tim (ur. 1991) urodził się w Stanach Zjednoczonych, gdy Jan występował w lidze NHL. Syn także jest hokeistą i podobnie jak ojciec jest wychowankiem Skellefteå AIK. Tak jak ojciec występował też w drużynie New York Rangers. Występuje z numerem 20, tym samym co ojciec.
Statystyki NHL.
"Legenda: M – ilość rozegranych spotkań, G – liczba zdobytych goli, A – liczba uzyskanych asyst, Pkt. – tzw. punktacja kanadyjska, czyli suma bramek i asyst, K – liczba minut spędzonych na ławce kar."

</doc>
<doc id="422912" url="https://pl.wikipedia.org/wiki?curid=422912" title="Geofon">
Geofon

Geofon – urządzenie wykorzystywane w geofizyce, służące do rejestrowania drgań sejsmicznych i przetwarzania ich na impulsy elektryczne. Jest to w zasadzie rodzaj sejsmografu.
Geofon jest czujnikiem, przetwarzającym drgania podłoża (częstotliwość i amplitudę), do którego jest przytwierdzony, na napięcie elektryczne. Podstawowym elementem geofonu jest cewka oraz bezwładna masa. Dzięki zjawisku indukcji elektrycznej, wzajemne przemieszczenia cewki oraz masy powodują powstawanie na zaciskach geofonu napięcia proporcjonalnego do prędkości względnego ruchu cewki i masy. 
Z mechanicznego punktu widzenia, geofon jest wahadłem i jako taki posiada własną częstotliwość oscylacji. W związku z tym, w zależności od zastosowań, w obwód z geofonem włącza się szeregowo rezystor, dobrany tak, aby jak najbardziej stłumić drgania własne bez pogorszenia parametrów niezbędnych dla poprawnej rejestracji drgań.
Geofony są preferowane jako czujniki drgań sejsmicznych ze względu na swoją wysoką czułość, prostą budowę, wysoką odporność mechaniczną i niski poziom szumów własnych. Wysokiej klasy geofony reagują nawet na minimalne drgania podłoża, przetwarzane na napięcia rzędu mikrowoltów i oferują dynamikę przekraczającą 100 dB.
W pewnych okolicznościach wysoka czułość geofonu jest jednak utrudnieniem procesu pomiarowego, jako że powoduje rejestrację niepożądanych sygnałów, np. niesejsmiczne drgania spowodowane pracą urządzeń i hałasy dobiegające z otoczenia.

</doc>
<doc id="422915" url="https://pl.wikipedia.org/wiki?curid=422915" title="Luis Herrera (kolarz)">
Luis Herrera (kolarz)

Luis Alberto „Lucho” Herrera Herrera (ur. 4 maja 1961 w Fusagasugá) – kolumbijski kolarz szosowy. Wygrał Vuelta a España w 1987 oraz Vuelta a Colombia w latach 1985, 1986 i 1988. Jest zdobywcą 5 koszulek najlepszego „górala” w trzech wielkich tourach. Był jednym z najlepiej jeżdżących w górach kolarzy lat 80. Unikał startów w jednodniowych klasykach, ze względu na słabe umiejętności sprinterskie.
W 1984 na Tour de France wygrał 17. etap, stając się pierwszym kolumbijskim kolarzem, który odniósł zwycięstwo etapowe w tym wyścigu. Łącznie w Tour de France wygrał 5 etapów. W 1992 zakończył karierę zawodniczą.
W 2000 został uprowadzony na 24 godziny przez Rewolucyjne Siły Zbrojne Kolumbii.

</doc>
<doc id="422920" url="https://pl.wikipedia.org/wiki?curid=422920" title="Estádio das Antas">
Estádio das Antas

Estádio das Antas (oficjalna nazwa Estádio do Futebol Clube do Porto) – nieistniejący stadion piłkarski w Porto (w dzielnicy Antas), otwarty 28 maja 1952 i użytkowany do marca 2004 r. W latach 1952–2004 domowy obiekt FC Porto.
W 2003 r. obok Estádio das Antas otwarto nowy stadion FC Porto – Estádio do Dragão. W marcu 2004 r. rozpoczęto rozbiórkę Estádio das Antas, a po kilkunastu miesiącach w jego miejscu wybudowano nowe ulice.

</doc>
<doc id="422922" url="https://pl.wikipedia.org/wiki?curid=422922" title="DN">
DN

Klasa DN – najliczniejsza na świecie klasa bojerowa charakteryzująca się prostą budową oraz łatwością w transporcie.
Historia.
Jej historia rozpoczęła się w 1937 roku, kiedy to gazeta 'Detroit News' ogłosiła konkurs na stworzenie taniego i przenośnego bojera, który pozwoliłby na szeroką promocję żeglarstwa lodowego. Archie Arroll, Art Jarrett oraz Joe Lodge zostali zwycięzcami tego konkursu przedstawiając projekt małego ślizgu o powierzchni żagla wynoszącej 60 stóp kwadratowych sterowanego jedną przednią płozą. W pierwszym roku od opublikowania planów zbudowano około 50 bojerów klasy „Blue Streak 60”, jak pierwotnie nazywała się ta klasa. Potem z pierwszych liter gazety oraz powierzchni żagla powstała nazwa DN-60, która z czasem została skrócona do samych liter DN.
W Europie DNy pojawiły się we wczesnych latach sześćdziesiątych, najpierw w Holandii, by potem rozpowszechnić się w całej Europie. W 1966 roku Stanisław Turketti, po nawiązaniu kontaktów z Holendrem Wimem van Ackerem sprowadził klasę DN do Polski i do pierwszej zimy powstało około 30 maszyn, by w roku 1972 osiągnąć liczbę 200 sztuk. W 1967 roku, z inicjatywy i pod opieką Stanisława Turkettiego, odbyły się pierwsze mistrzostwa Polski w klasie DN w których brało udział 28 ślizgów zbudowanych w Polsce. Pierwsze mistrzostwa Polski zostały rozegrane na jeziorze Niegocin. W 1974 roku na Zalewie Zegrzyńskim odbyły się pierwsze w Europie mistrzostwa świata w klasie DN.
W 1962 roku w stanie Michigan została założona organizacja non-profit – IDNIYRA (International DN Ice Yacht Racing Association) mająca na celu promocję i rozwój klasy na świecie. Obecnie zrzesza ona ponad 2000 żeglarzy z całego świata.
Komandorzy.
Przypis
Mistrzostwa.
Mistrzostwa Świata.
Przypis Zobacz też: Mistrzostwa świata klasy DN. Mistrzostwa świata rozgrywane są od 1973 roku.
Klasyfikacja medalowa.
Według zawodników.
Poniższa tabela zawiera zestawienie zawodników, którzy zdobyli przynajmniej jeden medal mistrzostw świata klasy DN.
Według państw.
W poniższej tabeli przedstawione zostały państwa, których reprezentanci zdobyli przynajmniej jeden medal mistrzostw świata klasy DN.
Mistrzostwa Europy.
Mistrzostwa Europy "DN" rozgrywane są od 1966 roku.
Przypisy
Klasyfikacja medalowa.
Według zawodników.
Poniższa tabela zawiera zestawienie zawodników, którzy zdobyli przynajmniej jeden medal mistrzostw europy klasy DN.
Według państw.
W poniższej tabeli przedstawione zostały państwa, których reprezentanci zdobyli przynajmniej jeden medal mistrzostw europy klasy DN.
Mistrzostwa Ameryki Północnej.
Klasyfikacja medalowa.
Według zawodników.
Poniższa tabela zawiera zestawienie zawodników, którzy zdobyli przynajmniej jeden medal mistrzostw ameryki północnej klasy DN.
Według państw.
W poniższej tabeli przedstawione zostały państwa, których reprezentanci zdobyli przynajmniej jeden medal mistrzostw ameryki północnej klasy DN.
Mistrzostwa Polski.
Międzynarodowe Mistrzostwa Polski.
Klasyfikacja medalowa.
Według zawodników.
Poniższa tabela zawiera zestawienie zawodników, którzy zdobyli przynajmniej jeden medal mistrzostw polski DN.
Według państw.
W poniższej tabeli przedstawione zostały państwa, których reprezentanci zdobyli przynajmniej jeden medal mistrzostw polski klasy DN.

</doc>
<doc id="422923" url="https://pl.wikipedia.org/wiki?curid=422923" title="Blue Streak 60">
Blue Streak 60



</doc>
<doc id="422925" url="https://pl.wikipedia.org/wiki?curid=422925" title="Wskaźnik stosu">
Wskaźnik stosu

Wskaźnik stosu – służy do wskazywania szczytu stosu. Zwykle określa się tak jeden z rejestrów mikroprocesora lub mikrokontrolera, rzadziej zmienną w pamięci.

</doc>
<doc id="422926" url="https://pl.wikipedia.org/wiki?curid=422926" title="Heinrich Hoffmann (pisarz)">
Heinrich Hoffmann (pisarz)

Heinrich Hoffmann (ur. 13 czerwca 1809 we Frankfurcie nad Menem; zm. 20 września 1894 tamże), pseudonimy: "Reimerich Kinderlieb", "Peter Struwwel") – niemiecki pisarz, ilustrator i psychiatra.
Życiorys.
Jego ojciec był architektem i miejskim radcą budowlanym. Hoffmann rozpoczął studia medyczne w Heidelbergu, gdzie należał do korporacji akademickiej Corps Alemannia Heidelberg, a zakończył w 1833 r. w Halle. Po pobycie w Paryżu otworzył w 1835 we Frankfurcie praktykę. W latach 1844-1851 wykładał anatomię w Instytucie Badawczym Senckenberg (Forschungsinstitut Senckenberg). W 1848 r. był deputowanym do Parlamentu Przygotowawczego we Frankfurcie. Od 1851 r. był dyrektorem miejskiego szpitala psychiatrycznego ("Anstalt für Irre und Epileptische") we Frankfurcie. Był pionierem psychiatrii dzieci i młodzieży.
Światową sławę przyniosła mu książka dla dzieci "Der Struwwelpeter" (pol. "Staś Straszydło") (1844), którą ozdobił własnoręcznie wykonanymi ilustracjami. Zapewne w 1858 r. Hoffmann opracował nową wersję ze zmienionymi ilustracjami, na której bazują wszystkie następne wydania książki.

</doc>
<doc id="422929" url="https://pl.wikipedia.org/wiki?curid=422929" title="Tramontane">
Tramontane



</doc>
<doc id="422930" url="https://pl.wikipedia.org/wiki?curid=422930" title="Meksykańska Partia Komunistyczna">
Meksykańska Partia Komunistyczna

Meksykańska Partia Komunistyczna ("Partido Comunista Mexicano", PCM) - komunistyczna partia w Meksyku. Została założona w 1911 roku jako Socjalistyczna Partia Robotnicza ("Partido Socialista Obrero"). W związku z Rewolucją paździenikową zamieniła się w partię komunistyczną. Nigdy nie udało się jej wejść do parlamentu pomimo poparcia wielu intelektualistów. W roku 1989 uległa samorozwiązaniu, a jej członkowie przystąpili do Partido de la Revolución Democrática.

</doc>
<doc id="422931" url="https://pl.wikipedia.org/wiki?curid=422931" title="Estádio da Luz">
Estádio da Luz

Estádio da Luz (wym. []; port. "Stadion Światła" albo "Stadion Światłości"), stadion piłkarski w Lizbonie na którym swoje mecze rozgrywa klub SL Benfica i reprezentacja Portugalii. Jego nazwa pochodzi od słonecznego regionu zwanego Luzytania. Jest drugim o takiej samej nazwie. Stary stadion został otwarty w 1954 r. i liczył sobie 100 tys. miejsc. Na MŚ juniorów w piłce nożnej w 1993 roku jeszcze rozbudowany – finałowy mecz Portugalia – Brazylia obserwowało 127 tysięcy widzów. Był wówczas największy w Europie. Gościł m.in. finał Pucharu Zdobywców Pucharu w 1992.
Przed Mistrzostwami Europy w piłce nożnej w 2004 stadion rozebrano, a na jego miejscu wybudowano mniejszy obiekt mogący pomieścić 65 tys. widzów, o tej samej nazwie. Autorem projektu był Damon Lavelle. Na turnieju finałowym Mistrzostw Europy 2004 rozegrano tutaj kilka meczów, w tym finał pomiędzy Portugalią a Grecją (0:1). W eliminacjach do Euro 2008 reprezentacja Polski zremisowała tutaj 2:2 z reprezentacją Portugalii.
Przed jego bramą stoi pomnik Eusébio.

</doc>
<doc id="422932" url="https://pl.wikipedia.org/wiki?curid=422932" title="Hans Magnus Enzensberger">
Hans Magnus Enzensberger

Hans Magnus Enzensberger (ur. 11 listopada 1929 w Kaufbeuren, zm. 24 listopada 2022 w Monachium) – niemiecki poeta, pisarz, tłumacz i redaktor, znany również pod pseudonimami Andreas Thalmayr, Linda Quilt, Elisabeth Ambras oraz Serenus M. Brezengang.
Życiorys.
Hans Magnus Enzensberger wychował się w rodzinie mieszczańskiej w Norymberdze. Jego ojciec był inżynierem i pracował jako dyrektor generalny poczty i telekomunikacji w Norymberdze. Matka Elionore pracowała początkowo jako przedszkolanka.Hans był najstarszy spośród czworga braci.
Po wojnie zdał maturę w szkole średniej w miejscowości Nördlingen. Zaopatrywał swą rodzinę w żywność jako handlarz pokątny ("na czarno"), tłumacz oraz barman przy brytyjskiej Royal Air Force. Studiował literaturoznawstwo i filozofię w Erlangen, Fryburgu Bryzgowijskim, Hamburgu oraz na Sorbonie w Paryżu. Był stypendystą fundacji Studienstiftung des deutschen Volkes.
W 1955 debiutował pracą na temat poetyki Clemensa Brentano. Jego biograf Jörg Lau porównywał Enzensbergera z Brentano.

</doc>
<doc id="422944" url="https://pl.wikipedia.org/wiki?curid=422944" title="Christa Wolf">
Christa Wolf

Christa Wolf (ur. 18 marca 1929 w Gorzowie Wielkopolskim, zm. 1 grudnia 2011 w Berlinie) – niemiecka pisarka, czołowa postać literatury NRD.
Życiorys.
Urodziła się jako córka kupca Otto Ihlenfelda i uczęszczała do szkoły w Gorzowie Wielkopolskim (do 1945 miasto nosiło nazwę "Landsberg an der Warthe"). Uciekając przed nadciągającymi wojskami radzieckimi znalazła się w Meklemburgii. Znalazła pracę jako pomoc kancelaryjna w zarządzie wsi Gammelin koło Schwerina. Maturę zdała w 1949 w Bad Frankenhausen/Kyffhäuser i została członkiem Socjalistycznej Partii Jedności Niemiec.
W latach 1949–1953 studiowała germanistykę na uniwersytetach w Jenie i Lipsku. Jej praca dyplomowa, napisana pod kierunkiem literaturoznawcy, , dotyczyła realizmu w dziełach niemieckiego autora Hansa Fallady. W 1951 roku poślubiła pisarza . W 1952 roku urodziła córkę Annettę Simon, która później wyszła za mąż za czeskiego pisarza i tłumacza Jana Faktora. Wolf była zatrudniona jako pracownik naukowy w Niemieckim Związku Literatów i jako lektorka w kilku wydawnictwach.
W 1961 wydała pierwsze opowiadanie "Moskauer Novelle" o miłości między lekarką z Berlina Wschodniego i rosyjskim tłumaczem. Od roku 1962 publikowała jako niezależny literat. W latach 1963–1967 kandydowała na członka Komitetu Centralnego SED. W 1963 została laureatką Nagrody Heinricha Manna.
Była najwybitniejszą pisarką NRD, szanowaną przez władze i cieszącą się przywilejami. Mimo tego, w 1976 r. podpisała list otwarty w głośnym proteście przeciwko pozbawieniu obywatelstwa wschodnioniemieckiego dysydenta Wolfa Biermanna, wskutek czego została usunięta z zarządu berlińskiego oddziału Związku Literatów NRD.
W 1980 zdobyła nagrodę im. Georga Büchnera. W 1984 została członkiem Europejskiej Akademii Nauk i Sztuk Pięknych w Paryżu, a w 1986 Wolnej Akademii Sztuk w Hamburgu.
4 listopada 1989 wygłosiła przemówienie na manifestacji na Alexanderplatz w Berlinie. Wciąż wierzyła w możliwość dalszego trwania NRD w zreformowanej, demokratycznej postaci i opowiedziała się przeciw zjednoczeniu Niemiec. W latach 1992–1993 przebywała w USA, gdzie otrzymała doktorat honorowy Uniwersytetu Stanu Ohio.
W 1993 na łamach „Berliner Zeitung” ujawniła, że w latach 1959–1962 współpracowała ze Stasi, lecz w trzech meldunkach nie obciążyła nikogo i od 1968 sama stała się przedmiotem zainteresowania służb specjalnych NRD.
Skandal literacki.
Jej nowela "Co pozostanie" ("Was bleibt") wywołała latem 1990 jeden z największych skandali w historii powojennej literatury niemieckiej.
Wolf ukazała w niej postać pisarki szpiegowanej przez Stasi i żyjącej w nieustannym strachu, bazując na swoich własnych doświadczeniach. Nowelę tę napisała w 1979, a z jej wydaniem – jak twierdziła – musiała się wstrzymać.
Gdyby utwór ujrzał światło dzienne przed upadkiem muru berlińskiego, Wolf okrzyknięto by oskarżycielką reżimu. Tymczasem w 1990 oskarżono ją o niemoralność i brak wyczucia wobec prześladowanych przez Stasi. Dziennikarze Ulrich Greiner, i Marcel Reich-Ranicki ostro i zaciekle atakowali pisarkę na łamach prasy. W jej obronie stanęli nieliczni lewicowi intelektualiści, m.in. Günter Grass i Wolf Biermann.
Christa Wolf całą tę kampanię oszczerstw i próbę zniesławienia bardzo przeżyła.

</doc>
<doc id="422948" url="https://pl.wikipedia.org/wiki?curid=422948" title="KS Budowlani Łódź">
KS Budowlani Łódź

Klub Sportowy Budowlani Łódź powstał w 1948 roku, posiada obecnie sekcje: rugby, piłki siatkowej kobiet oraz zapasów. Siedziba klubu położona jest przy ulicy Górniczej 5 w Łodzi.
Sekcje klubu.
Rugby.
Sekcja rugby powstała w klubie w 1968. Założycielem sekcji i pierwszym trenerem drużyny był Ryszard Wiejski. Drużyna między innymi ośmiokrotnie zdobywała mistrzostwo Polski seniorów i sześciokrotnie Puchar Polski. Klub posiada także tytuły mistrzowskie w kategorii juniorów. Zespół swoje spotkania rozgrywa na stadionie przy ulicy Górniczej 5 w Łodzi.
Siatkówka kobiet.
Sekcja siatkówki istniała w latach 70. i 80., której to największym sukcesem był awans do II ligi. W 2006 roku wznowiła działalność, a przez kolejne trzy sezony z najniższego szczebla rozgrywek awansowała do I poziomu ligowego, na którym aktualnie występuje. Największym sukcesem siatkarek było zdobycie Pucharu Polski w 2010 i 2018 roku, Superpucharu Polski w roku 2017, a także wicemistrzostwa kraju w 2017 roku i brązowego medalu MP w 2018.
Zespół swoje spotkania rozgrywa w Atlas Arenie mieszczącej się przy al. Bandurskiego 7 w Łodzi. 

</doc>
<doc id="422949" url="https://pl.wikipedia.org/wiki?curid=422949" title="Strategic Arms Limitation Treaty (II)">
Strategic Arms Limitation Treaty (II)

Strategic Arms Limitation Treaty (SALT II) – druga runda rokowań w sprawie ograniczenia zbrojeń strategicznych między USA a ZSRR, zakończona podpisaniem traktatu ustalającego limity ilościowe i jakościowe systemów broni strategicznej.
Geneza.
Wkrótce po wejściu w życie podstawowych dokumentów SALT I obie strony zgodnie z zawartymi w nich zobowiązaniami przystąpiły do rozpoczęcia SALT II. Szybko uzgodniono, że tym razem miejscem spotkań będzie Genewa. Ci sami negocjatorzy obu stron (W. Siemionow i G. Smith) rozpoczęli tam rozmowy (21 VII 1972 r.). Celem było przygotowanie stałego układu w sprawie ograniczenia strategicznych zbrojeń ofensywnych. Rozmowy te okazały się trudniejsze od poprzednich ze względu na bardziej złożoną treść negocjacji. W Stanach Zjednoczonych rozlegały się głosy, że ilościowe ograniczenia zbrojeń strategicznych w ramach SALT będą wyrównywane w tym kraju wyścigiem technologicznym w zakresie jakości broni (rakiety wielogłowicowe, większa siła niszczenia pocisków itp.). W tym kontekście między partnerami rozmów powstawały rozbieżności na tle odmiennego pojmowania formuły jednakowego bezpieczeństwa i równych korzyści obu stron. 
Z powyższych względów nie mogło dojść, choć się spodziewano, do podpisania SALT II w czasie rewizyty Breżniewa w Waszyngtonie (18-25 VI 1973 r.). Zdołano przygotować tylko dwa dokumenty: 
1) Podstawowe zasady rokowań w sprawie ograniczenia ofensywnych zbrojeń strategicznych (podpisane 21 VI 1973 r.); 
2) Porozumienie w sprawie zapobiegania wojnie jądrowej (22 VI 1973 r.).
Nie został również dotrzymany termin roku 1974 dla podpisania układu SALT II. Głównym hamulcem były amerykańskie opory w sprawie objęcia układem rakiet wielogłowicowych z samodzielnym naprowadzaniem (Multiple Independently targetable Reentry Vehicle - MIRV), ponieważ USA miały w nich początkowo przewagę. Ponadto Pentagon nie chciał się zgodzić na objęcie porozumieniem amerykańskiego systemu baz wysuniętych (wokół Związku Radzieckiego).
Negocjacje.
W dniach od 27 czerwca do 3 lipca 1974 r. doszło do spotkania w Moskwie Breżniewa z Nixonem, którego pozycja w związku z aferą Watergate była już bardzo osłabiona. Było to ostatnie spotkanie obu przywódców. Wyniki tego szczytu okazały się nader skromne. Objęły układ pozwalający na utrzymanie tylko jednego systemu obrony przeciw pociskom balistycznym, a nie dwóch jak postanowiono w 1972 r. traktatem ABM.
Nadspodziewanie poważne wyniki osiągnęli Gerald Ford i Leonid Breżniew podczas zapoznawczego spotkania we Władywostoku, na którym ustalono wstępnie, że w wyniku porozumienia SALT II obydwie strony zredukują arsenał środków przenoszenia broni jądrowej do 2300 sztuk (sumaryczna liczba dozwolonych środków przenoszenia w systemach morskich, lądowych oraz lotniczych), przy czym tylko 1320 z nich wyposażonych może być w wielogłowicowe ładunki nuklearne. Układ SALT II, w znacznej mierze opierający się na uzgodnionych we Władywostoku zasadach, podpisany został 18 czerwca 1979 r. podczas szczytu w Wiedniu, na którym spotkali się Jimmy Carter i Leonid Breżniew. Już w chwili podpisywania budził on liczne wątpliwości i nie został ratyfikowany przez Senat USA. Bezpośrednim powodem braku zgody na ratyfikację była radziecka inwazja na Afganistan. Zarówno jednak prezydent Jimmy Carter, jak i prezydent Ronald Reagan zgadzali się stosować postanowienia nieratyfikowanego traktatu, o ile będzie je stosował Związek Radziecki. Podobną deklarację złożył Sekretarz Generalny KC KPZR Leonid Breżniew.
Kulisy porozumień.
Głównym powodem rozpoczęcia rozmów, były rozmieszczone w Europie radzieckie pociski pośredniego zasięgu Pionier (SS-20). Chcąc utrzymać równowagę na starym kontynencie, prezydent USA J. Carter, prezydent Francji V. Giscard d’Estaing, kanclerz RFN H. Schmidt oraz premier brytyjski J. Callaghan podczas obrad w Gwadelupie podjęli 6 stycznia 1979 r. jedną z najważniejszych decyzji strategicznych Zachodu po II wojnie światowej. Zdecydowali o rozmieszczeniu w Europie 464 nowoczesnych pocisków manewrujacych BGM-109 Tomahawk i 108 pocisków balistycznych MGM-31 Pershing. Decyzja ta połączona była z ofertą niezwłocznych rozmów rozbrojeniowych na temat broni średniego zasięgu. Gospodarka radziecka nie była w stanie w tak krótkim czasie wyprodukować porównywalnej broni. W rezultacie ZSRR musiał albo powrócić do polityki odprężenia i wycofać rakiety SS-20, albo pogodzić się z tymczasową przewagą militarną NATO i jednocześnie uruchomić ogromne środki finansowe, konieczne do technologicznego współzawodnictwa z Zachodem.

</doc>
<doc id="422970" url="https://pl.wikipedia.org/wiki?curid=422970" title="Manhua">
Manhua

Manhua (chiń. trad. 漫畫; upr. 漫画; pinyin: mànhuà) – chińska odmiana komiksów, odpowiednik japońskiej mangi i koreańskiej manhwy.
Manhua to odmiana komiksu powstała w Chinach. Możliwe, że ze względu na wyższy poziom wolności ekspresji artystycznej i bliższe związki z Japonią, Hongkong i Tajwan były do tej pory miejscami publikacji większości komiksów manhua, a także chińskich tłumaczeń japońskiej mangi.
Historia.
Najstarsze zachowane przykłady chińskich rysunków to płaskorzeźby na skałach pochodzące z XI wieku p.n.e. oraz ceramika z okresu 5000–3000 p.n.e. Innymi przykładami są symboliczne rysunki pędzlem z czasów dynastii Ming, satyryczny rysunek autorstwa artysty Zhu Da zatytułowany "Pawie" z okresu dynastii Qing oraz praca zwana "Obrazy z farsy duchów" namalowane przez Luo Liangfenga około 1771 roku. Chińska manhua rodziła się pod koniec XIX i na początku XX wieku, najszybciej w latach 1867–1927.
Wprowadzenie metod tworzenia litografii, które przejęto z Zachodu, było przełomowym krokiem dla rozwoju sztuki początków XX wieku. Od lat 70. XIX wieku, karykatury zaczęły pojawiać się w gazetach i periodykach. Około 1920 roku książki rozmiaru dłoni jak na przykład Lianhuanhua zyskiwały popularność w Szanghaju. Uznaje się je za bezpośrednich poprzedników dzisiejszej manhuy.
Jednym z pierwszych magazynów, w których publikowano satyryczne komiksy, był pochodzący z Wielkiej Brytanii "The China Punch". Pierwszym dziełem autorstwa osoby narodowości chińskiej była "Sytuacja na Dalekim Wschodzie", którą w 1899 roku narysował Xie Zuantai, a którą wydrukowano w Japonii. Sun Jat-sen założył Republikę Chińską w 1911 roku, wykorzystując pochodzącą z Hongkongu manhuę jako narzędzie szerzenia antyqingowskiej propagandy. Komiksami, które odzwierciedlały zmagania z czasów transformacji i wojny były "The True Record" i "Renjian Pictorial".
Aż do założenia „Manhua Hui” w Chinach w 1927 roku, wszystkie wcześniejsze prace były tworzone w formie Lianhuanhua lub luźnych zbiorów materiałów. Pierwszy chiński magazyn poświęcony komiksom manhua „Shanghai Sketch” pojawił się w 1928 roku. Między 1934 a 1937 rokiem w Szanghaju ukazywało się 17 czasopism na temat manhuy. Ta forma jeszcze raz miała zostać wykorzystana przez propagandę w czasie wybuchu drugiej wojny chińsko-japońskiej. W czasie, gdy Japończycy okupowali Hongkong w 1941 roku, manhua nie była tworzona. Po przegranej Japończyków w 1945 roku, ze względu na konflikt chińskich nacjonalistów i komunistów w polityce zapanował chaos. Krytyczna manhua "This is a Cartoon Era" autorstwa Renjiana Huahui zwracała uwagę na polityczne tło tamtych czasów.
Zamieszanie w Chinach trwało jeszcze w latach 50. i 60. Nasilenie chińskiej emigracji do Hongkongu uczyniło z niego główny rynek dla manhuy, szczególnie w związku pojawieniem się pokolenia dzieci z wyżu demograficznego. Najbardziej wpływowym magazynem dla dorosłych był powstały w 1956 roku "Cartoons World", którego sprzedaż napędzał bestseller Uncle Choi. Dostępność japońskich i tajwańskich komiksów sprzedawanych jako pirackie kopie po okazyjnej cenie 10 centów stanowiła wyzwanie dla lokalnych wydawców. Potrzeba było manhuy takiej jak Old Master Q, by ożywić lokalny przemysł wydawniczy.
Punktem zwrotnym było pojawienie się telewizji w latach 70. Filmy, w których grał Bruce Lee, zdominowały te czasy, a jego popularność wylansowała nową falę – manhuę kung-fu. Otwarcie ukazywana przemoc zwiększała sprzedaż komiksów, a rząd Hongkongu interweniował, wprowadzając w 1975 roku prawo dotyczące nieprzyzwoitych publikacji. W Little Rascals widoczne są wszystkie przemiany społeczne tamtych czasów. Ponowny rozkwit nastąpił w latach 90., wraz z pracami jak McMug trzyczęściowe opowieści "Teddy Boy", "Portland Street" i "Red Light District".
Od lat 50. Hongkong i jego rynek manhua są oddzielone od Chin kontynentalnych. Powrót Hongkongu pod zarząd chiński w 1997 roku może oznaczać ponowne zjednoczenie obydwu rynków. W zależności od tego, jak rozwiązane zostaną kwestie dotyczące kultury, szczególnie problem autocenzury, dużo większa grupa odbiorców na kontynencie może przynieść korzyści obydwu stronom.
Nazewnictwo.
W 1925 roku polityczne prace Feng Zikai zostały opublikowane w postaci zbioru zatytułowanego "Zikai Manhua" w "Wenxue Zhoubao" (Tygodniku Literackim). Chociaż termin „manhua” istniał już wcześniej, w formie zapożyczenia japońskiego słowa „manga”, ta konkretna publikacja była najważniejszą ze wszystkich związanych ze sztuką rysunkową, które ukazały się do tej pory. W konsekwencji termin „manhua” został związany z chińskimi komiksami. Znaki, które służą do zapisu słowa manhua, są identyczne w piśmie chińskim i japońskim oraz w przypadku koreańskiej manhwy.
Kategorie.
Zanim powstała oficjalna terminologia, formy artystyczne znane były pod kilkoma nazwami:
Dzisiejsza manhua dzieli się na cztery kategorie:
Cechy charakterystyczne.
Na wyznaczniki nowoczesnej chińskiej manhuy wpłynęło przełomowe dzieło Chinese Hero z 1982 roku. Jego realistyczne, innowacyjne rysunki zawierały detale przypominające realnych ludzi. W większości form manhuy z okresu 1800–1930 pojawiały się poważne postacie. Kulturowa otwartość Hongkongu przyniosła w latach 50. postacie disnejowskie jak Mickey Mouse czy Pinokio, które zainspirowały lokalnych twórców, co widoczne jest w pracach jak "Little Angeli" z 1954 roku. W latach 60. istotnym elementem był napływ tłumaczonej z japońskiego mangi oraz telewizyjnego anime z Hongkongu. Inaczej niż manga, manhua wydawana była w pełnym kolorze, a niektóre panele w całości pokryte są pojedynczymi rysunkami.
Manhua na świecie.
W 2006 roku Fluid Friction Comics stała się pierwszą międzynarodową firmą publikująca komisy. Biura otwarto w Hongkongu, a komiksy pisano i wydawano w języku chińskim. Być może to zapowiedź zmian i rozwoju rynku wydającego manhuę w Hongkongu. 

</doc>
<doc id="422974" url="https://pl.wikipedia.org/wiki?curid=422974" title="Produkt (czasopismo)">
Produkt (czasopismo)

Produkt magazyn komiksowy wydawany w latach 1999–2004 w Bydgoszczy. Ogółem ukazały się 23 numery.
Redaktorem naczelnym pisma był Michał „Śledziu” Śledziński. Najważniejszymi komiksami wywodzącymi się z Produktu są „Osiedle Swoboda” (wydawane następnie jako samodzielna seria), „Wilq” Bartosza i Tomasza Minkiewiczów (jeden z najpopularniejszych polskich komiksów), „Pokolenia” – saga gangsterska autorstwa Michała Lasoty, „Emilia, Tank i Profesor” Filipa Myszkowskiego oraz „Przygody Zdzicha i Wujasa”.
Większość historii publikowanych na łamach „Produktu” charakteryzowała się nietypowym poczuciem humoru i dużą liczbą wymyślnych przekleństw.
„Produkt” przestał się ukazywać w połowie 2004 roku. W jego miejsce zaczęto wydawać „Osiedle Swoboda”, czyli samodzielną kontynuację najpopularniejszej serii komiksowej Śledzia. Własnego komiksu – Liga Obrońców Planety Ziemia – doczekał się również inny znany rysownik z tego magazynu, KRL. Także Filip Myszkowski i Clarence Weatherspoon wydali osobne albumy serii zaczętej w tym piśmie. Podobnie Marek Lachowicz ze swoim etatowym superbohaterem Człowiekiem Paroovką.

</doc>
<doc id="422975" url="https://pl.wikipedia.org/wiki?curid=422975" title="Rada kapłańska">
Rada kapłańska

Rada kapłańska (łac. "consilium presbyterale") – organ kolegialny złożony z kapłanów (prezbiterów), zgodnie z wymogiem prawa kanonicznego z 1983 r. ("Codex Juris Canonici", can. 495–502), będący jakby senatem biskupa-ordynariusza i reprezentującym prezbiterium diecezji (kościoła partykularnego). Jej zadaniem jest wspieranie biskupa w kierowaniu diecezją, zgodnie z przepisami prawa, ażeby możliwie najbardziej pomnażało się dobro pasterskie powierzonej mu części Ludu Bożego (kan. 495 § 1). Instytucja rady kapłańskiej/prezbiterialnej swoimi źródłami sięga soboru watykańskiego II, który przywrócił starożytną instytucję prezbiterium kościoła partykularnego, jako biblijnego kolegium wszystkich prezbiterów diecezji pod przewodnictwem biskupa miejsca. Rada prezbiterialna zastąpiła w roli senatu biskupa kapitułę katedralną.
Spośród członków rady kapłańskiej biskup diecezjalny powinien mianować kolegium konsultorów.

</doc>
<doc id="422976" url="https://pl.wikipedia.org/wiki?curid=422976" title="Rada duszpasterska">
Rada duszpasterska

Rada duszpasterska - w Kościele katolickim organ doradczy biskupa diecezjalnego.
Głównym zadaniem Rady jest analiza działań pasterskich i definiowanie praktycznych wniosków, które mają wspomóc pracę ordynariusza. Rada nie ma żadnych kompetencji, pozostając jedynie głosem doradczym. Publikacja wniosków, zakresy działań i tematów podejmowanych przez Radę zależą do decyzji biskupa.
Radę duszpasterską powołuje i jej statut określa biskup diecezjalny. Z chwilą wakansu katedry biskupiej Rada zostaje rozwiązana, a jej ponowne powołanie zależne jest od decyzji następcy.
Radę duszpasterską powinni stanowić przede wszystkim świeccy, którzy w sposób proporcjonalny mają odzwierciedlać społeczeństwo diecezji. Do Rady należeć powinni również przedstawiciele duchowieństwa diecezjalnego oraz zgromadzeń zakonnych działających na terenie diecezji.
Rada powinna gromadzić się przynajmniej raz w roku.
Działalność Rady duszpasterskiej określa Kodeks prawa kanonicznego (kan. 511-514), ale jej istnienie w diecezji nie jest obowiązkowe.

</doc>
<doc id="422977" url="https://pl.wikipedia.org/wiki?curid=422977" title="Osiedle Swoboda">
Osiedle Swoboda

Osiedle Swoboda to seria komiksowa autorstwa Michała Śledzińskiego. Pierwsze odcinki ukazywały się na łamach magazynu „Produkt” w latach 1999–2004. W latach 2004–2006 ukazała się licząca sześć odcinków samodzielna seria pod tym samym tytułem.
Komiks opowiada o nietypowych przygodach przeciętnej grupy młodych Polaków zamieszkujących blokowisko – tytułowe Osiedle Swoboda. Pierwowzorem osiedla jest bydgoskie Szwederowo, na którym wychowywał się autor. Najważniejszymi postaciami są Smutny, Dźwiedziu, Szopa i Wiraż. W maju 2006 ukazał się ostatni, 6 odcinek samodzielnej serii zeszytowej, przedstawiającej rozwój wydarzeń na osiedlu związanym z pojawieniem się pracowników bossa narkotykowego Drwala. Historie naszpikowane są odwołaniami do kultury masowej. Przez część krytyków uważana jest za najważniejszy polski komiks lat 90.
Historia publikacji.
Osiedle Swoboda zadebiutowało w 1999 na łamach pierwszego numeru magazynu „Produkt” komiksem pt. „Matka boska extra mocna”. Publikowane w czasopiśmie odcinki można podzielić na dwa rodzaje: części dłuższych opowieści i pojedyncze historie. Do tych pierwszych należy opowieść rozpoczęta w „Matce boskiej”, której odcinki ukazywały się w trzech następnych numerach Produktu, a także „Ballada o bystrym” i „Z pamiętnika Wiraża”. Oprócz tego na łamach magazynu opublikowano takie szorty jak „Konrad”, „Santa Needs You!” czy „Polowanie na młodego gołębia”. Nieco oddzielną kategorię stanowią trzy historie z cyklu „Niedźwiedź 78”, gdzie scenariusze Śledzińskiego zilustrował Kamil „Kurt” Kochański. Ogółem, w 23 numerach pismo ukazały się 16 odcinków cyklu.
Równolegle z wydawaniem „Produktu”, trwały prace nad wydawaną oddzielnie historią ze świata Osiedla. Premiera pierwszego numeru była wielokrotnie przekładana, aż wreszcie w grudniu 2004 roku, już po wydaniu ostatniego numeru magazynu, ukazał się pierwszy numer serii. Łącznie historia zamknęła się w sześciu zeszytach.
W „Produkcie”:
Odcinki z cyklu „Niedźwiedź 78” do scenariuszy Michała Śledzińskiego narysował Kamil „Kurt” Kochański.
Poza „Produktem”:
Wszystkie sześć zeszytów ukazało się pod tytułem „Osiedle swoboda” nakładem wydawnictwa Niezależna Prasa.
Wydania zbiorcze:
Kluczowe postacie.
Swobodni jeźdźcy:
"Swobodni jeźdźcy” to obiegowa nazwa piątki głównych bohaterów „Osiedla Swoboda”. Śledźiński stworzył ich jako połączenie charakterów znajomych z bydgoskiego osiedla Szwederowo i liceum plastycznego. W jakimś charakterze wystąpili we wszystkich odcinkach serii, choć czasami, jak w „Konradzie”, na trzecim planie. Cytaty przy opisach pochodzą z pierwszego numeru zeszytowej serii „Osiedla"
Smutny – osiedlowy „everyman” z perspektywy którego toczy się większość historii. Na początku serii nadal mieszka z rodzicami i bratem. „Niektórzy dopatrują się w nim wizerunku autora Swobody. Stanowczo temu zaprzeczam”.
Wiraż – właściciel charakterystycznego kapelusza w kratę „po dziadku”. Występujący w paczce w roli „tego szalonego”, po którym można spodziewać się najdziwniejszych rzeczy. „Największy kosmita spośród pięciu swobodnych jeźdźców”.
Niedźwiedź – „ten silny”. Niski, silny, niemający oporów z wykorzystywaniem przemocy do rozwiązywania problemów. Źródło najdziwniejszych pomysłów na zarobienie pieniędzy. „Trzeźwy, widziany ostatni raz około marca 1996 roku”.
Kundzio – „ten normalny”. Prawdopodobnie najmniej charakterystyczna postać w grupie, będąca równowagą dla bardziej szalonej reszty. „Miłośnik dam, których psychikę dogłębnie poznał, studiując przez ponad rok kobiece czasopisma oraz analizując poszczególne odcinki telenowel”.
Szopa – osiedlowy diler. Spokojny i opanowany. Przynajmniej gdy nie ma problemów z konkurencją. „Diler z zasadami: żadnej chemii, dzieciaków i kobiet w ciąży”.
Inni:
Ciachciarachciach – wieszcz żyjący w ziemiance w okolicach osiedla. Jest w stanie nawiązać łączność ze światem paranormalnym. Właściciel psa Psotki.
Młoda – siostra Wiraża, obiekt uczuć Smutnego.
Rudy – jeden z dwóch bohaterów historii pt. „Konrad”, więcej już nie pojawił się w „Osiedlu”.
Troll – kolega Rudego.
Mściciele – grupa zamaskowanych osobników, którzy chcą bronić Osiedla przed siłami Zła. Znani też jako OPO - Osiedle Pod Ochroną.
Boss Drwal – szef pobliskiej mafii, większą rolę odgrywa w zeszytowym „Osiedlu”.

</doc>
<doc id="422981" url="https://pl.wikipedia.org/wiki?curid=422981" title="Oktamer histonowy">
Oktamer histonowy

Oktamer histonowy – białkowy rdzeń, na który nawinięta jest helisa DNA u eukariontów. Zbudowany jest z histonów H2A, H2B, H3 oraz H4. Wraz z nawiniętym 146-nukleotydowym odcinkiem DNA (1,75 zawinięcia superhelisy toroidalnej ujemnej) tworzy cząstkę rdzeniową, którą można otrzymać w wyniku trawienia mikrokokową nukleazą.
Ma on postać spłaszczonego cylindra o wysokości 5,7 nm i średnicy 11 nm. Oktamer histonowy tworzą tetramer histonów argininowych (dwa histony H3 i dwa H4) oraz dwa dimery histonów lizynowych (H2A i H2B). Masa cząsteczkowa tego kompleksu białkowego (a więc bez nawiniętej nici DNA) wynosi 108 kDa.
Nawinięcie DNA na oktamer histonowy powoduje jego około sześciokrotne skrócenie – ma to istotne znaczenie przy pakowaniu długiej cząsteczki DNA na stosunkowo małym obszarze jądra komórkowego

</doc>
<doc id="422982" url="https://pl.wikipedia.org/wiki?curid=422982" title="Dorothy Stratton">
Dorothy Stratton

Dorothy Constance Stratton (ur. 24 marca 1899 w Brookfield, zm. 17 września 2006 w West Lafayette) – komandor (ang. "Captain") amerykańskiej Straży Wybrzeża, pierwsza kobieta przyjęta do służby w Women’s Reserve of the Coast Guard, psycholog, nauczycielka akademicka i działaczka amerykańskiej organizacji skautowej dla dziewcząt.
Życiorys.
W 1920 uzyskała bakalaureat na Ottawa University w stanie Kansas. Następnie studiowała na Uniwersytecie Chicagowskim, gdzie w 1924 uzyskała stopień magistra (MA) w dziedzinie psychologii. Doktorat (PhD) obroniła na Columbia University w 1932. Jednocześnie pracowała jako nauczycielka w szkołach średnich – w rodzinnym Brookfield, Renton i San Bernardino. W 1933 została wykładowcą psychologii na Purdue University w West Lafayette oraz dziekanem ds. studentek. W 1940 otrzymała nominację profesorską.
W 1942 zawiesiła pracę na uczelni i wstąpiła do pomocniczych oddziałów kobiecych US Navy, WAVES (Women Accepted for Volunteer Emergency Service), otrzymując stopień kapitana marynarki (ang. "Lieutenant"). Następnie odbyła szkolenie w US Naval Training Station w Smith College w Northampton. Po jego zakończeniu została zastępcą komendanta szkoły dla radiooperatorek WAVES. W listopadzie 1942 została awansowana do rangi komandora podporucznika (ang. "Lieutenant Commander") i odkomenderowana (z przeniesieniem z US Navy) do sztabu komendanta Straży Wybrzeża w Waszyngtonie, otrzymując zadanie organizacji kobiecych oddziałów rezerwowych Straży Wybrzeża (United States Coast Guard Women’s Reserve). Stało się to tuż po powołaniu nowej formacji przez prezydenta Roosevelta. Jako organizatorka i pierwszy dyrektor USCGWR była jednocześnie pierwszą kobietą przyjętą do służby w tej formacji. Dla kobiecych oddziałów rezerwowych wymyśliła także – na wzór WAVES – skrótową nazwę: SPARS, inspirowaną łacińskim mottem Straży Wybrzeża: „Semper PARatus” (pol. „zawsze gotowy”).
W okresie II wojny światowej pod dowództwem Stratton pozostawało 10 tysięcy kobiet, w tym ok. tysiąca kobiet-oficerów. W grudniu 1943 otrzymała awans na stopień komandora porucznika (ang. "Commander"), a w styczniu 1944 – komandora. Funkcję szefowej SPARS sprawowała do demobilizacji formacji w 1946. Za swoje dokonania została odznaczona Legią Zasługi. 
W 1947 została pierwszym dyrektorem ds. personalnych Międzynarodowego Funduszu Walutowego. Pozostawała na tym stanowisku do 1950, kiedy objęła funkcję krajowej naczelniczki Girl Scouts of the USA. Piastowała ją do 1960.
W 2005 – w wieku 106 lat – została laureatką nagrody Stowarzyszenia Absolwentów Ottawa University jako wybitna liderka kobieca. Sama zaś była patronką utworzonej w 2001 nagrody Towarzystwa Kobiet Oficerów Zawodowych dla wyróżniających się w służbie kobiet-oficerów Straży Wybrzeża.
Pamięć.
W 2006 jej imię otrzymał kuter Straży Wybrzeża, klasy "Legend" – USCGC „Stratton” (WMSL-752).

</doc>
<doc id="422983" url="https://pl.wikipedia.org/wiki?curid=422983" title="Język beżtyjski">
Język beżtyjski



</doc>
<doc id="422985" url="https://pl.wikipedia.org/wiki?curid=422985" title="John Huston">
John Huston

John Huston (wym. []; ur. 5 sierpnia 1906 w Nevada, zm. 28 sierpnia 1987 w Middletown) – amerykański reżyser, scenarzysta i aktor. Laureat Oscara. Syn Waltera i ojciec Anjeliki.
Życiorys.
Jako syn komentatorki sportowej Rhei Gore i cenionego aktora Waltera Hustona "od zawsze" był związany ze sceną, jednak stosunkowo późno spróbował swych sił w Hollywood – debiutował "Sokołem maltańskim" w 1941. Jego pozycję ugruntowały nakręcone już po wojnie: dramat psychologiczny "Skarb Sierra Madre" i kryminał "Asfaltowa dżungla". "Skarb Sierra Madre" przyniósł Hustonowi dwie Nagrody Akademii Filmowej w 1948 (reżyseria i scenariusz adaptowany), Oscara za rolę w tym filmie zdobył także jego ojciec.
Huston reżyserował do swojej śmierci w 1987. Rzadko kiedy odnosił takie sukcesy jak na początku kariery, ale pozostawał jedną z charakterystycznych postaci kina. Jego filmy często były adaptacją utworów literackich ("Pod wulkanem" Malcolma Lowry’ego, "Zmarli" Joyce’a).
Jako aktor jest również znany z roli bezwzględnego przedsiębiorcy Noaha Crossa w "Chinatown" Romana Polańskiego.

</doc>
<doc id="422986" url="https://pl.wikipedia.org/wiki?curid=422986" title="OEting">
OEting



</doc>
<doc id="422987" url="https://pl.wikipedia.org/wiki?curid=422987" title="OEuf-en-Ternois">
OEuf-en-Ternois



</doc>
<doc id="422990" url="https://pl.wikipedia.org/wiki?curid=422990" title="OEuilly">
OEuilly



</doc>
<doc id="422991" url="https://pl.wikipedia.org/wiki?curid=422991" title="Sonda molekularna">
Sonda molekularna

Sonda molekularna – związek chemiczny wiążący się swoiście z określoną substancją, używany w celu jej wykrycia.
Sondy mogą być:
Sondy stosuje się do wczesnego wykrywania chorób o podłożu genetycznym (przykładowo anemii sierpowatej i fenyloketonurii). Oznaczony odcinek cDNA ma zdolność do hybrydyzacji z określoną sekwencją testowanego DNA.
Coraz częściej jako sondy molekularne wykrywające specyficzne antygeny wykorzystuje się przeciwciała monoklonalne sprzężone z barwnikami fluorescencyjnymi lub z enzymami katalizującymi łatwą do pomiaru ilościowego reakcję chemiczną.

</doc>
<doc id="423012" url="https://pl.wikipedia.org/wiki?curid=423012" title="Potencjał jonizacji">
Potencjał jonizacji



</doc>
<doc id="423013" url="https://pl.wikipedia.org/wiki?curid=423013" title="Powinowactwo do elektronu">
Powinowactwo do elektronu



</doc>
<doc id="423016" url="https://pl.wikipedia.org/wiki?curid=423016" title="Struktura elektronowa">
Struktura elektronowa



</doc>
<doc id="423020" url="https://pl.wikipedia.org/wiki?curid=423020" title="Liczba koordynacji">
Liczba koordynacji



</doc>
<doc id="423022" url="https://pl.wikipedia.org/wiki?curid=423022" title="Andrzej Udalski">
Andrzej Udalski

Andrzej Jarosław Udalski (ur. 22 stycznia 1957 w Łodzi) – polski astronom i astrofizyk, profesor nauk fizycznych, dyrektor Obserwatorium Astronomicznego Uniwersytetu Warszawskiego.
Życiorys.
W 1975 zdał maturę w VIII Liceum Ogólnokształcącym im. Adama Asnyka w Łodzi. Ukończył w 1980 studia na Wydziale Fizyki Uniwersytetu Warszawskiego. W tym samym roku został zatrudniony w Obserwatorium Astronomicznym tej uczelni. Doktoryzował się w 1988 na UW, a następnie odbył dwuletni staż naukowy na York University w Toronto. Habilitował się na macierzystej uczelni w 1996 na podstawie rozprawy zatytułowanej "Masowa fotometria gwiazd w kierunku centrum Galaktyki". 28 marca 2000 otrzymał tytuł profesora nauk fizycznych. Na UW został profesorem zwyczajnym, dyrektorem Obserwatorium Astronomicznego Uniwersytetu Warszawskiego i kierownikiem Katedry Astrofizyki Obserwacyjnej.
W 1992 stanął na czele stworzonego przez siebie i funkcjonującego od tego czasu projektu OGLE (Optical Gravitational Lensing Experiment). W latach 1995–1996 brał udział w budowie Teleskopu Warszawskiego w Obserwatorium Las Campanas w Chile. W 2001 samodzielnie zbudował szerokokątną kamerę mozaikową matrycę CCD, zawierającą ponad 65 milionów elementów światłoczułych. Wraz z grupą OGLE jest także współodkrywcą 30 planet pozasłonecznych wykrytych za pomocą techniki mikrosoczewkowania grawitacyjnego.
Jest autorem i współautorem ponad 400 prac naukowych. Objął funkcję redaktora naczelnego kwartalnika „Acta Astronomica”. Został członkiem korespondentem, a następnie członkiem rzeczywistym Polskiej Akademii Nauk, a także członkiem korespondentem Polskiej Akademii Umiejętności. W 2012 został członkiem zagranicznym amerykańskiej National Academy of Sciences.
Kierował zespołem naukowców, który dokonał odkrycia obiektów transneptunowych (471143) Dziewanna i (471165) 2010 HE79 oraz planety pozasłonecznej OGLE-2005-BLG-390L b.
Odznaczenia i wyróżnienia.
W 2012 prezydent Bronisław Komorowski, "za wybitne osiągnięcia w pracy naukowo-badawczej i działalności dydaktycznej, za zasługi na rzecz rozwoju nauki w Polsce i na świecie oraz wspieranie międzynarodowej współpracy naukowej", odznaczył go Krzyżem Komandorskim Orderu Odrodzenia Polski.
W 1996 otrzymał Nagrodę Prezesa Rady Ministrów] za wybitne osiągnięcia naukowe. W 2002 został laureatem Nagrody Fundacji na Rzecz Nauki Polskiej w dziedzinie nauk ścisłych ("za rewizję skali odległości we Wszechświecie i odkrycie wielu ciemnych obiektów towarzyszących gwiazdom"). W 2009 otrzymał grant w wysokości blisko 2,5 miliona euro w programie Ideas Europejskiej Rady ds. Badań Naukowych wspierającym nowatorskie projekty naukowe.
W 2017 został uhonorowany nagrodą Dan David Prize, a w 2018 wyróżniony Medalem Karla Schwarzschilda. W 2020 został uhonorowany przez rząd Chile specjalną nagrodą naukową przyznawaną z okazji 500. rocznicy odkrycia cieśniny łączącej dwa oceany. W tym samym roku zespół pod jego przewodnictwem otrzymał Nagrodę Prezesa Rady Ministrów za osiągnięcie naukowe.

</doc>
<doc id="423023" url="https://pl.wikipedia.org/wiki?curid=423023" title="Efektywność Pareta">
Efektywność Pareta



</doc>
<doc id="423027" url="https://pl.wikipedia.org/wiki?curid=423027" title="Beata Chmielowska">
Beata Chmielowska



</doc>
<doc id="423029" url="https://pl.wikipedia.org/wiki?curid=423029" title="Superciążenie">
Superciążenie



</doc>
<doc id="423031" url="https://pl.wikipedia.org/wiki?curid=423031" title="Asysta">
Asysta

Asysta – podanie do zawodnika z tej samej drużyny, po którym zostają zdobyte punkty lub jest zdobyta bramka (tzw. gol). 
Termin "asysta" występuje w grach zespołowych, między innymi w koszykówce czy w hokeju, zazwyczaj w zdobytych bramkach (golach) lub koszach (punkty) z akcji. Nie występują natomiast w rzutach karnych, rożnych czy rzutach osobistych. W piłce nożnej pojęcie to pojawiło się niedawno. 
Asysta w koszykówce.
Asysta jest to podanie piłki do partnera stwarzające mu możliwość bezpośredniego zdobycia punktów. Z jedną akcją „punktową” może być związana jedna asysta. Asystę można przyznać jedynie graczowi, który wykonuje ostatnie podanie przed akcją rzutową. 
Najważniejszym elementem oceny asysty, jest ocena czy gracz atakujący w momencie otrzymania podania miał pozycję do zdobycia punktów i czy podjął działania zmierzające do ich zdobycia. Akcja rzutowa podjęta przez gracza ataku po podaniu może zawierać zwody lub kozły pod warunkiem, że nie jest to związane z tworzeniem nowej pozycji rzutowej i nie jest wywołane działaniami obrony. Jeżeli gracz otrzymując piłkę na pozycji rzutowej nie oddał rzutu, ale podjął inną akcję tworząc nową pozycję rzutową to asysta nie jest przyznawana, bowiem zdobyte punkty są wynikiem nowej akcji nie zaś podania.
Przy rzutach z dystansu decydująca jest ocena statystyka, czy rzut został oddany w wyniku otrzymania piłki na dobrej pozycji czy też z wyboru zawodnika. Ma to miejsce szczególnie w sytuacji upływającego czasu 24 sekund czy też silnej presji obrony uniemożliwiającej rzut z wolnej pozycji.
Uwaga:
Asysta w hokeju na lodzie.
W hokeju na lodzie asysta przyznawana jest maksymalnie dwóm zawodnikom, którzy podali do zdobywcy gola. Nie ma znaczenia, czy strzał był oddany „z pierwszego krążka” czy po dłuższym prowadzeniu. Asystentem może być też bramkarz. Asysta nie jest przyznawana po odbiciu krążka od przeciwnika, chyba że jest to strzał obroniony przez bramkarza.
Przypisywanie asyst reguluje punkt 472 "Przepisów gry w hokeja na lodzie".
Asysta w baseballu.
W baseballu asystę zalicza się każdemu z zawodników obrony, który brał udział w akcji zakończonej wyautowaniem biegacza, zanim trafiła ona do gracza autującego. Aby kwalifikować się do asysty gracz powinien piłkę rzucić lub spowodować (nawet przypadkowo) zmianę kierunku jej lotu. Asysty nie otrzymuje miotacz wykonujący narzut (chyba że uczestniczy w zagraniu już po odbiciu piłki przez pałkarza), ani gracz dokonujący autu. Tego drugiego nagradza się autem ("putout").
Punkt 10.10 "Przepisów gry w baseball" szczegółowo określa przyznawanie asyst.

</doc>
<doc id="423032" url="https://pl.wikipedia.org/wiki?curid=423032" title="Droga krajowa nr 37 (Polska)">
Droga krajowa nr 37 (Polska)

Droga krajowa nr 37 (DK37) – droga krajowa klasy G o długości 14,5 km leżąca na obszarze województwa zachodniopomorskiego. Trasa ta łączy centrum Darłowa z drogą DK6 w okolicy Karwic. W przyszłości ma powstać węzeł Karwice łączący DK37 z S6. 
Do 31 grudnia 2005 droga ta była drogą powiatową nr 0507Z (wcześniej nr 17–451). W dniu 1 stycznia 2006, na podstawie Rozporządzenia Ministra Infrastruktury Krzysztofa Opawskiego z 6 maja 2005, droga ta została zaliczona do kategorii dróg krajowych.
Sprawa podniesienia kategorii do drogi krajowej była przez jakiś czas w kręgu zainteresowań polityków, szczególnie Samoobrony. Miała ona szczególne znaczenie dla Andrzeja Leppera, zamieszkałego w Zielnowie, położonym kilka kilometrów na wschód od Darłowa. W związku z tym droga ta bywa nazywana Lepperówką.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
Wcześniej na całej długości trasy maksymalny dopuszczalny nacisk na oś wynosił 8 ton.

</doc>
<doc id="423033" url="https://pl.wikipedia.org/wiki?curid=423033" title="Christian Morgenstern (pisarz)">
Christian Morgenstern (pisarz)

Christian Otto Josef Wolfgang Morgenstern (ur. 6 maja 1871 w Monachium; zm. 31 marca 1914 w Meran) – niemiecki poeta i pisarz. Syn malarza Carla Ernsta Morgensterna.
Tłumaczką jego twórczości na język polski jest prof. Teresa Kowalska.

</doc>
<doc id="423038" url="https://pl.wikipedia.org/wiki?curid=423038" title="Peter Hacks">
Peter Hacks

Peter Hacks (ur. 21 marca 1928 r. we Wrocławiu; zm. 28 sierpnia 2003 r. koło Groß Machnow w gminie Rangsdorf) – niemiecki dramaturg, poeta, prozaik i eseista. 
Życiorys.
Był synem lewicowego adokata wrocławskiego. Lata powojenne spędził w zachodniej części Niemiec, maturę zdał w Wuppertalu, później mieszkał w Dachau, a następnie w Monachium, gdzie studiował na Uniwersytecie Ludwika i Maksymiliana i w 1951 obronił doktorat. 
Po okresie współpracy z zachodnioniemieckimi teatrami i radiem, w 1955 przeprowadził się na stałe do NRD wraz z żoną, pisarką i tłumaczką Anną Elisabeth Wiede, razem z którą od 1960 pod wspólnym pseudonimem Saul O’Hara pisał komedie wystawiane z powodzeniem na scenach RFN. W latach 1955–1963 był kierownikiem literackim Deutsches Theater we wschodnim Berlinie. 
W 1981 został laureatem Nagrody Heinricha Manna. 

</doc>
<doc id="423045" url="https://pl.wikipedia.org/wiki?curid=423045" title="Fuzhou">
Fuzhou

Fuzhou (; chiń. 福州; pinyin: "Fúzhōu") – miasto o statusie prefektury miejskiej w Chinach, stolica prowincji Fujian.
Geografia.
Położone nad największą w regionie rzeką Min Jiang, w pobliżu jej ujścia do Morza Wschodniochińskiego, naprzeciwko Tajpej. Na terenie miasta znajdują się źródła mineralnie, kąpieliska i wiele studni geotermicznych.
Gospodarka.
Ośrodek rzemiosła oraz przemysłu elektronicznego, maszynowego, farmaceutycznego, spożywczego, petrochemicznego i drzewnego, a także szkolnictwa wyższego.
W mieście znajduje się stacja kolejowa Fuzhou oraz siedziba jednego z największych wytwórców gier on-line w Chinach – firmy NetDragon Websoft.
Podział administracyjny.
Prefektura miejska Fuzhou podzielona jest na:

</doc>
<doc id="423047" url="https://pl.wikipedia.org/wiki?curid=423047" title="Jinan">
Jinan

Jinan (chin. upr.: 济南; chin. trad.: 濟南; pinyin: "Jǐnán", wym. []) – miasto we wschodnich Chinach, nad rzeką Huang He, ośrodek administracyjny prowincji Szantung. W 2010 roku liczba mieszkańców strefy zurbanizowanej wynosiła 2 227 937. Zespół miejski w 1999 roku liczył 5 576 309 mieszkańców. 
Ośrodek szkolnictwa wyższego, wyrobu ceramiki oraz przemysłu maszynowego, samochodowego, taboru kolejowego, włókienniczego i spożywczego. Miasto posiada własny port lotniczy.
Siedziba rzymskokatolickiej archidiecezji Jinan.

</doc>
<doc id="423051" url="https://pl.wikipedia.org/wiki?curid=423051" title="Baotou">
Baotou

Baotou (chiń. 包头, pinyin: "Bāotóu"; mong. "Buγutu") – miasto o statusie prefektury miejskiej w Chinach, w regionie autonomicznym Mongolia Wewnętrzna, port nad rzeką Huang He. W 2010 roku liczba mieszkańców miasta wynosiła 1 363 141. Prefektura miejska w 1999 roku liczyła 2 063 921 mieszkańców. Ośrodek przemysłu hutniczego, maszynowego i chemicznego; w regionie wydobywa się węgiel i rudy żelaza.
Historia.
W okresie dynastii Tang (618–907) tereny dzisiejszego Baotou zostały skolonizowane przez Chińczyków, którzy potem zostali jednak wyparci przez koczownicze ludy mongolskie. Aż do XVIII wieku Baotou było niewielką osadą, lecz po przejęciu kontroli nad regionem przez mandżurską dynastię Qing (1644–1911) zaczęło rozwijać się jako ośrodek handlu. Pod koniec XIX wieku rozpoczęła się ponowna kolonizacja chińska. W 1871 roku miejscowość została otoczona murem. W 1923 roku do Baotou doprowadzono linie kolejową łączącą z Pekinem a dwa lata później podniesiono miejscowość do rangi powiatu. W okresie drugiej wojny chińsko-japońskiej (1937–45) Baotou znajdowało się w granicach marionetkowego państwa Mengjiang utworzonego przez Japonię. W tym czasie Japończycy rozwinęli przemysł w mieście i odkryli pobliskie złoża surowców mineralnych, głównie węgla kamiennego. Po 1949 roku Baotou stało się ważnym węzłem kolejowym i dużym ośrodkiem przemysłowym i wydobywczym.
Podział administracyjny.
Prefektura miejska Baotou podzielona jest na:

</doc>
<doc id="423052" url="https://pl.wikipedia.org/wiki?curid=423052" title="Sauhadż">
Sauhadż

Sauhadż ("Sawhāj", "Sohag") – miasto w południowym Egipcie, ośrodek administracyjny muhafazy Sauhadż, na zachodnim brzegu Nilu, naprzeciw miasta Achmim.
W pobliżu miejscowości znajdują się zabytkowe klasztory: Biały i Czerwony Klasztor.

</doc>
<doc id="423055" url="https://pl.wikipedia.org/wiki?curid=423055" title="Friedrich Nicolai">
Friedrich Nicolai

Christoph Friedrich Nicolai (ur. 18 marca 1733 r. w Berlinie, zm. 8 stycznia 1811 r. w
Berlinie) – niemiecki pisarz i wydawca, wolnomularz.

</doc>
<doc id="423060" url="https://pl.wikipedia.org/wiki?curid=423060" title="Zasada działania FHSS">
Zasada działania FHSS



</doc>
<doc id="423064" url="https://pl.wikipedia.org/wiki?curid=423064" title="Dahlia">
Dahlia



</doc>
<doc id="423065" url="https://pl.wikipedia.org/wiki?curid=423065" title="Kinkan">
Kinkan



</doc>
