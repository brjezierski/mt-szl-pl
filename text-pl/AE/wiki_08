<doc id="423070" url="https://pl.wikipedia.org/wiki?curid=423070" title="Markab">
Markab

Markab ("Alfa Pegasi", "α Peg") – gwiazda w gwiazdozbiorze Pegaza, oddalona od Słońca o około 133 lata świetlne.
Nazwa.
Tradycyjna nazwa gwiazdy, Markab, wywodzi się od arabskiego , „ramię konia”. Wyrażenie to nie pasuje do położenia w figurze Pegaza, gdyż pierwotnie odnosiło się do innej gwiazdy – Beta Pegasi, ale przylgnęło do tej. Johann Bayer przypisał jej nazwę Yed Alpheras (od ), co tłumaczy się jako „ręka konia”. Międzynarodowa Unia Astronomiczna w 2016 formalnie zatwierdziła użycie nazwy Markab dla określenia tej gwiazdy.
Charakterystyka obserwacyjna.
Alfa Pegasi leży w południowo-zachodnim rogu asteryzmu Wielkiego Kwadratu Pegaza. Jego obserwowana wielkość gwiazdowa to 2,49, zaś wielkość absolutna jest równa −0,57m.
Charakterystyka fizyczna.
Markab jest olbrzymem o typie widmowym B9 III, jednak niektóre źródła podają, że to podolbrzym o typie widmowym A0 lub A1. Gwiazda ta ma temperaturę sięgającą 9765 K, jej jasność jest ok. 170 razy większa od słonecznej. Masa tej gwiazdy jest trochę ponad 3 razy większa od masy Słońca, promień zaś to ok. 4,7 promienia Słońca. Okres jej rotacji wokół własnej osi jest krótszy niż półtora dnia.

</doc>
<doc id="423072" url="https://pl.wikipedia.org/wiki?curid=423072" title="Lepperówka">
Lepperówka



</doc>
<doc id="423073" url="https://pl.wikipedia.org/wiki?curid=423073" title="DK37">
DK37



</doc>
<doc id="423074" url="https://pl.wikipedia.org/wiki?curid=423074" title="Edward Jancarz">
Edward Jancarz

Edward Jancarz (ur. 20 sierpnia 1946 w Gorzowie Wielkopolskim, zm. 11 stycznia 1992 tamże) – polski żużlowiec i trener żużlowy, wielokrotny reprezentant Polski, siedmiokrotny medalista drużynowych mistrzostw świata, w tym złoty (1969). Brązowy medalista indywidualnych mistrzostw świata 1968. Ze Stalą Gorzów siedmiokrotnie zdobywał złoto drużynowych mistrzostw Polski.
Kariera sportowa.
Na arenie międzynarodowej dziesięciokrotnie uczestniczył w finałach indywidualnych mistrzostw świata (w latach 1968-1969, 1973-1977, 1981-1982). Najlepsze miejsce zajął w swoim pierwszym starcie – w 1968 w Göteborgu zdobył 11 punktów i po biegu dodatkowym zdobył brązowy medal. Siedmiokrotnie reprezentował Polskę w finałach mistrzostw świata par, zdobywając cztery medale tych rozgrywek: srebrny w 1975 z Piotrem Bruzdą oraz srebrny w 1980 i dwa brązowe w 1979 i 1981 z Zenonem Plechem.
Sześciokrotnie stawał na podium indywidualnych mistrzostw Polski: dwukrotnie zdobywał tytuł mistrzowski (1975, 1983), raz zdobył srebro (1974), a trzykrotnie był trzeci (1968, 1976, 1981). Również sześciokrotnie zajmował miejsca na podium turniejów o „Złoty Kask” (I miejsce w latach 1969, 1972, 1975; II miejsce w 1973 i 1976 oraz III miejsce w 1974). Jeszcze jako junior, w 1967 roku zdobył „Srebrny Kask”.
Przez całą karierę sportową związany był z macierzystym klubem – Stalą Gorzów. Łącznie w gorzowskim klubie występował przez 22 sezony, w których zdobył aż szesnaście medali DMP: siedem złotych (1969, 1973, 1975–1978, 1983), osiem srebrnych (1965, 1966, 1968, 1971, 1974, 1979, 1981, 1984) oraz jeden brązowy (1982). Karierę zakończył, organizując w Gorzowie Wielkopolskim turniej pożegnalny w 9 sierpnia 1986 roku. Doszło tam do wypadku, w wyniku którego doznał wstrząsu mózgu, pęknięcia podstawa czaszki i złamania łopatki. 
Następnie rozpoczął pracę jako trener z gorzowskimi juniorami, przez krótki czas prowadził młodzieżową drużynę narodową, potem
próbował swoich sił jako trener, współpracując ze Stalą i KKŻ Krosno.
Śmierć.
Zmarł 11 stycznia 1992 roku. Podczas kłótni domowej (już pod koniec kariery niemal stale nadużywał alkoholu) został śmiertelnie ugodzony nożem przez drugą żonę, Katarzynę. Przyczyną śmierci był krwotok z tętnicy pachwinowej. Został pochowany na Cmentarzu Komunalnym w Gorzowie Wielkopolskim.
Upamiętnienie.
Od 1992 w Gorzowie Wlkp. rozgrywany jest coroczny Memoriał im. Edwarda Jancarza. Jego imię nosi gorzowski stadion żużlowy oraz jedna z gorzowskich ulic.
Jancarz jest pierwszym żużlowcem na świecie, któremu postawiono pomnik. Uroczyste odsłonięcie nastąpiło w grudniu 2005 roku w Gorzowie Wielkopolskim.
Osiągnięcia.
Indywidualne mistrzostwa świata
Drużynowe mistrzostwa świata
Mistrzostwa świata par
Indywidualne mistrzostwa Polski
Mistrzostwa Polski par klubowych
Złoty Kask
Srebrny Kask
Drużynowe Mistrzostwa Polski - Sezon Zasadniczy Najwyższej Klasy Rozgrywkowej.
Do uzupełnienia lata 1967–1980.
W nawiasie miejsce w danej kategorii (śr/m oraz śr/b - przy założeniu, że zawodnik odjechał minimum 50% spotkań w danym sezonie)
Inne ważniejsze turnieje.
Memoriał Alfreda Smoczyka w Lesznie

</doc>
<doc id="423075" url="https://pl.wikipedia.org/wiki?curid=423075" title="Reprezentacja Nigerii w piłce nożnej mężczyzn">
Reprezentacja Nigerii w piłce nożnej mężczyzn

Reprezentacja Nigerii w piłce nożnej mężczyzn – zespół biorący udział w imieniu Nigerii w zawodach piłkarskich. Jest jedną z najbardziej utytułowanych drużyn narodowych w Afryce. Sześciokrotnie startowała w mistrzostwach świata (1994, 1998, 2002, 2010, 2014, 2018), trzykrotnie osiągając drugą rundę, trzy razy triumfowała w rozgrywkach o Puchar Narodów Afryki, ma na swoim koncie liczne sukcesy w futbolu juniorskim i młodzieżowym, a w 1996 roku – jako pierwsza drużyna z Czarnego Kontynentu – zdobyła złoty medal na Igrzyskach Olimpijskich. Obecnie selekcjonerem kadry Nigerii jest Gernot Rohr.
Historia.
Jeszcze w latach 80. futbol nigeryjski znajdował się w stanie postępującej degrengolady. Słabe wyniki reprezentacji w kwalifikacjach do kolejnych Mundiali były pochodną zawieszenia rozgrywek ligowych, które spowodowało masowy wyjazd piłkarzy za granicę, a także biedy i terroru politycznego panującego w kraju. Znacznie lepiej reprezentacja radziła sobie w rozgrywkach o PNA – w latach 1976-1978 reprezentacja dwa razy z rzędu zdobyła trzecie miejsce, w 1980 wywalczyła mistrzostwo a w 1984 i 1988 drugie miejsce. W 1989 roku misji zreformowania piłkarstwa w Nigerii podjął się Efiom Okon, nowy prezes związku. Przyciągnął on sponsorów, którzy zapewnili ciągłość finansowania klubów i federacji, oraz doprowadził do wskrzeszenia ligi. W latach 1988–1992 reprezentacja trzykrotnie stawała na podium w Pucharze Narodów Afryki (była dwa razy druga i raz trzecia), a w 1994 zdobyła mistrzostwo kontynentu.
Dwa lata później Nigeryjczycy prowadzeni przez Holendra Jo Bonfrère w Atlancie wywalczyli olimpijskie złoto. Już wkrótce wielu piłkarzy z tamtej drużyny – Uche Okechukwu, Emmanuel Amunike, Augustine Okocha, Victor Ikpeba, Daniel Amokachi, Sunday Oliseh, Nwankwo Kanu, Taribo West, Tijjani Babangida, czy Celestine Babayaro – trafiło do najlepszych drużyn europejskich.
Od 1994 roku Nigeria czterokrotnie brała udział w turnieju o mistrzostwo świata. Mimo iż w 1994 i 1998 roku zaliczani byli do faworytów imprezy, to zawsze odpadali w drugiej rundzie. W Stanach Zjednoczonych przegrali z Włochami, a we Francji wysoko ulegli Duńczykom.
Z kolei w 1995 roku ekipa nigeryjska wystąpiła w rozgrywkach o Puchar Króla Fahda. Zajęła w nich czwarte miejsce po porażce z Meksykiem po rzutach karnych 4:5 w meczu o trzecie miejsce. Kolejny raz (tym razem pod nazwą Puchar Konfederacji) Nigeria brała w nich udział w 2013 roku. Na turnieju rozgrywanym w Brazylii nie przebrnęła jednak przez fazę grupową. 
Na początku XXI wieku Nigeryjczycy nadal utrzymują się w afrykańskiej czołówce. W ostatnich siedmiu zawodach o tytuł najlepszej drużyny Afryki swój udział kończyli zazwyczaj na drugim lub trzecim miejscu (z wyjątkiem lat 2008 – ćwierćfinał i 2013 kiedy to zdobyli mistrzostwo kontynentu). Znacznie słabiej zespół prezentuje się na światowym czempionacie. W 2002 roku Nigeria zajęła ostatnie miejsce w grupie, w cztery lata później w ogóle nie awansowała do mistrzostw świata, dając się niespodziewanie wyprzedzić Angoli. Mundial 2010 w RPA Nigeryjczycy również (tak jak osiem lat wcześniej) zakończyli na fazie grupowej. Cztery lata później w Brazylii wyszli z grupy i dotarli do 1/8 finału. W tej fazie jednak ulegli 0:2 Francji. Na mundialu 2018 w Rosji grali w grupie D razem z Argentyną, Chorwacją oraz Islandią. Po porażce 0:2 w meczu z Chorwatami przyszło zwycięstwo 2:0 z Islandią oraz porażka 1:2 z Argentyną, skutkująca ostatecznie odpadnięciem Nigeryjczyków z mistrzostw.
O sile obecnej drużyny decyduje już nowe pokolenie zawodników. W bramce godnym następcą Rufaia okazał się 24-letni Vincent Enyeama, w mistrzu Niemiec sezonu 2008/2009, VfL Wolfsburg występuje młody napastnik Obafemi Martins, a w Szachtarze Donieck Julius Aghahowa. Linią obrony dyrygują Joseph Yobo z Evertonu oraz 23-letni Chidi Odiah, w 2005 roku zdobywca Pucharu UEFA z CSKA Moskwa. Z generacji mistrzów olimpijskich pewne miejsce w drużynie mają tylko Kanu i Babayaro.
Obecnie drużyna Nigerii zajmuje według rankingu FIFA 39 miejsce, a na czarnym kontynencie i w federacji CAF 6 miejsce.
Nigeria od dawna uchodzi za jedną z najlepszych drużyn młodzieżowych w Afryce. W 1985 roku zespół juniorów zdobył mistrzostwo świata U-16, dwa lata później na tym samym turnieju przegrał w finale z ZSRR, a w 1993 triumfował w mistrzostwach świata U-17. Drużyna U-21 w 1989 i 2005 roku wywalczyła wicemistrzostwo świata. Ponadto czterokrotnie zdobywała tytuł najlepszej reprezentacji w swojej kategorii wiekowej w Afryce.

</doc>
<doc id="423077" url="https://pl.wikipedia.org/wiki?curid=423077" title="Empiryzm genetyczny">
Empiryzm genetyczny



</doc>
<doc id="423080" url="https://pl.wikipedia.org/wiki?curid=423080" title="SRAM (pamięć komputerowa)">
SRAM (pamięć komputerowa)



</doc>
<doc id="423081" url="https://pl.wikipedia.org/wiki?curid=423081" title="Festus Adegboye Onigbinde">
Festus Adegboye Onigbinde

Festus Adegboye Onigbinde (ur. w 1938) – nigeryjski trener piłkarski. Dwukrotnie – w latach 1982-84 i w roku 2002 – był selekcjonerem reprezentacji Nigerii. W czasie drugiej kadencji prowadził ją w Mundialu 2002.
Kariera piłkarska.
Brak zawodowej kariery sportowej.
Kariera szkoleniowa.
W latach 1982-84 był selekcjonerem "Super Orłów", ale przegrał z nimi eliminacje do Mistrzostw Świata 1986. Później był trenerem drużyny narodowej Trynidadu i Tobago. 
W latach 2001-01 był asystentem selekcjonera Shaibu Amodu. Po jego zwolnieniu, w lutym 2002 roku po raz drugi został szkoleniowcem reprezentacji Nigerii. Prowadził ją w Mundialu 2002, ale Nigeria nie wyszła wówczas z grupy (0:1 z Argentyną, 1:2 ze Szwecją i 0:0 z Anglią). W tym czasie był krytykowany za zbyt radykalne odmłodzenie drużyny, do której na światowy czempionat nie powołał największych gwiazd.
Po turnieju został zdymisjonowany.

</doc>
<doc id="423082" url="https://pl.wikipedia.org/wiki?curid=423082" title="Festus Onigbinde">
Festus Onigbinde



</doc>
<doc id="423083" url="https://pl.wikipedia.org/wiki?curid=423083" title="Wygaszanie">
Wygaszanie

Wygaszanie lub wygasanie potocznie rozumiane jako proces odwrotny do warunkowania jest w rzeczywistości procesem zastąpienia jednego odruchu warunkowego drugim, o tym samym charakterze. Proces wygaszania nie przebiega identycznie jak pierwotne warunkowanie i zależy od dotychczasowego doświadczenia zwierzęcia (przeprowadzanych wcześniej eksperymentów).
Załóżmy, że psa nauczono na dźwięk dzwonka podnosić przednią łapę, po czym podawano porcję jedzenia. Wystarczy zaprzestać podawania pokarmu, a zwierzę po początkowo licznych podnoszeniach łapy (tak jakby się upewniało, czy dobrze reakcję wykonało) zobojętnieje i na sygnał łapy już nie podniesie. Jest to wynik warunkowania negatywnego z zastosowaniem wygaszania ostrego. W kolejnych sesjach, zwłaszcza na ich początku, pies 1-2 razy podnosi łapę, sprawdzając, czy nie dostanie pokarmu, następnie (zależnie od możliwości) odwraca się i stara się zasnąć. W tym eksperymencie sygnał dzwonka staje się wtórnym (bo pierwotnie miał inne znaczenie) bodźcem negatywnym (hamulcowym) sygnalizującym brak jedzenia, czego wynikiem jest zobojętnienie psa (hamulcowa reakcja warunkowa). W powyższej sytuacji nawet dobrze wygaszony odruch po podaniu wzmocnienia wraca do pierwotnej postaci, bez konieczności ponownego stosowania długiego warunkowania.
Wygaszanie chroniczne, w którym bodźce negatywne nie są stosowane jako jedyne, daje o wiele ciekawsze wyniki głównie przez możliwość porównywania właściwości procesów warunkowania i wygaszania. 
Najpierw przeprowadza się warunkowanie (np.) pokarmowe na dwa różne bodźce np. dzwonek i bulgotanie (oba zawsze wzmacniane) oraz wprowadza jako nigdy niewzmacniane dwa kolejne sygnały np. dźwięk metronomu oraz gwizdek. Są to pierwotne pokarmowe bodźce hamulcowe, bowiem wcześniej ich nie stosowano, a eksperyment odbywa się w stanie napędu głodowego zwierzęcia. Po skończonym warunkowaniu badano ilość wydzielanej śliny w odpowiedzi na poszczególne bodźce występujące osobno oraz razem w różnych kombinacjach. Okazało się, że dzwonek, bulgotanie oraz dzwonek + bulgotanie powodują jednakowe i znaczne wydzielanie śliny. Metronom, gwizdek oraz metronom + gwizdek nie stymulowały wydzielania śliny, natomiast kombinacja bodźca wzmacnianego oraz niewzmacnianego wywoływały mniejsze wydzielanie śliny niż sam bodziec dodatni. Przy kombinacji bodziec negatywny + bodziec pozytywny psy często odmawiały przyjmowania pokarmu lub jadły go z mniejszą ochotą. Tak więc bodziec sygnalizujący „nic” ma w układzie nerwowym całkiem wymierne przełożenie na odruchy i zachowanie. Pierwotne znaczenie bodźca ma charakter dominujący, łatwo można je przywrócić, a przy przewarunkowaniu ma wpływ na uzyskane w eksperymencie wyniki.
Na odporność odruchu warunkowego na wygaszanie wpływają następujące czynniki:
Ponadto liczba powtórzeń potrzebnych do wygaszenia jest większa, gdy:

</doc>
<doc id="423087" url="https://pl.wikipedia.org/wiki?curid=423087" title="Ciśnienie krwi">
Ciśnienie krwi



</doc>
<doc id="423089" url="https://pl.wikipedia.org/wiki?curid=423089" title="Łańcuchy pokarmowe">
Łańcuchy pokarmowe



</doc>
<doc id="423091" url="https://pl.wikipedia.org/wiki?curid=423091" title="TEMPUS">
TEMPUS

TEMPUS (Trans-European Mobility Programme for University Studies) – program pomocowy Unii Europejskiej wspierający współpracę między uczelniami z krajów UE i z krajów partnerskich, a także wspierający podnoszenie jakości kształcenia i reformy w sektorze szkolnictwa wyższego w krajach partnerskich. Został on uruchomiony na podstawie decyzji Rady Ministrów Wspólnoty Europejskiej w roku 1990. Program TEMPUS-PHARE realizowany był w latach 1990-2000. Ostatnie projekty programu TEMPUS-PHARE, w których udział brały polskie uczelnie zostały zakończone w październiku 2001 roku.
W okresie istnienia programu TEMPUS-PHARE, za koordynację i administrowanie programu w Polsce odpowiedzialne było Polskie Biuro TEMPUS, działające w ramach Fundacji Rozwoju Systemu Edukacji. Polskie Biuro TEMPUS zakończyło swoją działalność 1 maja 2001 roku.
Z chwilą przystąpienia do Unii Europejskiej, Polska znajduje się ponownie w grupie krajów uczestniczących w programie TEMPUS. Jako kraj członkowski UE Polska nie jest już „beneficjentem” programu, lecz jednym z państw, które wspomagają kraje partnerskie (beneficjentów TEMPUS-a) we wprowadzaniu reform w sferze szkolnictwa wyższego.

</doc>
<doc id="423094" url="https://pl.wikipedia.org/wiki?curid=423094" title="Leki beta-adrenolityczne">
Leki beta-adrenolityczne

Leki beta-adrenolityczne (leki β-adrenolityczne), beta-adrenolityki (β-adrenolityki), leki beta-sympatykolityczne, potocznie beta-blokery lub β-blokery (ATC: C07) – grupa leków działających antagonistycznie na receptory β1 i β2 adrenergiczne. Hamują aktywność układu współczulnego, wywierając działanie na niemal cały organizm. Jest to jedna z najważniejszych grup leków stosowanych w kardiologii, a zwłaszcza w chorobie niedokrwiennej serca i nadciśnienia tętniczego. Znajdują też zastosowanie w leczeniu innych schorzeń.
Działanie.
Ich działanie związane jest z zablokowaniem receptora beta-adrenergicznego, co powoduje następujące efekty biologiczne:
Wyniki badań przedstawione podczas konferencji European Breast Cancer Conference 2010 wskazują, że leki beta-adrenolityczne zapobiegają również tworzeniu się przerzutów raka sutka.
Poszczególne leki z tej grupy różnią się:

</doc>
<doc id="423095" url="https://pl.wikipedia.org/wiki?curid=423095" title="Organizm żywy">
Organizm żywy



</doc>
<doc id="423096" url="https://pl.wikipedia.org/wiki?curid=423096" title="Sasanka zwyczajna">
Sasanka zwyczajna

Sasanka zwyczajna ("Pulsatilla vulgaris" ) – gatunek rośliny należący do rodziny jaskrowatych. Występuje w Europie. Niegdyś występowała w Polsce w środowisku naturalnym (ostatnio podawana tylko z Lubelszczyzny), jednakże już prawdopodobnie wymarła na naturalnych stanowiskach. Jest natomiast często uprawiana. Oprócz typowego gatunku w uprawie występują jej mieszańce określane często nazwą sasanka ogrodowa ("Pulsatilla ×hybrida") i często mylone z sasanką zwyczajną.
Systematyka i zmienność.
Gatunek tworzy mieszańce z sasanką otwartą, s. wiosenną i s. łąkową.
Zagrożenia i ochrona.
Roślina objęta była w Polsce ścisłą ochroną gatunkową w latach 2012-2014.
Kategorie zagrożenia gatunku:

</doc>
<doc id="423099" url="https://pl.wikipedia.org/wiki?curid=423099" title="Lolipop - European Language Portfolio Online">
Lolipop - European Language Portfolio Online

LOLIPOP (Language On-line Portfolio Project) - projekt programu Socrates-Lingua nr 116998-CP-1-2004-1-IE-LINGUA-L2PP.
Duży, unijny projekt, którego celem jest stworzenie interaktywnej, online wersji Europejskiego Portfolio Językowego z dodatkiem modułu interkulturowego.
W projekcie uczestniczy 12 partnerów z całej Europy, w tym Polskie Stowarzyszenie na Rzecz Jakości w Nauczaniu Języków Obcych PASE, Wyższa Szkoła Ekonomii i Prawa im. prof. Edwarda Lipińskiego w Kielcach i Politechnika Poznańska.

</doc>
<doc id="423100" url="https://pl.wikipedia.org/wiki?curid=423100" title="Emilian (cesarz rzymski)">
Emilian (cesarz rzymski)



</doc>
<doc id="423102" url="https://pl.wikipedia.org/wiki?curid=423102" title="Polskie Stowarzyszenie na Rzecz Jakości w Nauczaniu Języków Obcych">
Polskie Stowarzyszenie na Rzecz Jakości w Nauczaniu Języków Obcych

Stowarzyszenie PASE (Polskie Stowarzyszenie na Rzecz Jakości w Nauczaniu Języków Obcych; ang. "Polish Association for Standards in Language Education – PASE") – ogólnopolska organizacja pozarządowa, której celem głównym jest wspieranie jakości w nauczaniu języków obcych w Polsce.
Członkowie dzielą się nadzwyczajnych, aspirujących, wspierających. Od 1993 r. organizuje inspekcje szkół językowych, kontrolując wysokie standardy nauczania. Obecnie PASE przekształca swoją działalność instytucji wspierającej szkoły językowe w instytucję szkoleniową, co widać w coraz mniejszej ilości szkół zrzeszonych.
Stowarzyszenie organizuje warsztaty metodyczno – psychologiczne z cyklu „Kapelusze Lektora”, uczestniczy w międzynarodowych projektach edukacyjnych, jest członkiem stowarzyszonym EAQUALS – The European Association for Quality Language Services. Szkolenia „Kapelusze Lektora” prowadzone są w języku polskim i organizowane są cyklicznie w ponad 20 miastach Polski. W pierwszych trzech cyklach szkoleń wzięło udział ponad 3500 lektorów i nauczycieli języków obcych. W Kapeluszach Lektora w maju 2010 z Jeremym Harmererem w Teatrze Polonia wzięło udział 260 lektorów i nauczycieli.
W związku z rządowymi planami wprowadzenia 22% stawki VAT na naukę języków obcych w październiku 2009 roku Stowarzyszenie rozpoczęło, kampanię „Nie dla VAT”. W akcję włączyło się ponad 300 szkół językowych, zbierając podpisy i umieszczając linki na swoich stronach. W ciągu miesiąca udało się zebrać ponad 40 000 podpisów. PASE skierowało apel do wszystkich posłów i senatorów, co zaowocowało licznymi interpelacjami poselskimi, a w ostateczności do wprowadzenia zmiany w projekcie ustawy. We wrześniu 2010 Sejm przyjął poprawki zaproponowane przez PASE i pozytywnie zaopiniowane przez komisję finansów.

</doc>
<doc id="423103" url="https://pl.wikipedia.org/wiki?curid=423103" title="Łańcuchy troficzne">
Łańcuchy troficzne



</doc>
<doc id="423105" url="https://pl.wikipedia.org/wiki?curid=423105" title="Tomasz Radzinski">
Tomasz Radzinski

Tomasz Radzinski (ur. 14 grudnia 1973 w Poznaniu) – polski piłkarz reprezentujący Kanadę, występujący na pozycji napastnika.
Kariera klubowa.
Treningi rozpoczął w klubie Cuiavia Inowrocław w 1984. W 1988 wyemigrował do Niemiec Zachodnich, gdzie kontynuował karierę w zespole VfL Osnabrück. W 1990 wyjechał do Kanady. Został tam graczem ekipy North York Rockets z CSL. W 1994 odszedł do St. Catharines Wolves. W tym samym roku trafił do belgijskiego Germinal Ekeren. W 1995 dotarł z nim do finału Pucharu Belgii, jednak Germinal uległ tam zespołowi Club Brugge, ale w 1997 zwyciężył z nim w tych rozgrywkach.
W 1998 został wybrany na Kanadyjskiego Piłkarza Roku. W tym samym roku odszedł do Anderlechtu. W 2000 i w 2001 zdobył z klubem mistrzostwo Belgii oraz Superpuchar Belgii. W 2001 został również królem strzelców Eerste klasse. W tym samym roku podpisał kontrakt z angielskim Evertonem. W Premier League zadebiutował 15 września 2001 w przegranym 1:3 spotkaniu z Liverpoolem. 29 września 2001 w wygranym 5:0 pojedynku z West Hamem strzelił pierwszego gola w Premier League. W Evertonie spędził 3 lata.
W 2004 przeniósł się do innego zespołu Premier League, Fulham. Pierwszy ligowy mecz zaliczył tam 14 sierpnia 2004 przeciwko Manchesterowi City (1:1). Po 3 latach odszedł do greckiej Skody Xanthi. W greckiej ekstraklasie zadebiutował 22 września 2007 w wygranym 2:0 spotkaniu z Asteras Tripolis. W Skodzie spędził rok.
W 2008 wrócił do Belgii, gdzie został graczem zespołu Lierse z Tweede klasse. W 2010 awansował z nim do Eerste klasse.
Kariera reprezentacyjna.
W reprezentacji Kanady zadebiutował 4 czerwca 1995 w przegranym 1:3 towarzyskim meczu z Turcją. W 1996 został powołany do kadry na Złoty Puchar CONCACAF. Zagrał na nich we wszystkich spotkaniach swojej drużyny, z Hondurasem (3:1) oraz Brazylią (1:4). W pojedynku z Brazylią strzelił także gola, który był jego pierwszym w kadrze narodowej.

</doc>
<doc id="423109" url="https://pl.wikipedia.org/wiki?curid=423109" title="Cold wave">
Cold wave

Cold wave – jeden z nurtów muzyki postpunkowej.
Historia.
Termin New Wave został wymyślony przez szefa wytwórni Sire Records jako określenie na muzykę wydawanych przez nią zespołów punk rockowych (głównie skupionych wokół klubu CBGB’s) – w tym pionierów punk rocka, takich jak Talking Heads czy Television. Następnie nową falą zaczęto nazywać wszystkich wykonawców punkowych i zainspirowanych tą muzyką, którzy wychodzili poza ramy prostego punk rocka w stylu Ramones. Był to więc w istocie synonim terminu post punk. Później używano tych dwóch etykietek do dokonywania podziału w obrębie tej samej grupy artystów: nową falą określano twórczość bardziej popową, post punkiem zaś – bardziej eksperymentalną.
Z czasem termin nowa fala zaczął być używany w odniesieniu do bardziej komercyjnych form, zwykle charakteryzujących się łagodnym brzmieniem opartym na wykorzystaniu elektronicznych instrumentów klawiszowych i perkusyjnych oraz czystym technicznie śpiewem (często z użyciem wielogłosowych harmonii) – w tym do takich gatunków, jak synth pop i new romantic.
Cold wave wywodzi się ze stylistyki nowej fali. Zrodził się pod koniec lat 70. XX wieku i pierwszej połowie lat 80. XX wieku. Warto zaznaczyć, że "new wave" najprawdopodobniej powstała w USA, w Europie zaś była przypisywana brytyjskim i niemieckim zespołom wykonującym muzykę post punkową, natomiast we Francji zamiast "new wave" przyjął się termin "cold wave". W Polsce obowiązywały jednocześnie dwa terminy: new wave i cold wave. Z czasem „new wave” stał się terminem określającym bardziej ambitnych przedstawicieli punk rocka, którzy tworzyli złożone i inteligentniejsze kompozycje np. Talking Heads, czy Swans. Jedną z form ewolucyjnych zimnej fali jest rock gotycki – styl zapoczątkowany przez zespół Bauhaus, czy też dark wave w wykonaniu chociażby Clan of Xymox.
Muzyka i teksty.
Zimna fala opiera się na wyeksponowanym rytmicznym brzmieniu perkusji i gitary basowej wspomaganymi mrocznymi partiami gitary, a także instrumentów klawiszowych. Ponadto "cold wave" charakteryzuje się prostymi, powtarzanymi, oszczędnymi motywami z bardzo ascetyczną grą instrumentów perkusyjnych, opartą często jedynie na kilku powtarzalnych sekwencjach. Generalnie brzmienie gitary basowej, gitary elektrycznej, czy instrumentów klawiszowych jako całości – emanuje charakterystycznym tajemniczym, posępnym, chłodnym, czy też zimnym klimatem (stąd nazwa).
Niepokojące i często nihilistyczne teksty zespołów zimnofalowych traktowały głównie o przemijaniu, kruchości ludzkiej egzystencji, czy daremności ludzkich poczynań. Posępnej muzyce i tekstom towarzyszył specyficzny image wykonawców, charakteryzujący się ciemnym ubiorem, bladymi makijażami i nastroszonymi, potarganymi włosami.
Przedstawiciele gatunku.
Za prekursorów gatunku uchodzą takie formacje jak: Joy Division, Xmal Deutschland, Siouxsie &amp; the Banshees, Bauhaus, Killing Joke, czy też Section 25. Za najważniejszego jednak reprezentanta cold wave należy uznać brytyjską formację The Cure, jedną z najpopularniejszych w latach 80. i 90.
Cold wave w Polsce.
W Polsce, pomimo używania dwóch terminów: "new wave" i "cold wave", to "cold wave" cieszył się szczególną popularnością, mimo to znacznie różnił się od zachodniej estetyki "cold wave". Był to jeden z najczęściej reprezentowanych nurtów na Festiwalu Muzyków Rockowych w Jarocinie. Połowa lat 80. to czas aktywności następujących polskich grup spod znaku "cold wave": Variété, Made in Poland, 1984, Aurora, Madame, Joanna Makabresku, One Million Bulgarians, Kosmetyki Mrs. Pinki, Bruno Wątpliwy, Ivo Partizan, Enklawa Ełk, Pornografia, Cytadela oraz mniej znanych zespołów, które nigdy nie wydały płyt (Hiena, Deszcz, Closer, Pancerne rowery, Noah Noah, Process, Garaż w Leeds, Ilicz) jednak zapisały się znacząco w historii polskiej muzyki, wywierając wpływ na twórczość obecnie grających zespołów gotyckich i doommetalowych. 
Bardzo dobrym przykładem wykonywania muzyki w stylu "cold wave" jest warszawski zespół Eva istniejący w latach: 2001 – 2004, który poza własnym "zimno falowym" repertuarem posiada w swoim dorobku artystycznym dwa covery: The Cure – "Plastic Passion" i Siouxsie and the Banshees – "Israel". Członkowie tego zespołu grali później w gotyckim, death, horror punkowym Miguel And The Living Dead.
Zespoły grające cold wave.
Asylum Party, Autumn (USA)Baroque Bordello, Clair Obscur, Closed Session, Coldreams, Dementia Precox, Echo Prism, Ellysgarden, End Of Data, Excès Nocturne, Guerre Froide, Hymn, KaS Product, L'enfance Eternelle, Lebanon Hanover, Leitmotiv, Little Nemo, Martin Dupont, Memoires d'Automne, Neutral Project, Norma Loy, Opera Multi Steel, Les Provisoires, Siglo XX, Trisomie 21, Trop Tard, Wallenberg 

</doc>
<doc id="423110" url="https://pl.wikipedia.org/wiki?curid=423110" title="Paul Stalteri">
Paul Stalteri

Paul Stalteri (ur. 18 października 1977 w Etobicoke) – kanadyjski piłkarz występujący na pozycji obrońcy, obecnie bez klubu.
Stalteri rozpoczynał swoją piłkarską karierę na Uniwersytecie w Clemson w 1996. Po roku został zauważony przez skautów profesjonalnego klubu Toronto Lynx, z którym podpisał zawodowy kontrakt. Po roku gry (8 bramek i 2 asysty) stał się podstawowym zawodnikiem klubu. W 1998 przeniósł się do Europy, gdzie występował na początku w rezerwach Werderu Brema. Debiut w pierwszym zespole, w Bundeslidze, zaliczył w sierpniu 2001, kiedy to w meczu z Energie Cottbus strzelił nawet bramkę. W kolejnych sezonach przebił się do pierwszego składu, występował z drużyną w europejskich pucharach. W sezonie 2003/2004 został pierwszym kanadyjskim piłkarzem, który zdobył mistrzostwo Niemiec. Latem 2005 został niespodziewanie sprzedany do Anglii, do której ściągnął go menedżer Tottenhamu Martin Jol. 
31 stycznia 2008 Stalteri przeszedł na zasadzie wypożyczenia do Fulham F.C., a latem powrócił do Tottenhamu, by w styczniu 2009 przejść do Borussii Mönchengladbach.
Paul Stalteri jest podstawowym zawodnikiem i kapitanem reprezentacji Kanady. Zadebiutował w niej 17 sierpnia 1997 roku w meczu przeciwko Iranowi. Jego obecny bilans w kadrze to 84 meczów i 7 goli.

</doc>
<doc id="423113" url="https://pl.wikipedia.org/wiki?curid=423113" title="Krzysztof Popławski">
Krzysztof Popławski

Krzysztof Popławski OP (ur. 5 października 1964 w Ostródzie) – polski dominikanin, teolog, filozof, misjonarz w Chinach, były Prowincjał Dominikanów w Polsce.
Życiorys.
Po maturze przez rok studiował geografię na Uniwersytecie Mikołaja Kopernika w Toruniu. Początkowo wstąpił do zgromadzenia salezjanów, jednak po kilku latach przeniósł się do zakonu dominikanów. Po ukończeniu studiów filozoficzno-teologicznych w 1993 przyjął 22 maja 1993 święcenia kapłańskie. Ukończył studia licencjackie na Papieskiej Akademii Teologicznej w Krakowie z zakresu teologii duchowości, pisząc pracę na temat św. Teresy z Lisieux.
Był duszpasterzem młodzieży w Krakowie, a następnie prowincjalnym promotorem powołań i duszpasterzem kandydatów do nowicjatu. Przez trzy lata pełnił urząd przeora klasztoru i proboszcza dominikańskiej parafii w Gdańsku, po czym wyjechał na misję na Daleki Wschód. Pracował na Tajwanie i w Chinach. W 2005 wrócił do Poznania, gdzie podjął studia doktoranckie z teologii. W 2006 roku dominikanie po raz pierwszy wybrali go na urząd prowincjała.
30 stycznia 2010 r. został ponownie wybrany na prowincjała, rozpoczynając tym samym swoją drugą kadencję. Wyboru dokonali przedstawiciele wszystkich polskich dominikańskich klasztorów zgromadzeni na kapitule, która odbyła się w Krakowie.
Pod koniec stycznia 2014 r. zakończył swoją kadencję. 1 lutego 2014 r. nowym prowincjałem został wybrany o. Paweł Kozacki OP.

</doc>
<doc id="423116" url="https://pl.wikipedia.org/wiki?curid=423116" title="Gerald Carr">
Gerald Carr

Gerald Paul Carr (ur. 22 sierpnia 1932 w Denver, zm. 26 sierpnia 2020 w Albany) – amerykański astronauta, pilot wojskowy oraz inżynier. Pułkownik rezerwy Korpusu Piechoty Morskiej. 
Wykształcenie i służba wojskowa.
Jako pilot wylatał ponad 8000 godzin, z czego 5365 na samolotach z napędem odrzutowym.
Kariera astronauty.
Skylab 4.
16 listopada 1973 jako dowódca wyprawy wystartował na pokładzie statku Apollo do trzeciej załogowej misji na stację kosmiczną Skylab. Lot otrzymał oznaczenie Skylab SL-4. Pozostałymi członkami załogi byli: Edward Gibson – pilot-naukowiec i William Pogue – pilot statku. Osiem godzin po starcie kapsuła statku Apollo dokowała do stacji orbitalnej. Podczas 84-dniowej misji astronauci wykonali obszerny program badań naukowych. Prowadzili m.in. obserwacje Komety Kohoutka oraz Słońca. Wykonali około 75 000 zdjęć obu tych obiektów. Ponadto załoga stacji wykonała około 20 000 fotografii powierzchni Ziemi. Podczas lotu astronauci czterokrotnie wychodzili na zewnątrz stacji orbitalnej. Carr zrobił to trzykrotnie: 25 grudnia 1973 – na ponad 7 godzin (był to wówczas rekord), 29 grudnia – na 3,5 godziny i 3 lutego 1974 – na blisko 5,5 godziny.
Ta rekordowa misja wyróżniła się jeszcze z jednego powodu. Załoga w czasie lotu bowiem była apatyczna, małomówna i z trudem realizowała zaplanowane zadania. Takiego zachowania nie odnotowano podczas wcześniejszych lotów załogowych zarówno amerykańskich, jak i radzieckich.
8 lutego 1974 kapsuła z astronautami wodowała na Oceanie Spokojnym. Załogę i statek kosmiczny podjęła na pokład jednostka ratownicza – uderzeniowy okręt desantowy USS „New Orleans” (LPH-11). Po powrocie na Ziemię okazało się, że każdy z astronautów „urósł” o 2 cm.

</doc>
<doc id="423125" url="https://pl.wikipedia.org/wiki?curid=423125" title="Marynidzi">
Marynidzi

Marynidzi ("Merynidzi") – dynastia wywodząca się od berberskiego plemienia nomadów z Sahary – "Bani Marin". Jeden z pierwszych władców dynastii Abu Jahja Abu Bakr zajął Fez 20 sierpnia 1248 roku.
Władcy z dynastii Marynidów.
"Do 1248 dynastia szejków o lokalnej władzy w południowo-wschodnim Maroku:"
"Sułtani Maroka:"

</doc>
<doc id="423128" url="https://pl.wikipedia.org/wiki?curid=423128" title="Lang Team Grand Prix MTB">
Lang Team Grand Prix MTB

Lang Team Grand Prix MTB – największa w Polsce impreza MTB organizowana przez Czesława Langa i Lang Team (także organizatorzy Tour de Pologne), rozgrywana w klasie C1 lub C2 XC Cross Country. Wyższą kategorię mają tylko Puchary Świata. W 2011 roku cykl nosił nazwę Plus Grand Prix MTB, a w 2010 Vacansoleil Grand Prix MTB. W 2009 roku nie znaleziono sponsora tytularnego i cykl nosił nazwę Lang Team Grand Prix MTB. W 2008 roku impreza odbywała się pod nazwą Bank BPH Grand Prix MTB. Od 2001-2007 cykl był rozgrywany pod szyldem Škoda Auto Grand Prix MTB. W latach 1996–2000 impreza nosiła nazwę Żywiec Grand Prix MTB.
Ten międzynarodowy cykl wyścigów składa się z kilku jednodniowych edycji (do 2004 r. z 5., w latach 2005-2006 z 7., w 2007 r. z 5, w latach 2008-2010 z 4. i w roku 2011 z 3.) odbywających się w różnych częściach Polski w różnym odstępie czasowym. Celem serii wyścigów jest wyłonienie najlepszych zawodników i zawodniczek w poszczególnych kategoriach wiekowych oraz umożliwienie im zdobycia punktów do klasyfikacji UCI oraz PZKol. W wyścigu obowiązuje kilka klasyfikacji (kategorii wiekowych): Elita (powyżej 23 lat), Młodzieżowiec (19-23 lat), Junior (17-18 lat), Junior młodszy (15-16 lat), Młodzik (13-14 lat).

</doc>
<doc id="423131" url="https://pl.wikipedia.org/wiki?curid=423131" title="Skoda Auto GP MTB">
Skoda Auto GP MTB



</doc>
<doc id="423139" url="https://pl.wikipedia.org/wiki?curid=423139" title="Prnjavor">
Prnjavor

Prnjavor (cyr. Прњавор) – miasto w Bośni i Hercegowinie, w Republice Serbskiej, siedziba gminy Prnjavor. Leży na północny wschód od Banja Luki. W 2013 roku liczyło 7651 mieszkańców.
Przed II wojną światową rejon Prnjavora oraz samo miasto zamieszkane było przez dużą społeczność polonijną, osiedloną w tym rejonie w czasach monarchii austro-węgierskiej. W latach 1946–1947 zdecydowana większość wspomnianej ludności zdecydowała się na powrót do Polski. Ludzie ci osiedli w zdecydowanej większości na terenie powiatu bolesławieckiego i w samym Bolesławcu.

</doc>
<doc id="423140" url="https://pl.wikipedia.org/wiki?curid=423140" title="Almohadzi">
Almohadzi

Almohadzi (arab. الموحدون "al-Muwaidūn", dosłownie „monoteiści” lub „unitarianie”) – dynastia marokańska, pochodzenia berberyjskiego, panująca w Maghrebie i Andaluzji w XII i XIII wieku. Początkowo Almohadami nazywano jedynie zwolenników ścisłego rozumienia doktryny jedności Boga, szerzonej przez Muhammada ibn Tumarta – reformatora religijnego z XII wieku. Później nazwa ta przylgnęła do dynastii Muminidów, która objęła rządy w nowo powstałym państwie Almohadów. Pierwszym władcą dynastii (emirem i kalifem) był Abd al-Mumin ibn Ali, który od 1148 kontrolował całe Maroko.
Muhammad ibn Tumart i narodziny ruchu.
Twórcą ruchu Almohadów był Muhammad (Mohammed) ibn Tumart (ok. 1090-1128), Berber z górskich plemion Masmuda, zamieszkujących południowe Maroko. Był to człowiek dobrze wykształcony, który odwiedził dwa najważniejsze ówcześnie ośrodki islamskiej myśli filozoficznej: Kordobę i Damaszek. W drodze powrotnej zaczął głosić w różnych miastach Maghrebu improwizowane kazania, w których piętnował swobodę obyczajową i nawoływał do przywrócenia surowych zasad Koranu. W czasie tej wędrówki poznał Abd al-Mumina, syna garncarza, który stał się jego gorącym zwolennikiem, a w przyszłości pierwszym kalifem i założycielem dynastii.
Największą potęgą ówczesnego Maghrebu było państwo Almorawidów, ze stolicą w Marrakeszu. Obejmowało ono swym zasięgiem oprócz dzisiejszego Maroka także część Maghrebu Środkowego aż po Algier oraz muzułmańską Hiszpanię, czyli Al-Andalus. Imperium almorawidzkie powstało kilkadziesiąt lat wcześniej i zostało stworzone przez podobny Almohadom ruch odrodzenia religijnego, jako reakcja na upadek ortodoksji muzułmańskiej. Jednak surowy ruch Almorawidów po podboju Andaluzji i zetknięciu się tam z wyrafinowaną kulturą muzułmańskiej Kordoby, szybko porzucił swe ascetyczne i plemienne korzenie. Wywołało to niezadowolenie wśród wielu kręgów muzułmańskich Maroka. Na wieść o tym Ibn Tumart powrócił do swego rodzinnego plemienia i rozpoczął budowę nowego ruchu religijno-politycznego wśród górali Masmuda, ogłaszając się tam mahdim. Sułtanat Almorawidów stworzony został przez plemiona otwartych terenów, a regiony górskie pozostawały od niego w zasadzie niezależne. Jednak, gdy w ciągu trzech lat 1122-1125 Ibn Tumart zyskał rozgłos i zwolenników pośród plemion Masmuda w Atlasie Wysokim i Antyatlasie, ówczesny emir Ali ibn Jusuf skierował przeciw niemu swe wojska. Interwencja nie odniosła sukcesu wobec silnego oporu górali. Po tym wydarzeniu mahdi przeniósł się do obronnego Tinmelu - osady wśród najwyższych partii Atlasu. Tam zaczął tworzyć zalążki przyszłego państwa Almohadów. Najwierniejsi mu towarzysze utworzyli Radę Dziesięciu ("dżemaa"). Szerszą grupę stanowili przedstawiciele ośmiu głównych plemion masmudzkich tworząc Radę Czterdziestu. Połączone rady tworzyły Radę Pięćdziesięciu ("ait chamsin"). Organizacja ta była w zasadzie przeniesieniem instytucji plemiennych na szczebel państwowy i przetrwała później w Kalifacie Almohadów.
Powstanie Kalifatu i podbój Maroka.
Almorawidzi szybko dostrzegli zagrożenie, jakie stanowiły zjednoczone plemiona górskie. Ufortyfikowano Marrakesz i inne najważniejsze miasta i w roku 1127 lub 1129 Ali ibn Jusuf wysłał ponownie przeciw Almohadom swe wojska. Jednak gdy tylko armia ta wkroczyła w dolinę prowadzącą do Tinmelu, Almohadzi pod wodzą Abd al-Mumina zaatakowali ją i pokonali. Zwycięzcy oblegli wówczas Marrakesz, jednak po 40 dniach doszło do nagłej klęski górali podczas jednego z kontrataków z miasta. Zginął wówczas jeden z najważniejszych wodzów Almohadów, a zarazem pretendent do następstwa po mahdim – Abdullah al-Baszir. Gdy więc kilka miesięcy później zmarł Ibn Tumart, w rozgorzałym sporze o następstwo zwyciężył Abd al-Mumin, który wzorem Abbasydów ogłosił się następcą mahdiego czyli kalifem (1130).
Ze względu na silną jazdę, jaką dysponowali Almorawidzi (także najemną, chrześcijańską), nowy kalif rozpoczął podboje od terenów górskich. W latach 1131–1143 Almohadzi opanowali Atlas Średni wraz z Rifem, Antyatlas z Doliną Sus i całe południe Maroka. Odcięli w ten sposób Almorawidów od górskich kopalń miedzi i srebra, oraz od szlaków łączących Maroko ze złotonośnym obszarem Sudanu Zachodniego. Dopiero jednak śmierć emira Alego ibn Jusufa w roku 1143 i wywołane tym zamieszki umożliwiły ostateczne zwycięstwo nad Almorawidami. Nowy emir Marrakeszu, Taszfin (1143–1145) zginął w walce z Almohadami w pobliżu Oranu. Armia almohadzka obległa wówczas Fez, który jednak poddał się dopiero po dziewięciu miesiącach (1146). Ostatnim punktem oporu pozostał sam Marrakesz, który poddał się z braku żywności po 10 miesiącach, 23 marca 1147 r. Ponieważ Almohadzi prowadzili „świętą wojnę w imię Boga” (arab. "dżihad fi sabil Allah"), nie oszczędzano wrogów, mordując większość członków plemienia Lemtunów, z którego wywodzili się Almorawidzi. Zginął też ostatni emir starej dynastii, kilkunastoletni Iszak. Ostatnim etapem jednoczenia Maroka był podbój północnych, heretyckich plemion Berghwata, spokrewnionych z Masmudami, które nie uznawały do tej pory ani Almorawidów, ani Almohadów. Abd al-Mumin dokonał tego na przełomie 1148/1149 stając się pierwszym władcą w pełni zjednoczonego Maroka.
Dalsze podboje: Andaluzja i Maghreb.
Muzułmańska Hiszpania w chwili upadku Almorawidów zrzuciła ich zwierzchnictwo (1143-1145) i ponownie rozpadła się na szereg mniejszych królestw (taifa). Wykorzystali to chrześcijanie by wznowić rekonkwistę. Słabnący emirowie andaluzyjscy już w 1146 roku wezwali na pomoc Almohadów i wtedy po raz pierwszy oddziały Al-Mumina pojawiły się w Iberii. Jednak trwające jeszcze walki w Maroku oraz niechęć miejscowych wielmożów bojących się ponownego afrykańskiego jarzma „wyzwolicieli” kazały kalifowi wstrzymać działania w Europie. W rękach Almohadów znalazły się wówczas m.in. Sewilla i Badajoz. Dowódcy almohadzcy napotykali zresztą opór części muzułmanów, gdyż zachowywali się często bardziej jak zdobywcy niż sprzymierzeńcy. Skomplikowana sytuacja na półwyspie (walki dawnych dowódców almorawidzkich z lokalnymi władcami oraz interwencje królów Kastylii) utrudniała polityczne podporządkowanie tego obszaru. Gdy jednak wzmógł się nacisk chrześcijan, a muzułmanie przestali akceptować Alfonsa VII Kastylijskiego jako arbitra władców Al-Andalus, Almohadzi zdobyli Kordobę (1148). Wkrótce więc w ich rękach znalazły się niemal wszystkie terytoria muzułmańskiej Hiszpanii z wyjątkiem części wschodniej, gdzie niezależne pozostały emiraty Walencji i Murcji, wchodzące nieraz w sojusze z władcami chrześcijańskimi. Almohadzi opanowali je dopiero po 1172.
Po uregulowaniu spraw po drugiej stronie Gibraltaru, Abd al-Mumin zwrócił się teraz na wschód, w kierunku państwa Hammadydów. Władztwo to przeżywało wówczas kryzys, w związku z przejęciem przez Maroko znacznej część handlu saharyjskiego, oraz pojawieniem się arabskich Beduinów, którzy zburzyli zastany ład społeczno-gospodarczy podporządkowując sobie część osiadłych Berberów i zamieniając pola uprawne w pastwiska. Propagandowo wyprawa ta była traktowana, jako walka z niewiernymi. Słabnące bowiem państwa Maghrebu nie mogły się oprzeć ekspansji Normanów sycylijskich, którzy pod wodzą króla Rogera II zajęli w latach 1145-48 szereg miast w Ifrikiji (Tunezji). Wyprawa ruszyła w 1151. Bez walki zajęto Algier i Bidżaję, gdzie na sam widok almohadzkiej armii wrogie oddziały poszły w rozsypkę. Gdy wszystkie ziemie aż po Konstantynę uznały władzę kalifa, Abd al-Mumin zarządził powrót do Maroka. Jednak gdy syn władcy, który zdobył Al-Kalę, rozkazał tam ściąć jednego z arabskich szejków posiłkujących Hammadydów, wszystkie plemiona arabskie z Algierii i Tunezji – w obawie przed rosnącą potęgą Almohadów – postanowiły wystąpić przeciw kalifowi. Na wieść o koncentracji wojsk arabskich Abd al-Mumin wysłał silny korpus almohadzki, który w czterodniowej bitwie pod Satifem rozbił wojska beduińskie. W ręce Marokańczyków wpadł cały obóz koczowników wraz z kobietami i dziećmi. Kalif kazał przewieźć jeńców do Marrakeszu i oświadczył Arabom, że mogą tam się udać po ich odbiór. Oczywiście za cenę hołdu. Część Beduinów na stałe została jednak w Maroku stając się pierwszymi nieberberskimi mieszkańcami Maroka i rozpoczynając powolny proces arabizacji tego kraju. W przyszłości miało to negatywne konsekwencje dla spoistości państwa.
Ponowna wyprawa na wschód ruszyła w 1159 roku. Tym razem celem były bezpośrednio normandzkie posiadłości, które rozrosły się w międzyczasie i zaczęły zagrażać pozycji Almohadów w tym regionie. Tym razem plemiona arabskie nie stawiały już oporu. Dzięki temu już 20 stycznia 1160 roku Al-Mumin wkroczył do Al-Mahdijji, dawnej stolicy Fatymidów. Jednak dalsze podboje uniemożliwiły wieści docierające z Andaluzji, gdzie Ibn Mardanisz, emir Walencji, pobił pod Kordobą Marokańczyków i zajął szereg miast almohadzkich. Kalif postanowił wtedy skłonić Arabów do wyprawy na Andaluzję. Ci jednak odmówili i pamiętając ostatnią klęskę uciekli na pustynię. Dzięki fortelowi (pozorowany odwrót) Abd al-Mumin zdołał wciągnąć koczowników w pułapkę i wymusić kontyngenty na wojnę w Hiszpanii. Dzięki temu udało mu się umocnić swoją władzę od Tunezji po Hiszpanię.
Organizacja kalifatu.
Abd al-Mumin w ciągu 30 lat ciągłych podbojów wyrósł z lokalnego przywódcy religijnego ruchu na najsilniejszego władcę w północnej Afryce. Wykorzystując swoją pozycję wśród Almohadów oraz opierając się na sile wojskowej sprowadzonych do kraju niezależnych od nich Arabów, ogłosił w 1154 roku dziedziczność godności kalifa we własnym rodzie. W ten sposób obalił zasadę Ibn Tumarta, zgodnie z którą kalifem zostawał najgodniejszy z Almohadów. Przeciwko tej decyzji zbuntowali się tylko dwaj bracia zmarłego mahdiego, ale zostali pokonani i ścięci. Inną zmianą było ogłoszenie się przez Al-Mumina Władcą Wiernych, a więc kalifem (następcą) nie tyle samego mahdiego, ale i Proroka Mahometa. Było to ważne posunięcie, gdyż podnosiło prestiż władcy wśród sunnitów – przeważającego nurtu islamu. Ibn Tumart bowiem nawiązując do szyickiej tradycji i obwołując się mahdim chciał pozyskać sobie słabo wówczas zislamizowane plemiona górskie. Jednak w powstałym przez podboje wielkim imperium Abd al-Mumin musiał uzyskać wśród innych władców muzułmańskich poparcie i autorytet niezbędny do rządzenia. Centralizację władzy uwieńczyła wielka reforma podatkowa, jakiej dokonano po spisie katastralnym z 1159 roku, pierwszym na tych ziemiach od czasów rzymskich. Kalif zachował wprawdzie dawne instytucje Rady Dziesięciu i Czterdziestu, ale miały one tylko fasadowy charakter.
Apogeum potęgi Almohadów.
Właściwy twórca potęgi Almohadów, Abd al-Mumin zmarł w maju 1163 roku na swego następcę wyznaczając (z pominięciem syna pierworodnego) Abu Jakuba Jusufa (1163-1184). Nowy władca musiał jednak walczyć nie tylko ze starszym bratem i odśrodkowymi dążeniami podbitych plemion berberskich, ale także z częścią elity almohadzkiej, która nie pogodziła się do końca z dziedzicznością kalifatu. Rozległe terytoria podlegające jego władzy i trudności terenowe utrudniały szybką pacyfikację. Dopiero w 1168 roku władca zdołał z pomocą sprowadzonych z Tunezji Arabów stłumić opozycję i ogłosić się kalifem. Wkrótce po tym przerzucił oddziały arabskie do Hiszpanii, gdzie w końcu pokonano emira Ibn Mardanisza, w wyniku czego Almohadzi uzyskali pełnię władzy nad całą muzułmańską Iberią (1172). Zaangażowanie kalifa w Hiszpanii wykorzystali Arabowie z Ifrikiji, którzy z pomocą przybyłych tam plemion tureckich zdobyli Trypolis i Kafsę. Ożywiło to nadzieje potomków lokalnych władców berberskich na powrót do władzy. Abu Jakub Jusuf zawarł więc rozejm z ówczesnym wodzem rekonkwisty, królem Leónu, Alfonsem IX i ruszył na wschód, gdzie w 1180 roku pokonał Arabów zdobywając Kafsę. Wzorem ojca przesiedlił karnie część plemion do Maroka. Ludność tę wykorzystał później do walki z chrześcijanami, kiedy Kastylijczycy zerwali rozejm. Właśnie w czasie tych walk kalif zmarł nagle 22 lipca 1184 roku pod murami miasta Santarém w Portugalii.
Nowym kalifem ogłoszony został syn zmarłego, energiczny Abu Jusuf Jakub (1184-1199). Musiał on jednak walczyć z opozycją we własnej rodzinie, a to ze względu na sprzeczne w świecie muzułmańskim zasady dziedziczenia. Starym zwyczajem arabskim było ogłaszanie władcą najstarszego członka z rodu. Kolidowało to z tendencją przechodzenia władzy w linii prostej – z ojca na syna. Walki wśród Almohadów wykorzystali ich odwieczni wrogowie – Almorawidzi, których ostatnim bastionem pozostawały Baleary. Dokonali stamtąd inwazji na Maghreb i wykorzystując zdradę plemion arabskich pokonali garnizony Almohadów. W ciągu dwóch lat opanowali Tunezję i Maghreb Środkowy aż po Algier. Dopiero w roku 1187 Abu Jusuf Jakub pokonał Almorawidów oraz ich arabskich i tureckich sprzymierzeńców na równinie Al-Hama. Później musiał jednak wracać do Andaluzji, gdzie wojska chrześcijan odnosiły coraz większe sukcesy. Spowodowało to szybką utratę pozycji na wschodzie, gdzie znowu rozgorzały walki.
W latach siedemdziesiątych i osiemdziesiątych XII wieku rekonkwista nabrała rozmachu. Jednak tarcia w łonie koalicji chrześcijańskiej pozwoliły wkrótce Almohadom odzyskać część utraconych pozycji. W 1191 roku odzyskano ufortyfikowane miasto Silves w Portugalii. Osamotniony król Kastylii Alfons VIII poniósł ostateczną klęskę z rąk kalifa w wielkiej bitwie pod Alarcos 18 lipca 1195 roku. Jakub Jusuf przybrał wtedy prestiżowy przydomek al-Mansur (Zwycięski). Było to ostatnie tak znaczące zwycięstwo Marokańczyków w Europie. Rekonkwista raz jeszcze, choć tylko na lat kilkanaście, została wstrzymana.
Las Navas de Tolosa.
 "Zobacz więcej w osobnym artykule: Bitwa pod Las Navas de Tolosa."
Jakub Jusuf al-Mansur zmarł już 4 lata po swoim największym triumfie. Władzę przejął jego syn Muhammad an-Nasir (1199-1213). Zwycięstwo nad chrześcijanami wydawało się ugruntowane, nowy kalif postanowił więc ostatecznie rozprawić się z Almorawidami, którzy ponownie usadowili się w Tunezji. Flota almohadzka zajęła w 1203 roku almorawidzkie dotąd Baleary, a następnie kolejno zdobyto Tunis, Al-Mahdijję i cały kraj (1204-1205). Aby zaś skutecznie utrzymać tę odległą prowincję, An-Nasir powierzył zarząd nad Ifrikiją Abu Muhammadowi, który później założył w Tunezji drugą almohadzką dynastię rządzącą tym krajem aż do połowy XVI wieku. Zabezpieczenie wschodnich granic imperium było o tyle ważne, że chrześcijanie w Hiszpanii, będąc pod wrażeniem ostatniej klęski, postanowili się znów zjednoczyć przeciw muzułmanom. Ogłoszenie przez Innocentego III nowej krucjaty, napływ krzyżowców z Europy i powszechna zgoda królów hiszpańskich zaalarmowały Marokańczyków. Mając jednak zabezpieczone pozostałe granice kalif mógł teraz przeciwstawić się chrześcijanom całą swoją potęgą. Przez 56 dni armia marokańska przeprawiała się przez Cieśninę Gibraltarską, by ostatecznie stanąć w Andaluzji 11 kwietnia 1211 r. Po przeprawieniu się przez Gwadalkiwir wojska almohadzkie obległy zamek Salvatierra opanowany od 1198 przez zakon rycerski Calatrava. Był to ważny punkt zamykający drogę ku Toledo we wnętrzu Kastylii. Twierdza broniła się przez osiem miesięcy, a zima i głód negatywnie odbijały się na morale armii. Zanim zamek wreszcie poddał się 6 maja 1212 roku, chrześcijanie zdążyli zdobyć leżący dalej na północ muzułmański bastion Kalaat Raaba. W ten sposób zablokowano drogę do wnętrza Kastylii. Kalif cofnął swoją armię do Sierra Morena, gdzie 16 lipca 1212 doszło do wielkiej bitwy pod Las Navas de Tolosa. Po stronie chrześcijańskiej oprócz krzyżowców przybyłych z Europy walczyły połączone siły królów Kastylii, Nawarry i Aragonii, pod wspólnym dowództwem Alfonsa VIII Kastylijskiego. Mimo zaciekłego oporu pieszych wojsk berberskich i oskrzydlającego ataku muzułmańskiej jazdy, w końcu ciężkozbrojna jazda chrześcijańska przełamała szyki muzułmańskie. Muhammad an-Nasir ratował się ucieczką. Alfons, chcąc zmazać hańbę klęski pod Alarcos, rozkazał zabijać wszystkich i nie brać jeńców. Znaczna część marokańskiej armii została fizycznie unicestwiona. Kalif powrócił do Maroka i w rok później abdykował na rzecz 16-letniego syna, zwanego Al-Mustansirem (1213-1224). Sam zmarł wkrótce w niewyjaśnionych okolicznościach.
Kryzys.
Skutki klęski pod Las Navas de Tolosa już wkrótce dały o sobie znać w całym państwie. O ile zarządzana przez Abu Muhammada Ifrikija pozostawała spokojna, o tyle zbuntowały się plemiona ze Środkowego Maghrebu (dzisiejsza Algieria). Młody władca, który przybrał imię Abu Jakub Jusuf II, bardziej niż sprawami państwa interesował się korridą. Przypłacił to zresztą życiem, zabity przez rozjuszonego byka w 1224 roku. Tymczasem dowódcy almohadzcy usiłowali ratować sytuację w Hiszpanii, co jednak nie było możliwe ze względu na niskie morale armii – nad rzeką Sado w 1217 roku marokańskie wojska uciekły na sam widok nieprzyjaciela. Po śmierci Abu Muhammada w 1222 roku, kryzys wkradł się i do Tunezji. Dodatkowym przeciwnikiem były klęski głodu, które z powodu suszy kilkukrotnie nawiedziły ziemie Maroka w latach dwudziestych XIII wieku.
Po nagłej śmierci Jusufa II, sułtanem obrano najstarszego z Muminidów, jedynego żyjącego syna Al-Mansura Abd al-Wahida I (8 stycznia 1224). Nie utrzymał się on jednak długo na tronie, gdyż po władzę równocześnie sięgnął stryj zmarłego kalifa, przebywający wówczas w Sewilli Abdullah al-Adil. Wahid abdykował już w sierpniu, a później został powieszony. Był to pierwszy zamordowany władca almohadzki. Już jednak we wrześniu 1227 roku dowodzący wojskami w Andaluzji brat kalifa Abu al-Ula Idris al-Mamun zbuntował się i wezwał marrakeszańskich możnych almohadzkich do obalenia prawowitego kalifa. 5 października Al-Adil został utopiony w basenie. Jednak możni, obawiając się energicznego Al-Mamuna, obrali sułtanem jego bratanka, młodego Jahję ibn Nasira. Rozwścieczony Idris oddał kilka przygranicznych zamków królowi Kastylii Ferdynandowi III za cenę posiłków, z którymi wylądował w Maroku. Stało się to przyczyną buntu Andaluzyjczyków, a w konsekwencji obalenia władzy Almohadów, którzy nie bronili już muzułmanów przed ofensywą chrześcijan. W tym samym czasie secesję ogłosiła Tunezja, powoli też oddzielał się od Maroka nowy sułtanat w Tilimsanie. Idris, dzięki sojuszowi z plemionami arabskimi i zdradzie wezyra pokonał Jahję, który uciekł do Tinmelu, kolebki Almohadów. Nowy kalif, jako Idris I, rozpoczął walkę z almohadzkimi przesądami i kultem mahdiego Tumarta, nakazując powrót do czystego sunnizmu. Jednocześnie jego straż chrześcijańska rozpoczęła w Marrakeszu budowę kościoła – był to jeden z warunków pomocy króla Kastylii. Nie przysporzyło mu to zwolenników. Wkrótce kalif zaatakował swego kuzyna w Tinmelu. I choć Jahja zdołał uciec, wielu notabli almohadzkich poniosło śmierć, a kalif „narodowej” berberskiej dynastii oparł swoją władzę na Arabach i najemnikach chrześcijańskich.
Idris zmarł w 1232 roku, a kalifem obwołano jego syna Abd al-Wahida ar-Raszida. Inne szczepy arabskie poparły jednak Jahję, który na krótko opanował nawet stołeczny Marrakesz, wkrótce jednak musiał uciekać na Saharę. Zwycięski Al-Wahid II nie chciał jednak być tylko narzędziem koczowników arabskich, rozkazał więc zgładzić ich 25 najznaczniejszych wodzów. Wybuchł otwarty bunt, a Arabowie wezwali Jahję, którego popierali też możni almohadzcy. Kalif musiał ratować się ucieczką, a Jahja już po raz trzeci wkroczył do Marrakeszu. Al-Wahid zdobył jednak poparcie i pieniądze od mieszczan Fezu, dzięki czemu przekupił część Arabów. W 1236 roku Al-Wahid ponownie ruszył na południe, rozgromił pozostałych przeciwników i wkroczył do Marrakeszu. Zginął tam także opuszczony przez wszystkich zaledwie dwudziestoletni wówczas Jahja. 
Schyłek dynastii.
Po pokonaniu przeciwników Abd al-Wahid II w 1238 roku odzyskał zwierzchnictwo nad Sewillą i Grenadą. Przez kilka następnych lat panował pokój, jednak pod władzą Almohadów pozostał tylko skrawek dawnej Andaluzji i Maroko, choć też niecałe, bo na północy część koczowniczych plemion pod wodzą Marynidów nie uznawało już zwierzchności kalifa. W latach 1237-38 nawiedził te kraje głód i epidemia dżumy.
Po śmierci Al-Wahida (1242) nowym kalifem został jego brat, Ali as-Said (1242-48). Korzystając z okresu spokoju i wzmocnienia państwa postanowił on usunąć z kraju uciążliwych koczowników marynidzkich. W 1244 zdołał pokonać ich koło Fezu i wyrzucić z granic Maroka. Marynidzi powrócili jednak już w następnym roku i po zawarciu sojuszu z emirem Tilimsanu uznali formalnie zwierzchictwo almohadzkiej dynastii z Tunezji i zajęli Meknes. As-Said podjął wówczas próbę ostatecznego pokonania koczowników i umocnienia władzy Almohadów w całym Maghrebie. W 1248 roku zebrał wielką armię i ruszył na wschód. Marynidzi wycofali się z Meknesu poza granice Maroka. Gdy jednak almohadzki kalif wkroczył na terytoria Tilimsanu, wpadł w zasadzkę i został zamordowany. Pozbawiona dowództwa armia rozpoczęła odwrót. Chaos i zdrada straży tureckiej oraz wojsk najemnych stały się przyczyną ciężkiej klęski Almohadów w walce z Marynidami pod Karsifem. 20 sierpnia 1248 r. emir marynidzki Abu Jahja Abu Bakr wkroczył do Fezu, wkrótce zaś opanował całe północne Maroko, ogłaszając się sułtanem.
W tym czasie w Marrakeszu ogłoszono kalifem Umara al-Murtadę (1248-1266), który w 1255 roku bezskutecznie próbował odzyskać Fez. Od kiedy zaś Marynidzi oblegli w 1262 Marrakesz, musiał płacić im trybut. Słabnącą pozycję almohadzkiego władcy dodatkowo podkreślił fakt ogłoszenia kalifatu w Tunezji (1253), który wobec zdobycia i zniszczenia Bagdadu przez Mongołów w 1258 roku został uznany przez wiele krajów muzułmańskich, w tym Andaluzję. Mimo krytycznej sytuacji nie zanikły walki o władzę w obrębie samej dynastii. Przeciw kalifowi wystąpił jego kuzyn Idris II, zwany Abu Debbus (człowiek z buzdyganem). Z pomocą Marynidów w 1266 roku obalił on kalifa, po czym kazał go stracić i wbrew obietnicom złożonym Marynidom sam ogłosił się jego następcą. Sułtan Fezu ruszył wówczas na południe i w 1269 roku zajął Marrakesz, kładąc kres dynastii Almohadów.
Społeczeństwo i gospodarka doby almohadzkiej.
Chociaż muzułmański podbój Maghrebu nastąpił już kilka wieków wcześniej, pełnej islamizacji regionu dokonali dopiero Almohadzi. Włączyli oni do swojego państwa dotychczas luźno tylko z nim związane plemiona górskie, które wprawdzie nominalnie wyznawały Proroka, w zasadzie jednak kultywowały stare wierzenia. Mimo podboju arabskiego w VIII wieku ludność Maghrebu była wciąż niemal całkowicie berberska. Podobnie berberskiego pochodzenia byli w znakomitej większości zdobywcy Al-Andalus. Jednak to właśnie na czasy rodzimej dynastii Almohadów datuje się pojawienie się w tym regionie pierwszych plemion arabskich. Beduini wkroczyli wówczas do Tunezji (Ifrikiji) i wschodniej Algierii, a po interwencjach Almohadów część z nich przesiedlona została do Maroka i na stałe wpisała się w krajobraz etniczny tego kraju. Europejską część imperium zamieszkiwali także chrześcijanie, potomkowie dawnych Wizygotów i Iberorzymian. Wraz jednak z postępem rekonkwisty i kurczeniem się terytoriów muzułmańskich ludność ta emigrowała na północ, podczas gdy muzułmanie wycofywali się na południe, co powoli powodowało rozejście się tych dwóch społeczności. Chrześcijanie byli też obecni w samym Maroku, jednak nie jako autochtoni, a najemni żołnierze, którymi chętnie posługiwali się już Almorawidzi, a później i słabnący kalifowie Almohadów. Najemnicy na tyle trwale wpisali się w krajobraz Maroka, że papież Honoriusz III w 1226 roku ustanowił dla nich biskupstwo w Marrakeszu. Kalifowie posługiwali się chrześcijanami nie tylko ze względu na ich wartość bojową (Berberowie nie wystawiali ciężkiej jazdy), ale przede wszystkim z uwagi na ich niezależność od plemiennych i religijnych zaburzeń, jakie wstrząsały imperium w jego schyłkowej fazie. Pewien procent ludności miejskiej stanowili także Żydzi, obecni na tych ziemiach od czasów punickich i rzymskich. Wiadomo też, że w bitwie pod Las Navas de Tolosa kalif posiadał murzyńską gwardię, a więc obecni byli w Maroku także niewolnicy z Czarnej Afryki.
Podstawą gospodarki, podobnie jak w wiekach poprzednich i późniejszych pozostawało rolnictwo i hodowla. Ziemie uprawne rozwijały się głównie wokół miast i na nizinach nadatlantyckich. Tereny górzyste i podgórskie zajmowały pastwiska. Pojawienie się arabskich koczowników spowodowało zwiększenie areału pastwisk kosztem upraw, ale w czasach almohadzkich zjawisko to nie miało jeszcze masowego i niszczycielskiego charakteru. Uprawa roli znacznie lepiej rozwinięta była w europejskiej części imperium, gdzie ze względu na mniejszy niż w Maroku areał, ale też i lepsze warunki klimatyczne rozwijała się uprawa intensywna i sadownictwo. Później jednak gospodarka tych ziem mocno ucierpiała w wyniku postępujących najazdów chrześcijan i tylko osłonięta przez Góry Betyckie Grenada zachowała swoją kwitnącą gospodarkę. Ziemie Maghrebu zaś, po latach rozwoju w XII wieku, mocno ucierpiały w pierwszej połowie następnego stulecia w wyniku cyklicznie powtarzających się susz. Proces pustynnienia wywołany zmianami klimatu i wycinaniem lasów nie następował jeszcze jednak tak gwałtownie, jak od początku XVIII wieku. Od czasów zaś podboju muzułmańskiego rozpoczął się rozwój górnictwa w górach Antyatlasu i Atlasu Średniego. Pierwszy okres rozkwitu tego rzemiosła przypadł właśnie na XII i XIII wiek. Wydobywano miedź, ołów, srebro, a w mniejszym stopniu także żelazo. Oprócz miast górniczych rozwijających się wokół kopalń, tylko dwa miasta Maroka były wówczas liczącymi się ośrodkami rzemieślniczymi: stołeczny Marrakesz i największe miasto tego kraju, liczący prawdopodobnie ok. 50 tys. mieszkańców Fez. Inaczej wyglądała sytuacja w podbitej Andaluzji, gdzie było wiele kwitnących ośrodków miejskich z Kordobą, Sewillą, Grenadą i Walencją na czele. Almohadzi posiadali też silną flotę, która musiała łączyć odległe części imperium. Maroko było wówczas liczącym się w świecie partnerem handlowym, pośredniczącym w handlu sudańskim złotem. W dobie wypraw krzyżowych Almohadzi nie wstrzymali kontaktów handlowych z chrześcijańską Europą i zawierali liczne traktaty handlowe z miastami włoskimi: Genuą, Pizą czy Wenecją. Głównym portem handlowym była śródziemnomorska Ceuta.
Kultura, nauka i sztuka.
Epoka Almohadów była obok okresu wielkiej ekspansji terytorialnej również „złotym wiekiem” dla rozwoju marokańskiej kultury. Wprawdzie surowe nauki Ibn Tumarta potępiały takie „ekstrawagancje” jak muzyka, ale w odróżnieniu od czasów Almorawidów tekst Koranu traktowano wówczas bardziej metaforycznie, co pozwoliło na rozwój teologii i filozofii, zwalczanych przez poprzedników. Kalifowie chętnie otaczali się ludźmi nauki, sami też nieraz prowadzili dysputy teologiczne. Z dworem almohadzkim związanych było kilka głośnych nazwisk z dziedziny filozofii i medycyny. Co charakterystyczne, wszyscy oni pochodzili z Al-Andalus, uważanego za region zepsuty moralnie. Abu Marwan Abd al-Malik ibn Zuhr (1091-1162, w Europie znany pod łacińskim imieniem Avenzoar) był specjalistą od diety i świerzbu, autorem kilku prac naukowych. Został nadwornym medykiem i zarazem wezyrem kalifa Abd al-Mumina. Podobne funkcje na dworze jego następcy sprawował filozof Abu Bakr Muhammad ibn Tufajl (1110-1185, łac. Abubacer), który podkreślał istotę poznania racjonalnego, stawiając je ponad prawdę objawioną, co było na owe czasy rewolucyjne.
Najsłynniejszym zaś gościem dworu marrakeszańskiego był pochodzący z Kordoby Muhammad ibn Ahmad ibn Ruszd (1126-1198, łac. Averroes), który podkreślał materialną istotę świata. Jego rewolucyjne nauki zostały jednak źle odebrane przez ortodoksyjnych muzułmanów i mimo poparcia kalifa skazano go za herezję na czasowe zesłanie. Jego dzieła filozoficzne zostały natomiast spalone. Wiek później, gdy jego dzieła przetłumaczono na łacinę, także Kościół katolicki uznał awerroizm za herezję.
W architekturze owego czasu nastała era monumentalnych, choć dość surowych budowli, przypominająca swym rozmachem europejski gotyk. Ruch budowlany wzmógł się wtedy znacznie, zwłaszcza, że Almohadzi zwalczając doktrynę almorawidzką burzyli też ich meczety jako niezgodne z ich własną koncepcją islamu. Meczety Almohadów należą do największych, jakie wznoszono kiedykolwiek w zachodnim świecie muzułmańskim, były też naśladowane w późniejszych epokach. Meczet Dżami al-Kutubijjin w Marrakeszu ma 92 na 66 m., zaś tzw. „Meczet Hassana” w Rabacie miał mieć wymiary 184 na 140 m. (pow. 2,5 ha), jednak nigdy nie został ukończony – jego budowę przerwała śmierć fundatora, kalifa Al-Mansura w 1199 roku. Charakterystyczne dla tych świątyń były potężne minarety na planie kwadratu, których szerokość miała 1/5 wysokości. Największy rozkwit budownictwo almohadzkie przeżywało za panowania trzeciego z kolei kalifa, Jakuba Jusufa al-Mansura, który oprócz wspomnianego meczetu w Rabacie postanowił zbudować w tym mieście nową stolicę. Jego zamierzenia nie zostały jednak zrealizowane. Oprócz budowli sakralnych powstało wówczas wiele fortyfikacji, pałaców i ogrodów (zwałaszcza w Marrakeszu). Ornamentyka początkowo bardzo uboga, ze względu na programowe potępienie zbytku przez doktrynę almohadzką, stała się pod wpływem sztuki andaluzyjskiej bardziej ozdobna, choć zachowała umiar.

</doc>
<doc id="423141" url="https://pl.wikipedia.org/wiki?curid=423141" title="Mutagenność">
Mutagenność



</doc>
<doc id="423142" url="https://pl.wikipedia.org/wiki?curid=423142" title="Kancerogenność">
Kancerogenność



</doc>
<doc id="423145" url="https://pl.wikipedia.org/wiki?curid=423145" title="Retranslokacja">
Retranslokacja

Retranslokacja – wycofanie składników odżywczych z liści przed ich starzeniem. Ze starzejących się liści drzew podczas starzenia wycofane zostają związki azotu, fosforu i potasu oraz węglowodany. Wycofanie składników odżywczych następuje przed zrzuceniem liści. W starzejących się liściach "Pinus sylvestris" stwierdzono spadek zawartości tych pierwiastków o 62-93%. Wycofane składniki zużywane są do budowy nowych tkanek rośliny. Efektywność retranslokacji jest większa na glebach żyznych przy szybkim pobieraniu związków mineralnych i szybkim wzroście. Proces zachodzi powszechnie u drzew. Wcześniej uważano, że proces jest dostosowaniem do ubogiego w składniki mineralne siedliska.
Zobacz też.
reutylizacja

</doc>
<doc id="423146" url="https://pl.wikipedia.org/wiki?curid=423146" title="Radiofonia przewodowa">
Radiofonia przewodowa

Radiofonia przewodowa – technika przekazywania audycji dźwiękowych z wykorzystaniem przewodów elektrycznych, stosowana w Europie i USA od lat 40. do lat 70. XX w., w ograniczonym zakresie także później. Początki radiofonii przewodowej to wiek XIX.
Metody przesyłania sygnału.
Wielka częstotliwość przez telefon.
Program radiowy przesyłany był do odbiorcy z wykorzystaniem sygnałów wielkiej częstotliwości przez przewody telefoniczne, a odbierany przy pomocy zwykłego radioodbiornika. Można było równocześnie korzystać z telefonu i słuchać radia. Aby radio i telefon nie zakłócały wzajemnie swojej pracy, stosowane były filtry: górnoprzepustowy dla radia i dolnoprzepustowy dla telefonu.
Warunki zastosowania:
Wielka częstotliwość przez sieć energetyczną.
Sygnały wielkiej częstotliwości przesyłane były przez sieć energetyczną, do odbioru służył radioodbiornik wyposażony w filtr izolujący.
Warunki zastosowania:
Metoda była stosowana w USA podczas II wojny światowej przez radioamatorów, którym zabroniono pracy na wcześniej przyznanych pasmach częstotliwości. W Polsce tuż po wojnie Polskie Radio wspólnie z Politechniką Gdańską prowadziło analizy możliwości zastosowania takiego systemu w kraju, nie słyszano jednak o ich zastosowaniu.
Mała częstotliwość przez telefon.
Sygnały małej częstotliwości przesyłane były za pomocą przewodów telefonicznych, do odbioru wykorzystywane były wzmacniacze małej częstotliwości z głośnikiem. Abonent nie mógł równocześnie korzystać z obu usług, a program radiowy uzyskiwało się po wykręceniu odpowiedniego numeru.
Warunki zastosowania:
System dla abonentów końcowych stosowany był w Szwajcarii i Szwecji. Powszechnie stosowany był natomiast do przesyłania programu radiowego ze studia do nadajnika oraz do rozgłośni regionalnych. W celu uzyskania dobrego pasma przenoszenia i zapobiegania przesłuchom stosowane były linie telefoniczne o specjalnych parametrach.
Mała częstotliwość przez specjalne przewody.
Sygnały małej częstotliwości przesyłane były za pomocą specjalnie zbudowanej do tego celu sieci przewodowej i docierały u abonenta bezpośrednio do głośnika. Do sieci przyłączane były też głośniki uliczne.
Warunki zastosowania:
System stosowany był w ZSRR, Polsce, Wielkiej Brytanii, Holandii, i niemal wszystkich krajach RWPG.
Radiofonia przewodowa w Polsce.
Po zakończeniu II wojny światowej zniszczone były w Polsce wszystkie fabryki sprzętu radiotechnicznego, wszystkie studia radiowe i urządzenia nadawcze a odbiorniki skonfiskowane przez okupanta. Kraj był zelektryfikowany w niewielkim stopniu, szczególnie na terenach wiejskich (w 1946 r. tylko do 6% ogólnej liczby gospodarstw rolnych docierała energia elektryczna). Wybrano drogę radiofonizacji kraju z zastosowaniem radiofonii przewodowej małej częstotliwości przez dedykowane przewody. Pierwsze instalacje uruchomiono w 1945 r. W 1946 r. pracowały 333 radiowęzły, liczba abonentów wynosiła 19 tys. a długość sieci przewodowej 1521 km. Zastosowanie radiofonii przewodowej nie wstrzymało równoległego rozwoju radiofonii z wykorzystaniem fal radiowych.
Największą liczbę abonentów radiofonii przewodowej zanotowano w 1957 r., było ich 1 622 000. Długość linii przesyłowych wynosiła ok. 86 tys. km a liczba radiowęzłów ok. 3500. Liczba "zwykłych" odbiorników radiowych w Polsce wynosiła wtedy ok. 2 mln. W późniejszych latach proporcje te zmieniały się i w końcu lat 60. XX w. liczba abonentów "przewodowych" spadła do ok. 1 mln, a abonentów "antenowych" wzrosła do ponad 4,5 mln.
Od radiofonii przewodowej zaczęto odchodzić w latach 70. XX w., później stosowana była w szkołach, zakładach pracy i miejscach zbiorowego zakwaterowania.
Techniczna strona przesyłania sygnałów m.cz. za pomocą przewodów.
Radiofonia przewodowa małej częstotliwości polega na przekazywaniu odbiorcy drogą przewodową sygnału ze stacji wzmacniakowej, w postaci energii elektrycznej o częstotliwościach akustycznych i o mocy wystarczającej do uruchomienia głośnika. Źródłowy sygnał radiowy dostarczany jest do za pomocą specjalnej linii telefonicznej lub odbierany przy pomocy radioodbiornika. Dla całego niezależnego zespołu urządzeń radiofonii przewodowej obsługującej pewien teren przyjęta została nazwa radiowęzeł. Szczegóły konstrukcji radiowęzła opisane zostały w odrębnym artykule.
Zalety i wady radiofonii przewodowej.
W okresie rozwoju radiofonii przewodowej do jej zalet zaliczano:
Z punktu widzenia organizatora (w Polsce tzw. "władzy ludowej") do zalet należał fakt, iż słuchacz nie miał możliwości wyboru stacji radiowej. Ten sam fakt był uznawany przez słuchaczy za główną wadę.
Z czasem wszystkie wymienione zalety straciły na aktualności. Było to wynikiem powszechnego dostępu do elektryczności, burzliwego rozwoju techniki przekazu bezprzewodowego, masowej produkcji urządzeń radiowych oraz ich niskiej ceny, w końcu zastosowania najnowszych sposobów przekazywania informacji (Internet, przekazy satelitarne).
Radiofonia przewodowa w Europie.
Radiofonia przewodowa była najbardziej popularna w ZSRR. Tu liczba abonentów jeszcze przed II wojną światową przekroczyła 4 mln, a pod koniec lat 60. XX w. sięgała 40 mln. Powstawała także w pozostałych krajach socjalistycznych.
Radiofonia przewodowa nie była wyłącznie radziecką czy polską specjalnością, stosowały ją – w mniejszym zakresie – inne kraje europejskie. W 1947 r. w Anglii było 600 tys. głośników zasilanych z 300 dużych radiowęzłów. W 1959 r. ponad pół miliona abonentów zarejestrowanych było w Holandii. W Szwajcarii liczba abonentów "przewodowych" wynosiła w 1970 r. ponad 400 tys.
Do działających na początku XXI w. należy Włoska Radiofonia przewodowa, która powstała w 1958 r. dzięki współpracy pomiędzy RAI i SIP (dziś Telecom Italia).

</doc>
<doc id="423148" url="https://pl.wikipedia.org/wiki?curid=423148" title="Koło jakości">
Koło jakości

Koło jakości lub koło kontroli jakości (ang. "quality circle", "quality control circle") – grupa pracowników, których celem jest analizowanie procesów pod względem poprawy jakości.
Koła jakości zaczęły zyskiwać popularność w Japonii od 1962. Są jednym z elementów składowych koncepcji Total Quality Management. Ich elementami charakterystycznymi są: inicjatywa oddolna, spotkania poza godzinami pracy i dobrowolne uczestnictwo.

</doc>
<doc id="423150" url="https://pl.wikipedia.org/wiki?curid=423150" title="Jay-Jay Okocha">
Jay-Jay Okocha

Jay-Jay Okocha, właśc. Augustine Azuka Okocha (ur. 14 sierpnia 1973 w Enugu) – nigeryjski piłkarz grający na pozycji pomocnika. Z reprezentacją Nigerii brał udział w Mistrzostwach Świata 1994, 1998 i 2002 oraz zdobył z nią Puchar Narodów Afryki w 1994 roku i złoto olimpijskie na Igrzyskach w 1996 roku. W 2008 roku zakończył karierę w angielskim Hull City.
Kariera piłkarska.
Wcześniej występował w Qatar SC, Bolton Wanderers, Paris Saint Germain, Fenerbahçe SK i Eintrachcie Frankfurt.
Okocha nazywany jest często "Afrykańskim" "Maradoną". Znany jest z efektownego i żywiołowego stylu gry.
Od początku sezonu 2005-06 był kapitanem Boltonu.
9 lutego 2006 po meczu o trzecie miejsce w Pucharze Narodów Afryki 2006 (Nigeria wygrała 1:0 z Senegalem) Okocha zakończył reprezentacyjną karierę.
Życie prywatne.
Jest żonaty z Nigeryjką Nkechi, z którą ma syna A-Jaya.

</doc>
<doc id="423152" url="https://pl.wikipedia.org/wiki?curid=423152" title="Jay Jay Okocha">
Jay Jay Okocha



</doc>
<doc id="423156" url="https://pl.wikipedia.org/wiki?curid=423156" title="Zdzisław Dados">
Zdzisław Dados

Zdzisław Dados (ur. 1 stycznia 1942 roku w Kostopolu na Wołyniu) – polski fotograf, twórca tekstów teoretycznych nt. fotografii.
Od 1944 do 1981 roku mieszkał w Lublinie. Studiował na wydziale historii sztuki KUL jako wolny słuchacz. W latach 1962–1968 był członkiem lubelskiego foto-klubu ZAMEK pełniąc funkcję członka zarządu. Od 1979 jest członkiem ZPAF. W czasie pobytu w Stanach Zjednoczonych (od 1982 do 1987) pracował jako fotograf reklamowy. Następnie zamieszkał we Wrocławiu. 
Twórczość fotograficzna.
Uczestniczył w ponad 150 wystawach zbiorowych polskich i zagranicznych. Ważniejsze z nich to:
Ważniejsze wystawy indywidualne:
Prace fotograficzne.
Zdzisława Dadosa znajdują się w wielu zbiorach prywatnych oraz w Muzeum Narodowym we Wrocławiu. Były też publikowane w periodykach fotograficznych w Polsce i za granicą oraz książkach i wydawnictwach albumowych. Wydany został również album autorski pt. „Pojezierze łęczyńsko-włodawskie” w latach 80. 
Tematem jego artystycznej wypowiedzi w fotografii jest głównie pejzaż, początkowo realistyczny, by z biegiem lat ulec przeobrażeniu. Dzięki różnym zabiegom technicznym obrazy ulegają deformacji zgodnie z intencją autora. Ponadto od roku 1996 do 2004 był on nauczycielem fotografii w Prywatnym Studiu Reklamy we Wrocławiu.

</doc>
<doc id="423157" url="https://pl.wikipedia.org/wiki?curid=423157" title="Droga krajowa nr 91 (Polska)">
Droga krajowa nr 91 (Polska)

Droga krajowa nr 91 – droga krajowa klasy GP łącząca Gdańsk, Tczew, Toruń, Włocławek, Łódź, Piotrków Trybunalski, Radomsko, Częstochowę oraz Podwarpie. Przebiega przez województwa: pomorskie, kujawsko-pomorskie, łódzkie i śląskie. Przed wybudowaniem autostrady A1 oznaczona numerem 1 i stąd przez kierowców bywa nazywana "starą jedynką".
W latach 1985 – 2000 numer 91 przypisany był do drogi "Gliwice – Rybnik – Wodzisław Śląski – Chałupki – granica państwa". Od 2000 roku trasa ta posiada numer 78.
Według rozporządzenia GDDKiA z 3 sierpnia 2020 roku droga krajowa nr 91 obejmuje także odcinek z Częstochowy do Podwarpia. Zmiana weszła w życie w czwartym kwartale 2020 roku.
Według tablic szlaku drogowego zainstalowanych przy obwodnicy Świecia odcinek wspólny z drogą ekspresową S5 posiada oznaczenie "S91", choć z formalnego punktu widzenia nie ma takiej drogi w Polsce.
W latach 2019-2020 rozebrano i postawiono na nowo estakadę w Przechowie. W 2022 rozpoczęta zostanie modernizacja odcinka od Przechowa do drogi wojewódzkiej nr 550 w Stolnie, z wyjątkiem mostu na Wiśle. Prace o wartości blisko 67,5 mln zł będą realizowane przez konsorcjum firm Kobylarnia i Mirbud. 
Od 3 sierpnia 2021 roku częstochowski odcinek trasy nr 91 pomiędzy ul. Legionów a ul. Rakowską jest przebudowywany. Remont trasy potrwa do II połowy 2023 roku.
Historia numeracji.
Na przestrzeni lat trasa posiadała różne oznaczenia i klasyfikacje:
Przebieg drogi.
Droga krajowa nr 91 zaczyna się przy porcie morskim Gdańsk, skąd biegnie na południe. Stanowi fragmenty tras europejskich:
Od Rusocina do Podwarpia droga krajowa nr 91 biegnie równolegle do autostrady A1.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi do 11,5 tony.
Do 13 marca 2021 r..
Wcześniej na drodze krajowej nr 91 występowały ograniczenia dopuszczalnego nacisku pojedynczej osi:

</doc>
<doc id="423158" url="https://pl.wikipedia.org/wiki?curid=423158" title="DK91">
DK91



</doc>
<doc id="423159" url="https://pl.wikipedia.org/wiki?curid=423159" title="Almorawidzi">
Almorawidzi

Almorawidzi (arab. المرابطون "al-Murabitun") – ruch religijny, później dynastia berberyjska z Sahary. Nazwa "al-Murabitun" oznacza "mieszkańcy klasztoru" (ribat – klasztor).
W roku 1048 na czele berberyjskiego plemienia Lamtuna, które przyjęło islam w X wieku, stanął Jahja ibn Umar z plemienia Godalów. Podczas pielgrzymki do Mekki Jahja spotkał w Kairuanie arabskiego uczonego Abu Imrana. Jahja i jego towarzysze poprosili mędrca, aby oddał im jednego ze swoich uczniów, który pomógłby oświecić ich rodaków w zasadach mahometanizmu. Wybór padł na Abdullaha ibn Jasina (Abd Allāh Ibn Yāsīn). Po śmierci Jahji ibn Umara, wśród Berberów Lamtuna wybuchł bunt przeciwko zbyt surowym wymogom nauk Ibn Jasina. Wypędzony kaznodzieja wraz z grupą wyznawców schronił się na pustyni, następnie u wybrzeży dzisiejszej Mauretanii na wyspie Tidra zbudował pierwszy ribat. Ibn Jasin zginął w 1059 w jednej z pierwszych potyczek rozpętanej przez siebie wojny przeciw niewiernym – dżihadu. Zastąpił go Abu Bakr ibn Umar – założyciel Marrakeszu. Przywódca ten w krótkim czasie uformował karną armię neofitów, po czym w 1070 roku wyruszył tłumić powstania na Saharze. W Maroku zastąpił go stryj Jusuf ibn Taszfin, który jednak wykorzystał nieobecność bratanka do umocnienia swojej władzy. Kiedy Abu Bakr wrócił do kraju, nie mógł już z powrotem objąć przywództwa. Zrezygnował jednak z walki przeciw stryjowi i wycofał się z powrotem na Saharę. Tam walczył przeciw pogańskim plemionom, a w roku 1076 zaatakował królestwo Ghany ze stolicą w Kumbi Salih. Tak zaczęła się islamizacja plemion znad Nigru.
Pod rządami Jusufa ibn Taszfina, założyciela nowego rodu Taszfinidów, Maroko i zachodnia Algieria połączyły się, tworząc królestwo Tilimsan (1080), a Almorawidzi podbili znaczną część Afryki północnej i południową Hiszpanię. W roku 1086, Ibn Taszfin został zaproszony przez arabskich książąt rządzących w południowej Hiszpanii, do walki przeciw Alfonsowi VI Kastylijskiemu. Po przybyciu na kontynent 30 czerwca tego samego roku, wojsko Ibn Taszfina połączyło się z armiami książąt Sewilli, Granady, Malagi i Badajozu, żeby 23 października zadać sromotną klęskę Alfonsowi VI Kastylijskiemu w bitwie pod Sagrajas niedaleko Badajozu. Następnie Ibn Taszfin powrócił do północnej Afryki, aby uporządkować sprawy własnego państwa.
W roku 1089 został ponownie wezwany na południe Półwyspu Iberyjskiego. Widząc nieporadność i niezgodę pośród przywódców arabskich, wykorzystał sytuację i między 1090 a 1094 zajął Andaluzję. Nie odniósł jednak wielkich sukcesów w walce z wojskami chrześcijańskimi. Ibn Taszfin umarł w 1106, w wieku 97 lat.
Po nim na tron wstąpił Ali ibn Jusuf. Choć początkowo udało mu się umocnić, a nawet poszerzyć granice państwa, natrafił w Hiszpanii na silny opór książąt chrześcijańskich, zaś w granicach własnego państwa doszło do konfliktów z innym plemieniem berberyjskim – Almohadów, wrogich doktrynie malikitów, którzy głosili świętą wojnę przeciw Almorawidom. W 1142, kiedy umarł Ibn Jusuf, tumulty wzniecane przez Almohadów osiągnęły punkt kulminacyjny. W 1145, jego następca, Taszfin ibn Ali zginął spadając z konia podczas ucieczki z pola bitwy niedaleko Oranu. W następnych latach panowało jeszcze dwóch władców z dynastii Almorawidów, ale nie posiadali oni już wcześniejszych wpływów. Wraz z podbiciem Marrakeszu w 1147 dobiegła końca dominacja Almorawidów w północnej Afryce.
Almorawidzi przyczynili się znacząco do krzewienia w północnej Afryce tzw. wysokiej cywilizacji muzułmańskiej, w tym m.in. rozkwitu stylu andaluzyjskiego w architekturze i rzemiośle.

</doc>
<doc id="423160" url="https://pl.wikipedia.org/wiki?curid=423160" title="Integrated Development Environment">
Integrated Development Environment



</doc>
<doc id="423162" url="https://pl.wikipedia.org/wiki?curid=423162" title="Zawilec wielkokwiatowy">
Zawilec wielkokwiatowy

Zawilec wielkokwiatowy, zawilec leśny ("Anemone sylvestris" L.) – gatunek rośliny należący do rodziny jaskrowatych.
Rozmieszczenie geograficzne.
Występuje w stanie dzikim w północnej, środkowej, południowej i wschodniej Europie oraz w Azji (zachodnia Azja, Syberia, Chiny, Mongolia, Kaukaz). W Polsce głównie na niżu na rozproszonych stanowiskach. Najczęściej występuje nad dolną Odrą i Wisłą, na Pojezierzu Mazurskim oraz na Wyżynie Małopolskiej i Lubelskiej. W Karpatach potwierdzono jego występowanie na jednym tylko stanowisku na wzniesieniu Średni Grojec w Kotlinie Żywieckiej (450–455 m n.p.m.).
Biologia i ekologia.
Bylina, hemikryptofit. Kwitnie od kwietnia do końca maja. Wytwarza dużo pyłku, jest owadopylny. Pod wieczór kwiaty zamykają się i zwisają. Siedlisko: suche, słoneczne zbocza, widne, suche lasy i ich obrzeża, murawy. Nasiona rozsiewane są przez wiatr (anemochoria). Preferuje gleby luźne, żyzne, zawierające wapń. Roślina może także rozmnażać się wegetatywnie. Występuje w populacjach liczących do kilkuset osobników. W klasyfikacji zbiorowisk roślinnych gatunek charakterystyczny dla Ass. "Geranio-Anemonetum sylvestris". Liczba chromosomów 2n = 16. Cała roślina jest lekko trująca. Powoduje mdłości, biegunki, krwawienia i podrażnienia skóry.
Zagrożenia i ochrona.
Od 2014 roku roślina jest objęta w Polsce częściową ochroną gatunkową. W latach 1946–2014 gatunek znajdował się pod ochroną ścisłą. Zagrożeniem dla gatunku jest wykopywanie go i przesadzanie do ogródków przydomowych, przeznaczenie do gospodarczego użytkowania muraw kserotermicznych, w których występuje, czy też zarastanie ich przez wyższą roślinność.

</doc>
<doc id="423164" url="https://pl.wikipedia.org/wiki?curid=423164" title="Carlo Buonaparte">
Carlo Buonaparte

Carlo Maria Buonaparte, fr. "Charles-Marie Bonaparte" (ur. 29 marca 1746 w Ajaccio, zm. 24 lutego 1785 w Montpellier) – włoski prawnik i dyplomata, który był ojcem Cesarza Francuzów Napoleona I, a także Józefa Bonapartego – króla Neapolu i Hiszpanii, Ludwika – króla Holandii, Lucjana, Hieronima, Elizy i Karoliny. Był dziadkiem Napoleona II i Napoleona III.
Młodość.
Carlo Maria był synem Giuseppe Marii i Marii Anny Saveria Paravicini pochodzących z drobnej szlachty korsykańskiej. W roku 1760 został osierocony przez ojca i wychowaniem chłopca zajął się brat dziadka, archidiakon Luciano Buonaparte, który wysłał go na studia prawnicze do Rzymu i Pizy, gdzie Carlo uzyskał doktorat. W wieku lat 18 Carlo Maria powrócił na Korsykę i zawarł związek małżeński z (prawdopodobnie, istnieje rozbieżność dat) czternastoletnią Letycją Ramolino. Małżonkowie doczekali się trzynastu potomków, z których ośmioro dożyło wieku dorosłego.
Powstanie na Korsyce.
W czasie powstania o niepodległość Korsyki kierowanego przez Pasquale Paoli (1768) małżonkowie Buonaparte stali po stronie powstańców, ale nie udali się wraz z nim na wygnanie do Anglii w roku 1769, lecz pozostali na Korsyce i przyłączyli się do partii profrancuskiej. Carlo Maria zdobył przychylność francuskiego gubernatora "Marboeufa" i został mianowany radcą królewskim, asesorem w sądzie w Ajaccio i otrzymał potwierdzenie szlachectwa, co mu umożliwiło umieszczenie części dzieci w ekskluzywnych zakładach wychowawczych we Francji, finansowanych ze szkatuły królewskiej. 
We Francji był tylko trzy razy w życiu: w 1778, odwożąc synów Napoleona i Józefa do instytutu w Autun, w 1783, jadąc z dziećmi Lucjanem i Elizą do szkół w Saint-Cyr oraz w listopadzie 1784 na procesie w Montpellier. W tym mieście zmarł w lutym 1785 na raka żołądka. 
Pochowany został w Montpellier, syn Lucjan przeniósł zwłoki około 1800 do Saint-Leu. W roku 1851 przeniesione zostały do Ajaccio, zaś po wybudowaniu przez Napoleona III Kaplicy Cesarskiej przy katedrze w Ajaccio (1861) złożone tam obok małżonki.
Dalsza rodzina.
Siostra Carla Marii, Isabella Maria Buonaparte, poślubiła korsykańskiego szlachcica Ludwika Antoniego Ornano. Syn tej pary, hrabia Filip-Antoni d’Ornano, został później marszałkiem Francji i drugim mężem Marii Walewskiej.

</doc>
<doc id="423165" url="https://pl.wikipedia.org/wiki?curid=423165" title="Instrukcja blokowa">
Instrukcja blokowa

Instrukcja blokowa – (instrukcja złożona) jako instrukcja strukturalna jest elementem składni języków programowania strukturalnego, wydzielona część kodu źródłowego programu komputerowego, stosowane np. do grupowania sekwencji instrukcji składowych (prostych lub złożonych), ujmując je w nawiasy zdaniowe.
Instrukcja blokowa wyróżniona jest przez odpowiednie symbole składniowe (nawiasy zdaniowe), np. w językach C, C++, Java symbolami takimi są nawiasy klamrowe { }, w Algolu i Pascalu słowa kluczowe codice_1 codice_2.
Instrukcja blokowa jest traktowana na takich samych zasadach jak pojedyncza instrukcja.
Rodzaje instrukcji blokowych.
W różnych językach programowania istnieją dwa rodzaje instrukcji blokowej:
Instrukcja grupująca.
Z tego typu instrukcją mamy do czynienia w językach takich jak
 begin
 "instrukcje"
 end;
 DO;
 "instrukcje"
 END;
Instrukcje te grupują fragment kodu, który może być traktowany jak jedna instrukcja (w odniesieniu do instrukcji strukturalnych: warunkowych, pętli czy wyboru). Tego typu instrukcja blokowa jest więc tylko swoistym „nawiasem”, nie ograniczającym zakresu deklaracji (np. zmiennych).
Instrukcja blokowa.
Ten rodzaj instrukcji jest rozszerzeniem w porównaniu do instrukcji grupującej. Instrukcja ta stanowi rzeczywisty blok z ograniczeniem zakresu zawartych w niej deklaracji (np. zmiennych).
 begin
 "deklaracje zmiennych lokalnych"
 "instrukcje"
 end
 "deklaracje zmiennych lokalnych"
 "instrukcje"
 BEGIN;
 "deklaracje zmiennych lokalnych"
 "instrukcje"
 END;
Różnicę między oboma rodzajami instrukcji blokowej widać najlepiej na przykładzie języka PL/1, w którym występują obie instrukcje, mając różne możliwości i zastosowanie.
Języki strukturalne bez instrukcji blokowej.
Wiele języków strukturalnych nie zawiera instrukcji blokowej. Do tej grupy należą te języki programowania, w których każda instrukcja sterująca posiada własne słowo kluczowe zamykające instrukcję strukturalną, a także nie przewidziano możliwości deklarowania zmiennych lokalnych w bloku. Do takich języków należą między innymi: Basic, Comal, Visual Basic
"Przykład Visual Basic":
 IF "warunek" THEN
 "instrukcje"
 END IF
Rozszerzenia instrukcji blokowych.
Algol.
Istnieje możliwość zastosowania instrukcji opuszczenia, aby wyjść z instrukcji blokowej:
 begin
 exit
 end
Clipper.
Postać instrukcji blokowej w języku Clipper:
 BEGIN SEQUENCE
 "instrukcje"
 codice_3BREAK codice_3"wyrażenie"codice_5
 "instrukcje"
 codice_3RECOVER codice_3USING "parametr"codice_5
 "instrukcje"
 END codice_3SEQUENCEcodice_10
Rozszerzenie instrukcji blokowej w języku Clipper polega na wprowadzeniu możliwości kontroli wykonania zawartych w niej instrukcji i możliwości ich przerwania (np. w sytuacjach błędów), za pomocą instrukcji opuszczenia BREAK. Instrukcja ta ma rozszerzenie o możliwość podania wyrażenia, które zostanie podstawione pod parametr podany we frazie USING sekcji RECOVER, do której następuje przejście po napotkaniu instrukcji BREAK. Stosowanie instrukcji blokowej w tym języku jako nawiasu spinającego jest zbędne, gdyż składania każdej instrukcji strukturalnej definiuje słowo zamykające.
Przykłady.
Język C/C++
Język Pascal

</doc>
<doc id="423166" url="https://pl.wikipedia.org/wiki?curid=423166" title="Whilce Portacio">
Whilce Portacio

Whilce Portacio (ur. 8 lipca 1963 w Sangley Point) – amerykański rysownik komiksów filipińskiego pochodzenia. 
Współtwórca (wraz z Brandonem Choi) supergrupy WetWorks. Rysował m.in. komiksy z serii: "Iron Man Vol. 2", "Longshot", "The Punisher Vol. 2", "Stormwatch: Team Achilles", "Uncanny X-Men", "X-Factor", "X-Force".
Polska bibliografia.
Serie zeszytowe.
Źródło:

</doc>
<doc id="423167" url="https://pl.wikipedia.org/wiki?curid=423167" title="Peter Rufai">
Peter Rufai

Peter Rufai (ur. 24 sierpnia 1963 w Lagos), nigeryjski piłkarz, grający na pozycji bramkarza. Z reprezentacją Nigerii brał udział w Mistrzostwach Świata 1994 i 1998.
Kariera piłkarska.
Rufai debiutował w reprezentacji w 1981 roku. Później przez jedenaście lat występował w Europie. W latach 1994–1996 był podstawowym zawodnikiem portugalskiego SC Farense, z którego przeniósł się do hiszpańskiego Deportivo La Coruña. W klubie z Galicji przegrał rywalizację z Kameruńczykiem Jakiem Songo’o i rozegrał jedynie siedem meczów ligowych. Zakończył karierę w wieku 37 lat w portugalskim Gil Vicente.
W reprezentacji Nigerii od 1981 do 1999 roku rozegrał 66 meczów i strzelił 1 bramkę. Zaliczył występy na Mundialu 1994 i 1998 oraz triumf w Pucharze Narodów Afryki 1994.

</doc>
<doc id="423168" url="https://pl.wikipedia.org/wiki?curid=423168" title="Hibe">
Hibe

Hibe (arab. ) – starożytne miasto, dziś niewielka miejscowość al-Hiba, znajdująca się w Egipcie, na pustyni Libijskiej, na północ od Nilu.
Stanowiło przystań na krzyżujących się tu niegdyś szlakach z Abydos, Taza, Oazy Fajum, Oazy Małej, Hierasykaminos.

</doc>
<doc id="423172" url="https://pl.wikipedia.org/wiki?curid=423172" title="Edward Gibson">
Edward Gibson

Edward George Gibson (ur. 8 listopada 1936 w Buffalo) – amerykański astronauta, doktor inżynier.
Wykształcenie.
Szkołę średnią ("Senior High School") ukończył w Kenmore w stanie Nowy Jork.
Kariera astronauty.
Skylab 4.
16 listopada 1973 jako pilot-naukowiec wystartował na pokładzie pojazdu Apollo do trzeciej załogowej misji na stację kosmiczną Skylab. Lot otrzymał oznaczenie SL-4. Pozostałymi członkami załogi byli: Gerald Carr – dowódca wyprawy i William Pogue – pilot statku. Osiem godzin po starcie kapsuła statku Apollo przycumowała do stacji orbitalnej. Podczas 84-dniowej misji astronauci wykonali obszerny program badań naukowych. Prowadzili m.in. obserwacje Komety Kohoutka oraz Słońca. Wykonali ok. 75 000 zdjęć obu tych obiektów. Ponadto załoga stacji wykonała ok. 20 000 fotografii powierzchni Ziemi. Podczas lotu astronauci czterokrotnie wychodzili na zewnątrz stacji orbitalnej, ustanawiając m.in. rekord długości przebywania w otwartej przestrzeni kosmicznej. Gibson trzykrotnie opuszczał stację: 22 listopada 1973 – na 6,5 godziny, 29 grudnia – na 3,5 godziny i 3 lutego 1974 – na blisko 5,5 godziny. Ponadto załoga wyprawy SL-4 jako pierwsza w historii załogowych lotów kosmicznych powitała na orbicie Nowy Rok.
Ta rekordowa misja wyróżniła się jeszcze z innego powodu. Załoga w czasie lotu bowiem była apatyczna, małomówna i z trudem realizowała zaplanowane zadania. Takiego zachowania nie odnotowano podczas wcześniejszych lotów załogowych zarówno amerykańskich, jak i radzieckich.
8 lutego 1974 kapsuła z astronautami wodowała na Oceanie Spokojnym. Załogę i statek kosmiczny podjęła na pokład jednostka ratownicza – uderzeniowy okręt desantowy USS „New Orleans”. Po powrocie na Ziemię okazało się, że każdemu z astronautów przybyło prawie 2 cm wzrostu.

</doc>
<doc id="423173" url="https://pl.wikipedia.org/wiki?curid=423173" title="Pistolet P-70">
Pistolet P-70

 
Pistolet P-70 – polski pistolet samopowtarzalny. Prototyp został wykonany w 1970 roku.
Historia.
W połowie lat 60. XX wieku do uzbrojenia Wojska Polskiego wprowadzono pistolet P-64. Nowa broń miała zastąpić pistolety wojskowe wz. 33 czyli produkowane licencyjnie w Polsce radzieckie pistolety TT. Szybko okazało się, że P-64 jest pistoletem nie przystającym do wymagań wojska. Niewielkie wymiary i masa (P-64 jest najmniejszym z pistoletów zasilanych nabojem Makarowa) powodowały, że P-64 doskonale spisywał się jako broń przeznaczona do skrytego przenoszenia i samoobrony, ale jednocześnie sprawiały, że pistolet miał silny odrzut, krótka linię celowania, krótki, niewygodny chwyt oraz magazynek o małej pojemności.
W drugiej połowie lat 60. w WITU powołano zespół który miał zająć się opracowaniem projektu pistoletu lepiej spełniającego wymagania armii. W jego skład wchodzili M. Adamczyk, J. Okraszewski i A. Kowalczyk. Zespół ten opracował projekt pistoletu zasilanego z dwurzędowego magazynka o pojemności 14 naboi. W celu zmniejszenia masy broni szkielet pistoletu został wykonany jako odlew z aluminium.
Prototyp nowego pistoletu był gotowy w 1970 roku. Pistolet otrzymał oznaczenie "9 mm Pistolet wojskowy wz. 1970" (P-70), jednak nie uruchomiono jego seryjnej produkcji. Pistolet p-70 po raz pierwszy został zaprezentowany w 1973 roku na Centralnej Wojskowej Wystawie Wynalazczości.
Opis.
P-70 był bronią samopowtarzalną. Zasada działania oparta o odrzut zamka swobodnego. Mechanizm spustowy kurkowy z samonapinaniem.
Bezpiecznik nastawny, skrzydełko bezpiecznika z lewej strony zamka. Po wystrzeleniu ostatniego naboju zamek zatrzymuje się w tylnej pozycji. Zewnętrzny zatrzask zamka znajdował się na górnej części lewej stronie chwytu.
P-70 był zasilany z wymiennego, dwurzędowego magazynka pudełkowego o pojemności 14 naboi, umieszczonego w chwycie. Przycisk zwalniania magazynka znajdował się u dołu chwytu.
Lufa gwintowana.
Przyrządy celownicze mechaniczne, stałe (muszka i szczerbinka).

</doc>
<doc id="423174" url="https://pl.wikipedia.org/wiki?curid=423174" title="Pistolet P-75">
Pistolet P-75

 
P-75 – polski pistolet samopowtarzalny. Prototyp został wykonany w 1975 roku. Jeden z pierwszych pistoletów ze szkieletem wykonanym z tworzywa sztucznego.
Historia.
W połowie lat 60. XX wieku do uzbrojenia Wojska Polskiego wprowadzono pistolet P-64. Nowa broń miała zastąpić pistolety wojskowe wz. 33 czyli produkowane licencyjnie w Polsce radzieckie pistolety TT. Szybko okazało się, że P-64 jest pistoletem nie przystającym do wymagań wojska. Niewielkie wymiary i masa (P-64 jest najmniejszym z pistoletów zasilanych nabojem Makarowa) powodowały, że P-64 doskonale spisywał się jako broń przeznaczona do skrytego przenoszenia i samoobrony, ale jednocześnie sprawiały, że pistolet miał silny odrzut, krótka linię celowania, krótki, niewygodny chwyt oraz magazynek o małej pojemności.
W drugiej połowie lat 60. w WITU powołano zespół który miał zająć się opracowaniem projektu pistoletu lepiej spełniającego wymagania armii. W jego skład wchodzili M. Adamczyk, J. Okraszewski i A. Kowalczyk. Zespół ten opracował projekt pistoletu zasilanego z dwurzędowego magazynka o pojemności 14 naboi. W celu zmniejszenia masy broni szkielet pistoletu został wykonany jako odlew z aluminium. Pomimo że nowa konstrukcja była wyraźnie lepsza od P-64 produkcji pistoletu oznaczonego jako P-70 nie rozpoczęto.
Pomimo tego niepowodzenia zespół konstruktorów WITU kontynuował prace. W 1975 roku powstały prototypy kolejnego pistoletu skonstruowanego przez Zbigniewa Zborowskiego, Henryka Adamczyka, Ryszarda Szydłowskiego i Andrzeja Kowalczyka. Pod względem konstrukcji nowy pistolet był zbliżony do P-70, ale zmieniły się technologie i materiały użyte do wykonania pistoletu.
P-75 miał szkielet wykonany z tworzywa itamidowego. Zamek był wykonany technologia głębokiego tłoczenia z blachy stalowej, łożysko i trzon zamkowy były do wytłoczki blaszanej wlutowywane.
Powstały trzy wersje prototypowe pistoletu P-75:
Pistolet P-75 został opatentowany w 1978 roku (patent polski Nr 60626). Pomimo opatentowania produkcji pistoletu P-75 nie rozpoczęto, jednak stał się on podstawą do opracowania pistoletu P-78A.
Opis.
P-75 był bronią samopowtarzalną. Zasada działania oparta o odrzut zamka swobodnego. Mechanizm spustowy kurkowy z samonapinaniem.
Bezpiecznik nastawny (skrzydełko bezpiecznika z lewej strony zamka lub szkieletu), albo bezpiecznik automatyczny (zależnie od wersji). Po wystrzeleniu ostatniego naboju zamek zatrzymuje się w tylnej pozycji. Zewnętrzny zatrzask zamka znajdował się na górnej części lewej stronie chwytu.
P-75 był zasilany z wymiennego, dwurzędowego magazynka pudełkowego o pojemności 14 naboi, umieszczonego w chwycie. Przycisk zwalniania magazynka znajdował się u dołu chwytu.
Lufa gwintowana.
Przyrządy celownicze mechaniczne, stałe (muszka i szczerbinka).

</doc>
<doc id="423175" url="https://pl.wikipedia.org/wiki?curid=423175" title="Robert Baden Powell">
Robert Baden Powell



</doc>
<doc id="423177" url="https://pl.wikipedia.org/wiki?curid=423177" title="Droga krajowa nr 90 (Polska)">
Droga krajowa nr 90 (Polska)

Droga krajowa nr 90 (DK90) – droga krajowa klasy G o długości ok. 12 km leżąca na obszarze województwa pomorskiego. Trasa ta łączy Kwidzyn (konkretnie drogę krajową nr 55) z trasą nr 91 w miejscowości Rakowiec.
Do 31 grudnia 2005 droga miała status drogi wojewódzkiej oznaczonej numerem 232. W dniu 1 stycznia 2006, na podstawie Rozporządzenia Ministra Infrastruktury z 6 maja 2005, droga ta została zaliczona do kategorii dróg krajowych. Trasa łączy biegnące praktycznie równolegle, po obu stronach Wisły, drogi krajowe nr 91 i 55.
W latach 2010–2013 realizowana była przebudowa drogi krajowej nr 90 wraz z budową przeprawy mostowej. W ramach przebudowy powstało około 11,9 km nowej drogi ruchu przyśpieszonego (klasy GP), w tym most przez Wisłę koło Kwidzyna, mosty na Strudze Młyńskiej i Liwie oraz kilkanaście obiektów inżynierskich takich jak przejścia dla zwierząt. Droga ma dwa pasy ruchu 2 × 3,5 m, opaski zewnętrzne 2 × 0,7 m oraz pobocza umocnione 2 × 1,25 m. Przeprawa mostowa przez Wisłę, o łącznej długość 1867,2 m, składa się z 5 konstrukcji; most wantowy nad korytem rzeki o długość 808,4 m, trzy estakady nad terenami zalewowymi o długościach 409,8 m, 479,6 m i 144,4 m oraz most przez Strugę Młyńską o długości 25 m.
3 września 2010 GDDKiA oddział w Gdańsku podpisał z konsorcjum Budimex SA oraz Ferrovial Agroman umowę na budowę mostu przez Wisłę koło Kwidzyna wraz z dojazdami w ciągu drogi krajowej nr 90. Kontrakt ma wartość 250,8 mln PLN netto. W ramach kontraktu powstały:
26 lipca 2013 nastąpiło oficjalne otwarcie mostu przez Wisłę. Przy okazji budowy mostu, wybudowano także nowy przebieg drogi omijający centrum Kwidzyna oraz wsie Opalenie, Korzeniewo i Mareza.
W latach 1986–2000 numer 90 przypisany był do drogi "Sosnowiec – Dąbrowa Górnicza". Od 2000 roku trasa ta leży w ciągu drogi krajowej nr 94.
Dopuszczalny nacisk na oś.
Na całej długości drogi dozwolony jest ruch pojazdów o nacisku na pojedynczą oś napędową do 11,5 tony.

</doc>
<doc id="423179" url="https://pl.wikipedia.org/wiki?curid=423179" title="DK90">
DK90



</doc>
<doc id="423180" url="https://pl.wikipedia.org/wiki?curid=423180" title="AMD K8">
AMD K8

Mikroprocesory firmy AMD z rodziny K8 są zbudowane według technologii znanej pod nazwą "Hammer". Podstawowe cechy technologii "Hammer" to:
Opis technologii.
64-bitowa architektura AMD64.
Szyna danych i wszystkie rejestry wewnętrzne mają długość 64 bitów, w porównaniu do 32 bitów w architekturze IA-32. Umożliwia to przetwarzanie 64-bitowych liczb przy pomocy jednego rozkazu kodu maszynowego oraz pozwala zaadresować 4294967296 razy więcej pamięci (nawet do 256 TB; fizyczna przestrzeń adresowa ma wielkość 264, przestrzeń adresowa pojedynczego procesu – 248). Obecnie produkowane procesory AMD mają szyne adresową szerokości 40 bitów, co pozwala zaadresować 1 terabajt pamięci.
Rejestry ogólnego przeznaczenia rozszerzono o dodatkowe 32 bity, dostępne jedynie w 64-bitowym trybie pracy. Dodano również 8 dodatkowych, 64-bitowych rejestrów ogólnego przeznaczenia oraz 8 dodatkowych 128-bitowych rejestrów SSE (również dostępnych jedynie w trybie 64-bitowym). Rozszerzenie rejestrów dokładniej wyjaśnia schemat.
Dwukrotnie większa liczba rejestrów pozwala procesorowi rzadziej odwoływać się do pamięci podręcznej (gdyż więcej danych można przechowywać w rejestrach), co znacznie przyspiesza wykonanie programów (nawet samo przekompilowanie kodu nie używającego 64-bitowych danych tak, aby wykorzystywał dodatkowe rejestry, powoduje znaczny wzrost szybkości wykonywania).
Wbudowany kontroler pamięci.
W celu skrócenia czasu dostępu do pamięci, a tym samym skrócenia czasu gdy procesor nie wykonuje żadnych rozkazów czekając na dane z pamięci, w rdzeniach procesorów rodziny K8 zintegrowano kontroler pamięci. Eliminuje to pośrednictwo mostka północnego płyty głównej (chipsetu) i przyspiesza czas odczytu i zapisu z i do pamięci.
Wadą takiego rozwiązania jest uzależnienie stosowanego rodzaju pamięci od procesora. O ile w przypadku, gdy kontroler pamięci znajduje się w mostku północnym wystarczy nowy model mostka, aby przygotować procesor do pracy z innym rodzajem pamięci, o tyle kontroler wbudowany w procesor obsługuje tylko jeden rodzaj pamięci. Różne modele procesorów K8 wymagają jednego lub dwóch kanałów pamięci DDR SDRAM.
Obsługa kodu 32-bitowego.
Procesory K8 mogą pracować w jednym z 3 trybów: "Legacy Mode", "Long 64-bit Mode" oraz "Long Compatibility Mode". W domyślnym trybie "Legacy" są one całkowicie zgodne z 16- i 32-bitowym oprogramowaniem i systemami operacyjnymi. W tym trybie dodatkowe 64-bitowe rejestry nie są używane, a rejestry ogólnego przeznaczenia ograniczone są do 32 bitów. Również dodatkowe rejestry SSE oraz rozkazy trybu 64-bitowego są zablokowane – nie potrzeba więc emulować pracy procesora 32-bitowego, jak w procesorach o architekturze IA-64 (Intel Itanium oraz Itanium 2). Emulacja musiałaby być dokonywana pod kontrolą 64-bitowego systemu operacyjnego, a wydajność sprzętowego emulatora mniejsza niż prawdziwego procesora 32-bitowego.
Rozszerzenia 64-bitowe AMD64 można wykorzystać dopiero w trybie "Long", wymagającym 64-bitowego systemu operacyjnego. System narzuca procesorowi "Long 64-bit Mode", wymagający wyłącznie aplikacji 64-bitowych, lub "Long Compatibility Mode", w którym można wykonywać programy zarówno 64- jak i 32-bitowe (również bez konieczności emulacji ani tłumaczenia rozkazów). W trybie "Long Compatibility Mode" oprogramowanie 32-bitowe może korzystać z pełnej przestrzeni adresowej trybu 64-bitowego.
Biorąc pod uwagę zgodność z x86 w trybie "Legacy" oraz małą dostępność oprogramowania (szczególnie systemów operacyjnych) 64-bitowego, można procesory K8 traktować jako niezwykle szybkie procesory 32-bitowe. Dzięki ulepszonej architekturze serii K7 są one wydajniejsze od K7 nawet w ograniczającym trybie "Legacy".
Praca wieloprocesorowa.
Dzięki zastosowaniu łącza HyperTransport procesory AMD K8 są dobrze przystosowane do pracy w konfiguracjach wieloprocesorowych. W porównaniu do Athlona MP, który wymagał oddzielnego układu mostkującego na każdą parę procesorów oraz prowadzenia mnóstwa skomplikowanych ścieżek (co utrudniało zaprojektowanie i zwiększało koszty płyty głównej), zastosowanie kilku procesorów K8 jest bardzo proste i tanie w implementacji. Procesory komunikują się ze sobą przez łącze HyperTransport, które składa się z niewielkiej liczby połączeń elektrycznych, co nie wymaga drogich, wielowarstwowych płyt głównych. Tylko jeden z procesorów musi mieć połączenie z układami płyty głównej, takimi jak mostek północny (a za jego pośrednictwem magistrale PCI-Express, PCI, kontrolery dysków, karty sieciowe itp.). Ponieważ każdy z procesorów ma wbudowany kontroler pamięci, każdy ma własną magistralę danych, co eliminuje konieczność dzielenia pasma przepustowości pamięci między procesory (jak w konfiguracjach wieloprocesorowych firmy Intel), teoretycznie przepustowość podsystemu pamięci rośnie liniowo z każdym dodatkowym procesorem.
Opis układów.
Poniżej znajduje się klasyfikacja procesorów AMD K8 według jąder, na których zostały zbudowane.
Jądro Clawhammer (Athlon 64, Athlon 64 FX, Mobile Athlon 64).
¹ – pierwsza liczba oznacza rozmiar pamięci cache L1 zaś druga rozmiar cache L2 (w kilobajtach)
² – pierwsza liczba oznacza średni pobór prądu, druga – moc, trzecia – maksymalną temperaturę pracy
³ – pierwsza liczba oznacza ilość tranzystorów (w mln), druga proces technologiczny (szerokość ścieżki), trzecia powierzchnię jądra
SC – Single-Channel
DC – Dual-Channel
† – QDR, w odróżnieniu od DDR dla pozostałych procesorów
Jądro Palermo (Sempron).
NC – nie posiada technologii Cool'n'Quiet
Jądro Sledgehammer (Opteron).
MP – zdolny do pracy wieloprocesorowej
Procesory generacji K8.
Nazwa procesora, ("rdzeń/redzenie", data premiery)

</doc>
<doc id="423182" url="https://pl.wikipedia.org/wiki?curid=423182" title="Fides et ratio">
Fides et ratio

Fides et ratio (łac. "Wiara i rozum") – encyklika papieża Jana Pawła II ogłoszona 14 września 1998. Mówi ona o relacjach między wiarą a rozumem z punktu widzenia Kościoła.
Treść.
Jednym z charakterystycznych zdań encykliki ukazujących komplementarność wiary i rozumu jest zdanie: „wiara i rozum są jak dwa skrzydła unoszące człowieka ku kontemplacji prawdy”. Główną tezą encykliki jest wykazanie, że wiara i rozum nie muszą się zwalczać, lecz powinny się uzupełniać, tak, by rozum nie popadł w pychę, zaś wiara nie przekształciła się w fideizm. Według Jana Pawła II wiara nadaje ludzkiej egzystencji sens, ukazuje jej przyczynę i cel, natomiast rozum sprawia, że wiara jest dojrzała i ugruntowana.
Encyklika podaje, że rozum i wiara, jako pochodzące od Boga, nie mogą być ze sobą w antagonizmie.
Według Josepha Ratzingera, encyklika jest próbą odbudowania filozofii, dyscypliny pogrążonej w kryzysie, z chrześcijańskiej perspektywy. Jan Paweł II postrzega filozofię nie tylko jako dyscyplinę akademicką, lecz w sensie o wiele szerszym i znacznie bardziej zgodnym z jej początkami sięgającymi klasycznej filozofii:

</doc>
<doc id="423183" url="https://pl.wikipedia.org/wiki?curid=423183" title="28 (liczba)">
28 (liczba)

Warunek podzielności zapisanej w systemie dziesiętnym liczby przez 28 to, aby była podzielna zarówno przez 4, jak i przez 7.
W matematyce.
Dwadzieścia osiem jest drugą po szóstce liczbą doskonałą (28 = 14 + 7 + 4 + 2 + 1). Następna liczba doskonała to 496.
28 jest sumą pierwszych pięciu liczb pierwszych (28 = 2 + 3 + 5 + 7 + 11).
W kalendarzu.
28. dniem w roku jest 28 stycznia. Zobacz też co wydarzyło się w 28 roku n.e.

</doc>
<doc id="423184" url="https://pl.wikipedia.org/wiki?curid=423184" title="Joseph Yobo">
Joseph Yobo

Joseph Ikpo Yobo (ur. 6 września 1980 w Kano) – nigeryjski piłkarz, reprezentant kraju. Występował na pozycji obrońcy.
Kariera piłkarska.
Został kupiony przez Everton w lipcu 2002 za milion funtów z Olympique Marsylia. Od tej pory był podstawowym zawodnikiem klubu. W 2010 został wypożyczony do Fenerbahçe SK.
Na Mistrzostwach Świata 2002 występował we wszystkich trzech meczach w reprezentacji Nigerii. W czasie rozgrywek o Puchar Narodów Afryki w 2006 w meczach grupowych od zawieszonego Jay-Jay Okochy przejął opaskę kapitana zespołu.
W reprezentacji Nigerii od 2001 roku rozegrał 23 mecze i strzelił 1 gola – start w MŚ 2002 (runda grupowa) oraz w Pucharze Narodów Afryki 2006. Reprezentował również kraj na mundialu w 2010 r. Po turnieju został kapitanem reprezentacji, gdy ówczesny kapitan Nwankwo Kanu zakończył karierę. W następnym, dużym turnieju – Pucharze narodów Afryki w 2013 r był graczem rezerwowym, a Nigeria zdobyła mistrzostwo kontynentu. Zawodnik znalazł się również w składzie na Mistrzostwa Świata 2014. Tam drużyna "Super Orłów" pierwszy raz od 1998 r. awansowała do 1/8 finału, gdzie uległa Francji 0:2. Mecz był dla Yobo pechowy, gdyż strzelił samobójczą bramkę w 91. minucie meczu, ustalając wynik i zaprzepaszczając szansę drużyny na wyrównanie. Po meczu zakończył karierę w reprezentacji. Ogółem zaliczył 101 występów w drużynie narodowej zdobywając 7 goli. Jest tym samym rekordzistą pod względem liczby występów w historii ekipy Nigerii.

</doc>
<doc id="423185" url="https://pl.wikipedia.org/wiki?curid=423185" title="Klasyfikacja statystyczna">
Klasyfikacja statystyczna

Klasyfikacja statystyczna – rodzaj algorytmu statystycznego, który przydziela obserwacje statystyczne do klas, bazując na atrybutach (cechach) tych obserwacji.
Definicja formalna.
Dla danego zbioru danych trenujących formula_1 znaleźć klasyfikator formula_2 który przydziela obiektowi formula_3 klasę formula_4 Przykładowo, jeśli problem dotyczy filtrowania spamu, wówczas formula_5 to pewna reprezentacja wiadomości, a formula_6 to „spam” lub „nie spam”.
Przykłady klasyfikatorów:

</doc>
<doc id="423186" url="https://pl.wikipedia.org/wiki?curid=423186" title="Plug&amp;Play">
Plug&amp;Play



</doc>
<doc id="423187" url="https://pl.wikipedia.org/wiki?curid=423187" title="Klasyfikacja taksonomiczna">
Klasyfikacja taksonomiczna

Klasyfikacja taksonomiczna (łac. "classis" - oddział + "facio" - czynię) – umieszczanie obiektów lub koncepcji w zbiór kategorii (np. taksonomia lub indeks przedmiotowy) na podstawie właściwości obiektu lub koncepcji. Osoba może zaklasyfikować obiekt lub koncepcję zgodnie z ontologią. Przykłady klasyfikacji taksonomicznej:
Specyficzną formą klasyfikacji taksonomicznej jest taksonomia ludowa.

</doc>
<doc id="423188" url="https://pl.wikipedia.org/wiki?curid=423188" title="Kurt Julius Meyer">
Kurt Julius Meyer

Kurt Julius Ernst Meyer (ur. 17 maja 1895w Hanowerze, zm. ?)- SS-Hauptsturmführer, dowódca kompanii wartowniczej w hitlerowskim obozie koncentracyjnym Bergen-Belsen. 
W Bergen-Belsen pełnił służbę do 12 kwietnia 1945, po czym przeniesiono go na front. W dniach 14–6 kwietnia 1948 został osądzony w trzecim procesie personelu obozu Bergen-Belsen przez brytyjski Trybunał Wojskowy w Hamburgu. Skazano go na dożywotnie więzienie za udział w mordowaniu i maltretowaniu więźniów obozu. Jednak już 24 grudnia 1954, z powodu złego stanu zdrowia, został zwolniony.
Kurta Juliusa Meyera nie należy mylić z Kurtem "Panzer" Meyerem - wysokim oficerem Waffen-SS, dowódcą wojsk pancernych.

</doc>
<doc id="423190" url="https://pl.wikipedia.org/wiki?curid=423190" title="Droga krajowa nr 87 (Polska)">
Droga krajowa nr 87 (Polska)

 |commons = Category:National road 87 (Poland)
 |wikinews = 
 |www = 
Droga krajowa nr 87 – droga krajowa klasy G o długości ok. 28 km, leżąca na obszarze województwa małopolskiego. Trasa ta łączy Nowy Sącz z granicą ze Słowacją w Piwnicznej.
Historia numeracji.
Na przestrzeni lat trasa posiadała różne oznaczenia:

</doc>
<doc id="423192" url="https://pl.wikipedia.org/wiki?curid=423192" title="DK87">
DK87



</doc>
<doc id="423193" url="https://pl.wikipedia.org/wiki?curid=423193" title="Obafemi Martins">
Obafemi Martins

Obafemi Akinwunmi Martins (ur. 28 października 1984 w Lagos) – nigeryjski piłkarz występujący na pozycji napastnika w chińskim klubie Wuhan Zall. Od początku sezonu 2005–06 regularnie występował w pierwszej jedenastce Interu, lecz później pojawiły się informacje, że piłkarz miałby opuścić włoski zespół. Inter Mediolan pozyskał Hernána Crespo oraz Zlatana Ibrahimovicia. Tym samym na ławce wśród napastników zrobiło się ciasno dla piłkarza z Nigerii. Postanowił on rozpocząć poszukiwania nowego pracodawcy. 24 sierpnia 2006 r. podpisał 5-letni kontrakt z klubem Newcastle United.
31 lipca 2009 roku podpisał 4-letni kontrakt z mistrzem Niemiec VfL Wolfsburg. Latem 2010 roku po sezonie spędzonym w Niemczech przeniósł się do Rubina Kazań, podpisując trzyletni kontrakt. W 2011 roku był wypożyczony do Birmingham City. We wrześniu 2012 przeszedł do hiszpańskiego klubu Levante UD. Od 11 marca 2013 roku, jest piłkarzem Seattle Sounders FC. 18 lutego 2016 roku podpisał kontrakt z drużyną Shanghai Shenhua.
Jest również podstawowym zawodnikiem reprezentacji Nigerii, z którą brał udział w Pucharze Narodów Afryki 2006, 2008 i 2010

</doc>
<doc id="423195" url="https://pl.wikipedia.org/wiki?curid=423195" title="Entrance">
Entrance

Entrance – graficzny menedżer logowania dla środowiska Enlightenment w wersji DR17, wykorzystujący Enlightenment Foundation Libraries, zestaw narzędzi graficznych napisany w języku C, co czyni go szybkim przy niskim zużyciu zasobów. Entrance obsługuje tematy, w czasie logowania potrafi wyświetlać animacje oraz inne efekty. Jest następcą programu Elogin.
Zobacz też.
Inne menedżery logowania:

</doc>
<doc id="423197" url="https://pl.wikipedia.org/wiki?curid=423197" title="Sadyci">
Sadyci

Sadyci, Saadyci (arab. السعديون, "As-Saʿdiyyūn") – arabska dynastia szarifijska, pochodzenia marabuckiego, panująca w Maroku w latach 1549–1659. Nazywali siebie Hasanidami (od Hasana, wnuka Proroka Mahometa), ale w historiografii przyjęło się miano nadane im w XVII wieku przez ich wrogów i następców, Alawitów, twierdzących, że wywodzą się oni zaledwie od Halimy as-Sadijji, mamki Proroka.
Sadyci zjednoczyli Maroko po trwającym od drugiej połowy XIV wieku rozbiciu dzielnicowym. Zreformowali administrację oraz podatki, utworzyli nowoczesną armię wyposażoną w broń palną i artylerię oraz flotę wojenną.
Oparli się zbrojnie Turcji, zlikwidowali większość enklaw portugalskich na wybrzeżu. Pod Al-Kasr al-Kabir pobili wojska portugalskie w 1578 roku, podbili Sudan Zachodni (państwo Songhaj) w 1591 roku, rozwinęli w południowym Maroku na niespotykaną w jego dziejach skalę uprawę trzciny cukrowej oraz produkcję cukru z przeznaczeniem na eksport do Europy. Kres ich potędze położyła wielka epidemia dżumy w latach 1597–1608.
Władcy z dynastii Sadytów.
"Do 1549 roku dynastia szejków o lokalnej władzy w południowym Maroku"
"Sułtani Maroka:"
"Od 1608 roku dynastia podzielona na dwie linie o lokalnej władzy:"

</doc>
<doc id="423204" url="https://pl.wikipedia.org/wiki?curid=423204" title="Droga krajowa nr 85 (Polska)">
Droga krajowa nr 85 (Polska)

Droga krajowa nr 85 (DK85) – droga krajowa klasy G o długości 4,774 km, leżąca na obszarze województwa mazowieckiego. Trasa ta łączy Nowy Dwór Mazowiecki (DK62) z Kazuniem (S7). Arteria do końca 2013 roku była najkrótszą drogą krajową w Polsce.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
We wcześniejszych latach na całej długości drogi dopuszczalny był ruch pojazdów o nacisku pojedynczej osi nie przekraczającym 8 ton. Stosowny znak informujący o nośności drogi obowiązywał w latach 2015–2021.
Historia numeracji.
Na przestrzeni lat arteria posiadała różne oznaczenia:

</doc>
<doc id="423205" url="https://pl.wikipedia.org/wiki?curid=423205" title="DK85">
DK85



</doc>
<doc id="423207" url="https://pl.wikipedia.org/wiki?curid=423207" title="Julius Aghahowa">
Julius Aghahowa

Julius Aghahowa (ur. 12 lutego 1982 w Beninie) – nigeryjski piłkarz grający na pozycji napastnika.
Kariera piłkarska.
Kariera klubowa.
Wychowanek klubów Police Machines oraz Bendel Insurance. Karierę piłkarską rozpoczął w Bendel Insurance, skąd w 1999 przeszedł do Espérance Tunis. W listopadzie 2000 został zaproszony do ukraińskiego Szachtara Donieck. W styczniu 2007 przeniósł się do angielskiego Wigan Athletic. Od lata 2008 bronił barw tureckiego Kayserispor. 4 lipca 2009 jako wolny agent powrócił do Szachtara Donieck. W sierpniu 2010 został wypożyczony do PFK Sewastopol. Po zakończeniu sezonu 2010/11, w którym PFK Sewastopol spadł z Premier-Lihi powrócił do donieckiego klubu. Nie zagrał żadnego meczu i latem 2012 opuścił Szachtar. W kwietniu 2013 ogłosił zakończenie kariery piłkarskiej.
Kariera reprezentacyjna.
W latach 2000-2007 występował w reprezentacji Nigerii. Łącznie rozegrał 32 mecze i strzelił 14 goli.

</doc>
<doc id="423208" url="https://pl.wikipedia.org/wiki?curid=423208" title="Podróż apostolska Jana Pawła II do Polski (1991)">
Podróż apostolska Jana Pawła II do Polski (1991)

IV Podróż Apostolska Jana Pawła II do Polski w 1991 przebiegała pod hasłem "Bogu dziękujcie, ducha nie gaście".
Pielgrzymka odbywała się w dniach w dniach 1–9 czerwca. Papież odwiedził Koszalin, Rzeszów, Przemyśl, Lubaczów, Kielce, Radom, Łomżę, Białystok, Olsztyn, Włocławek, Płock i Warszawę.

</doc>
<doc id="423209" url="https://pl.wikipedia.org/wiki?curid=423209" title="Karykatury Mahometa">
Karykatury Mahometa

Karykatury Mahometa – kontrowersyjne publikacje duńskiego dziennika „Jyllands-Posten”, przedrukowane w wielu europejskich i światowych gazetach i czasopismach, przedstawiające założyciela islamu, Mahometa, spotykające się z ogromną falą krytyki w krajach muzułmańskich.
Publikacje karykatur w prasie światowej i reakcje na nie.
Jako pierwszy dwanaście karykatur, opracowanych przez dwunastu różnych karykaturzystów, zamieścił duński dziennik „Jyllands-Posten” 30 września 2005 roku w artykule "Muhammeds ansigt" ("Twarz Mahometa"). Miały one charakter satyryczny i były dodatkiem do artykułu o wolności prasy. Niektóre rysunki nawiązywały do terrorystycznej działalności organizacji islamistycznych. Ich zamieszczenie w dzienniku przez Flemminga Rose’a było protestem wobec kłopotów, jakie miał duński pisarz i dziennikarz Kåre Bluitgen, który bezskutecznie poszukiwał autorów ilustracji do książki dla dzieci dotyczącej Mahometa. Odmawiano mu ze strachu przed reakcją wyznawców islamu, którzy nie tolerują przedstawiania jego postaci w formie graficznej.
W następnych tygodniach w Danii przetoczyły się demonstracje tysięcy muzułmanów. Do protestów zagrzewał ich m.in. imam meczetu w Kopenhadze Raed Hlayel: "Nie będziemy tego tolerować! Jeśli to jest demokracja, nie zgadzamy się na demokrację!" – krzyczał do swoich wiernych. Sprawa wywołała skandal dyplomatyczny. Ambasadorzy 11 krajów muzułmańskich, w tym nawet dążącej do członkostwa w UE Turcji, zażądali od rządu duńskiego ukarania gazety. Premier Anders Fogh Rasmussen musiał im tłumaczyć, że w Danii gazety są niezależne.
„Jyllands-Posten” stanowczo odmówiła przeprosin, co rozzłościło zwłaszcza młodych imigrantów. Zachęceni buntem francuskich przedmieść wszczęli zamieszki. W 250-tysięcznym Aarhus bandy młodocianych pojawiły się w dzielnicy Rosenhoj, gdzie podpalały samochody, sklepy, rzucały cegłami w okna domów. Pojawiały się hasła pokroju:"To za proroka Mahometa! Nie będziemy tolerować tego, co zrobiła mu „Jyllands-Posten”!". Policji udało się opanować sytuację dopiero po kilku dniach.
"Ktoś groził śmiercią dwóm osobom, które narysowały dla nas karykatury Mahometa. Sam dostałem kilka e-maili z ostrzeżeniami" – przyznał duński dziennikarz. Imam jednej z najważniejszych świątyń islamu, Świętego Meczetu w Mekce w Arabii Saudyjskiej, ostrzegł Danię, że brak przeprosin za opublikowanie bluźnierczych w oczach muzułmanów portretów Mahometa w duńskiej gazecie naraża ją na niebezpieczeństwo. Pojawiły się protesty ze strony krajów arabskich. Niektóre z tych krajów przystąpiły do bojkotu duńskich towarów, których listy zostały opublikowane w internecie.
30 stycznia 2006 roku duński dziennik „Jyllands-Posten” przeprosił muzułmanów za publikacje. Mimo tego, następnego dnia redakcja dziennika została ewakuowana z powodu alarmu bombowego. Zbrojne ugrupowanie, najprawdopodobniej wywodzące się z Iraku, wezwało na stronie internetowej do ataków na cele w Danii i Norwegii. Wielu duchownych w krajach arabskich wzywało do osądzenia autorów kontrowersyjnych rysunków. Liczne kraje arabskie wystosowały protest do rządu Danii, żądając przeprosin za obraźliwe dla muzułmanów publikacje.
Karykatury Mahometa przedrukowało wiele innych gazet i czasopism, m.in. z takich krajów jak: Niemcy, Norwegia, Francja, Szwajcaria, Stany Zjednoczone, Węgry, Bułgaria, Nowa Zelandia, a także Polska. Publikacje następowały też w krajach muzułmańskich – w Maroku, Egipcie, Jordanii czy Malezji. Działania te, zdaniem publikujących je gazet, były aktem solidarności z duńską gazetą i formą protestu przeciwko przemocy, a także formą podkreślenia prawa do wolności wypowiedzi.
Premier Danii Anders Fogh Rasmussen odmówił przeprosin, tłumacząc, że nie odpowiada za to, co piszą niezależne gazety i stwierdził, że "naczelną zasadą, której się trzymamy, jest wolność prasy".
Zamieszczenie karykatur wzbudziło, szczególnie w styczniu i lutym 2006 roku, falę protestów w krajach muzułmańskich. Głównie w krajach arabskich przerodziły się one w antyeuropejskie zamieszki. Namawiano także do bojkotu duńskich produktów. Wielokrotnie łamano prawo międzynarodowe, naruszając nietykalność siedzib misji dyplomatycznych i konsularnych. W Damaszku (Syria) podpalono ambasady Norwegii i Danii, a w Bejrucie (Liban) konsulat duński. W Gazie obrzucono kamieniami konsulat niemiecki, zdemolowano placówki Unii Europejskiej. Wybicie szyb i próby podpalenia ambasady Austrii w Teheranie świadczy o stosowaniu przez muzułmanów odpowiedzialności zbiorowej wobec państw europejskich. Do wielotysięcznych manifestacji doszło też m.in. w Islamabadzie (Pakistan), Chartumie (Sudan), Kabulu (Afganistan), Stambule (Turcja). W mieście Surabaya (Indonezja) tłum zaatakował konsulat Stanów Zjednoczonych. Wedle niektórych doniesień, pierwsze ofiary śmiertelne tego konfliktu pojawiły się w wyniku starć demonstrantów z siłami porządkowymi 6 lutego w Afganistanie.
Oprócz ataków na placówki dyplomatyczne, atakowane były również zachodnie instytucje kulturalne. W Nablusie demonstranci spalili francuskie centrum kulturalne.
Protesty odbyły się także w miastach zachodniego kręgu cywilizacyjnego, np. w Londynie 3 lutego protestowało około 500 osób, część w strojach z imitacjami ładunków wybuchowych. Protestujący nieśli transparenty z hasłami pokroju: "Europo, twój 11 września nadejdzie", "Masakra dla tych, którzy znieważają islam". Tydzień później w Londynie zgromadziło się 4 tysiące osób, a dwa tygodnie później – 10 tysięcy. Pod duńską ambasadą w Londynie wznoszono okrzyki: "Zbombardować Danię", "Bombą atomową w Danię", a na transparentach wypisano: "Eksterminować tych, którzy szkalują islam", "Ściąć tych, którzy obrażają islam", "Europo, będziesz na kolanach, gdy przyjdą tu mudżahedini" i inne. Brytyjska policja zachowała wówczas całkowitą bierność, odsuwając ludzi, którzy próbowali wyrywać hasła z rąk demonstrantów. 18 lutego 2006 tysiąc osób demonstrowało w Wiedniu. 17 lutego 2006 demonstrowano pod konsulatem duńskim w Los Angeles.
Do demonstracji dochodziło później wielokrotnie w różnych krajach. 17 lutego 2006 muzułmanie zebrali się pod konsulatem włoskim w Bengazi (Libia), protestując przeciw zachowaniu włoskiego ministra ds. reform Roberto Calderolego, który występował w koszulkach z nadrukowanymi karykaturami. W zamieszkach zginęło co najmniej 11 osób; minister został zdymisjonowany. 18 lutego 2006 w nigeryjskim mieście Maiduguri wskutek pacyfikacji demonstracji przez oddziały policyjne zginęło 15 osób. W trakcie zamieszek spalono w tym mieście 11 kościołów.
18 lutego 2006 w pakistańskim Karaczi demonstrowało 12 tysięcy kobiet, domagając się między innymi powieszenia rysowników i wydawców gazet zamieszczających karykatury.
Reakcją środowisk muzułmańskich w państwach europejskich były także próby uzyskania większych swobód i wpływów. W Polsce wysunięto propozycję wprowadzenia imama w armii. W Wielkiej Brytanii zaproponowano zmiany w ustawodawstwie antydyskryminacyjnym oraz prawie prasowym.
Z protestami przeciw publikacjom karykatur łączyć należy też ostrzelanie w dniu 6 lutego żołnierzy duńskich w pobliżu Basry (Irak) i zerwanie przez Irak kontraktów z Danią i Norwegią. W reakcji na publikacje karykatur władze Czeczenii zadeklarowały, że nie będzie przyjmowana pomoc humanitarna ze strony Danii. Zażądała również wyjazdu działającej już w tym kraju Duńskiej Rady Uchodźców.
Fałszywe karykatury i wpływ duchownych muzułmańskich na falę zamieszek.
9 lutego „New York Times” napisał, iż przełomowym momentem dotyczącym publikacji wizerunków Mahometa w duńskiej prasie było spotkanie przywódców krajów muzułmańskich w Mekce w grudniu 2005 roku. "To nie było nic poważnego, dopóki Organizacja Konferencji Islamskiej nie potępiła karykatur" – powiedział dziennikarzom Muhammad el-Sajed Said – wiceszef centrum studiów politycznych w Kairze.
Cała sprawa zaczęła się od momentu, gdy szef komitetu duńskich muzułmanów, Ahmed Abu Laban, sporządził 43-stronicowe dossier, które zawierało karykatury opublikowane przez dziennik „Jyllands-Posten”, a także trzy inne niezwykle szokujące – jak podkreśla „New York Times” – rysunki. Jak dodaje dziennik „USA Today”, nikt tych rysunków nigdy nie opublikował. Rozpowszechniane one były jedynie przez koła muzułmańskie. Na jednym obrazku, będącym marnej jakości kserokopią, prorok Mahomet ma zamiast nosa ryj świni. Drugi obrazek przedstawia Mahometa jako pedofila. Trzeci to fotografia, na której pies gwałci modlącego się muzułmanina. Nie wiadomo czy wulgarność owych rysunków wzmocnił fakt, że świnia i pies to dla muzułmanów zwierzęta nieczyste. "Nikt nie twierdził, że wydrukowano je w „Posten”, na ich przykładzie tylko pokazaliśmy „antyislamskie nastroje” panujące w Europie" – skwitował Ahmed Abu Laban. Dziś już wiadomo, że rzekomy Mahomet ze świńskim ryjem to fatalnej jakości kserokopia fotografii z konkursu „Kwicz jak świnia”, który odbył się we francuskim miasteczku Trie-sur-Baïse 15 sierpnia 2005. W świńskiej masce występuje jeden z uczestników, który nie był w żaden sposób związany ani z Prorokiem, ani nawet z muzułmanami.
Autor fałszywek, Ahmed Abu Laban, to imam mieszkający w Kopenhadze. Pochodzi z Palestyny. W latach 90. miał kontakty z terrorystami z Dżama’a Islamijja – był asystentem przywódcy tej organizacji. W tym okresie tłumaczył dla Ajmana az-Zawahiriego, gdy ten przebywał w Danii. Zawahiri po Osamie Bin Ladenie jest najwyższym autorytetem w al Kaidzie.
„NYT” pisze, że w grudniu, delegacja komitetu udała się do Kairu, gdzie spotkała się z duchownymi i egipskimi politykami. Po spotkaniach, w gazetach w Egipcie pojawiły się niesłychane historie, o tym „"że w Danii toczy się kampania przeciw islamowi, że rząd planuje ocenzurowanie Koranu"”. Pojawiły się informacje, że karykatur jest nie 12, tylko 120 i wkrótce wszystkie zostaną opublikowane. W drugiej kolejności delegacja odwiedziła Liban. Abu Laban wystąpił w należącej do islamistów z Hezbollahu telewizji Al-Manar. Następnym celem podróży była Syria, a potem Katar. Wszędzie pokazywano przygotowane przez duńskich muzułmanów dossier. W Katarze gości przyjął szejk Jusef al Kardawi, który jest jednym z największych duchowych autorytetów islamu. Szejk, który pochodzi z Egiptu, jest związany z radykalnym Bractwem Muzułmańskim. Prowadzi on liczne audycje religijne w katarskiej telewizji Al-Dżazira, najpopularniejszej stacji na Bliskim Wschodzie.
W grudniu w Mekce odbyło się spotkanie Organizacji Konferencji Islamskiej, na które przybyło większość przywódców państw muzułmańskich. W kuluarach dyskutowano na temat karykatur. W połowie stycznia karykatury Mahometa stały się głównym tematem w al-Dżazirze i w al-Arabijji. Oprócz al-Kardawiego, sprawę żywo komentował inny islamski kaznodzieja – szejk Salman al-Uda. W internecie opublikowano liczne wezwania do protestów, m.in. na popularnej stronie alsaha.com ze Zjednoczonych Emiratów Arabskich, którą założyli radykalni muzułmanie – wahabici. Na początku stycznia alsaha.com zamieściła informację, że w centrum Kopenhagi rzekomo regularnie ma miejsce rytualne palenie Koranu.
Pod koniec 2005 roku Islamska Organizacja Edukacji, Nauki i Kultury, która zrzesza 51 krajów, wezwała do bojkotu duńskich produktów. Do apelu dołączyli imamowie z meczetów Arabii Saudyjskiej i Kairu.
3 lutego szejk al-Kardawi wygłosił kazanie, które transmitowane było przez katarską telewizję publiczną: „"Musimy pokazać światu naszą wściekłość"”. Wezwał muzułmanów do rebelii: „"Powstańcie i pokażcie, że jesteście muzułmanami i że będziecie bronić swojej wiary z żarliwością!"”.
Publikacje karykatur w prasie polskiej i reakcje na nie.
4 lutego 2006 polski dziennik „Rzeczpospolita” przedrukował dwie z dwunastu karykatur (na jednej przedstawiono Mahometa apelującego do zamachowców-samobójców, by zaprzestali ataków, bo w niebie zabrakło już dla nich dziewic; na drugiej ukazano proroka z bombą w turbanie). Redaktor naczelny dziennika Grzegorz Gauden napisał: „"Zdecydowaliśmy się przedrukować te karykatury, bo całkowicie odrzucamy metody, do których odwołali się islamscy przeciwnicy publikacji. Wolności wypowiedzi trzeba bronić. Także wtedy, kiedy nie zgadzamy się z ich treścią."”.
Publikacja spotkała się z ostrą krytyką najwyższych władz państwowych, w tym premiera Kazimierza Marcinkiewicza oraz ministra spraw zagranicznych Stefana Mellera, którzy przeprosili muzułmanów za obrazę uczuć religijnych. Publikacje te potępili również inni politycy (m.in. Ryszard Czarnecki z Samoobrony, Adam Bielan z PiS, Wojciech Wierzejski z LPR i Ryszard Kalisz z SLD) oraz władze Kościoła katolickiego. Arcybiskup Sławoj Leszek Głódź zaapelował o uszanowanie przekonań religijnych muzułmanów: „"Opamiętajcie się, uszanujcie przekonania religijne braci muzułmanów i nie przesłaniajcie się hasłami wolności słowa, obrażając uczucie religijne innych"”. Jan Rokita z PO, uznał, że „"szyderstwo z religii powinno być uznane w naszym kręgu kulturowym za przekroczenie granic wolności słowa"”, a „"naigrywanie się z religii jest nieprzyzwoite, a naigrywanie się z religii muzułmańskiej w dzisiejszej Europie jest wyjątkowo niemądre, gdyż prowokuje niebezpieczny dla współczesnego świata fanatyzm"”.
W obronie gazety wystąpił m.in. europoseł Bronisław Geremek, który uznał, że rząd nie powinien przepraszać, bo nie było za co. Zaznaczył, że wolność prasy jest wartością bardzo istotną i „"państwo nie powinno się do tego wtrącać"”. Wicemarszałek Sejmu Wojciech Olejniczak powiedział: „"Jestem daleki od potępienia, gazetę za to, że Polakom przybliżyła istotę całej sprawy"”. Bronisław Komorowski z PO, uznał, że w tej sprawie „"nie przekroczono granicy wolności słowa, a jedynie granicę dobrego smaku"”, a „"przeprosiny polskich władz były przesadne i są reakcją państwa przestraszonego jedynie wizją zamachów"”.
Linki zewnętrzne.
Narysować proroka. Medialny skandal, maski i karykatury proroka w Danii - artykuł w czasopiśmie naukowym "Colloquia Anthropologica et Communicativa"

</doc>
<doc id="423210" url="https://pl.wikipedia.org/wiki?curid=423210" title="Droga krajowa nr 84 (Polska)">
Droga krajowa nr 84 (Polska)

Droga krajowa nr 84 (DK84) – droga krajowa klasy G o długości ok. 48 km, leżąca na obszarze województwa podkarpackiego. Trasa ta prowadzi od Sanoka do granicy z Ukrainą w Krościenku.
W latach 1986–2000 numer 84 przypisany był do drogi "Nagnajów – Tarnobrzeg – Grębów – Stalowa Wola – Nisko". Od 2000 roku trasa ta od Tarnobrzega do Stalowej Woli jest drogą wojewódzką nr 871 zaś dalszy odcinek do Niska jest częścią drogi krajowej nr 77.
W 2020 roku rozpoczęła się rozbudowa odcinka drogi pomiędzy Sanokiem a Zagórzem. Rozbudowa zawiera budowę chodników i ścieżek rowerowych, rozbudowę skrzyżowania do wsi Zahutyń oraz zjazdu do DW892. Inwestycja zakończy się w IV kwartale 2022 roku.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej na całej długości drogi dopuszczalny był ruch pojazdów o nacisku pojedynczej osi do 10 ton.
Historia numeracji.
Na przestrzeni lat arteria posiadała różne oznaczenia i kategorie:

</doc>
<doc id="423212" url="https://pl.wikipedia.org/wiki?curid=423212" title="DK84">
DK84



</doc>
<doc id="423213" url="https://pl.wikipedia.org/wiki?curid=423213" title="Welski Park Krajobrazowy">
Welski Park Krajobrazowy

Welski Park Krajobrazowy – park krajobrazowy położony w południowo-zachodniej części województwa warmińsko-mazurskiego w dolinie rzeki Wel.
Jego powierzchnia wynosi obecnie 20 023,34 ha a powierzchnia otuliny 16 282,58 ha 
Park utworzono 18 grudnia 1995 r. Pierwsza siedziba dyrekcji Parku znajdowała się w Lidzbarku przy ulicy Jeleńskiej. Obecnie siedziba dyrekcji mieści się w Jeleniu koło Lidzbarka. Park powstał w celu ochrony walorów przyrodniczych, historycznych oraz kulturowych regionu, a przede wszystkim doliny rzeki Wel. Charakterystyczną cechą Parku jest różnorodność środowiska przyrodniczego, a mianowicie bogactwo flory i fauny oraz zróżnicowanie krajobrazu. Dominującym elementem rzeźby terenu są piaszczyste równiny sandrowe, zajmujące ponad połowę powierzchni Parku, występuje również wysoczyzna morenowa oraz rynny subglacjalne. Ważnym elementem przyrodniczym Parku są jeziora polodowcowe, można wyróżnić 13 większych jezior.
Przy Parku działają dwa muzea: Muzeum Przyrody i Muzeum Etnograficzne.
Turystyka.
Przez teren Welskiego Parku Krajobrazowego przebiega łącznie 11 szlaków turystycznych pieszych i rowerowych, szlak kajakowy rzeką Wel, a także Szlak Samochodowy Pętli Grunwaldzkiej.
W siedzibie Welskiego Parku Krajobrazowego udostępnione są dwa muzea – Muzeum Przyrody i Muzeum Etnograficzne im. Edwarda Klemensa. Muzeum czynne są od poniedziałku do piątku w godz. 9.00-15.00. Wstęp do muzeów jest bezpłatny.
Rozwinięta jest również infrastruktura turystyczna Parku. Dostępne są wieże widokowe w Tuczkach, Lidzbarku, Grądach i rezerwacie Neliwa, a także kilka wiat odpoczynkowych.
Rezerwaty przyrody.
Na terenie Parku znajdują się również 4 rezerwaty przyrody:
Rezerwat przyrody Czapliniec Werski został zlikwidowany w grudniu 2006 z powodu przesiedlenia czapli, których to siedliska były tam chronione w inne miejsce (las w Rybnie przy ul. Sportowej).

</doc>
<doc id="423215" url="https://pl.wikipedia.org/wiki?curid=423215" title="Gang">
Gang

Gang – wieloczłonowa, hierarchiczna struktura, której celem jest prowadzenie ciągłej działalności przestępczej i czerpanie z niej zysków.
Charakteryzuje się wyraźnym podziałem zadań między członkami. Cechą wyróżniającą gang jest specyficzny styl życia osób do niego należących. Zaliczyć do niego można: negowanie norm obyczajowych i prawnych, określony ubiór, określony sposób spędzania wolnego czasu, przebywanie w wyznaczonych miejscach oraz kontrola przestrzeni (na przykład dzielnic).
Gang często zorganizowany jest na wzór przedsiębiorstwa prowadzącego działalność gospodarczą. Jego struktura może być mocno rozbudowana (na przykład Cosa Nostra) i może posiadać międzynarodowe powiązania (tak jak w przypadku karteli narkotykowych w Ameryce Południowej).
Gangi w Polsce.
W Polsce gangi swoje nazwy (nadane przez prasę) zaczerpnęły od miast położonych w pobliżu Warszawy. Największymi z nich były: gang pruszkowski (kontrolujący tereny na zachód, północ i południe od stolicy kraju, czerpiący zyski z haraczy i wymuszeń) oraz gang wołomiński (nadzorujący granicę wschodnią). Ich najszersza działalność przypadła na lata 90. XX wieku, w tym do przełomu 1992 i 1993 we współpracy (między innymi na gruncie obrotu nielegalnym spirytusem). Później, na tle nieporozumień finansowych, nastąpił okres antagonizmu, którego skutkiem były zamachy bombowe i uliczne strzelaniny, w wyniku których śmierć poniosło kilkudziesięciu członków zwaśnionych gangów. Najwyższych rangą członków gangu pruszkowskiego, w tym część tak zwanego zarządu, funkcjonariusze Centralnego Biura Śledczego Policji (CBŚP) zatrzymali latem 2000.
W latach 2000–2014 funkcjonariusze CBŚP rozbili lub zdestabilizowali w Polsce 2687 struktur przestępczych.

</doc>
<doc id="423217" url="https://pl.wikipedia.org/wiki?curid=423217" title="Podróż apostolska Benedykta XVI do Polski">
Podróż apostolska Benedykta XVI do Polski

Podróż apostolska Benedykta XVI do Polski odbyła się w dniach 25–28 maja 2006.
Zgodnie z planem Benedykt XVI odwiedził Warszawę, miejsca związane z osobą papieża Jana Pawła II: Częstochowę, Wadowice, Kalwarię Zebrzydowską, Kraków, Oświęcim.
Był to dziesiąty pobyt urzędującej głowy Kościoła rzymskokatolickiego w Polsce i jedyny Benedykta XVI.
Przygotowania do pielgrzymki.
Ministerstwo Spraw Wewnętrznych i Administracji skierowało do zabezpieczenia pielgrzymki 30 tys. policjantów i 5 tys. strażaków Ochotniczej Straży Pożarnej.
Wicepremier Ludwik Dorn 8 kwietnia 2006 zapowiedział na konferencji prasowej w siedzibie Episkopatu Polski, że przygotowania do pielgrzymki Benedykta XVI przebiegają zgodnie z harmonogramem i ustaleniami.
Koszt pielgrzymki wyniósł 24 mln złotych.
Ze strony kościelnej odpowiedzialnym za przygotowanie wizyty był sekretarz generalny Konferencji Episkopatu Polski bp Piotr Libera.
Hasło i logo pielgrzymki.
Oficjalne logo pielgrzymki, autorstwa Jarosława Babikowskiego z Piastowa
Hasłem towarzyszącym podróży Benedykta XVI były słowa: "Trwajcie mocni w wierze"
Media.
Do obsługi medialnej wizyty Benedykta XVI w Polsce akredytowało się 4131 osób. Pielgrzymki Jana Pawła II obsługiwało ok. 3 tys. dziennikarzy. W sumie akredytowanych było 538 dziennikarzy prasowych, 420 dziennikarzy telewizyjnych, 404 fotoreporterów, 221 dziennikarzy radiowych. Przy obsłudze medialnej pracowali też operatorzy kamer (459), technicy telewizyjni (736) i tłumacze (49). Organizacją obsługi medialnej wizyty papieża zajmowały się Katolicka Agencja Informacyjna oraz Polska Agencja Prasowa.
Francuski "Le Figaro" napisał, że "Polacy pokochali Benedykta XVI". Ludwig Ring-Eifel z niemieckiej agencji Katholische Nachrichten-Agentur stwierdził, że Polacy przyjęli papieża z wielką serdecznością. Irlandzki dziennik "The Irish Times" podkreślił entuzjastyczne przyjęcie Benedykta XVI w Częstochowie. Angielski "The Times" przywołał wypowiedzi Polaków, którzy byli zachwyceni łagodnością i delikatnością papieża. "New York Times", komentując wizytę Benedykta XVI na terenie byłego niemieckiego obozu koncentracyjnego Auschwitz-Birkenau, wskazał, że papież winę za holocaust przypisał tylko nazistowskiemu reżimowi, pomijając odpowiedzialność zań zwykłych Niemców.

</doc>
<doc id="423221" url="https://pl.wikipedia.org/wiki?curid=423221" title="Ignatij Reiss">
Ignatij Reiss



</doc>
<doc id="423222" url="https://pl.wikipedia.org/wiki?curid=423222" title="Azory (Kutno)">
Azory (Kutno)

Azory – część miasta Kutna położona na prawym brzegu rzeki Ochni, wysunięta najdalej na zachód ze wszystkich części miasta. Na Azorach mieszczą się przede wszystkim obszary kolejowe (zob. przystanek Azory), a także dawna szkoła kolejowa, obecnie Zespół Szkół Zawodowych nr 4 im. Z. Balickiego w Kutnie-Azorach.

</doc>
<doc id="423226" url="https://pl.wikipedia.org/wiki?curid=423226" title="3DMark">
3DMark

3DMark – aplikacja do testowania wzorcowego służąca do określania wydajności kart graficznych.
Został stworzony przez firmę Futuremark (Madonion do 2001 r.) i z biegiem czasu stał się standardem w swojej dziedzinie.
Do dziś powstało 8 wersji programu:
3DMark®2000.
W skład programu wchodzą następujące testy:
Średnie ilości klatek na sekundę z tych testów służą do wyznaczenia wyniku:
(Gra1LowFPS + Gra1MedFPS + Gra1HighFPS + Gra2LowFPS + Gra2MedFPS + Gra2HighFPS)*3 "[3D mark's]" 
Wynik: (Gra1FPS + Gra2FPS)*5 "[CPU 3D mark's]" 
Wynikiem jest liczba wyświetlanych megatekseli na sekundę.
Wynikiem jest liczba wyświetlanych na ekranie tysięcy trójkątów na sekundę dla każdego z trzech testów.
Wynikiem jest liczba klatek na sekundę dla każdego z czterech testów.
3DMark®2001.
W skład programu wchodzą następujące testy:
Średnie ilości klatek na sekundę z tych testów służą do wyznaczenia wyniku:
(Gra1LowFPS + Gra2LowFPS + Gra3LowFPS)*10 + (Gra1HighFPS + Gra2HighFPS + Gra3HighFPS + Gra4FPS)*20 "[3D mark's]" 
Wynikiem jest liczba wyświetlonych megatekseli na sekundę
Wynikiem jest liczba wyświetlonych Milionów trójkątów na sekundę
3DMark®03.
W skład programu wchodzą następujące testy:
Średnie ilości klatek na sekundę z tych testów służą do wyznaczenia wyniku:
(Gra1FPS*7,3)+(Gra2FPS*37)+(Gra3FPS*47,1)+(Gra4FPS*38,7) "[3D mark's]" 
Wynik: (CPU1FPS*4,6)+(CPU2FPS*27,5) [CPU 3D mark's]
Wynikiem jest liczba wyświetlonych MegaTekseli na sekundę

</doc>
<doc id="423228" url="https://pl.wikipedia.org/wiki?curid=423228" title="Rzeki bliźniacze">
Rzeki bliźniacze

Rzeki bliźniacze – dwie duże rzeki o podobnej wielkości, płynące równolegle, łączące się ze sobą przed ujściem. Przykładem rzek bliźniaczych są rzeki Tygrys i Eufrat.

</doc>
<doc id="423235" url="https://pl.wikipedia.org/wiki?curid=423235" title="Rzeka roztokowa">
Rzeka roztokowa

Rzeka roztokowa – typ rzeki, której koryta rozdzielone są licznymi wyspami lub raczej odsypami korytowymi i mieliznami. Rzeki roztokowe mogą być zdominowane przez osady piaszczyste lub żwirowe (najczęściej na terenach górskich). W porównaniu z rzekami meandrującymi szerokość łożyska rzek roztokowych jest zazwyczaj bardzo duża, a głębokość względnie niewielka. Dla przykładu szerokość Brahmaputry dochodzi do 20 km, szerokość poszczególnych jej koryt sięga kilku kilometrów, zaś jej głębokość nie przekracza 50 metrów. Łachy korytowe mogą być porośnięte roślinnością, często stanowiąc dogodne miejsce życia dla ptaków.
W Polsce wśród rzek roztokowych dominują rzeki piaskodenne. Charakter rzeki roztokowej ma na przykład Wisła na odcinkach powyżej Płocka. Pierwotnie była rzeką meandrującą, jednak częste powodzie w okresie małej epoki lodowej w XVI – XVIII wieku ukształtowały jej roztokowy charakter. Łachy korytowe można obserwować na Bugu lub Narwi.
Przykłady na świecie to m.in. Tagliamento w północno-wschodnich Włoszech czy Chitina River w południowej Alasce. 
Bezpośrednie warunki rozwoju rzek roztokowych są w dalszym ciągu przedmiotem dyskusji. Wymienia się takie czynniki, jak duża w porównaniu z rzekami meandrującymi dostawa transportowanego osadu, znaczne nachylenie profilu rzeki, nagłe i częste zmiany przepływu (powodzie), podatne na erozję brzegi i płytko zalegające podłoże skalne.

</doc>
<doc id="423237" url="https://pl.wikipedia.org/wiki?curid=423237" title="Daniel Amokachi">
Daniel Amokachi

Daniel Owefin Amokachi (ur. 30 grudnia 1972 w Kadunie) – nigeryjski piłkarz grający na pozycji napastnika. Z reprezentacją Nigerii brał udział w Mistrzostwach Świata 1994 i 1998 oraz zdobył z nią Puchar Narodów Afryki w 1994 roku i złoto olimpijskie na Igrzyskach w 1996 roku.
Kariera piłkarska.
Jako zawodnik lokalnego Ranchers Bees został odkryty przez ówczesnego selekcjonera Clemensa Westerhofa, który zabrał 18-letniego Amokachiego na finały Pucharu Narodów Afryki 1990. Wkrótce potem piłkarz przeniósł się do belgijskiego Club Brugge.
Po Mundialu 1994 został za 3 miliony funtów kupiony przez angielski Everton, z którym w 1995 roku triumfował w rozgrywkach o Puchar Anglii. Coraz częstsze kontuzje i słabsza forma spowodowały, że już w następnym roku sprzedano go do Beşiktaşu JK.
W 1998 roku w ostatniej chwili zastąpił Emmanuela Amunike i znalazł się w kadrze Nigerii na Mistrzostwa Świata. W turnieju wystąpił tylko w jednym meczu, po którym doznał poważnej kontuzji. Wtedy też rozpoczęły się problemy zdrowotne Amokachiego, które były przyczyną przedwczesnego zakończenia kariery.
Po odejściu z Besiktasu w 1999 roku podpisał kontrakt z niemieckim TSV 1860 Monachium, ale władze klubu szybko go rozwiązały, kiedy okazało się, że piłkarz nie zaliczył testów medycznych. Z tej samej przyczyny nie został zatrudniony w Tranmere Rovers. Amokachi krótko trenował z francuskim drugoligowcem US Créteil-Lusitanos. Później bez powodzenia trafił Stanów Zjednoczonych, ale po podpisaniu kontaktu z Colorado Rapids zwolniono go po paru tygodniach z powodu kłopotów zdrowotnych. Próbował też znaleźć klub w Zjednoczonych Emiratach Arabskich, ale bez powodzenia.
Kariera trenerska.
Jako trener pracował w Nasarawie United i Enyimbie oraz był asystentem Augustine’a Eguavoena w reprezentacji Nigerii.

</doc>
<doc id="423238" url="https://pl.wikipedia.org/wiki?curid=423238" title="Autostrada Ujść">
Autostrada Ujść

Autostrada Ujść albo Autostrada Estuariów "(fr. Autoroute des Estuaires)" jest nazwą ciągu autostrad we Francji łączącego Dunkierkę z Bajonny, a zatem zapewniającego połączenie granicy belgijskiej z hiszpańską z pominięciem Paryża. W chwili obecnej nie wszystkie odcinki trasy mają standard autostrady.
Nazwa wiąże się z przebiegiem trasy - przebiega ona przez obszar ujść czterech największych francuskich rzek zlewiska Oceanu Atlantyckiego: Sommy, Sekwany, Loary oraz Garonny.
Przebieg Autostrady Ujść jest następujący :

</doc>
<doc id="423240" url="https://pl.wikipedia.org/wiki?curid=423240" title="Droga krajowa nr 83 (Polska)">
Droga krajowa nr 83 (Polska)

Droga krajowa nr 83 (DK83) – droga krajowa klasy GP oraz klasy G o długości ok. 55 km, leżąca na obszarze województw wielkopolskiego i łódzkiego. Trasa ta łączy Turek z Sieradzem.
Przed zmianą statusu drogi na wojewódzką ten numer posiadała droga wojewódzka nr 812 w województwie lubelskim.
Historia numeracji.
Na przestrzeni lat arteria posiadała różne oznaczenia i kategorie:
Klasa drogi.
Droga posiada parametry klasy GP na odcinku Turek – Dobra – Sieradz ("rondo im. Prezydenta RP Lecha Kaczyńskiego" z drogą wojewódzką nr 482), zaś klasy G na odcinku Sieradz (rondo z DW482) – węzeł "„Sieradz Wschód”" z drogą ekspresową S8.
Dopuszczalny nacisk na oś.
Od 13 marca 2021 roku na całej długości drogi dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021.
Wcześniej na drodze krajowej nr 83 obowiązywały ograniczenia dotyczące dopuszczalnego nacisku pojedynczej osi:

</doc>
<doc id="423241" url="https://pl.wikipedia.org/wiki?curid=423241" title="DK83">
DK83



</doc>
<doc id="423245" url="https://pl.wikipedia.org/wiki?curid=423245" title="Hymn Prus Wschodnich">
Hymn Prus Wschodnich

Pierwszym „hymnem” Prus Wschodnich był utwór "„Mein Heimatland” („Moja rodzinna ziemia”)" autorstwa Johanny Ambrosius (ur. 1854 w Lengwethen, dziś Łunino, zm. 1938 w Królewcu, niem. Königsberg, obecnie ros. Kaliningrad). Utwór ten spotkać można również pod tytułem "„Sie sagen all, du bist nicht schön” („Wszyscy to mówią, że nie jesteś piękna”)".
Na początku lat 30. kompozytor z Królewca (niem. Königsberg, obec. ros. Kaliningrad) Herbert Brust (ur. 17 kwietnia 1900, zm. 26 czerwca 1968) skomponował "„Oratorium der Heimat” („Oratorium Ojczyzny”)". Pisarz Erich Hannighofer (25 lutego 1908-1945) dopisał do jego końcowej części cztery zwrotki tekstu, a powstała w ten sposób „"Pieśń Prus Wschodnich"” spotkała się z wielkim zainteresowaniem. Wkrótce zastąpiła ona dawny hymn Prus Wschodnich Johanny Ambrosius

</doc>
<doc id="423246" url="https://pl.wikipedia.org/wiki?curid=423246" title="TEMI">
TEMI

TEMI (Twoje Media Informacyjne) – lokalny tygodnik oraz portal redagowany w Tarnowie.
Zasięg i zawartość.
TEMI Twoje Media Informacyjne ukazuje się w nakładzie 24 000 egzemplarzy (wrzesień 2010 r.), obejmuje swoim zasięgiem teren byłego województwa tarnowskiego, czyli część obecnego województwa małopolskiego, część województwa podkarpackiego (powiat dębicki). Pismo sprzedawane jest również w Krakowie oraz w Chicago. TEMI w Polsce ukazuje się w kioskach w każdą środę, a w "wietrznym mieście" jest dostępne w piątek. Przez Internet odbywa się także kontakt z Polonią z całego świata.
TEMI to obecnie klasyczny magazyn, redagowany zgodnie z zasadą "o wszystkim dla wszystkich". Zamieszcza m.in.: dział porad domowych, dział nowych technologii (Internet, komputery, telefony komórkowe), dział poświęcony motoryzacji, filmowi i muzyce, dział sądowo-kryminalny, dział społeczny. Stali felietoniści polityczni gazety to m.in. Janusz Korwin-Mikke, Marek Borowski, Rafał A. Ziemkiewicz, Marek Zuber i Stefan Niesiołowski. Tygodnik publikuje informacje i teksty publicystyczne dotyczące Tarnowa, Brzeska, Bochni, Dąbrowy Tarnowskiej, Szczucina, Tuchowa i Dębicy.
Historia.
Początki TEMI były podobne do początków wielu innych lokalnych tygodników, które w II poł. lat 70. startowały w Polsce. Po reformie administracyjnej w 1974 roku powstało 49 województw i władze każdego z nich miały ambicje, aby na ich terenie pojawił się wojewódzki tygodnik, który propagowałby ich poczynania. Próby uruchomienia w Tarnowie lokalnego tygodnika rozpoczęto w 1976 roku od wydawania jednodniówki o nazwie Tarnowski Magazyn Informacyjny. Używano wówczas skrótu nazwy TMI, później doszła jedna litera (TeMI) i tak powstał obowiązujący do dzisiaj tytuł TEMI, (w 1999 roku, po zmianach związanych z reformą administracyjną i likwidacją województwa tarnowskiego, podtytuł zmieniono na "Galicyjski Tygodnik Informacyjny"). Przez pierwsze lata pismo pojawiało się okazjonalnie, w roku 1978 Temi "Tarnowski Magazyn Ilustrowany" zaczęto wydawać jako miesięcznik, jako tygodnik TEMI "Tarnowski Magazyn Informacyjny" zaczęło wychodzić w listopadzie roku 1979.
Podobnie jak i innych tego typu lokalnych tygodników wojewódzkich, wydawcą TEMI był (stanowiący własność PZPR) koncern RSW "Prasa-Książka-Ruch", a tygodnik formalnie był organem Komitetu Wojewódzkiego PZPR w Tarnowie. Z powodu tej podległości politycznej na łamach tygodnika zajmowano się wówczas sprawami związanymi z regionem, które nie wykraczały poza obowiązującą i strzeżoną przez instytucjonalną cenzurę "poprawność polityczną". Tygodnik został zaakceptowany przez mieszkańców województwa, choć krytykowano obowiązujące wówczas schlebianie władzom.
Zmiany roku 1980 znalazły od razu odbicie również na łamach tygodnika, a zmniejszenie nacisku cenzury skutkowało wieloma publikacjami na tematy kontrowersyjne lub wówczas zakazane.
W wyniku wprowadzenia stanu wojennego tygodnik, podobnie jak wszystkie gazety w kraju, został zawieszony, jeden z dziennikarzy został internowany (Adam Jurczak, później wyemigrował z Polski), kilku straciło pracę.
W pierwszej połowie lat 80. wielu czytelników odwróciło się od tytułu. Sytuacja zaczęła ulegać zmianie w drugiej połowie dekady, gdy zelżała cenzura, pojawili się nowi dziennikarze i nowe pomysły. TEMI powoli zaczęło odzyskiwać swoją popularność z lat 1980–1981, choć nadzór ideologiczny nadal dawał się we znaki publikującym wówczas autorom.
W efekcie przemian społeczno-politycznych lat 1989–1990 i likwidacji koncernu RSW tygodnik został sprzedany. Chętnych było wielu, w tym zespół pracujący wówczas w tygodniku - wygrała oferta jednej z tarnowskiej spółek. Część dziennikarzy TEMI założyła wówczas nowy tygodnik, ale utrzymał się on na rynku tylko niespełna trzy lata.
Od tego czasu tygodnik TEMI trzykrotnie zmieniał właściciela, obecnie właścicielem i wydawcą jest tarnowska spółka ŚWIT, a poprzednio była to firma Fred S.A. Po przejęciu TEMI przez nowego właściciela redakcja została unowocześniona, w pełni skomputeryzowana, dysponuje własnym składem i łamaniem. Przygotowane w tarnowskiej redakcji pismo łączami elektronicznymi przekazywane jest do tyskiego oddziału drukarni "Agora" S.A. i po kilku godzinach jest w Tarnowie gotowe do kolportażu.

</doc>
<doc id="423248" url="https://pl.wikipedia.org/wiki?curid=423248" title="Daniel O’Connell">
Daniel O’Connell

Daniel O’Connell (; ur. 6 sierpnia 1775, zm. 15 maja 1847) – irlandzki polityk i przywódca narodowy. 
Zwolennik dążenia do niepodległości drogą parlamentarną. Odegrał główną rolę w osiągnięciu równouprawnienia przez katolików (1829), dzięki któremu zyskali oni prawo do głosowania i obejmowania urzędów państwowych. Nie zdołał jednak osiągnąć swego głównego celu – uzyskania dla Irlandii autonomii. W latach 1841–1842 pełnił funkcję burmistrza Dublina. 
W uznaniu zasług jego imieniem została nazwana główna ulica Dublina – O’Connell Street. Przedłużeniem ulicy jest most przez rzekę Liffey, który także nosi w swojej nazwie jego imię – O’Connell Bridge.

</doc>
<doc id="423249" url="https://pl.wikipedia.org/wiki?curid=423249" title="Restriction enzyme">
Restriction enzyme



</doc>
<doc id="423250" url="https://pl.wikipedia.org/wiki?curid=423250" title="Emmanuel Amunike">
Emmanuel Amunike

Emmanuel Amunike (ur. 25 grudnia 1970 w Eze Obodo), nigeryjski piłkarz występujący na pozycji pomocnika. Z reprezentacją Nigerii brał udział w Mistrzostwach Świata 1994 oraz zdobył z nią Puchar Narodów Afryki w 1994 roku i złoto olimpijskie na Igrzyskach w 1996 roku.
Kariera piłkarska.
W latach 1990-94 występował w klubach nigeryjskich i egipskim Zamaleku, z którymi triumfował w rozgrywkach o mistrzostwo tych krajów. W 1994 roku przeniósł się do portugalskiego Sportingu.
Dwa lata później za 3,5 miliona dolarów został kupiony przez FC Barcelonę. W ciągu pierwszego sezonu rozegrał w jej barwach 19 meczów i strzelił 1 bramkę. Pod koniec 1997 roku doznał poważnej kontuzji kolana, która uniemożliwiła mu wyjazd na Mistrzostwa Świata 1998. Przez kolejne trzy sezony nie zagrał w Barcelonie ani jednego ligowego meczu. Był też piłkarzem Albacete Balompié, koreańskiego Busan I'Cons, jordańskiego Al-Wahdat i bahrańskiego Al-Najma SC.

</doc>
<doc id="423251" url="https://pl.wikipedia.org/wiki?curid=423251" title="Majdany (Kutno)">
Majdany (Kutno)

Majdany - część miasta Kutna położona pomiędzy linią kolejową Warszawa-Poznań a rzeką Ochnią, na jej prawym brzegu. W tej części miasta ma swoje siedziby wiele zakładów przemysłowych jak np. Kutnowskie Zakłady Drobiarskie "Exdrob".
Na terenie Majdanów 15 czerwca 1940 roku powstało getto żydowskie, które okupanci zlikwidowali w marcu 1942 roku.

</doc>
<doc id="423256" url="https://pl.wikipedia.org/wiki?curid=423256" title="Adrar des Iforas">
Adrar des Iforas

Adrar des Iforas (Adrar des Ifoghas, Adagh) – płaskowyż w południowej części Sahary, położony w północno-wschodnim Mali (Region Kidal) przy granicy z Algierią. Zajmuje powierzchnię około 250 tys. km²
Charakterystyczny krajobraz płaskowyżu tworzą zerodowane bloki prekambryjskich granitów, które sterczą ponad jego powierzchnię położoną na wysokości około 700 m n.p.m. Najwyższe pojedyncze wzniesienia dochodzą do 900 m n.p.m., m.in. Adrar Tabrichat – 873 m n.p.m. Płaskowyż przecinają szerokie suche doliny wadi. Większa część zajmują pustynie, jednak tereny nad wadi porasta sawanna.
Wyraz "Adrar" oznacza "góra" w języku berberyjskim, natomiast "Iforas" ("Ifoghas") pochodzi od nazwy miejscowego klanu Tuaregów, który sprawuje władzę na tym obszarze. Jest to koczowniczy lud, zajmujący się głównie hodowlą i sprzedażą wielbłądów, kóz i owiec.
Obszar jest bardzo słabo zaludniony. Ważniejsze osady na płaskowyżu Adrar des Iforas: Kidal, Aguel'hoc, Essouk i Tessalit.
Obszar płaskowyżu jest bogaty w znaleziska archeologiczne, m.in. ryty naskalne oraz szkielet z neolitu tzw. człowiek z Asselar.

</doc>
<doc id="423258" url="https://pl.wikipedia.org/wiki?curid=423258" title="Idrysydzi">
Idrysydzi

Idrysydzi – pierwsza islamska dynastia w Maroku. Założycielem dynastii był Idris I, wypędzony z Bagdadu, przyjęty przez plemiona berberyjskie.
Władcy z dynastii Idrysydów:

</doc>
<doc id="423261" url="https://pl.wikipedia.org/wiki?curid=423261" title="Walter Huston">
Walter Huston

Walter Huston, właśc. Walter Houghston (ur. 6 kwietnia 1884 w Toronto, Kanada, zm. 7 kwietnia 1950 w Hollywood) – amerykański aktor pochodzenia kanadyjskiego, ojciec Johna Hustona, czterokrotnie nominowany do Oscara, statuetkę otrzymał w 1948 za rolę w filmie swego syna pt. "Skarb Sierra Madre".
Życiorys.
Huston rozpoczął karierę na Broadwayu w 1924, pierwszą ważną rolę filmową zagrał w "The Virginian" z Gary Cooperem w roli tytułowej (1929). Zapoczątkował wpływową dynastię amerykańskich filmowców – Oscara na swoim koncie ma także jego wnuczka, Anjelica Huston.

</doc>
<doc id="423265" url="https://pl.wikipedia.org/wiki?curid=423265" title="Niezmiennik pętli">
Niezmiennik pętli

Niezmiennik pętli – pojęcie używane w projektowaniu, analizie i dowodzeniu poprawności algorytmów.
Mówimy, że zdanie P jest niezmiennikiem pętli, jeżeli po każdym jej przebiegu jest ono prawdziwe.
W praktyce niezmiennik pętli traktowany jest jako założenie indukcyjne, na podstawie którego wykazuje się prawdziwość kroku indukcyjnego.
Przykłady.
int a=5, b=0;
for (int i=0; i&lt;9; i++) {
 b++;
Zdanie "a jest równe 5" jest trywialnym niezmiennikiem pętli.
Algorytm Euklidesa wyznaczania największego wspólnego dzielnika (NWD) liczb naturalnych "a" i "b" (% jest operatorem modulo, tzn. zwraca resztę z dzielenia):
int NWD(int a, int b) {
 int c;
 while (b != 0) {
 c = a%b;
 a = b;
 b = c;
 return a;
Niezmiennikiem pętli pozwalającym dowieść poprawności algorytmu NWD jest zdanie: "NWD(a, b)=NWD(b, a mod b)".
W sortowaniu przez scalanie zdanie: "w "i"-tym przebiegu pętli Mergesort serie długości "i" są wewnętrznie posortowane".

</doc>
<doc id="423268" url="https://pl.wikipedia.org/wiki?curid=423268" title="Rośliny kserofilne">
Rośliny kserofilne



</doc>
<doc id="423270" url="https://pl.wikipedia.org/wiki?curid=423270" title="Roślina kserofilna">
Roślina kserofilna



</doc>
<doc id="423271" url="https://pl.wikipedia.org/wiki?curid=423271" title="Geozeta">
Geozeta

Geozeta – magazyn geograficzno-podróżniczy, który ukazywał się w latach 1997–2002. Magazyn wydawany był przez studentów Wydziału Geografii i Studiów Regionalnych Uniwersytetu Warszawskiego jako oficjalne czasopismo Koła Naukowego Studentów Geografii. W magazynie zamieszczane były reportaże podróżnicze bogato ilustrowane zdjęciami i mapami.
Od 2001 roku funkcjonuje internetowa wersja magazynu. Po zaprzestaniu wydawania Geozety w formie papierowej, w wydaniu internetowym publikowane są kolejne reportaże. Obecnie internetowa Geozeta funkcjonuje jako niekomercyjny serwis geograficzno-podróżniczy, a nie jako e-gazeta.

</doc>
<doc id="423274" url="https://pl.wikipedia.org/wiki?curid=423274" title="Franciszek Mleczko">
Franciszek Mleczko

Franciszek Mleczko (ur. 30 kwietnia 1905 w Łysej Górze, zm. 5 kwietnia 1990 tamże) – polski działacz spółdzielczy i ludowy, nauczyciel, poseł na Sejm PRL III, IV i V kadencji z ramienia Zjednoczonego Stronnictwa Ludowego. 
Życiorys.
Pochodził ze średnio zamożnej rodziny chłopskiej, był synem Wiktora i Wiktorii z Drużkowskich. Nauki początkowe pobierał w 4-klasowej szkole ludowej w Łysej Górze, następnie uczęszczał do Prywatnego Gimnazjum Jana Goetza w Brzesku i Państwowego II Gimnazjum im. hetmana Jana Tarnowskiego w Tarnowie; tamże zdał maturę (1926) i podjął studia z filologii polskiej na Uniwersytecie Jagiellońskim. Wśród jego wykładowców byli m.in. Kazimierz Nitsch, Jan Michał Rozwadowski, Ignacy Chrzanowski, Stanisław Windakiewicz. W czasach studenckich zaangażował się w ruch młodochłopski, należał do Polskiej Akademii Młodzieży Ludowej (później do Związku Młodzieży Wiejskiej RP „Wici”), publikował w „Młodej Myśli Ludowej”, w latach 1929–1930 redagował miesięcznik „Znicz”.
Studia ukończył w 1930 (praca magisterska "Humor w twórczości Bolesława Prusa") i podjął pracę w oświacie, zostając nauczycielem języka polskiego w II gimnazjum tarnowskim; uczył także języka niemieckiego, języków klasycznych, historii i nauki o Polsce. W 1931 przeniósł się do pracy w Polskim Prywatnym Gimnazjum w Borszczowie. Po trzech latach pracy tamże ukończył specjalistyczny kurs nauczycielski w Warszawie i otrzymał etat w Państwowym Gimnazjum w Dubnie, ale kuratorium w Równem skierowało go do pracy w krzemienieckim Inspektoracie Szkolnym w charakterze instruktora oświaty pozaszkolnej. W 1937 przeszedł na analogiczne stanowisko do Krakowa, przygotowując zarazem rozprawę doktorską "Orzeszkowa i Tołstoj jako krytycy i filozofowie kultury", którą obronił na Uniwersytecie Jagiellońskim w 1938. Promotorem doktoratu był Stefan Kołaczkowski, a pracę zrecenzował Stanisław Pigoń.
W 1938 został referentem ds. samokształcenia w Instytucie Oświaty Dorosłych w Warszawie. W ramach tego etatu odbył m.in. podróż do Szwecji dla zapoznania się z tamtejszym systemem oświaty pozaszkolnej. Zainteresował się również publikacjami socjologów w tej dziedzinie, pozostając szczególnie pod wrażeniem Józefa Chałasińskiego; efektem zainteresowań Mleczki była m.in. socjologiczna charakterystyka młodzieży wiejskiej ("Młodociani na wsi", 1937, w pracy zbiorowej pod tym samym tytułem pod redakcją Jana Deca). Wybuch II wojny światowej stanął na przeszkodzie kolejnemu wyjazdowi zagranicznemu Mleczki – do Anglii; po kapitulacji Warszawy wrócił do Łysej Góry i włączył się do tajnego nauczania (pseudonim Ruta), od 1941 pełniąc funkcję przewodniczącego Powiatowej Komisji Oświaty i Kultury.
Po wojnie Mleczko przystąpił do organizacji liceum, gimnazjum i internatu szkolnego w Brzesku. Przez krótki czas był w brzeskiej szkole polonistą, by wkrótce przejść do pracy w Ministerstwie Oświaty. Pełnił funkcje naczelnika Wydziału Wychowania w Departamencie Szkolnictwa Ogólnokształcącego, a następnie naczelnika Wydziału Uniwersytetów Ludowych. Należał do Polskiego Stronnictwa Ludowego, potem do Zjednoczonego Stronnictwa Ludowego. W 1947 ponownie znalazł się w rodzinnej Łysej Górze, gdzie zaangażował się w szereg inicjatyw społecznych. Zainicjował m.in. działalność Spółdzielni Wyrobów Ceramicznych „Kamionka”, Spółdzielni Zdrowia, Spółdzielni Mieszkaniowej. Miał również udział w powołaniu Szkoły Rzemiosł Artystycznych (późniejszego Technikum Ceramicznego), w której pracował jako nauczyciel polonista, a w latach 1956–1977 był dyrektorem. 
W latach 1961–1972 zasiadał w Sejmie PRL trzech kadencji. Brał udział w pracach komisji sejmowych: Przemysłu Lekkiego, Rzemiosła i Spółdzielczości Pracy (1961–1965), Budownictwa i Gospodarki Komunalnej (1965–1969) oraz Kultury i Sztuki (1969–1972). Po powołaniu w Polsce Trybunału Stanu, już jako emeryt, znalazł się wśród pierwszych jego sędziów (w lipcu 1982); był również członkiem Trybunału Stanu w kolejnej kadencji Sejmu (1985–1989).
Poza publicystyką z okresu studenckiego Mleczko był również autorem artykułów w „Ilustrowanym Kurierze Codziennym”, „Młodej Polsce”, „Tygodniku Kulturalnym”, „Zielonym Sztandarze” i innych czasopismach. Ogłosił kilka książek, m.in. wspomnienia "Wieś rodzinna wzywa" (1963), "Rozeznania wiejskie" (1974), "Sektor R jak rodzina" (1980), "Dlaczego jestem ludowcem" (1946). Z tematyki bliskiej literaturoznawstwu opublikował recenzję rozprawy S. Breuera "Humor Prusa, jego istota i wyraz" („Ruch Literacki”, 1930, nr 1), a także artykuły "W kręgu społecznej myśli Orzeszkowej" („Kurier Poranny”, 1938, nr 201) oraz "Wieś w twórczości Orzeszkowej" ("Wieś i Państwo", Lwów 1939).
Żoną Franciszka była Wiktoria Malinowska (1916–1967), nauczycielka matematyki w łysogórskiej szkole zawodowej. Mieli cztery córki. Mleczko miał jeszcze jedną córkę z pierwszego małżeństwa. Mleczkowie początkowo mieszkali w lokalach służbowych w „Kamionce” i w budynku technikum. Później wybudowali własny dom na "Pańskim Wzgórzu". Był to piętrowy budynek z balkonem przez całą długość fasady, która pokryta była płytkami ceramicznymi w jasnym kolorze.
Był odznaczony m.in. Orderem Sztandaru Pracy II klasy (1964), Krzyżem Komandorskim i Oficerskim (1957) Orderu Odrodzenia Polski oraz odznakami tytułu honorowego „Zasłużony Nauczyciel Polskiej Rzeczypospolitej Ludowej” i Zasłużony Działacz Ruchu Spółdzielczego. Zmarł w kwietniu 1990, pochowany został w Łysej Górze.

</doc>
<doc id="423276" url="https://pl.wikipedia.org/wiki?curid=423276" title="Bitwa pod Kasr el-Kebir">
Bitwa pod Kasr el-Kebir



</doc>
<doc id="423278" url="https://pl.wikipedia.org/wiki?curid=423278" title="Mudashiru Lawal">
Mudashiru Lawal

Mudashiru Babatunde Lawal (ur. 8 czerwca 1954 roku w Abeokucie, zm. 6 lipca 1991 roku w Ibadanie) – nigeryjski piłkarz grający na pozycji pomocnika, który w reprezentacji Nigerii rozegrał 86 meczów.
Kariera piłkarska.
W młodości pracował jako mechanik. Bardzo szybko - w wieku 21 lat - zadebiutował w reprezentacji, z którą w 1980 roku triumfował w Pucharze Narodów Afryki. W tym samym roku brał z nią udział w Igrzyskach Olimpijskich.
Przez prawie całą sportową karierę związany był z klubem Shooting Stars FC. "Starsi" jako pierwsza nigeryjska drużyna klubowa zdobyła wówczas Afrykański Puchar Zdobywców Pucharów. W 1985 roku zespół został zlikwidowany przez polityczny reżim, ale po czterech latach znów powrócił na piłkarską scenę, a Lawal pracował w nim jako asystent kolejnych trenerów. Oprócz Shooting Stars zaliczył epizody w Stationery Stores FC i Abiola Babes FC.
Zmarł w swoim domu w 1991 roku. Stadion w jego rodzinnym mieście Abeokucie nosi od tej pory jego imię.

</doc>
<doc id="423282" url="https://pl.wikipedia.org/wiki?curid=423282" title="Burzum (album)">
Burzum (album)

Burzum – pierwszy album projektu Burzum. Wydany w 1992 roku nakładem Deathlike Silence Productions. W kolejnych wydaniach ukazywał się wspólnie z minialbumem Aske. Utwór "Channeling the Power of Souls into a New God" został, w odróżnieniu od reszty materiału, nagrany wyłącznie na instrumentach klawiszowych. Utwór "War" Varg Vikernes skomponował jako hołd dla zespołu Bathory.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="423299" url="https://pl.wikipedia.org/wiki?curid=423299" title="Lotnisko Radom-Piastów">
Lotnisko Radom-Piastów

Lotnisko Radom-Piastów (kod ICAO: EPRP) – lotnisko sportowe znajdujące się w Piastowie koło Radomia. 
Powstało w latach międzywojennych, jako zapasowe dla szkoły lotniczej w Radomiu-Sadkowie. Pod koniec wojny zostało zniszczone przez wycofujących się hitlerowców poprzez zdetonowanie licznych ładunków zakopanych w ziemi.
Obecnie jest to siedziba Aeroklubu Radomskiego oraz Aeroklubu PLL LOT. W 2006 lotnisko Radom-Piastów było współorganizatorem (wraz z lotniskiem Radom-Sadków) Mistrzostw Świata w akrobacji samolotowej. W 2008 lotnisko organizowało samodzielnie Mistrzostwa Europy, a następnie Mistrzostwa Świata w akrobacji szybowcowej. W 2009 samodzielnie zorganizowało Mistrzostwa Europy w Akrobacji Samolotowej w klasie Advanced.
Planowana jest budowa betonowego pasa startowego o długości 600-900 m oraz infrastruktury towarzyszącej.

</doc>
<doc id="423300" url="https://pl.wikipedia.org/wiki?curid=423300" title="Puducherry">
Puducherry

Puducherry (do września 2006 Pondicherry; hindi पांडिचेरी, trb.: "Pandićeri", trl.: "Pāṇḍicērī"; tamil. புதுச்சேரி (oficjalnie) trl.: "Putuccēri", lub பாண்டிச்சேரி trl.: "Pāṇḍiccēri" (nieoficjalnie); ang. "Puducherry"; fr. "Pondichéry") – jedno z terytoriów związkowych Indii. Zajmuje powierzchnię 492 km², populacja wynosi około 1 050 000 osób. Stolicą terytorium jest miasto Puducherry. 
Puducherry zostało założone w 1674 przez Francuzów (jako ośrodek Francuskiej Kompanii Wschodnioindyjskiej), w latach 1693–97 okupowane przez Holendrów, a w okresach 1761–1763, 1778–1783 i 1793–1802 przez Brytyjczyków. Po traktacie z Amiens w 1802 Puducherry wróciło do Francji. W 1954 przekazane Indiom (faktyczne przekazanie w 1956).
Terytorium składa się z 4, oddalonych od siebie po kilkaset kilometrów, części (dystryktów): 

</doc>
<doc id="423301" url="https://pl.wikipedia.org/wiki?curid=423301" title="Rashidi Yekini">
Rashidi Yekini

Rashidi Yekini (ur. 23 października 1963 w Kadunie, zm. 4 maja 2012 w Ibadanie) – nigeryjski piłkarz, który w reprezentacji Nigerii strzelił 37 goli, co do dziś pozostaje niepobitym rekordem. Brał udział w mistrzostwach świata 1994 i 1998 oraz w Pucharze Narodów Afryki w 1994 roku, na którym Nigeryjczycy zdobyli mistrzostwo kontynentu.
Kariera piłkarska.
Po kilku latach spędzonych w lidze krajowej, w 1988 roku przeniósł się do klubu z Wybrzeża Kości Słoniowej Africa Sports Abidżan. Dwa lata później został kupiony przez Vitórię Setúbal, w barwach której zdobył koronę króla strzelców ligi portugalskiej. W 1993 roku został wybrany na najlepszego piłkarza w Afryce.
Po Mundialu 1994 przeszedł do Olympiakosu Pireus, ale nie potrafił wywalczyć miejsca w pierwszej jedenastce i szybko wyjechał z Grecji.
Później występował jeszcze w Hiszpanii, Szwajcarii, Arabii Saudyjskiej oraz w klubach afrykańskich. W 1998 roku Velibor Milutinović zabrał 35-letniego napastnika na mistrzostwa świata.
W 2005 roku 42-letni Yekini występował w nigeryjskim Gateway FC, gdzie zakończył piłkarską karierę.

</doc>
<doc id="423304" url="https://pl.wikipedia.org/wiki?curid=423304" title="Rif">
Rif

Rif – pasmo górskie w północno-zachodniej Afryce w północnym Maroku. Stanowi najdalej na północny zachód wysunięte pasmo łańcucha górskiego Atlas. Ciągnie się wzdłuż wybrzeży Morza Śródziemnego od Cieśniny Gibraltarskiej do doliny rzeki Wadi Muluja. Na południu opada ku nizinie Gharb. Najwyższy szczyt Dżabal Tidighin wznosi się na 2456 m n.p.m. Północne, nadmorskie stoki pasma porasta makia oraz resztki lasów dębowych, zaś południowe stoki zajmują formacje stepowe.
Historia.
W średniowieczu na tym terenie istniało Królestwo Nekoru. W początkach XX wieku pod przywództwem Abd el-Karima el-Chattabiego, marokańskiego bohatera narodowego, tutejsze berberskie plemiona ogłosiły niepodległość i jako Republika Rifu przez parę lat opierały się siłom francusko-hiszpańskim.

</doc>
<doc id="423306" url="https://pl.wikipedia.org/wiki?curid=423306" title="Ar-Rif">
Ar-Rif



</doc>
<doc id="423307" url="https://pl.wikipedia.org/wiki?curid=423307" title="Katoomba">
Katoomba

Katoomba – miasto w stanie Nowa Południowa Walia, leżące w Górach Błękitnych (ang. "Blue Mountains"), ok. 7600 mieszkańców.
Ośrodek turystyczny. W zimie (lipiec, sierpień), ze względu na położenia na wysokości 1017 m n.p.m. dwu, trzykrotne opady śniegu w sezonie, pozwalają na zorganizowanie "Magicznego festiwalu zimowego" inaczej tzw. "Białego Bożego Narodzenia" dla mieszkańców pobliskiego Sydney (w normalnym czasie, w grudniu jest lato).
Rekordowe opady śniegu miały miejsce 5 lipca 1900, kiedy to spadło ponad 180 cm śniegu.
Dogodny punkt wypraw do najbardziej fotogenicznej formacji skalnej stanu Three Sisters (Trzy Siostry).
Etymologia.
Ka-toom-ba wywodzi się z lokalnych języków australijskich i znaczy "błyszcząca spadająca woda". Tak Aborygeni nazywali wodospad spadający w Dolinę Jamison poniżej Amfiteatru Harry'ego. Początkowo miejsce było znane jako Komin Williama i Bagna Colletta. W 1874 okolica została nazwana Rozdrabniarki (ang. The Crushers) od nazwy dworca pociągów, który służył pobliskim kamieniołomom. Nazwa Katoomba została przyjęta w 1877, a miasto otrzymało prawa miejskie w 1889.

</doc>
<doc id="423309" url="https://pl.wikipedia.org/wiki?curid=423309" title="Konstanty Romanow (1827–1892)">
Konstanty Romanow (1827–1892)

Konstanty Mikołajewicz Romanow (ros. Константин Николаевич Романов – Konstantin Nikołajewicz Romanow; ur. w Petersburgu, zm. w Pawłowsku) – wielki książę Rosji, generał i namiestnik Królestwa Polskiego, prezes Rady Stanu Królestwa Kongresowego, admirał floty.
Życiorys.
Drugi syn Mikołaja I – cesarza Rosji, króla Polski i wielkiego księcia Finlandii, i Aleksandry Fiodorowny (córki Fryderyka Wilhelma III Hohenzollerna, króla Prus, i Luizy Pruskiej), brat cara Aleksandra II. Od piątego roku życia pozostawał pod opieką admirała Fiodora Litkego. Od dziecka został przeznaczony do marynarki wojennej. Wkrótce nauczył się żeglować i został najmłodszym żeglarzem, który opłynął glob ziemski.
Pomimo iż posiadał już tytuł wielkiego księcia, traktowany był z woli ojca jak zwykły kadet, co miało mu pomóc w zapoznaniu się z realiami codziennego życia w Rosji. Wykazywał nieprzeciętne zdolności lingwistyczne, już jako dziecko rozmawiał po rosyjsku, angielsku, niemiecku i francusku. Mając osiem lat, był w stanie przetłumaczyć "Odyseję" Homera. Otrzymał od swoich rodziców mały jacht, którym żeglował między Peterhofem i Kronsztadem. Oprócz zamiłowania do żeglarstwa Konstanty lubił muzykę i kochał rysowanie. Mając dziesięć lat, otrzymał swoje pierwsze bojowe zadanie – został umieszczony na warcie w deszczu i burzy.
W 1846 r. wyjechał ze swoją siostrą Olgą, królową Wirtembergii, do Stuttgartu, gdzie w Altenburgu poznał księżniczkę Aleksandrę. Zauroczony księżniczką Konstanty postanowił ją poślubić. 12 października 1847 księżniczka przyjechała do Rosji, a 11 września 1848 poślubiła wielkiego księcia Konstantego oraz przyjęła imię "Aleksandry Józefówny"; nazywano ją później "Aunt Sanny". W tym samym roku Konstanty został szefem austriackiego Pułku Piechoty Nr 18.
W 1849 r. jako młody oficer wziął udział w kampanii austriackiej przeciw powstaniu węgierskiemu. Od 1850 członek Rady Państwa i przewodniczący komitetu ds. zmian regulaminów. Od 1852 towarzyszył szefowi Głównego Sztabu Morskiego, a od 1853 pełnił obowiązki szefa sztabu marynarki wojennej. W 1855 jego najstarszy brat został cesarzem Rosji i już jako Aleksander II powierzył mu zarząd nad Ministerstwem Morskim. Kierował ministerstwem do 1881. Pod jego kierownictwem prowadzono prace nad przejściem marynarki wojennej na okręty o napędzie parowym. Był orędownikiem zniesienia kar cielesnych w marynarce. Podczas wojny krymskiej dowodził flotą w Kronsztadzie, wnosząc znaczny wkład w odbudowę i reorganizację floty rosyjskiej, zniszczonej w czasie wojny wschodniej. Od 1857 członek tajnego komitetu ds. chłopstwa w Rosji. Od 1860 r. przewodniczący komitetu ds. włościan, zaangażowany w prace przy projektach wielu liberalnych reform, zwłaszcza zniesienia poddaństwa, uwłaszczenia włościan, reformy sądownictwa, zniesienia kar cielesnych. Był autorem projektu wprowadzenia przedstawicielstwa obywateli z wyboru do Rady Państwa.
W 1862 r. został mianowany namiestnikiem Królestwa Polskiego, na którego terenie władze rosyjskie wprowadziły w 1861 stan wojenny. Serdecznie powitany przez administrację rosyjską. Próbował przeprowadzić reformy mające zapobiec powstaniu, wprowadzając postanowienia o autonomii Królestwa oraz powołując Polaków na stanowiska gubernatorów cywilnych. Stosował politykę półśrodków, w obliczu sprzeciwu społeczeństwa polskiego wobec ugody z zaborcą nie udało mu się zapobiec powstaniu. 3 lipca 1862 czeladnik krawiecki Ludwik Jaroszyński strzelił do wielkiego księcia Konstantego. W 1863 zarządził przeprowadzenie branki do wojska rosyjskiego, co przyspieszyło wybuch powstania styczniowego. W sierpniu 1863 Konstanty złożył rezygnację i został 31 października odwołany do Sankt Petersburga, gdzie otrzymał ponownie dowództwo nad marynarką wojenną. Wprowadził reformy i ulepszył warunki oraz zniósł kary cielesne. W 1864 popierał wprowadzenie reformy sądownictwa w Rosji.
W latach 1865–1881 przewodniczył Radzie Państwa.
Od 1865 r. Konstanty był zwolennikiem konstytucji w Rosji i w 1881 r. przy poparciu Aleksandra II nadał częściową konstytucję. Wkrótce car zginął w zamachu, a cesarz Aleksander III obalił konstytucję, niszcząc także dokument. Ponieważ nigdy nie polubił swojego stryja-liberała, poprosił go o rezygnację z zajmowanego stanowiska dowódcy marynarki. Po rezygnacji Konstanty spędzał większość czasu za granicą albo w swojej krymskiej posiadłości. Tutaj zaprzyjaźnił się z artystami i naukowcami, którymi gardził Aleksander III. 
W 1874 r. doszło do skandalu, gdy okazało się, że pierworodny syn Konstantego, Mikołaj Konstantynowicz, skradł brylanty z ikony, którą car Mikołaj I błogosławił związek syna z Aleksandrą z Saksonii-Altenburga. Młodego księcia uznano za psychicznie chorego i zesłano do Orenburga, potem do Taszkentu.
W wyniku reformy cara Aleksandra III Konstanty utracił tytuł wielkiego księcia, zadowalając się jedynie rangą księcia. W 1889 r. zachorował po raz pierwszy. W wyniku ciężkiej choroby zmarł 25 stycznia 1892. Żona przeżyła księcia Konstantego i zmarła w 1911 r.
Małżeństwo i rodzina.
W Petersburgu 11 września 1848 poślubił Aleksandrę z Saksonii-Altenburga (ur. w Altenburgu 8 lipca 1830, zmarłą w Petersburgu 6 lipca 1911), córkę Józefa Wettyna, księcia saskiego na Altenburgu, i Amelii Wirtemberskiej. Para miała 6 dzieci:
Ponadto miał 5 nieślubnych dzieci z Anną Kuzniecową:
Wszyscy synowie zmarli w dzieciństwie.

</doc>
<doc id="423311" url="https://pl.wikipedia.org/wiki?curid=423311" title="Aske (EP)">
Aske (EP)

Aske (norw. "popioły") – minialbum projektu Burzum, wydany w 1993 roku. Album jest znany ze zdjęcia na okładce przedstawiającego spalony drewniany kościół Fantoft w norweskim mieście Bergen. O jego podpalenie oskarżany był Vikernes; niektórzy twierdzą, że to on sam wykonał to zdjęcie.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="423314" url="https://pl.wikipedia.org/wiki?curid=423314" title="Paul von Kotzebue">
Paul von Kotzebue

Paul Demetrius von Kotzebue (, "Pawieł Jewstafjewicz Kocebu"), pol. Paweł Kotzebue, (ur. 22 sierpnia 1801 w Berlinie, zm. 2 maja 1884 w Rewlu, obecnie Tallinn) – rosyjski wojskowy, w latach 1874–1880 generał-gubernator warszawski.
Życiorys.
Był synem pisarza niemieckiego Augusta von Kotzebuego i bratem podróżnika i odkrywcy Ottona von Kotzebuego.
W latach 1862–1873 generał-gubernator noworosyjsko-besarabski, od 1863 roku członek Rady Państwa Imperium Rosyjskiego. W latach 1874–1880 generał-gubernator warszawski. Na jego wniosek w 1875 na stanowisko prezydenta Warszawy został powołany Sokrates Starynkiewicz.
Był odznaczony Orderem Świętego Andrzeja Apostoła Pierwszego Powołania, Orderem Świętego Jerzego III i IV klasy, Orderem Świętego Włodzimierza III i IV klasy, Orderem Świętej Anny II klasy, Orderem Świętego Stanisława I klasy, Złotą Szablą "Za Dzielność".

</doc>
<doc id="423316" url="https://pl.wikipedia.org/wiki?curid=423316" title="Kasylda">
Kasylda

Kasylda – imię żeńskie pochodzenia łacińskiego, wywodzące się od imienia Kasja. Jego patronką jest św. Kasylda z Toledo.
Kasylda imieniny obchodzi 9 kwietnia.

</doc>
<doc id="423320" url="https://pl.wikipedia.org/wiki?curid=423320" title="Augustine Eguavoen">
Augustine Eguavoen

Augustine Owen Eguavoen (ur. 19 sierpnia 1965 roku w Sapele) – nigeryjski piłkarz grający na pozycji prawego obrońcy i trener piłkarski.
Jako zawodnik Eguavoen brał udział w mistrzostwach świata 1994 i 1998 oraz w Pucharze Narodów Afryki w 1994 roku, na którym Nigeria zdobyła mistrzostwo kontynentu. Występował w takich klubach jak: ACB Lagos, KAA Gent, KV Kortrijk, CD Ourense, Sacramento Scorpions, Torpedo Moskwa i Sliema Wanderers, w którym zakończył karierę w 2001 roku. Od lipca 2005 do stycznia 2007 roku był selekcjonerem reprezentacji Nigerii, a następnie także w 2010 roku.

</doc>
<doc id="423321" url="https://pl.wikipedia.org/wiki?curid=423321" title="Etienne Bonnot de Condillac">
Etienne Bonnot de Condillac



</doc>
<doc id="423322" url="https://pl.wikipedia.org/wiki?curid=423322" title="Abbé de Condillac">
Abbé de Condillac



</doc>
<doc id="423323" url="https://pl.wikipedia.org/wiki?curid=423323" title="Etienne de Condillac">
Etienne de Condillac



</doc>
<doc id="423325" url="https://pl.wikipedia.org/wiki?curid=423325" title="Rośliny słonolubne">
Rośliny słonolubne



</doc>
<doc id="423327" url="https://pl.wikipedia.org/wiki?curid=423327" title="Roślina słonolubna">
Roślina słonolubna



</doc>
<doc id="423329" url="https://pl.wikipedia.org/wiki?curid=423329" title="Det Som Engang Var">
Det Som Engang Var

Det Som Engang Var – drugi album norweskiego projektu Burzum, wydany w 1993. Tytuł, tłumaczony z norweskiego, znaczy „To, co kiedyś było”. 
Okoliczności powstania.
Utwory znajdujące się na tej płycie powstały, podobnie jak wszystkie inne kompozycje z pierwszych czterech płyt Burzum w czasie od stycznia 1991 do marca 1992. Nagrania zostały zarejestrowane w Grieghallen Studios w kwietniu 1992 roku. Producentem był Pytten. Płyta została wydana w sierpniu 1993 pod szyldem Cymophane Production, gdyż Varg nie chciał, by ukazała się w wydawnictwie Deathlike Silence Productions, kierowanym przez jego dawnego przyjaciela, Euronymousa, którego zamordował w tym samym czasie. Jej reedycji w 1994 dokonało Misanthropy Records.
Pierwotny tytuł albumu miał brzmieć "På svarte troner", jednak ostatecznie został zmieniony. Kompozycja "Det som engag var" nie znalazła się jednak na nim, pojawiła się dopiero na czwartej płycie Burzum - "Hvis Lyset Tar Oss". Okładka albumu wzorowana była na okładce przygody do gry rpg Advanced Dungeons &amp; Dragons zatytułowanej Świątynia pierwotnego zła. Drzewo, które znajduje się w jej dolnej części, pojawiło się na okładce debiutanckiego albumu Burzum. Dwie kompozycje z tego albumu - "Key to the Gate" i "Snu mikrokosmos tegn" zostały przez Varga nagrane jeszcze raz wiele lat później i pojawiły się na płycie "From the Depths of Darkness". W załączonej do płyty książeczce znalazł się rysunek przedstawiający Odyna podpisany "So edel wie der alt-germanische Mensch, so edel war seine Kunst. Sie verwirklicht die Traueme auf dieser Welt" (dosł. „Tak jak szlachetny był dawny germański człowiek, tak szlachetna była jego sztuka. Ona realizowała marzenia tego świata”). Był to nieco zmieniony cytat z broszury SS zatytułowanej "Untermensch" (Podczłowiek), w oryginale zamiast słów "stary germański" znajdowało się "aryjski".
Muzyka.
Na "Det Som Engang Var" znalazło się osiem kompozycji, w większości utrzymanych w stylu typowym dla norweskiego black metal. Varg kontynuował tu drogę, którą obrał na pierwszej płycie, tworząc dość długie i raczej proste kompozycje utrzymane w powolnych tempach. Utwory stały się bardziej spójne, ale jednocześnie pojawiły się tu także kolejne eksperymenty. "Han som reiste" ("Ten, który podróżuje") zagrany wyłącznie na instrumentach klawiszowych, przypomina nagrania z płyty "Dauði Baldrs". Zamykający płytę "Svarte troner" to z kolei psychodeliczna kompozycja, gdzie wymieszano najróżniejsze dźwięki i odgłosy. 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="423330" url="https://pl.wikipedia.org/wiki?curid=423330" title="Słowo o wyprawie Igora">
Słowo o wyprawie Igora

Słowo o wyprawie Igora ("Слово о плъку Игоревѣ", trl. "Slovo o pl’’ku Igorevě", także "Słowo o pułku Igora") – zabytek literatury staroruskiej z okresu Rusi Kijowskiej, datowany na koniec XII wieku.
Zabytek wielokrotnie tłumaczony na wiele współczesnych języków: rosyjski, polski, czeski, węgierski, serbski, ukraiński, angielski, francuski, niemiecki. Najwybitniejszego przekładu poetyckiego na język polski dokonał Julian Tuwim.
Historia.
Utwór zachował się w jednym jedynym XVI-wiecznym rękopisie, odnalezionym między rokiem 1771 a 1795 przez zbieracza starożytności i dygnitarza Katarzyny II Aleksieja Musina-Puszkina. Z rękopisu zrobiono specjalną kopię do użytku Katarzyny II, przedrukowaną w 1800 r. Zabytkowym rękopisem zainteresował się Nikołaj Karamzin, rosyjski historyk i pisarz, który jako pierwszy podał w 1797 r. do wiadomości publicznej notatkę o znalezieniu cennego rękopisu. Badacze zabytku dysponują zatem jedynie tekstem drukowanym z 1800 r., na podstawie XVI-wiecznej kopii.
W roku 1812 podczas pożaru Moskwy ogień strawił bibliotekę Musina-Puszkina, a w niej XVI-wieczny rękopis "Słowa". Od tego czasu badacze mogli korzystać tylko z moskiewskiego wydania "Słowa" z 1800 r. Pewne niejasności można było usunąć dopiero po 1864 roku, kiedy w starych papierach odnaleziono kopię zrobioną na zamówienie carycy Katarzyny II. Sam utwór kryje do dziś sporo zagadek, choć po wielu rzetelnych analizach literaturoznawczych zmniejszyła się znacznie liczba sceptyków kwestionujących jego oryginalność.
Treść.
Akcja utworu rozgrywa się w XII wieku podczas wyprawy Igora Światosławowicza, księcia Nowogrodu Siewierskiego, przeciw Połowcom. Dlatego też "Słowo..." mogło powstać najprawdopodobniej tuż po poniesionej przez księcia klęsce, czyli około 1186 roku.
Znaczenie w kulturze.
Na podstawie "Słowa o wyprawie Igora" rosyjski kompozytor Aleksandr Borodin (1833–1887) rozpoczął prace nad operą pt. "Kniaź Igor". Borodin pracował nad utworem nieustannie od 1869 r., jednakże dzieła nie dokończył. Po jego śmierci operę dokończyli Nikołaj Rimski-Korsakow i Aleksandr Głazunow, premiera odbyła się 23 października 1890 roku w Sankt Petersburgu.
Autentyczność.
Autentyczność "Słowa..." była kwestionowana przez badaczy zajmujących się slawistyką. Obecnie ten pogląd jest marginalny, choć wśród naukowców urodzonych w XIX wieku sceptyczne nastawienie do autentyczności "Słowa" było częste. Do historyków podważających autentyczność utworu należeli m.in.: francuski slawista André Mazon, który uważał "Słowo..." za falsyfikat z późniejszych wieków, francuski slawista Louis Léger, polski profesor Feliks Koneczny, polski historyk Julian Krzyżanowski, rosyjski slawista Boris Unbegaun, rosyjski filolog Michaił Gorlin i amerykański historyk Edward L. Keenan. Brak zaufania do prawdziwości utworu przedstawił polski analityk najstarszych źródeł ruskich Henryk Paszkiewicz:
Jako główny argument przemawiający za nieautentycznością "Słowa..." podaje się fakt, iż poetyka i wartość artystyczna tego utworu zbyt mocno odbiegają od innych, bezsprzecznie staroruskich dzieł. Z poglądem tym nie zgadzał się m.in. Włodzimierz Mokry, argumentując, iż mimo świeckiego charakteru utwór ten utrzymany jest w estetyce zbliżonej do "Powieści minionych lat" i części twórczości homiletycznej Rusi Kijowskiej. Za autentycznością tekstu opowiadał się również Ryszard Łużny.
Najnowszy etap polemiki wokół autentyczności zabytku opisał szczegółowo Tomasz Hodana w 2011 roku. Omówił on zarówno najważniejsze prace datujące "Słowo..." na koniec wieku XII, odnoszące jego powstanie do wieku XV, jak i kwestionujące średniowieczne pochodzenie poematu.

</doc>
<doc id="423332" url="https://pl.wikipedia.org/wiki?curid=423332" title="Erazm Rykaczewski">
Erazm Rykaczewski

Erazm Edward Rykaczewski (ur. 1803, zm. 1873 w Lubostroniu) – polski historyk, tłumacz i leksykograf.
Ukończył studia na Uniwersytecie Wileńskim w 1825. Do 1831 roku mieszkał w Warszawie, następnie przebywał w Paryżu, w Szkocji i we Włoszech. Powrócił do Polski w 1872 na zaproszenie Leona Skórzewskiego. Pochowany na Cmentarzu Parafialnym w Łabiszynie.
Tłumacz Waltera Scotta ("Kenilworth"), autor jedynego kompletnego tłumaczenia dzieł Cycerona na język polski, wydawca dzieł historycznych i leksykograf. Autor słowników: angielsko-polskiego i polsko-angielskiego (Berlin, 1849-1851), włosko-polskiego i polsko-włoskiego (Berlin, 1856-1857; pierwszy opublikowany dwujęzyczny słownik dla tych języków), języka polskiego (1866) oraz gramatyk: angielskiej i włoskiej.
Linki zewnętrzne.
Dzieła Erazma Rykaczewskiego w :

</doc>
<doc id="423337" url="https://pl.wikipedia.org/wiki?curid=423337" title="Anne-Joseph Théroigne de Méricourt">
Anne-Joseph Théroigne de Méricourt

Anne-Joseph Théroigne de Méricourt (ur. 13 sierpnia 1762, zm. 9 czerwca 1817) – Francuzka, która była znaczącą postacią rewolucji francuskiej. Urodziła się w Marcourt, małym miasteczku w Luksemburgu.
Anne-Joseph Théroigne de Méricourt była córką zamożnego farmera Petera Théroigne. Wychowana w klasztorze w Robermont, gdzie otrzymała solidne wykształcenie. Jako kurtyzana i piosenkarka odwiedziła Londyn (1782), Paryż (1785) i Genewę (1788).
W 1789 roku powróciła do Paryża. W momencie wybuchu rewolucji francuskiej była otoczona ludźmi popularnymi takimi, jak Jérôme’a Pétion de Villeneuve i Camille’a Desmoulins, jednak nie odgrywała jeszcze wtedy roli jaka jej później przypadła. Nie wzięła udziału w zdobywaniu Bastylii, ani w dniach 5 i 6 października, kiedy kobiety paryskie wyciągnęły króla i królową z Wersalu. W 1790 roku zorganizowała salon polityczny. W tym samym roku opuściła Paryż.
W Wiedniu została oskarżona o udział w spisku przeciwko królowej Francji. Po rozmowie z cesarzem Leopoldem II została uwolniona i w styczniu 1792 roku wróciła do Paryża, gdzie została ukoronowana liśćmi laurowymi z powodu swej niewoli, i odświeżyła swoje wpływy. Jej głos był bardzo często słyszany w salonach Paryża, nawet w Zgromadzeniu Narodowym. Znana od tego czasu jako "la bella Ligoise", zaczęła pokazywać się publicznie w stroju do jazdy konnej, z piórem w kapeluszu, pistoletem za pasem i mieczem u boku, ekscytowała także opinię publiczną przemówieniami.
Dowodziła osobiście trzecim korpusem zwanym armią przedmieść 20 czerwca 1792 roku. Była po części odpowiedzialna za zamieszki 10 sierpnia. Nie brała udziału we wrześniowych masakrach i od 1793 stawała się mniej popularna. Pod koniec maja jakobińskie kobiety pojmały ją, rozebrały do naga i zaciągnęły do publicznego parku Tuileries. Rok później podupadła na zdrowiu psychicznym i przeniosła się do prywatnego domu, a stamtąd w 1800 do La Salpetriere, gdzie ostatecznie zmarła 9 czerwca 1817 roku nie odzyskawszy władz umysłowych.
w Literaturze.
Théroigne jest jedną z bohaterek powieści "Jakobini" Teodora Jeske-Choińskiego.

</doc>
<doc id="423339" url="https://pl.wikipedia.org/wiki?curid=423339" title="Debra Winger">
Debra Winger

Mary Debra Winger (ur. 16 maja 1955 w Cleveland Heights) – amerykańska aktorka i producentka filmowa.
Życiorys.
Wczesne lata.
Przyszła na świat w Cleveland Heights, w stanie Ohio w rodzinie żydowskiej jako jedno z trojga dzieci Ruth (z domu Felder; zm. 19 marca 1996), pracownicy umysłowej, Roberta Wingera, pracownika przemysłu rolno-spożywczego. Ma siostrę Marlę i starszego brata Marca (ur. 1950).
W 1973 ukończyła James Monroe High School w Sepulveda w stanie Kalifornia i studiowała socjologię na California State University Northridge. Spędziła kilka lat w Izraelu, gdzie odbyła trzymiesięczną służbę w Siłach Obronnych Izraela. Po powrocie do Stanów Zjednoczonych w wyniku wypadku samochodowego doznała krwotoku mózgu. Była częściowo sparaliżowana i straciła wzrok na dziesięć miesięcy. Po odzyskaniu zdrowia przeniosła się do Kalifornii i została aktorką.
Kariera.
Mając 21 lat debiutowała rolą Debbie w dramacie komediowym "Slumber Part '57" (1976) Williama A. Leveya. Następnie osiągnęła sukces na małym ekranie w serialu fantasy ABC "Cudowna kobieta" (1976–77) jako Drusilla, młodsza siostra Diany Prince. Początkiem kariery była komedia muzyczna "Dzięki Bogu już piątek" (1978) Roberta Klane’a z Jeffem Goldblumem i Donną Summer. 
Pierwszą liczącą się w oczach krytyki i publiczności rolą była postać mistrzyni parkietu Sissy Davis, której zdrowy pogląd na życie i poczucie wartości są przeciwwagą pozorów i wielkomiejskiej korupcji w melodramacie "Miejski kowboj" (1980) u boku Johna Travolty, za którą zdobyła dwie nominacje do nagrody Złotego Globu i nominację do nagrody Brytyjskiej Akademii Filmowej (BAFTA). 
Na planie komediodramatu "Ulica Nadbrzeżna" (1982) jej ekranowym partnerem był Nick Nolte, z którym zagrała po latach w dreszczowcu Karela Reisza "Wszyscy wygrywają" (1990). Rola robotnicy Pauli Pokrifki w kinowym hicie "Oficer i dżentelmen" (1982) Taylora Hackforda z Richardem Gere przyniosła jej pierwszą nominację do Oscara i kolejną do Złotego Globu.
Zachwyciła widzów i krytyków wiarygodnością przejmująco zagranej roli żyjącej w konflikcie ze swoją matką Emmy Horton w komediodramacie "Czułe słówka" (1983) Jamesa L. Brooksa z Shirley MacLaine i Jackiem Nicholsonem, zdobywając drugą nominację do Oscara i Złotego Globu. 
W dreszczowcu "Morderstwo Mike’a" (1984) zagrała dziewczynę zakochaną w trenerze tenisa, który okazuje się być narkotykowym dilerem; w komedii sensacyjnej Ivana Reitmana "Orły Temidy" (1986) z Robertem Redfordem i Daryl Hannah wcieliła się w postać prawniczki broniącej ekscentrycznej córki znanego artysty; w dreszczowcu psychologicznym "Czarna wdowa" (1987) Boba Rafelsona z Theresą Russell jako policjantka tropiła tytułową morderczynię mężów-samotnych milionerów; w dramacie sensacyjnym "Zdradzeni" (1988) Costy-Gavrasa była policjantką zakochaną w farmerze-szefie miejscowej komórki terrorystycznej. W Pod osłoną nieba (1990) Bernardo Bertolucciego wcieliła się zaś w rolę ekstrawaganckiej artystki Kit Moresby, podróżującej wraz z mężem po Afryce. Za rolę poetki Joy Gresham w biograficznym melodramacie Richarda Attenborougha "Cienista dolina" (1993) po raz trzeci otrzymała nominację do Oscara i nominację do nagrody BAFTA.
W 1995 roku wykładała na Uniwersytecie Harvarda. W 2002 roku Rosanna Arquette zrealizowała film dokumentalny pt. "W poszukiwaniu Debry Winger", gdzie pojawiła się obok czterdziestu popularnych aktorek hollywoodzkich, m.in. Elizabeth Taylor, Gwyneth Paltrow, Sharon Stone, Meg Ryan, Jane Fondy, Diane Lane, Whoopi Goldberg, Robin Wright Penn, Holly Hunter, Melanie Griffith, Laury Dern, Daryl Hannah i Patricii Arquette.
Życie prywatne.
od 16 marca 1986 do 1990 była żoną aktora Timothy’ego Huttona, z którym ma syna Emanuela Noaha (ur. 29 kwietnia 1987). W dniu 28 listopada 1996 roku poślubiła aktora, reżysera i scenarzystę Arlissa Howarda. Mają syna Gideona „Babe” Howarda (ur. 15 czerwca 1997). Spotykała się z Nickiem Nolte (1981–1982), Alem Pacino (w latach 80.) i amerykańskim senatorem Bobem Kerreyem (1983–1985).

</doc>
<doc id="423340" url="https://pl.wikipedia.org/wiki?curid=423340" title="Menkar">
Menkar

Menkar ("Alfa Ceti", "α Cet") – druga co do jasności gwiazda w gwiazdozbiorze Wieloryba (wielkość gwiazdowa: 2,53), jej odległość od Słońca to ok. 220 lat świetlnych.
Nazwa.
Gwiazda ma tradycyjną nazwę Menkar wywodzącą się od arabskiego , co oznacza „nozdrze” (Wieloryba). Międzynarodowa Unia Astronomiczna w 2016 roku formalnie zatwierdziła użycie nazwy Menkar dla określenia tej gwiazdy.
Charakterystyka.
Alfa Ceti jest czerwonym olbrzymem należącym do typu widmowego M1,5. Temperatura tej gwiazdy to 3700 K, w zakresie widzialnym emituje ona 380 razy więcej niż Słońce, a po uwzględnieniu podczerwieni wypromieniowuje ona 1800 razy więcej energii. Olbrzym ten ma promień 77 razy większy niż promień Słońca. Jest to pulsująca gwiazda zmienna, jej jasność zmienia się od 2,45 do 2,54.

</doc>
<doc id="423341" url="https://pl.wikipedia.org/wiki?curid=423341" title="Hvis Lyset Tar Oss">
Hvis Lyset Tar Oss

 
Hvis Lyset Tar Oss – trzeci album projektu Burzum, wydany w kwietniu 1994.
Okoliczności powstania.
Utwory znajdujące się na albumie powstały, podobnie jak wszystkie inne kompozycje z pierwszych czterech albumów Burzum, w czasie od stycznia 1991 do marca 1992. Zostały zarejestrowane w studiu Grieghallen we wrześniu 1992, a ich producentem był Pytten.
Muzyka.
Na "Hvis Lyset Tar Oss" znalazły się tylko cztery kompozycje – najmniej w dziejach płyt sygnowanych przez Burzum. Varg zrezygnował tu definitywnie z typowego black metalu, łącząc go z brzmieniem instrumentów klawiszowych i nadając swojej muzyce bardziej melancholijną barwę. Ostatnia zawarta tu kompozycja, "Tomhet" ("Pustka") była pierwszym w dziejach Burzum tak długim utworem nagranym wyłącznie na instrumentach klawiszowych i niejako zwiastowała powstanie takich płyt jak "Dauði Baldrs" i "Hliðskjálf".
Koncepcja.
"Hvis Lyset Tar Oss" było pierwszym concept albumem nagranym przez Burzum. Przesłanie płyty Varg tłumaczył następująco:
"(opowiada) on o tym, co było kiedyś, zanim pochwyciło nas światło i udaliśmy się do pałacu snów. Ku pustce. Można to ująć tak: strzeżcie się chrześcijańskiego światła, zabierze was ono ku degeneracji i pustce. To, co inni nazywają światłem, ja nazywam ciemnością. Przypatrzcie się mrokowi i piekłu, a dostrzeżcie tam zmiany."
Lista utworów.
Opracowano na podstawie materiału źródłowego.
W promocyjnej wersji tej płyty, rozesłanej do prasy, w miejscu utworu "Tomhet" znajdowała się kompozycja „Et hvitt lys over skogen”, która jednak nie znalazła się na finałowej wersji "Hvis Lyset Tar Oss", a swoją premierę miała dopiero na kompilacji "Presumed Guilty", wydanej w 1998.
Okładka.
Vikernes po raz pierwszy wykorzystał na tej płycie grafiki Theodora Kittelsena. Na okładce znalazł się jego rysunek zatytułowany "Fattigmannen". W dołączonej do płyty książeczce zamieszczona została dedykacja dla dwóch norweskich muzyków – Demonaza z zespołu Immortal i Fenriza z zespołu Darkthrone.
Twórcy.
Autorem wszystkich kompozycji jest Varg Vikernes. Opracowano na podstawie materiału źródłowego.

</doc>
<doc id="423345" url="https://pl.wikipedia.org/wiki?curid=423345" title="Imir (księżyc)">
Imir (księżyc)

Imir (Saturn XIX) – jeden z zewnętrznych księżyców Saturna.
Jego nazwa pochodzi z mitologii nordyckiej, podobnie jak pozostałych księżyców (oprócz Febe) z grupy nordyckiej księżyców nieregularnych, poruszających się ruchem wstecznym. Imir to imię pierwszego olbrzyma, który był przodkiem całej rasy lodowych olbrzymów.
Księżyc ten krąży tak daleko od Saturna i jest tak niewielki, że jego jasność obserwowana z powierzchni gazowego olbrzyma Saturna wynosi zaledwie 12,1 mag, czyli nie byłby on stamtąd dostrzegalny gołym okiem. Jest on najprawdopodobniej przechwyconą planetoidą, która być może kiedyś powróci na orbitę okołosłoneczną.

</doc>
<doc id="423346" url="https://pl.wikipedia.org/wiki?curid=423346" title="Raon-l'Etape">
Raon-l'Etape



</doc>
<doc id="423348" url="https://pl.wikipedia.org/wiki?curid=423348" title="Tijjani Babangida">
Tijjani Babangida

Tijjani Babangida (ur. 25 września 1973 w Kadunie) – nigeryjski piłkarz.
Znany był ze swojej szybkości i często porównywany Marca Overmarsa. Babangida spędził większość kariery w Ajaxie. W swojej karierze grał w pięciu państwach na trzech różnych kontynentach. Przez dziewięć lat grał w Holandii – dla VVV Venlo, Roody JC oraz Ajaxu, z którym zdobył mistrzostwo Holandii oraz krajowy puchar.
Rozegrał 37 meczów w narodowej reprezentacji, w tym cztery na Mistrzostwach Świata w Piłce Nożnej 1998 we Francji. Zadebiutował w niej w 1994 roku. Wziął udział w dwóch turniejach o Puchar Narodów Afryki i zdobył złoto olimpijskie w 1996. Stracił miejsce w składzie przed Mistrzostwami Świata w 2002. Po dwóch latach rozbratu z reprezentacją, został powołany na przygotowania nigeryjskiej drużyny w Portugalii do Pucharu Narodów Afryki 2004.
Życie prywatne.
Babangida, skrótowo określany także jako „TJ”, urodził się w dużej rodzinie w mieście Kaduna w 1973 roku. Jego żona Rabah to siostra żony Daniela Amokachiego. Dwóch z jego dziewięciu braci Ibrahim i Haruna są również zawodowymi piłkarzami. Pierwszy z nich przez pięć lat grał w Volendam, a drugi jest najmłodszym piłkarzem w historii hiszpańskiej piłki nożnej, który miał w kontrakcie zawartą klauzulę sprzedaży, oraz był drugim najmłodszym piłkarzem grającym w FC Barcelona. W trakcie swojego debiutu w 1998 roku miał piętnaście lat.
W 2004 Babangida podpisał umowę na 2 miliony dolarów, aby zapewnić Nigerii wysokiej jakości piłki nożnej. W tym samym roku otworzył nowoczesne centrum handlowe w Kadunie. Zaraz po zakończeniu piłkarskiej kariery rozpoczął pracę agenta piłkarskiego.
Kariera klubowa.
Początki kariery.
W 1991 roku, siedemnastoletni Babangida po występie na Cairo 91 All African Games opuścił miejscowy klub Niger Tornadoes, aby podpisać kontrakt z holenderskim klubem Roda JC Kerkrade występującym w Eredivisie. Piłkarz został wypożyczony z Rody do ligowych rywali VVV Venlo do końca sezonu. Babangida wystąpił w sześciu ligowych meczach, strzelając trzy gole w drugiej części sezonu 1991/1992. Mimo iż Venlo spadło do Eerste divisie&lt;ref name="Netherlands 91/92"&gt;&lt;/ref&gt;, Babangida pozostał w klubie na następny rok.
Sezon 1992/1993 stał się dla Babangidy przełomowym, gdyż jego 16 trafień pomogło Venlo dostać się na sam szczyt Eerste Divisie i powrócić do najwyższej klasy rozgrywek w Holandii&lt;ref name="Netherlands 92/93"&gt;&lt;/ref&gt;. W następnym sezonie Babangida powrócił do Rody, od razu stając się graczem pierwszego zespołu. Wystąpił w 29 spotkaniach ligowych, strzelając 11 goli.
Babangida spędził jeszcze dwa sezony w Rodzie. W sezonie 1995/1996 został królem strzelców Eredivisie z łączną liczbą 10 trafień. Rok 1995 był pierwszym rokiem Babangidy w europejskich pucharach. Strzelił gola w zwycięskim meczu pierwszej rundy Pucharu UEFA z Olimpiją Lublana. Roda pokonała słoweński klub 5:2 w dwumeczu, ale przegrała z 27-krotnym mistrzem Portugalii – Benfiką w drugiej rundzie. Występy w europejskich pucharach i lidze doprowadziły do zainteresowania Babangidą Ajaxu. Trener tego klubu Louis van Gaal szukał piłkarza na miejsce rodaka Babangidy Finidiego George’a, który odszedł do Betisu.
Ajax Amsterdam.
Babangida dołączył do Ajaxu latem 1996 roku. Został zakupiony przez klub z Amsterdamu za 5 milionów dolarów. Wystąpił w 29 ligowych meczach, strzelając 4 gole w swoim pierwszym sezonie w nowym zespole. Babangida odegrał ważną rolę w meczach Ajaxu w europejskich pucharach. Strzelił 3 gole, między innymi przeciwko AJ Auxerre w fazie grupowej i zwycięski gol w ćwierćfinale Ligi Mistrzów z Atlético Madryt na Estadio Vicente Calderón, co dało Ajaxowi awans do półfinału tych rozgrywek.
W drugim sezonie pomógł on w wywalczeniu przez Ajax kolejnego mistrzostwa Holandii z 39 punktową przewagą nad PSV Eindhoven. Podczas gdy jego 13 ligowych goli w 26 meczach uczyniły go trzecim strzelcem zespołu, za Gruzinem Szotą Arweladze i fińskim napastnikiem Jarim Litmanenem. Ajax zdobył drugie trofeum zwyciężając 5:0 PSV Eindhoven w finale Pucharu Holandii, w którym Nigeryjczyk strzelił pierwszego gola.
Pod koniec 1998 roku los Babangidy zaczął ulegać zmianie. Stopniowo zaczął tracić miejsce w składzie, gdyż Morten Olsen szukał sposobu na niekonsekwentne występy drużyny w lidze i w europejskich pucharach. Babangida rozpoczął dwa mecze w wyjściowej jedenastce w rozgrywkach Ligi Mistrzów. Jednak zespół zajął ostatnie miejsce w grupie, przegrywając z Olympiakosem, Dinamo Zagrzeb i FC Porto. Łącznie Babangida wystąpił w 18 ligowych meczach w dla Ajaxu w tym sezonie, zaczynając mecze w wyjściowej jedenastce siedmiokrotnie. Nie odegrał on także dużej roli w finale Pucharu Holandii, gdzie Ajax zdołał obronić trofeum pokonując Fortunę Sittard.
W sezonie 1999/2000 Babangida występował jeszcze rzadziej niż rok wcześniej, grając w 8 ligowych spotkaniach. W pierwszej połowie sezonu 2000/2001 nie wystąpił w żadnym meczu. W trakcie trwania rozgrywek, Ajax doszedł do porozumienia z tureckim klubem Gençlerbirliği, występującym w Süper Lig, który wypożyczył Babangidę na pół roku do końca sezonu.
Dalsza kariera.
Wraz z końcem półrocznego wypożyczenia Babangidy do klubu z Ankary skończyła się jego kariera w Turcji. Gençlerbirliği nie było zainteresowane kontynuowaniem współpracy z piłkarzem i ten musiał szukać sobie nowego klubu. Rozglądając się za nowym zespołem, z dala od Holandii, Babangida był blisko podpisania kontraktu z francuskim AJ Auxerre, ale w ostatniej chwili otrzymał telefon od Ronalda Koemana i zgodził się dołączyć do Vitesse na zasadzie wypożyczenia. Został zawodnikiem pierwszego zespołu prowadzonego przez Koemana, lecz wraz ze zmianą szkoleniowca, gdy Ronald Koeman odszedł do Ajaxu i został zastąpiony przez Edwarda Sturinga, Babangida stracił miejsce w składzie.
Zdecydował się na sześciomiesięczne wypożyczenie do Ittihad FC z Arabii Saudyjskiej w 2002 roku. W klubie z Dżuddy dołączył do byłego reprezentanta Brazylii Bebeto i dawnego snajpera Liverpoolu Titi Camary. Jednak opuścił zespół w listopadzie po nieporozumieniach z brazylijskim trenerem José Oscarem Bernardim, który chciał, aby Babangida grał bardziej defensywnie. W celu przerwania impasu z Ajaxem, Babangida powrócił do Amsterdamu, z myślą rozwiązania kontraktu z klubem. Obydwie strony doszły do porozumienia 30 kwietnia 2003 roku, czyli trzy lata po rozegraniu przez Babangidę ostatniego meczu w barwach Ajaxu. Kontrakt piłkarza został ostatecznie rozwiązany.
Babangida, jako wolny agent, latem 2003 roku przeszedł udany okres próbny w pierwszoligowym chińskim klubie Tianjin Teda. Jednak ta transakcja nie doszła do skutku z powodu wybuchu epidemii SARS w Chinach. Ostatecznie Babangida znalazł w niedługim czasie zatrudnienie w drugoligowym Changchun Yatai. Jego 4 gole w drugiej części sezonu pomogły drużynie w zdobyciu tytułu Jia B i zapewniły mu powrót do narodowej drużyny na przygotowania do Puchar Narodów Afryki 2004. W następnym sezonie Babangida zdążył jeszcze strzelić 4 gole dla Yatai i postanowił odejść na piłkarską emeryturę.
Kariera reprezentacyjna.
Babangida otrzymał pierwsze powołanie do reprezentacji Nigerii przed mistrzostwami świata na mecz towarzyski z Rumunią w 1994 roku. Następnie zagrał w meczu towarzyskim z Gruzją, ale nie znalazł się w ostatecznym składzie na Mistrzostwa Świata w Piłce Nożnej 1994.
Międzynarodowe szanse Tijjaniego były ograniczone, gdyż wyższe notowania u selekcjonerów miał jego kolega Finidi George. Babangida odegrał istotną rolę w swojej drużynie na zwycięskich Igrzyskach olimpijskich w Atlancie w 1996 roku, gdzie reprezentacji Nigerii zostawiła w pokonanym polu między innymi Brazylię i Argentynę. W skład tych drużyn wchodzili tacy piłkarze jak: Dida, Roberto Carlos, Bebeto, Ronaldo, Rivaldo, Hernan Crespo, Claudio López, Ariel Ortega i Diego Simeone. Babangida wziął udział w Mistrzostwach Świata w Piłce Nożnej 1998, grając łącznie 120 minut. Jeden mecz rozpoczął w wyjściowej jedenastce, a w trzech wchodził z ławki rezerwowych. Zdołał strzelić jedną bramkę w drugiej rundzie przeciwko Danii. W styczniu 2001 roku Babangida pojawił się na meczu pokazowym na Yokohama International Stadium (znany dzisiaj jako Nissan Stadium), grając przeciwko zjednoczonej drużynie Japonii oraz Korei Południowej.
Babangida zadebiutował na Pucharze Narodów Afryki w 2000 roku, ponieważ reprezentacja Nigerii wycofała się z turnieju w 1996 roku w Republice Południowej Afryki z powodów politycznych i opuściła Puchar Narodów Afryki 1998 w Burkina Faso przez dyskwalifikację. Babangida strzelił dwa gole przeciwko Afryce Południowej, co pomogło Nigerii dostać się do finału, gdzie zostali minimalnie pokonani w rzutach karnych. Wystąpił w pięciu meczach swojej drużyny, zaczynając w wyjściowej jedenastce dwa z nich.
Następnie uczestniczył w eliminacjach do Mistrzostw Świata w Piłce Nożnej 2002, strzelając dwie bramki w pierwszej połowie ostatniego meczu przeciwko reprezentacji Ghany. To zwycięstwo zapewniło Nigerii udział w mistrzostwach świata. Babangida zagrał we wszystkich meczach swojej drużyny w Pucharze Narodów Afryki 2002, ale przegrał rywalizację o miejsce w składzie na mistrzostwach świata, z bardziej doświadczonymi zawodnikami Sundayem Olisehem i Finidim George’em. Piłkarz został ponownie powołany na zgrupowanie w Faro w Portugalii w 2004 roku, ale nie znalazł się w ostatecznym składzie, czyniąc Puchar Narodów Afryki 2002 jego ostatnim poważnym międzynarodowym turniejem.

</doc>
<doc id="423350" url="https://pl.wikipedia.org/wiki?curid=423350" title="Tijani Babangida">
Tijani Babangida



</doc>
<doc id="423351" url="https://pl.wikipedia.org/wiki?curid=423351" title="Arlington (Teksas)">
Arlington (Teksas)

Arlington – miasto w Stanach Zjednoczonych w stanie Teksas, w hrabstwie Tarrant, w konurbacji Dallas–Fort Worth. Według spisu z 2020 roku liczy 394,3 tys. mieszkańców.
Ośrodek naukowy, handlowy oraz przemysłowy w sektorze m.in. lotniczym, elektronicznym i samochodowym.
Położenie.
Miasto położone jest pomiędzy Dallas, Grand Prairie i Fort Worth w południowej części Stanów Zjednoczonych, ok. 140 km na południe od granicy stanu Oklahoma. 
Historia.
Pierwszymi osadnikami w rejonie byli Indianie Kaddo, którzy w wyniku sporów z białymi osadnikam zostali zmuszeni do dalszej wędrówki. W 1843 roku Republika Teksasu podpisała traktakt pokojowy z plemionami indiańskimi w Arlington.
Miasto zostało założone w 1876 roku i nazwane na cześć domu Roberta E. Lee.
Demografia.
Etniczność.
Pod względem etnicznym w 2019 roku w Arlington, dominowała ludność rasy białej (59,9%), następnie rasy czarnej (22,7%) w tym: Latynosi i Hiszpanie (38,6%), Azjaci (6,6%) oraz Indianie Ameryki Północnej (0,5%).
Liczba ludności.
Do wzrostu liczby ludności po 1950 roku, przyczynił się rozwój przemysłu w Arlington.
Miasta partnerskie.
Współpraca międzynarodowa:

</doc>
<doc id="423352" url="https://pl.wikipedia.org/wiki?curid=423352" title="Sejsmologia górnicza">
Sejsmologia górnicza

Sejsmologia górnicza – dział sejsmologii ukierunkowany na wykorzystanie metod sejsmicznych w kopalniach. 
Działalność górnicza narusza równowagę w górotworze i co prowadzi powstania naprężeń, odkształcenia i ewentualnego wyzwolenia akumulowanej energii w postaci wstrząsu połączonego z trwałą deformacją. Sejsmologia górnicza zajmuje się obserwacjami wstrząsów, powstałych wskutek działalności człowieka i ich interpretacją. Wykorzystuje sprzęt i aparaturę podobną do tej stosowanej w badaniach trzęsień ziemi. 
Podstawowym pomiarem jest określenie parametrów źródła wstrząsu: lokalizacja źródła, obliczenie energii sejsmicznej i teoretycznego modelu mechanizmu wstrząsu. Na podstawie tego ocenia się stan zagrożenia tąpaniami oraz przewiduje się możliwość ich wystąpienia. Na podstawie tych obserwacji można zapobiegać wypadkom, np. przez rozładowanie naprężeń. 
Aparaturą wykorzystywaną w sejsmologii górniczej są sejsmometry i nadajniki, a także odbiorniki, rejestratory oraz komputery.

</doc>
<doc id="423353" url="https://pl.wikipedia.org/wiki?curid=423353" title="Filosofem">
Filosofem

Filosofem – czwarty album norweskiego projektu Burzum, nagrany w marcu 1993, a wydany w styczniu 1996 roku.
Okoliczności powstania.
Podobnie jak w przypadku poprzednich trzech albumów Burzum, muzyka znajdująca się na "Filosofem" powstała w latach 1992–1993. Otwierający płytę utwór, zatytułowany "Dunkelheit", był pierwszą kompozycją, jaką Vikernes nagrał pod szyldem swojego jednoosobowego projektu. Początkowo miała się ona znaleźć na albumie Hvis Lyset Tar Oss, ale Vikernes nie był zadowolony z jej pierwszej wersji i kilka miesięcy później nagrał ją na nowo. Płyta była nagrywana w bardzo prymitywnych warunkach, jako mikrofonu użyto słuchawek.
Muzyka.
Na "Filosofem" Varg kontynuował eksperymenty z muzyką elektroniczną. Choć utwory znajdujące się na tej płycie nie należą do krótkich (najkrótszy ma siedem minut), to ich struktura jest bardzo prosta, np. "Jesu Død" oparty jest na jednym riffie i wariacjach na jego temat. W otwierającym płytę utworze pojawia się bardzo wyraźny motyw klawiszowy. Zamykający płytę, liczący 25 minut utwór "Rundtgåing av den transcendentale egenhetens støtte" zagrany tylko na instrumentach klawiszowych, to najdłuższa kompozycja w dziejach Burzum.
Lista utworów.
Wszystkie utwory zostały napisane przez Varga Vikernesa. Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="423355" url="https://pl.wikipedia.org/wiki?curid=423355" title="Han">
Han



</doc>
<doc id="423356" url="https://pl.wikipedia.org/wiki?curid=423356" title="Droga krajowa nr 82 (Polska)">
Droga krajowa nr 82 (Polska)

Droga krajowa nr 82 (DK82) – droga krajowa klasy GP o długości 79,5 km, leżąca na obszarze województwa lubelskiego. Przebiega przez następujące powiaty ziemskie: lubelski, łęczyński oraz włodawski. Trasa rozpoczyna się w węźle Lublin Tatary na skrzyżowaniu z drogami ekspresowymi S12 i S17 i biegnie w kierunku wschodnim do Głębokiego, gdzie zmienia kierunek na północno-wschodni i prowadzi do Włodawy. Na jej końcu planowana jest budowa przejścia granicznego z Białorusią. Droga przebiega przez Pojezierze Łęczyńsko-Włodawskie i na obrzeżach Poleskiego Parku Narodowego.
Historia numeracji.
Na przestrzeni lat trasa posiadała różne oznaczenia i kategorie:
Zmiany przebiegu.
Na podstawie "Rozporządzenia Ministra Infrastruktury z dnia 23 września 2019 r. w sprawie pozbawienia dróg kategorii dróg krajowych", przebieg drogi krajowej uległ skróceniu. Pozbawiono statusu drogi krajowej odcinki dróg miejskich w Lublinie – Aleję Solidarności, Aleję Tysiąclecia, ul. Turystyczną i ul. Mełgiewską oraz odcinek od granicy Lublina do węzła "Lublin Tatary". Tym samym długość trasy uległa zmniejszeniu o ok. 10 km. Zarządzenie weszło w życie 1 stycznia 2020 roku.
Dopuszczalny nacisk na oś.
Na całej długości drogi dopuszczalny jest ruch pojazdów o nacisku pojedynczej osi do 10 ton.

</doc>
<doc id="423357" url="https://pl.wikipedia.org/wiki?curid=423357" title="DK82">
DK82



</doc>
<doc id="423358" url="https://pl.wikipedia.org/wiki?curid=423358" title="Asocjacja roślinna">
Asocjacja roślinna



</doc>
<doc id="423359" url="https://pl.wikipedia.org/wiki?curid=423359" title="Związki Kombatanckie">
Związki Kombatanckie

Związki Kombatanckie (wł. Fasci di combattimento) - założone 23 marca 1919 roku w Mediolanie, przez Benito Mussoliniego. Była to organizacja grupująca weteranów wojennych. W listopadzie 1921 roku Mussolini przekształcił swoją organizację kombatancką w Narodową Partię Faszystowską ("Partito Nazionale Fascita").

</doc>
<doc id="423360" url="https://pl.wikipedia.org/wiki?curid=423360" title="Fitoasocjacja">
Fitoasocjacja



</doc>
<doc id="423363" url="https://pl.wikipedia.org/wiki?curid=423363" title="Borówek (województwo dolnośląskie)">
Borówek (województwo dolnośląskie)

Borówek – wieś w Polsce położona w województwie dolnośląskim, w powiecie trzebnickim, w gminie Prusice.
Przez miejscowość przebiega droga wojewódzka nr 342.
W latach 1975–1998 miejscowość administracyjnie należała do województwa dolnośląskiego.

</doc>
<doc id="423365" url="https://pl.wikipedia.org/wiki?curid=423365" title="Zeta Centauri">
Zeta Centauri

Zeta Centauri ("ζ Cen") – gwiazda w gwiazdozbiorze Centaura, odległa od Słońca o około 382 lata świetlne.
Charakterystyka obserwacyjna.
Jest to jedna z jaśniejszych gwiazd w konstelacji, jej obserwowana wielkość gwiazdowa to 2,55, a wielkość absolutna jest równa −2,79m. Gwiazda ta leży na tyle daleko na niebie południowym, że nie została nazwana przez starożytnych.
Charakterystyka fizyczna.
Zeta Centauri należy do typu widmowego B2,5, jest sklasyfikowana jako podolbrzym, ale najprawdopodobniej jest to wciąż gwiazda ciągu głównego. Ma ona temperaturę i jasność 7100 razy większą niż Słońce. Jej promień to 6,6 , a masa jest 9 razy większa od słonecznej. Gwiazda ma 20 milionów lat. Szybko rotuje wokół osi, wykonując pełny obrót w czasie mniejszym niż półtora dnia. Najprawdopodobniej skończy życie jako biały karzeł, ale jej masa jest bliska granicznej, powyżej której gwiazdy eksplodują jako supernowa.
Jest to gwiazda spektroskopowo podwójna. Jej towarzysz, którego właściwości fizyczne nie są jeszcze znane, obiega ją w ciągu 8,02 dnia. Jeśli jego masa jest równa połowie masy jaśniejszego składnika, to gwiazdy dzieli zaledwie 0,19 au, a Zeta Ophiuchi A ma niższą jasność, ok. 6800 razy większą niż jasność Słońca.

</doc>
<doc id="423367" url="https://pl.wikipedia.org/wiki?curid=423367" title="Dauði Baldrs">
Dauði Baldrs

Dauði Baldrs – piąty album projektu Burzum, wydany 1997 roku. Jest to album koncepcyjny. Poszczególne utwory odnoszą się do fragmentów mitu o germańskim bogu Baldurze zaś tytuł oznacza „Śmierć Baldura”. „Dauði Baldrs” został nagrany w całości na instrumentach klawiszowych.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="423369" url="https://pl.wikipedia.org/wiki?curid=423369" title="S/2003 N 1">
S/2003 N 1



</doc>
<doc id="423370" url="https://pl.wikipedia.org/wiki?curid=423370" title="Sunday Oliseh">
Sunday Oliseh

Sunday Oliseh (ur. 4 września 1974 w Abavo) – nigeryjski piłkarz występujący na pozycji pomocnika. Z reprezentacją Nigerii grał na Mundialu w 1998 roku, a dwa lata wcześniej zdobył w nią złoto olimpijskie. Na początku 2006 roku w wieku 32 lat ogłosił zakończenie sportowej kariery.
Kariera piłkarska.
W wieku 16 lat przeniósł się do Europy, do belgijskiego RFC Liège. Przez rok występował we włoskiej AC Reggiana, a potem przez dwa lata w niemieckim 1. FC Köln.
Po Igrzyskach Olimpijskich został kupiony przez AFC Ajax. Później, z dużymi sukcesami, grał w Juventusie i Borussii Dortmund.
Na początku 2005 roku powrócił do Belgii. W styczniu 2006 roku z powodów osobistych zakończył sportową karierę.
W reprezentacji Nigerii rozegrał 54 mecze i strzelił 2 gole – uczestnik finałów Mistrzostw Świata 1994 (1/8 finału) i 1998 (1/8 finału) oraz Igrzysk Olimpijskich 1996 (złoty medal).

</doc>
<doc id="423371" url="https://pl.wikipedia.org/wiki?curid=423371" title="Jan Krasicki">
Jan Krasicki

Jan Krasicki, także Janek Krasicki, ps. "Kazik", "Janek" (ur. 18 września 1919 w Sowlinach, zm. 2 września 1943 w Warszawie) – polski działacz młodzieżowego ruchu komunistycznego, członek Drugiej Grupy Inicjatywnej Polskiej Partii Robotniczej i Gwardii Ludowej, organizator i przewodniczący Związku Walki Młodych, zamordowany przez Niemców.
Życiorys.
Rodzina, młodość i działalność przedwojenna.
Wychował się w rodzinie inteligenckiej jako syn Marii z domu Drożdżak i Fryderyka Krasickiego (1888-1961), urzędnika pełniącego przed wojną funkcję inspektora oświatowego i posła na Sejm RP III kadencji z ramienia Bezpartyjnego Bloku Współpracy z Rządem. Miał dwóch młodszych braci: Witolda (ur. 1921) i Jerzego (ur. 1923). Był kuzynem Mieczysława Granatowskiego. W 1922 i 1935 tymczasowo przebywał w rodzinnym mieście ojca, Zagórzu.
W 1937 ukończył Gimnazjum Państwowe im. Józefa Piłsudskiego w Święcianach, wiążąc się pod koniec nauki z Komunistyczną Partią Zachodniej Białorusi. W 1937 rozpoczął studia prawnicze na Uniwersytecie Warszawskim. Tam wstąpił do Organizacji Młodzieży Socjalistycznej „Życie”, która pozostawała pod wpływami nielegalnych ugrupowań – Komunistycznej Partii Polski i Komunistycznego Związku Młodzieży Polskiej. Nawiązał też bezpośrednie kontakty z działaczami KPP. W wyniku bójki z działaczami narodowymi został aresztowany i usunięty z Uniwersytetu Warszawskiego.
Okupacja radziecka na polskich ziemiach wschodnich.
Po wrześniu 1939 przedostał się na tereny okupacji radzieckiej do Lwowa, gdzie został przyjęty na drugi rok prawa na Lwowskim Uniwersytecie Państwowym im. Iwana Franki. Mieszkał wówczas w II Domu Techników. Został przewodniczącym Związku Zawodowego Studentów i Pracowników Naukowych wydziału prawniczego. W 1940 rozpoczął starania o przyjęcie do Komunistycznego Związku Młodzieży (Komsomoł). Jego zabiegi zostały uwieńczone powodzeniem, co było dowodem zaufania radzieckich władz do Krasickiego jako wyróżniającego się agitatora politycznego. W okresie skierowanych w polską ludność radzieckich represji, masowych deportacji i terroru Krasicki aktywnie włączył się w działalność na rzecz propagowania stalinizmu wśród polskiej i ukraińskiej młodzieży. Uczestniczył w zebraniach, w czasie których przesłuchiwano studentów przed przyjęciem do organizacji związkowej, do której przynależność była obowiązkowa. Zdaniem Kazimierza Żygulskiego zebrania te wykorzystywano także do układania list osób przeznaczonych do wywózki. W ich trakcie dochodziło również do rozstrzygania wzajemnych animozji pomiędzy działaczami przedwojennych młodzieżowych organizacji komunistycznych oraz do wstępnej selekcji kandydatów do partii i Komsomołu. Między 15 a 20 października 1939, w trakcie zebrania likwidacyjnego organizacji Bratnia Pomoc na Politechnice Lwowskiej, Krasicki wystąpił z referatem przypominającym o antysemickim wątku w działalności tej organizacji, zdominowanej przed wojną przez Młodzież Wszechpolską. Politechnika Lwowska była pierwszą uczelnią w Polsce, która już w 1936 wprowadziła, wymierzone w studentów żydowskich, getto ławkowe. Kolejni mówcy, narodowości żydowskiej, wskazali osoby będące na sali, które były działaczami organizacji antysemickich. Wskazanych następnie pobito i doprowadzono do mównicy, aby zabrali głos. Ostatecznie, według relacji Zbysława Popławskiego, część z nich wyprowadzono z sali i zastrzelono na korytarzu.
Ponadto Krasicki jako działacz Komsomołu, działał jako tajny obserwator podczas indoktrynujących wykładów marksizmu-leninizmu organizowanych zarówno dla polskich studentów, jak i profesorów uniwersytetu im. Iwana Franki (wspominał o tym prof. Eugeniusz Rybka; wykłady obserwowali także funkcjonariusze NKWD). W początkach 1941 został II Sekretarzem Miejskiego Komitetu Komsomołu we Lwowie. Wiosną 1941 był członkiem delegacji studentów na spotkanie z I Sekretarzem Komitetu Centralnego Komunistycznej Partii Ukrainy Nikitą Chruszczowem. Organizował koła komsomolskie w zakładach pracy, urządzał odprawy dla agitatorów i wykładowców politycznych, którzy mieli organizować obowiązkowe spotkania polityczne, tzw. „masówki” dla robotników. Stał się wówczas bohaterem radzieckich reportaży propagandowych w lwowskiej prasie i w radio.
Działalność po wybuchu wojny niemiecko-sowieckiej.
Po wybuchu wojny niemiecko-sowieckiej w czerwcu 1941 był pod szczególną ochroną służb radzieckich – wraz z władzami lwowskiego Komsomołu ewakuowano go na wschód. W Moskwie został wytypowany do grupy Polaków, którzy mieli zostać przerzuceni do Polski w celu realizacji zadań dywersyjnych oraz wytycznych radzieckiej polityki i taktyki propagandowej na ziemiach polskich. Po przeszkoleniach służb specjalnych, zakamuflowanych jako Szkoła Kominternowska, mieszcząca się w Nagornoje, Puszkino i prawdopodobnie Schodni, włączono go do tzw. drugiej grupy inicjatywnej, która, po przerzuceniu do kraju 20 maja 1942 zasiliła kierownicze kadry komunistycznej konspiracji w ramach PPR i tworzonej wraz z nią Gwardii Ludowej.
Od czerwca 1942 do marca 1943 był kierownikiem łączności radiowej Komitetu Centralnego PPR z Moskwą oraz członkiem bojówki specjalnej, podległej władzom partii. Brał udział w różnego rodzaju akcjach zbrojnych GL, w tym w akcji na Komunalną Kasę Oszczędności w Warszawie 30 listopada 1942, w której zdobyto olbrzymie fundusze na działalność konspiracyjną i propagandową.
Pod koniec grudnia 1942 z polecenia kierownictwa PPR-GL w (Findera, Jóźwiaka, Gomułki i Fornalskiej) działając wspólnie z Mieczysławem (Mordechajem) Hejmanem zastrzelił na ulicy Kamienne Schodki na Starym Mieście sekretarza PPR Bolesława Mołojca z powodu zagrożenia działań PPR.
Zajmował się szkoleniem politycznym i wojskowym młodych członków GL. Latem 1943 na polecenie zwierzchników ściągnął do Warszawy Bolesława Bieruta. W 1943 przygotowywał powołanie młodzieżowej przybudówki PPR, która uzyskała nazwę Związku Walki Młodych, stając się jej drugim przewodniczącym. W sierpniu 1943 przygotowywał wydanie kolejnego po miesięcznej przerwie numeru pisma „Walka Młodych” oraz redagował planowaną deklarację ZWM.
2 września 1943 został aresztowany w mieszkaniu przy ulicy Jasnej w Warszawie. Po wyprowadzeniu na ulicę kopnął jednego z gestapowców i usiłował uciec, lecz został zastrzelony. 9 maja 1945 został pochowany na Cmentarzu Wojskowym na Powązkach w Warszawie (kwatera C6 ZWM-1-2).
Upamiętnienie i propaganda PRL.
Pośmiertnie został awansowany do stopnia kapitana Gwardii Ludowej i podpułkownika ludowego Wojska Polskiego.
W okresie PRL-u nie eksponowano nadmiernie jego działalności na rzecz ZSRR i aktywności w propagowaniu kultu Stalina, całkowicie przemilczając, że był radzieckim agitatorem w czasach krwawych represji i deportacji ludności polskiej z ziem wschodnich w latach 1939–1941. Z reguły przemilczano także jego udział w zabójstwie Bolesława Mołojca, gdyż uznawano to za temat niewygodny. Wokół jego postaci wykreowano legendę (np. Halina Rudnicka napisała w 1955 "Wspomnienie o Janku Krasickim"), stał się symbolem patriotyzmu i bezinteresownej walki młodego pokolenia o socjalizm.
Janek Krasicki jako patron.
Został patronem Związku Młodzieży Socjalistycznej, który ustanowił odznaczenie jego imienia.
Jego imię nosiły m.in. do 1990 jeden z parków w Łodzi, obecnie Park im. gen. M. Zaruskiego, Limanowski Dom Kultury, sanatorium dla dzieci w Rymanowie Zdroju (obecnie uzdrowisko Maria), park w Rudzie Śląskiej–Goduli (gdzie umieszczony był pomnik z wizerunkiem Janka Krasickiego), park w Mogilnie – obecnie Park Miejski, Szkoła Podstawowa nr 5 w Stargardzie (obecnie im. Jana Pawła II), szkoła podstawowa w Ujkowicach, szkoła podstawowa w Zagórzu, Szkoła Podstawowa nr 1 w Kaliszu (poprzednio i obecnie im. Konstytucji 3 Maja), Szkoła Podstawowa nr 32 w Katowicach (obecnie Bohaterów Monte Cassino), Szkoła Podstawowa nr 18 w Rzeszowie (od 1970), Szkoła Podstawowa nr 28 w Kielcach (obecnie im. Żołnierzy 4pp „Czwartaków”), Szkoła Podstawowa nr 4 w Kętrzynie (obecnie im. S. Moniuszki), Szkoła Podstawowa nr 70 w Gdańsku-Oliwie, Szkoła Podstawowa nr 31 w Sosnowcu, Szkoła Podstawowa nr 79 w Poznaniu (obecnie im. Arkadego Fiedlera), Szkoła Podstawowa nr 56 w Poznaniu (obecnie im. Charles’a de Gaulle’a), Szkoła Podstawowa nr 87 w Krakowie – Nowej Hucie (przed szkoła odsłonięto pomnik z wizerunkiem patrona), Szkoła Podstawowa nr 33 w Krakowie ul Konarskiego (obecnie Gimnazjum nr 16 im. Króla Stefana Batorego), Szkoła Podstawowa nr 1 w Praszce (obecnie Publiczne Gimnazjum im. Ojca Świętego Jana Pawła II w Praszce), Szkoła Podstawowa w Trębaczewie (obecnie im. ks. Jana Twardowskiego), 203 Szkoła Podstawowa w Warszawie, Szkoła Podstawowa nr 12 w Skarżysku-Kamiennej (obecnie Gimnazjum nr 2 im. Powstańców Warszawy), Szkoła Podstawowa nr 2 w Wągrowcu (obecnie im. Cystersów Wągrowieckich), Szkoła Podstawowa nr 4 w Białej Podlaskiej obecnie im. Kornela Makuszyńskiego, Szkoła Podstawowa nr 30 w Wałbrzychu (obecnie im. Armii Krajowej), Szkoła Podstawowa nr 10 w Pruszkowie (obecnie im. M. Konopnickiej), Szkoła podstawowa nr 4 we Włocławku, Publiczna Szkoła Podstawowa nr 5 w Kraśniku (obecnie im. H. Sienkiewicza), Szkoła Podstawowa nr 28 w Bydgoszczy, Szkoła Podstawowa nr 46 w Szczecinie, Liceum Ogólnokształcące w Nowej Soli i Jaworznie (obecnie im. T. Kościuszki),Szkoła Podstawowa nr 66 we Wrocławiu (obecnie im. Zbigniewa Herberta), XXX Liceum Ogólnokształcące w Łodzi (obecnie im. biskupa Ignacego Krasickiego), Liceum Ekonomiczne w Tarnowie (obecnie Zespół Szkół Ekonomiczno-Gastronomicznych w Tarnowie im. J. Piłsudskiego), Wyższa Oficerska Szkoła Lotnicza w Dęblinie, Zespół Szkół Rolniczych we Wroniu (obecnie Zespół Szkół we Wroniu), Zespół Szkół Budowlanych w Sanoku (od 5 października 1987). Na początku września 1987 powołano Ogólnopolski ZSMP-owski Klub Szkół im. Janka Krasickiego.
Jego pomniki stały w Gdańsku, Opolu, Siemianowicach Śląskich, Skarżysku-Kamiennej i Elblągu. W tym ostatnim mieście jego pomnik został zdemontowany 6 marca 2014 roku. W 1959 został wodowany drobnicowiec typu B 54 o imieniu "Janek Krasicki". W stanie z 2009 jest patronem placu w centrum Budziszewic, a także ulic m.in. w Sanoku, Rzeszowie (od 1951, poprzednio Klementyny Hoffmanowej), Sosnowcu, Łodzi, Wierzbicy, Działdowie, Dzierzgoniu, Dźwirzynie, Drawskim Młynie, Hrubieszowie, Łasku, Sierakowie, Witnicy, Ustce, Świętochłowicach, Kuźni Raciborskiej, Staszowie, Wieruszowie, Gorzowie Wielkopolskim, Płońsku, Opocznie, Poddębicach, Głuszycy oraz w Łobzie, Rykach, Reszlu, Zamościu, Kozienicach, Janowcu Wielkopolskim i w Żychlinie. Patron zespołu szkolno-przedszkolnego w Godowie. Do 2017 istniał w Elblągu skwer im. Janka Krasickiego; nowa nazwa nie została nadana.

</doc>
<doc id="423374" url="https://pl.wikipedia.org/wiki?curid=423374" title="Estadio da Luz">
Estadio da Luz



</doc>
<doc id="423377" url="https://pl.wikipedia.org/wiki?curid=423377" title="Stadion Światła">
Stadion Światła



</doc>
<doc id="423380" url="https://pl.wikipedia.org/wiki?curid=423380" title="Sufozja">
Sufozja

Sufozja (ang. "piping", "soil piping", "tunnel erosion") – proces geologiczny, geomorfologiczny i hydrodynamiczny polegający na mechanicznym ewentualnie chemicznym wypłukiwaniu cząstek gleby (minerałów) lub skał przez wodę opadową oraz podziemną, która infiltruje poprzez glebę lub skałę.
Pojęcie sufozji jest niejednoznaczne, często nazywane jest także erozją podpowierzchniową.
Obecnie można wyróżnić dwa główne podejścia:
Rodzaje sufozji:
Sufozja występuje niemal na całym świecie, w różnych strefach klimatycznych.
Wypłukiwanie cząstek gleby lub drobnego materiału skalnego, prowadzi do powstawania kanałów, tuneli, szczelin itp. Materiał jest transportowany wraz z wodą w postaci zawiesiny poprzez kanały, tunele. Znaczne wypłukiwanie materiału prowadzi do zapadania się powierzchni terenu. Długotrwałe działanie sufozji i innych procesów erozyjnych może prowadzić do powstania wąwozów, dolin, jak również innych formy ukształtowania terenu (m.in. niecek, zagłębień, zapadlisk), czasami też form nazywanych pseudokrasowymi, takich jak jaskinie i leje czy studnie. W niektórych strefach klimatycznych przy wytępieniu zjawisk ekstremalnych, sufozja może przyczyniać się do powstawania osuwisk, jak to miało miejsce po intensywnych opadach monsunowych w Indiach w prowincji Kerala w 2019 r.

</doc>
<doc id="423382" url="https://pl.wikipedia.org/wiki?curid=423382" title="Adrar">
Adrar



</doc>
<doc id="423383" url="https://pl.wikipedia.org/wiki?curid=423383" title="Hliðskjálf (album)">
Hliðskjálf (album)

Hliðskjálf – szósty album studyjny projektu Burzum, wydany 1999 roku. Podobnie jak w przypadku poprzedniej płyty, Dauði Baldrs, „Hliðskjálf” został nagrany w całości na instrumentach klawiszowych, zaś poszczególne utwory inspirowane są mitologią skandynawską.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="423384" url="https://pl.wikipedia.org/wiki?curid=423384" title="Taribo West">
Taribo West

Taribo West (ur. 26 marca 1974 w Lagos) – nigeryjski piłkarz występujący na pozycji obrońcy. Z reprezentacją Nigerii grał na Mundialu 1998 i 2002 oraz triumfował w Igrzyskach Olimpijskich w 1996.
Kariera piłkarska.
Taribo West był zawodnikiem m.in. AJ Auxerre, Interu Mediolan, A.C. Milan, Derby County, 1. FC Kaiserslautern i Partizana Belgrad. W czasie pobytu w Partizanie Zarko Zečević oskarżył go o podanie nieprawidłowego wieku. Wg Zečevicia jego wiek był o 12 lat wyższy od oficjalnie podawanego.
Zakończył karierę w listopadzie 2007 roku.
Sukcesy piłkarskie.
W reprezentacji Nigerii wystąpił 42 razy – uczestnik Mistrzostw Świata 1998 (1/8 finału) i 2002 (runda grupowa) oraz Igrzysk Olimpijskich 1996 (złoty medal).

</doc>
<doc id="423386" url="https://pl.wikipedia.org/wiki?curid=423386" title="Salman Rushdie">
Salman Rushdie

Ahmed Salman Rushdie (ur. 19 czerwca 1947 w Bombaju, arab.:أحمد سلمان رشدی, hindi: अहमद सलमान रश्दी) – brytyjski pisarz i eseista pochodzenia indyjskiego, specjalizujący się w tematach związanych z subkontynentem indyjskim i relacjami świata zachodniego ze wschodem. Zdobywca Nagrody Bookera za książkę pt. "Dzieci północy". Jego twórczość charakteryzuje się realizmem magicznym.
Pochodzi z rodziny o tradycjach muzułmańskich. Jest synem fabrykanta wyrobów włókienniczych Anisa Rushdiego, który zmienił poprzednie nazwisko rodowe na Rushdie na cześć arabskiego uczonego Awerroesa. Rushdie dorastał w Bombaju, w wieku 13 lat przeniósł się do Anglii, by podjąć naukę w Rugby School, studiował historię na Uniwersytecie Cambridge. Zaczynał od pisania utworów science-fiction i esejów. Debiutował książką "Grimus", która początkowo nie odniosła sukcesu. Dopiero jego druga powieść, "Dzieci północy", przyniosła mu sławę. Jego najsłynniejszą książką jest czwarta z kolei, pt. "Szatańskie wersety", w budowie wzorowana po części na powieści Bułhakowa "Mistrz i Małgorzata". Książka podejmująca problematykę początków islamu, spotkała się z niezwykłą wrogością w krajach muzułmańskich. Rushdie został wyklęty przez wyznawców tej religii, a jego książki płonęły na stosach. Po oficjalnym obłożeniu go przez ajatollaha Chomejniego fatwą, nakazującą każdemu wiernemu muzułmaninowi zabicie pisarza, musiał żyć w ukryciu pod stałą ochroną policji. Okres ten w swoim życiu opisał w książce pt. "Joseph Anton Autobiografia". W latach 2004–2006 pełnił funkcję prezesa amerykańskiego PEN Center.
Prozaik został odznaczony francuskim Orderem Sztuki i Literatury w styczniu 1999 roku. W czerwcu 2007 brytyjska królowa Elżbieta II nadała Rushdiemu szlachectwo za zasługi na rzecz literatury, wywołując oburzenie w świecie islamu. Dziennik "The Times" w 2008 roku ogłosił go trzynastym z pięćdziesięciu najwybitniejszych pisarzy brytyjskich doby powojennej.
Od 2000 roku mieszka w Stanach Zjednoczonych, gdzie wykłada na metodystycznym Uniwersytecie Emory. Został także członkiem Amerykańskiej Akademii Sztuki i Literatury. Salman Rushdie ma dwóch synów – Zafara i Milana, był czterokrotnie żonaty. Ostatnią jego żoną była indyjska modelka i aktorka Padma Lakshmi.
12 sierpnia 2022 roku Rushdie został zaatakowany przez nożownika.
Młodość.
Salman Rushdie urodził się w świeckiej rodzinie Kaszmirczyków o muzułmańskich korzeniach w Bombaju. Dorastał jako jedyne dziecko absolwenta wydziału prawa Uniwersytetu w Cambridge, a później przedsiębiorcy Anisa Ahmeda Rushdiego, oraz nauczycielki, Neginy Bhatt. W 2012 roku pisarz wyznał w swoim dzienniku, iż jego ojciec przyjął nazwisko Rushdie na cześć Awerroesa (Ibn Rushda). Kształcił się w Cathedral and John Connon School w Mumbaju, Rugby School oraz King’s College, University of Cambridge, gdzie studiował historię.
Kariera.
Copywriter.
Pierwszym zajęciem Rushdiego było tworzenie tekstów dla agencji reklamowej Ogilvy &amp; Mather, gdzie wymyślił neologizm „irresistibubble” (w wolnym tłumaczeniu "bąbelki nie do odparcia") dla czekolady Areo. Następnie przeniósł się do Ayer Barker, w której stworzył hasło „Naughty but Nice” ("Niegrzeczny, ale przyjemny") dla ciastek z kremem, napisał tu również znany slogan „That'll do nicely” reklamujący korporację American Express. W czasie pracy dla Ogilvy &amp; Mather, zanim jeszcze regularnie zajął się tworzeniem powieści, napisał książkę "Dzieci Północy". John Hegarty z Bartle Bogle Hegarty krytykuje Rushdiego za niezbyt częste przywoływanie przez pisarza jego epizodu pracy w charakterze copywritera, dodając zarazem, iż "„niewątpliwie pisał tragiczne reklamy”".
Twórczość literacka.
Jego pierwsza powieść, "Grimus", po części fantastyczno-naukowa, została generalnie zignorowana przez czytelników i krytykę. Z kolei następna, "Dzieci północy", wyniosła autora na literacki piedestał. Książka zdobyła w 1981 roku Nagrodę Bookera, a w 1993 i 2008 roku nominowana była do najlepszej powieści wyróżnionej Nagrodą Bookera w ciągu ostatnich, odpowiednio, 25 oraz 40 lat. W "Dzieciach Północy" Rushdie opowiada historię życia posiadającego specjalne moce dziecka, urodzonego z wybiciem północy w dniu proklamowania przez Indie niepodległości. Bohater powieści posiada łączność z innymi dziećmi narodzonymi na początku nowej i burzliwej ery historii subkontynentu indyjskiego, a zarazem pojawienia się na nim nowoczesnego państwa. Główny bohater, Saleem Sinai, przez interpretatorów porównywany bywa do Rushdiego. Jednakże autor odżegnuje się od wątków autobiograficznych w książce, argumentuje: "„Ludzie zakładają, że skoro pewne szczegóły postaci pochodzą z własnego doświadczenia, to musisz to być ty. W tym sensie nigdy nie czułem, że tworzę wątek autobiograficzny”".
Po "Dzieciach Północy" w 1983 roku Rushdie napisał powieść "Wstyd". Przedstawia w niej polityczne zawirowania w Pakistanie, wzorując jej bohaterów na autentycznych postaciach Zulfikar Ali Bhutto oraz generała Muhammada Zia ul-Haqa. "Wstyd" wygrał francuski "Prix du Meilleur Livre Étranger" (w kategorii Najlepsza Książka Zagraniczna) i otarł się o zdobycie Nagrody Bookera. Obie te powieści literatury postkolonialnej charakteryzują się stylistyką realizmu magicznego oraz ukazują, iż z perspektywy imigranta Rushdie jawi się jako bardzo świadomy członek indyjskiej diaspory.
Rushdie napisał w 1987 roku dokument o Nikaragui, zatytułowany „Uśmiech Jaguara” (oryg. "The Jaguar Smile"). Książka skupia się na polityce i bazuje na własnych badaniach i doświadczeniach autora na scenie politycznych eksperymentów sandinistów.
Jego najbardziej kontrowersyjną powieść, zatytułowaną "Szatańskie wersety" wydano w 1988 roku. Rushdie tworzył również wiele krótkich tekstów, które opublikowano w 1994 roku w formie zbioru zatytułowanego "Wschód Zachód". "Ostatnie Westchnienie Maura", dzieje rodu przypadające na ponad 100 lat historii Indii, zostało wydane w 1995 roku. "Ziemia pod jej stopami" z 1999 roku prezentuje alternatywną historię współczesnej muzyki rockowej. Na podstawie jednego z wielu umieszczonych w książce tekstów piosenek, grupa U2 nagrała utwór o tym samym tytule, w teledysku do którego wystąpił sam pisarz, wymieniony również jako autor jego tekstu. W 1990 roku ukazała się także powieść dla dzieci "Harun i morze opowieści".
Rushdie cieszył się pasmem sukcesów komercyjnych oraz uznaniem wśród krytyków literackich. Za powieść z 2005 roku pt. "Śalimar klaun" otrzymał w Indiach prestiżową nagrodę Hutch Crossword Book Award, a w Wielkiej Brytanii tytuł wprowadzony został do finału Whitbread Book Awards. Książka była również nominowana do w roku 2007.
W 2002 roku w zbiorze esejów "Step Across This Line", pisarz wyznaje swój podziw m.in. dla włoskiego pisarza Italo Calvino oraz Amerykanina Thomasa Pynchona. Do autorów mających wpływ na jego twórczość zalicza Jamesa Joycea, Güntera Grassa, Jorge Luisa Borgesa, Michaiła Bułhakowa oraz Lewisa Carrolla. Salman Rushdie przyjaźnił się także z Angelą Carter, którą pochwalił w przedmowie do jej książki "Burning Your Boats".
W listopadzie 2010 roku wydano powieść "Luka i ogień życia". W tym samym roku zapowiedział również, iż pracuje nad autobiografią, zatytułowaną "", która ukazała się we wrześniu 2012 roku.
Kiedy w 2012 roku Salman Rushdie wydał krótkie opowiadanie pt. „Na południu”, stał się jednym z pierwszych znanych autorów współpracującym z Booktrack (firmą, która synchronizuje elektroniczne wydania książek ze spersonalizowanymi ścieżkami dźwiękowymi).
W 2015 roku ukazała się jego nowa powieść, "Dwa lata, osiem miesięcy i dwadzieścia osiem nocy", reinterpretacja "Baśni z tysiąca i jednej nocy".
Pozostała działalność.
Rushdie stał się ikoną dla młodych indyjskich pisarzy, która wywarła znaczny wpływ na całe pokolenie twórców z subkontynentu indyjskiego piszących po angielsku, a także jedną z najbardziej wpływowych postaci w całej literaturze postkolonialnej. Jego praca spotkała się z szerokim uznaniem, włączając w to nagrodę Aristeion w 1996 roku, przyznawaną przez Unię Europejską w dziedzinie literatury i tłumaczeń, włoską nagrodę Grinzane Cavour, a także niemiecki tytuł Pisarza Roku i wiele innych. Salman Rushdie pełnił funkcję prezesa PEN American Center od 2004 do 2006 roku oraz przyczynił się do powstania festiwalu PEN World Voices.
Sprzeciwił się uchwalonemu przez brytyjski rząd Racial and Religious Hatred Act, pisząc o tym w eseju "Free Expression Is No Offence" (z ang. "Wolność słowa to nie przemoc"), w zbiorze tekstów kilku pisarzy opublikowanym przez wydawnictwo Penguin w listopadzie 2005 roku.
W 2007 roku rozpoczął swoją pięcioletnią rezydenturę jako "„Wybitny Pisarz”" na Emory University w Atlancie, w stanie Georgia, gdzie zdeponował również swoje archiwa.
W maju 2008 roku został wybrany na Zagranicznego Honorowego Członka Amerykańskiej Akademii Sztuki i Literatury.
Choć cieszy się z pisania, Salman Rushdie mówi, że pewnie zostałby aktorem, jeśli jego kariera literacka nie ułożyłaby się pomyślnie. Już od wczesnego dzieciństwa marzył o występach w hollywoodzkich produkcjach. Marzenia udało mu się po części spełnić, występując od czasu do czasu w rolach gościnnych.
Rushdie umieścił w kilku swoich powieściach postacie fikcyjne ze świata filmu i telewizji. Wystąpił gościnnie w filmie "Dziennik Bridget Jones", opartym na książce pod tym samym tytułem, która sama pełna jest literackich żartów. 12 maja 2006 roku uczestniczył jako gość w programie "The Charlie Rose Show", gdzie przeprowadzał wywiad z indyjsko-kanadyjską reżyserką i scenarzystką Deepą Mehtą, której film "Water" (ang. "Woda") z 2005 roku zderzył się z falą gwałtownych protestów. Wystąpił w roli ginekologa-położnika w debiucie reżyserskim Helen Hunt, będącym adaptacją powieści Elinor Lipman pt. "Then She Found Me". We wrześniu 2008 roku i ponownie w marcu 2009, wziął udział w panelu Billa Mahera „Real Time with Bill Maher” stacji HBO. Pisarz mówi, iż został zaproszony do występu w filmie "Ricky Bobby – Demon prędkości": "„Mieli pomysł, po prostu jedno ujęcie, w którym trzej bardzo bardzo nieprawdopodobni ludzie byliby widziani jako kierowcy NASCAR. I myślę, że zaprosili Juliana Schnabela, Lou Reeda i mnie. Wszyscy spodziewaliśmy się, że będziemy nosić mundury i kaski, przemierzając w zwolnionym tempie gorącą mgłę”". Ostatecznie oficjalnie nie pozwolił na to harmonogram.
Rushdie współpracował z reżyserką Deepą Mehtą przy pisaniu scenariusza adaptacji jego powieści "Dzieci północy" pod tym samym tytułem. Uczestnictwo Seemy Biswasy, Shabany Azmi, Nandity Das oraz Irfana Khana zostało potwierdzone w projekcie. Produkcja rozpoczęła się we wrześniu 2010 roku, a film wszedł na ekrany kin 26 października roku 2012.
Rushdie ogłosił w czerwcu 2011 roku, że napisał pierwszy szkic scenariusza nowego telewizyjnego serialu dla amerykańskiej sieci Showtime, którego także stanie się producentem wykonawczym. Nowa seria, pt. "The Next People", zgodnie ze stwierdzeniem pisarza, będzie "„rodzajem paranoidalnego serialu science-fiction, gdzie znikający ludzie zastępowani będą przez nowych”". Pomysł realizacji telewizyjnego show został podsunięty przez jego amerykańskich agentów, Rushdie uważa, że telewizja pozwoli mu na większą kontrolę nad scenariuszem, aniżeli duży ekran. "The Next People" realizowany jest przez producenta brytyjskiego, korporację Working Title, odpowiedzialną m.in. za "Cztery wesela i pogrzeb" oraz "Wysyp żywych trupów".
Rushdie jest także członkiem rady nadzorczej organizacji non-profit The Lunchbox Fund, która zajmuje się rozdawaniem codziennych posiłków dla uczniów w mieście Soweto w Republice Południowej Afryki. Zajmuje również miejsce w radzie nadzorczej Świeckiej Koalicji dla Ameryki (ang. "Secular Coalition for America"), grupy wsparcia reprezentującej interesy Amerykanów o ateistycznym lub humanistycznym światopoglądzie, mieszczącej się w Waszyngtonie. W listopadzie 2010 roku został patronem-założycielem Ralston College, nowego koledżu sztuk wyzwolonych, który za swoją dewizę przyjął tłumaczenie na angielski łacińskiej sentencji „wolność słowa jest życiem samym w sobie”, zaczerpniętą z przemówienia Salmana Rushdiego na Uniwersytecie Columbia w 1991 roku z okazji dwusetnej rocznicy uchwalenia pierwszej poprawki do konstytucji Stanów Zjednoczonych.
W 2011 roku walczył o swoją tożsamość na portalu społecznościowym Facebook. Rushdie pytał o możliwość używania jego drugiego imienia Salman, pod którym jest najbardziej rozpoznawalny, jako pierwszego w nazwie jego własnego konta. Opisał także swój sieciowy kryzys tożsamości w serii wiadomości publikowanych w serwisie Twitter, wśród nich znalazły się: "„Drogi Facebooku, przymuszanie mnie do zmiany mojego imienia na Waszym portalu z Salmana na Ahmeda Rushdiego jest jak próba wywarcia presji na J. Edgara Hoovera, by ten stał się Johnem Hooverem”", a także "„A jeśliby tak F. Scott Fitzgerald miał konto na Facebooku, też musiałby przedstawiać się jako Francis Fitzgerald? A co z F. Murrayem Abrahamem?”". Podobne wiadomości krążyły w sieci. Facebook w końcu ustąpił i pozwolił mu używać pożądanej przez niego nazwy użytkownika.
Szatańskie wersety.
„Szatańskie wersety” to termin odnoszący się do tradycji koranicznej. W surze 53 pt. „Gwiazda” (al-Nadschm) pojawia się wzmianka o trzech czczonych pod Kaabą w Mekkce przedislamskich boginiach: Al-Lat, Al-Uzza oraz Al-Manat. Według tradycyjnej wersji podanej przez islamskiego uczonego i historyka Tabariego Mahomet zezwolił mieszkańcom miasta na dalsze ich czczenie, podczas gdy w kanonicznej historii islamu nie wspomina się o tym. W książce narrator jako autora tego fragmentu przedstawia archanioła Gibrila. Termin „szatańskie wersety” został ukuty przez Williama Muira. Kult wyżej wspomnianych bogiń został zakazany, a jego wyznawców poddano represjom. Obecność elementów tej religii godziła w tworzący się monoteistyczny system polityczno-religijny, jakim jest islam. Książka została zakazana w krajach zamieszkanych przez wpływowe społeczności muzułmańskie. Całkowicie m.in.: w Indiach, Bangladeszu, Sudanie, Afryce Południowej, Kenii, Tajlandii, Tanzanii, Indonezji, Singapurze, Wenezueli, Pakistanie i na Sri Lance.
Szlachectwo.
Salman Rushdie otrzymał tytuł szlachecki za zasługi na rzecz literatury anglojęzycznej podczas uroczystości 16 czerwca 2007 roku. Zaznaczył: "„Jestem zachwycony i uniżony odbierając ten zaszczyt, a zarazem bardzo wdzięczny, że moja praca została doceniona właśnie w ten sposób”". W odpowiedzi na nadanie mu tytułu szlacheckiego protestowało wiele muzułmańskich społeczności. Parlamentarzyści kilku krajów z większością muzułmańską potępili ten akt, a Iran i Pakistan złożyły formalny protest na ręce brytyjskich dyplomatów. Kontrowersyjne potępienie wystosowane przez pakistańskiego ministra ds. religii Muhammada Ijaza-ul-Haga zostało odrzucone przez ówczesną premier Pakistanu Benazir Bhutto. Jak na ironię, ojcowie polityków – Muhammad Zia ul-Haq oraz Zulfikar Ali Bhutto, zostali wcześniej sportretowani w książce Rushdiego pt. "Wstyd". Masowe demonstracje przeciwko nadaniu pisarzowi tytułu szlacheckiego odbyły się w Pakistanie i Malezji. W kilku nawoływano publicznie do zabicia Rushdiego. Również część opinii niezwiązana z islamem wyraziła swoje rozczarowanie wobec decyzji królowej, wskazując, że pisarz nie zasłużył na taki honor, a poza nim istnieje wielu bardziej wybitnych nań zasługujących.
Al-Kaida potępiła szlachectwo Rushdiego. Lider organizacji, Ayman al-Zawahiri podkreślił w przesłanym prasie nagraniu, że brytyjska gala dla Indusa Rushdiego to „obraza islamu” i planowana jest „stosowna odpowiedź”.
Poglądy na religię.
Rushdie wychowywał się w świeckiej rodzinie o tradycjach muzułmańskich, sam utożsamia się z ateizmem. W 1990 roku pod naciskiem przywódców muzułmańskich w Wielkiej Brytanii wydał oświadczenie, w którym zadeklarował swój powrót do wiary, wyparcie się ataków na islam zamieszczonych w jego powieści oraz wyraził chęć zaangażowania się w propagowanie tej religii na świecie, aby polepszyć jej społeczne zrozumienie. Celem deklaracji była nadzieja na zmniejszenie zagrożenia ze strony muzułmanów w związku z wydanym na niego zaocznie wyrokiem śmierci przez Chomeiniego. W późniejszym okresie pisarz przyznał się, iż jego postulaty nie były zgodne z prawdą, a zmuszony był do udawania takiej postawy.
Jego książki często skupiają się na roli religii w społeczeństwie i konfliktach pomiędzy wiarami, religiami, czy też ludźmi niewyznającymi żadnej religii.
Rushdie opowiada się za krytyką literacką względem ksiąg religijnych, metodą rozwiniętą w późnych latach XIX wieku. Pisarz wzywa także do reform samego islamu, w gościnnych publikacjach na łamach "The Washington Post" oraz "The Times" w połowie sierpnia 2005 roku pisał:
Poglądy polityczne.
Rushdie popierał Operację Allied Force bombardowania przez NATO terytorium Federalnej Republiki Jugosławii w 1999 roku, za co lewicowy intelektualista Tariq Ali nazwał Salmana Rushiego mianem „pisarza wojownika” "the belligerati". Wykazywał również akceptację względem amerykańskiej kampanii obalenia rządów Talibów w Afganistanie, rozpoczętą w 2001 roku. Został jednak głosem krytyki wobec zapoczątkowanej w 2003 roku wojny w Iraku. Utrzymywał, że choć powinno się usunąć Saddama Husajna, to jednostronna interwencja Stanów Zjednoczonych była nieusprawiedliwiona.
W związku z publikacją przez duńską gazetę Jyllands-Posten karykatur Mahometa w marcu 2006 roku, co wiele osób wiązało z ryzykiem zamachów na dziennikarzy pisma będącym echem fatwy z 1989 roku wydanej na Salmana Rushdiego za publikację Szatańskich Wersetów, pisarz podpisał manifest "", stanowisko ostrzegające o zagrożeniach płynących z religijnego fanatyzmu. Manifest opublikowano we francuskim lewicowym tygodniku "Charlie Hebdo" w marcu 2006 roku.
W roku 2006 Rushdie stwierdził, że popiera komentarze ówczesnego Przewodniczącego Izby Gmin Jacka Strawa, który krytykował noszenie nikabu (welonu, który zakrywa wszystkie części twarzy z wyjątkiem oczu). Pisarz przyznał, że jego trzy siostry nigdy nie chciałyby nosić czegoś takiego. Powiedział:
Neomarksistowski krytyk katolicyzmu Terry Eagleton, były wielbiciel twórczości Rushdiego zaatakował go za jego wsparcie dla Pentagonu i postawę wobec wojny w Iraku i Afganistanie Później przeprosił za ukazywanie pisarza w fałszywym świetle.
Podczas wystąpienia w 92nd Street Y odpowiadając na pytanie, czy prawa autorskie mogą być barierami lub utrudnieniami dla wolności słowa, odpowiedział:
Kiedy Amnesty International (AI) zawiesiła aktywistkę na rzecz praw człowieka Gitę Sahgal za wypowiedź dla prasy sugerującą, iż Amnesty powinna zdystansować się od Moazzama Begga i jego organizacji, Rushdie stwierdził:
Rushdie popiera ograniczenie dostępu do broni obwiniając amerykańskie prawo do jej posiadania za masakrę w kinie w Aurorze Colorado w lipcu 2012.
Życie osobiste.
Rushdie był żonaty cztery razy. Jego pierwszą żoną od 1976 do 1987 roku była Clarissa Luard, z którą ma syna Zafara (urodzonego w 1980 roku). Po raz drugi ożenił się w 1988 roku z amerykańską pisarką Marianne Wiggins. Ich małżeństwo zakończyło się rozwodem w roku 1993. Trzecią żoną, od 1997 do 2004 roku, była Elizabeth West, która w 1999 urodziła syna Milana. W roku 2004 pisarz wziął ślub z amerykańską modelką i aktorką indyjskiego pochodzenia Padmą Lakshmi, prowadzącą amerykański reality-show "Top Chef". Małżeństwo zakończyło się 2 lipca 2007 roku z inicjatywy Padmy. W roku 2008 prasa bollywoodzka zaczęła rozpisywać się o romansie między Rushdiem i indyjską modelką Riyą Sen, z którą łączyła autora przyjaźń. W odpowiedzi na spekulacje mediów dotyczące łączącej ich relacji, R. Sen krótko skwitowała „Sądzę, że gdybyś był Salmanem Rushdie, musiałbyś się nudzić, przebywając wśród ludzi, którzy zawsze chcą rozmawiać tylko o literaturze”.
W 1999 roku Rushdie przeszedł z powodu ptozy operację korekcji mięśni dźwigaczy powiek, mającą na celu wyeliminowanie ich opadania. „Jeśli nie dokonano by na mnie tej operacji, w przeciągu kilku lat nie byłbym w stanie w ogóle otwierać oczu”.
Od 2000 roku Rushdie mieszka w bliskim sąsiedztwie Union Square w Nowym Jorku.
12 sierpnia 2022 roku, podczas spotkania z czytelnikami w mieście Chautauqua w stanie Nowy Jork został zaatakowany nożem przez 24-letniego Hadiego Matara, zwolennika radykalnego ugrupowania Korpus Strażników Republiki Islamskiej. Kolejnego dnia został odłączony od respiratora, a jego stan znacznie się polepszył.
Lista wydanych dzieł.
Lista napisanych przez Salmana Rushdiego powieści zamieszona jest także na jego oficjalnej stronie.

</doc>
<doc id="423392" url="https://pl.wikipedia.org/wiki?curid=423392" title="Scapa Flow">
Scapa Flow

Scapa Flow (staronord. "Skalpaflói") – akwen pomiędzy wyspami Orkadów (archipelag Wysp Brytyjskich, na północ od Szkocji), podczas I i II wojny światowej służący jako główna baza Royal Navy – brytyjskiej marynarki wojennej.
Położenie.
Scapa Flow jest naturalnym kotwicowiskiem położonym między wyspami południowej części Orkadów. Archipelag ten oddziela Morze Północne od otwartych wód Oceanu Atlantyckiego. Wyróżnia się trzy zasadnicze jego części – Orkady Północne, Mainland i Orkady Południowe. Mainland jest największą wyspą, skupia się na niej większość mieszkańców archipelagu (główne miejscowości: Kirkwall, Stromness).
Mainland to jedna z czterech głównych wysp otaczających Scapa Flow. Osłania go od północy, północnego zachodu i północnego wschodu. Pozostałe to: Hoy (od zachodu i południowego zachodu), Burray i South Ronaldsay (od wschodu). Główne wejście – Sound of Hoxa – pomiędzy wyspami Flotta i Southa ma w najwęższym miejscu szerokość 1,3 mili morskiej, minimalna głębokość toru wodnego wynosi 32 m. Od strony zachodniej, między Mainland a Graemsay, znajduje się Hoy Sound (minimalna szerokość 0,5 mili morskiej, minimalna głębokość – 36 m). Część z pozostałych przejść została zagrodzona ze względów obronnych groblami lub umyślnie zatopionymi statkami. Prędkość prądów pływowych w cieśninach prowadzących do Scapa Flow dochodzi do 10 węzłów.
Rozmiar całego akwenu to około 27 km długości i 25 km szerokości; średnia głębokość 36 m, maksymalna (w rejonie Sound of Hoxa) – 61 m. Łagodzący wpływ Prądu Zatokowego powoduje, że jego wody nie zamarzają. Kotwicowisko – w porównaniu z burzliwymi wodami okalającymi Orkady – jest spokojnym miejscem; wyspy osłaniają Scapa Flow od silnych północnych i zachodnich wiatrów i fal, jednocześnie cechy środowiska przyrodniczego (skaliste wybrzeża, silne prądy pływowe, zmienne warunki atmosferyczne) stanowiły naturalne zabezpieczenie przed aktywnością sił nieprzyjaciela.
Historia.
Osadnictwo na Orkadach pojawiło się około 5000 lat temu, od VIII w. rozpoczęła się ich kolonizacja przez wikingów. Najprawdopodobniej to oni właśnie dostrzegli zalety miejsca nazwanego potem Scapa Flow; wspomina o nim jedna z sag skandynawskich. Archipelag przeszedł pod władanie szkockie w 1471. W 1540 na wyspy przybył z flotą król Jakub V, jeden z uczestników podróży wydał później locję, zawierającą m.in. opis wód i podejść Scapa Flow. Od XIX w. datuje się rozwój rybołówstwa na Orkadach.
Wykorzystanie Scapa Flow jako kotwicowiska marynarki wojennej sięga czasów wojen napoleońskich i wojny brytyjsko-amerykańskiej (1812 – 1815). Zagrożenie ze strony amerykańskich korsarzy spowodowało konieczność wyznaczenia miejsca w północnej części Wysp Brytyjskich, gdzie bezpiecznie mogły kotwiczyć statki oczekujące na sformowanie konwoju. Wybór padł na Scapa Flow, z tego powodu w latach 1813 – 1814 na wyspach South Walls i Hoy wzniesiono baterie nadbrzeżne.
W kolejnych dekadach Scapa Flow wykorzystywane było przez Royal Navy coraz częściej, jednak w warunkach prowizorycznych – nie tworzono żadnej stałej infrastruktury lądowej – zaopatrzeniowej czy obronnej. Mimo zalet akwenu wątpliwości budziło m.in. oddalenie od ośrodków przemysłowych i wydobywczych oraz wynikające z tego znaczne koszty transportu. Przełom związany był z pogorszeniem sytuacji politycznej w Europie i potencjalnym zagrożeniem militarnym ze strony Niemiec. Brytyjska doktryna wojenna zakładała blokadę morską Niemiec i rozbicie ich floty, gdyby podjęto próbę jej przerwania. Zdawano sobie sprawę ze strategicznego znaczenia Morza Północnego w wypadku wybuchu konfliktu zbrojnego. Próbna mobilizacja w lecie 1914 roku zgromadziła w Scapa Flow flotę, przemianowaną potem na Grand Fleet: 21 okrętów liniowych, 8 pancerników (przeddrednotów), 4 krążowniki liniowe, 8 krążowników pancernych, 9 krążowników, 4 krążowniki lekkie, 42 niszczyciele.
I wojna światowa.
Niemiecki atak na neutralną Belgię oznaczał wypowiedzenie wojny przez Wielką Brytanię. Przystąpiono do gorączkowej rozbudowy bazy morskiej w Scapa Flow. Ponieważ nie było odpowiednich budynków na lądzie, komenda portu, sztab floty itd. mieściły się na pokładach specjalnie sprowadzonych statków. 1 września 1914 roku miał miejsce incydent ironicznie nazwany "pierwszą bitwą o Scapa Flow". Dostrzeżono rzekomo peryskop okrętu podwodnego, w związku z czym rozpoczęto ostrzał, a następnie cała flota wyszła w morze. Identyczna sytuacja wydarzyła się w nocy z 17 na 18 października. Mimo że oba alarmy były najprawdopodobniej fałszywe, pokazały, że okręty zgromadzone w Scapa Flow mogą być zagrożone atakiem podwodnym, brak jest odpowiednich zabezpieczeń i możliwości zwalczania okrętów podwodnych.
Kolejne wydarzenie pokazało, że obawy nie były bezpodstawne. W listopadzie 1914 roku niemieckie dowództwo postanowiło wykorzystać okręty podwodne w sposób bardziej ofensywny. Grupa U-Bootów została skierowana w rejon Szetlandów, jednak gdy nie znaleziono tam głównych sił floty brytyjskiej, zarządzono powrót do baz. 23 listopada U-18 zdołał pokonać zdradliwe wody Sound of Hoxa i dostał się do Scapa Flow. Dostrzeżony i staranowany, został zmuszony do wynurzenia się. Wobec braku możliwości kontynuowania walki dowódca wydał rozkaz samozatopienia okrętu.
Akcja U-18, mimo że bezowocna, sprawiła uznanie przez Brytyjczyków obrony przeciwpodwodnej za kwestię priorytetową. Wejścia do Scapa Flow przegrodzono zaporami i sieciami przeciwpodwodnymi, później rozbudowanymi o uruchamiane z brzegu zapory minowe i hydrofony. Wschodnie cieśniny, używane przez rybaków, zablokowano, do połowy 1915 topiąc w nich 20 statków. Na wodach otaczających Orkady stosowano również aktywne formy zwalczania okrętów podwodnych, m.in. statki-pułapki (tzw. "Q-ship").
Z obawy przed atakiem torpedowym sił nawodnych rozbudowywano artylerię nabrzeżną, sprowadzono również dwa stare pancerniki (później zastąpione krążownikami), które miały pełnić rolę pływających baterii, zwiększono liczbę okrętów patrolowych (głównie przebudowane jednostki rybackie).
Zwiększała się liczba statków i okrętów w Scapa Flow, przybywały specjalistyczne jednostki pływające: okręty warsztatowe, dok pływający, a nawet statek-kantyna z salą teatralną na pokładzie. Trudność sprawiały zimowe warunki i sztormowa pogoda na podejściach do kotwicowiska, co powodowało uszkodzenia, a niekiedy zatopienia okrętów. Zdarzały się również kolizje.
Zimowe sztormy utrudniające, a nawet uniemożliwiające patrolowanie wód otaczających Scapa Flow, okazały się sprzyjające dla Niemców. 6 stycznia 1917 roku na minach postawionych przez krążownik pomocniczy SMS "Möwe" w cieśninie Pentland Firth, oddzielającej Orkady od Szkocji, zatonął pancernik (przeddrednot) HMS "King Edward VII", płynący na remont do stoczni w Belfaście. Nie zginął żaden członek jego załogi.
30 maja 1916 roku, niedługo przed północą, Grand Fleet pod dowództwem admirała Johna Jellicoe'a opuściła Scape Flow, by stoczyć z Hochseeflotte (niemiecką flotą liniową) największą w czasie I wojny światowej bitwę morską, która przeszła do historii pod nazwą Bitwy jutlandzkiej. Starcie zakończyło się taktyczną porażką Brytyjczyków, jednak w wymiarze operacyjnym i strategicznym odnieśli oni sukces, ponieważ zdołali zachować panowanie na morzu, wyłączając nawodną flotę niemiecką z akcji ofensywnych.
Jednym z czynników, które doprowadziły do bitwy, był niemiecki plan zaminowania baz brytyjskich za pomocą podwodnych stawiaczy min. 5 czerwca 1916 roku na minach postawionych przez U-75 zatonął płynący z Scapa Flow krążownik pancerny HMS "Hampshire", na którego pokładzie zginął lord Horatio Kitchener – brytyjski minister wojny, udający się do Rosji na rozmowy międzysojusznicze. Zagrożenie minowe spowodowało zmniejszenie aktywności okrętów brytyjskich, co zwiększyło swobodę działania U-Bootów. Kolejną stratą marynarki był pancernik HMS "Vanguard", który zatonął przed północą 9 lipca 1917 roku po eksplozji wynikłej najprawdopodobniej z samozapłonu kordytu używanego jako ładunek miotający. Zginęło prawie 850 członków jego załogi, życie ocaliły jedynie 2 osoby.
W grudniu 1917 roku siły brytyjskie stacjonujące w Scapa Flow zostały wzmocnione przez amerykańskie pancerniki pod dowództwem kontradmirała Hugh Rodmana. Były to:
Uczestniczyły one m.in. w ochronie stawiania potężnej zapory minowej pomiędzy Orkadami a brzegami Norwegii w lecie 1918 roku.
12 stycznia 1918 roku miał miejsce kolejny tragiczny wypadek. Krążownik lekki HMS "Boadicea" i niszczyciele: "Opal" i "Narborough" patrolowały podejścia do Scapa Flow. Podczas sztormu obie mniejsze jednostki rozbiły się na skałach; uratowano tylko jednego marynarza.
Jednym z ostatnich akordów wojny na morzu była misja SM UB-116, który pod koniec października 1918 roku próbował dostać się do Scapa Flow. Zanurzony okręt został jednak wykryty przez hydrofony, później zaobserwowano jego peryskop i zorientowano się, że płynie prosto na zdalnie detonowaną zaporę minową. Eksplozja min zatopiła UB-116 wraz z całą załogą.
Samozatopienie floty niemieckiej.
Zawieszenie broni z 11 listopada 1918 roku w odniesieniu do marynarki wojennej przewidywało:
Ponieważ żadne z branych pod uwagę państw neutralnych nie zgodziło się na przyjęcie okrętów, zdecydowano internować rozbrojone i obsadzone tylko szkieletową załogą okręty nawodne. Pierwsza ich grupa w eskorcie brytyjskich okrętów przypłynęła do Scapa Flow z Firth of Forth, gdzie poddawane były kontroli, 23 listopada 1918 roku. W następnych dniach przybywały następne, w tym okręty liniowe. Później dotarły – bezpośrednio z Niemiec – okręt liniowy SMS "König" i lekki krążownik SMS "Dresden", które przechodziły remont i niszczyciel "V 129", zastępujący "V 30", który zatonął na minach podczas przejścia do brytyjskich portów; pancernik SMS "Baden" w zastępstwie nieukończonego pancernika SMS "Mackensen".
Informacje na temat sytuacji w kraju i rokowań zmierzających do zakończenia wojny docierały do załóg niemieckich okrętów tylko szczątkowo. Jednym z warunków pokoju było wydanie aliantom okrętów znajdujących się w Scapa Flow. Admirał Ludwig von Reuter, dowódca internowanej floty, nie chcąc dopuścić do przejęcia i podziału floty, podjął decyzję o realizacji przygotowywanego od pewnego czasu planu samozatopienia podległych mu jednostek.
21 czerwca 1919 roku o godzinie 11:20 za pomocą flag sygnałowych wydano rozkaz otwarcie zaworów dennych, podwodnych wyrzutni torped i innych otworów, którymi woda mogła dostawać się do wnętrza kadłubów. Okręty tonęły od jednej do trzech godzin. Brytyjczycy próbowali przeholować je na płycizny, ale udało im się to tylko w stosunku do kilku okrętów. Były to: okręt liniowy "Baden", krążowniki: SMS "Emden", "Frankfurt" i "Nürnberg" oraz 18 niszczycieli, z tych ostatnich udało się wyremontować później tylko 4.
Okres międzywojenny.
Po zakończeniu wojny brytyjska marynarka zaczęła ograniczać swoją obecność w Scapa Flow – likwidowano i wyprzedawano infrastrukturę brzegową, zawieszono rekrutację do lokalnych jednostek ochotniczych itd. Problemem dla miejscowej społeczności były wraki blokujące cieśniny, co uniemożliwiało odrodzenie rybołówstwa. Admiralicja nie kwapiła się do całkowitego oczyszczenia torów wodnych – trwało to aż do 1931 roku.
Ślamazarność tych działań kontrastowała z operacją ściągania wyrzuconych na brzeg i mielizny, a później także podnoszonych z dna, wraków jednostek poniemieckich. Marynarka wykazywała zainteresowanie tylko tymi okrętami, które można było w łatwy sposób odzyskać; zostały one potem przekazane flotom sojuszniczym. Pozostałe wraki zdecydowano się sprzedać za symboliczne kwoty: 250 funtów za niszczyciel, 1000 za okręt liniowy. Lokalni przedsiębiorcy zdołali wydobyć i sprzedać na złom wrak niszczyciela "G 89", ale nie byli w stanie sfinansować operacji na większą skalę. W 1923 roku przedsiębiorstwo założone przez J.W. Robertsona podniosło za pomocą pontonów ratowniczych cztery dalsze niszczyciele. Konsorcjum powołane przez Ernesta Coksa, inżyniera dysponującego potrzebnym kapitałem, postanowiło działać z większym rozmachem. Cox zakupił w 1924 wraki 26 niszczycieli i dwóch okrętów liniowych, zyskując w ten sposób przydomek "człowieka, który kupił flotę". Stosując podobną technikę jak konkurent, za pomocą pontonów i wyciągarek w ciągu niecałych dwóch lat zdołano podnieść wszystkie niszczyciele, z których jeden przekształcono w bazę nurkową. Spadek cen złomu zmniejszył opłacalność inwestycji na tyle, że zakończyła się ona jedynie symbolicznym zyskiem. Zdobyto jednak cenne doświadczenie, przydatne przy wydobywaniu wraków większych okrętów. W tym wypadku stosowano odmienną technikę – zaślepiano wszystkie otwory w kadłubie, a następnie wypompowywano z niego wodę. Pierwszym okrętem, który próbowano podnieść w ten sposób, był krążownik liniowy "Hindenburg". Oprócz problemów sprzętowych i technicznych ekipę nękały niespodziewane wydarzenia. Jednym z nich był strajk generalny w kopalniach, związany z nim niedobór węgla i wzrost jego cen. Odkryto jednak, że materiał opałowy znajduje się w dużej ilości w magazynach krążownika "Seydlitz", wykorzystywano go więc przez cały okres kryzysowy.
Wydobycie "Hindenburga" okazało się nieudane, podniesiony wrak z powrotem osiadł na dnie. Przerwano więc prace, koncentrując się na krążowniku "Moltke". Tym razem poszło lepiej i w maju 1928 roku wyruszył on w swój ostatni rejs (stępką do góry) do stoczni złomowej. "Seydlitz" został podniesiony w październiku 1928 roku, lekki krążownik "Bremse" – 30 grudnia 1929 roku. Pod koniec sierpnia 1930 roku odzyskano wreszcie wrak "Hindenburga". "Von der Tann" i "Prinzregent Luitpold" były ostatnimi okrętami podniesionymi przez Coksa. Jego ośmioletnie zaangażowanie zakończyło się jednak stratami finansowymi.
Jego następcą stała się firma Metal Industries. Dysponowała ona doświadczeniami poprzedników, nowoczesnym wyposażeniem i odznaczała się dobrą organizacją pracy. Kierownictwo zlikwidowało przerosty zatrudnienia, umiało również zmotywować pracowników do wydajniejszej pracy. Wydobycie okrętu "Bayern" udało się po drugiej próbie, w sierpniu 1934 roku został on odholowany do Rosyth celem złomowania. Kolejno podnoszono okręty: "König Albert", "Kaiserin", "Friedrich der Große", "Großer Kurfürst", "Derfflinger" – trwało to do końca lipca 1939 roku. Odzyskanie pozostałych okrętów uznano za zbyt skomplikowane technicznie, niebezpieczne lub nieekonomiczne.
Chociaż Scapa Flow w dalszym ciągu wykorzystywane było jako kotwicowisko dla okrętów brytyjskich, nie przewidywano tam stałego bazowania. Całe zaplecze logistyczne oparte było o bazy pływające i statki zaopatrzeniowe. Przejęcie władzy w Niemczech w latach 30. przez Adolfa Hitlera zmieniło to podejście. Dokumenty Admiralicji z 1937 roku i późniejsze – ze stycznia 1939 roku wymieniają Scapa Flow już jako "bazę floty". Według ówczesnych ocen głównym zagrożeniem miało stać się lotnictwo, stąd postulowano potrzebę zorganizowania obrony przeciwlotniczej na otaczających wyspach. W 1937 roku w Lyness (na wyspie Hoy) rozpoczęto budowę bazy paliwowej dla marynarki, jednak prace przy podziemnych zbiornikach ciągnęły się aż do 1942 roku. Personelem wojskowym została ona obsadzona pod koniec lipca 1939 roku. W lutym 1939 roku w Hatston (na północny zachód od Kirkwell) zaczęło powstawać lotnisko nazwane HMS Sparrowhawk. 25 sierpnia 1939 roku przybył na nie dywizjon Fleet Air Arm latający na samolotach Gloster Gladiator.
II wojna światowa.
W momencie wypowiedzenia wojny Niemcom przez Wielką Brytanię i Francję (3 września 1939 roku) w Scapa Flow przebywały 4 pancerniki ("Nelson", "Rodney", "Royal Oak", "Ramillies"), 2 krążowniki liniowe ("Hood", "Repulse"), 4 krążowniki ("Southampton", "Glasgow", "Effingham", "Enterprise"), lotniskowiec "Ark Royal", 17 niszczycieli, 8 trałowców oraz jednostki pomocnicze; dodatkowo przestarzały okręt liniowy "Iron Duke" używany jako hulk.
Epizodem z początku II wojny światowej w historii Scapa Flow było przybycie 22 września 1939 roku polskiego okrętu podwodnego "Wilk", który przedarł się z Bałtyku.
Od początku wojny dowództwo sił podwodnych Kriegsmarine rozważało możliwość przeprowadzenia ataku na Scapa Flow. Celem operacji – oprócz zadania wymiernych strat – było zmuszenie marynarki brytyjskiej do opuszczenia bazy, co zmniejszyłoby zagrożenie dla marynarki niemieckiej działającej na Morzu Północnym. Dla spotęgowania szkód zaplanowano postawienie min na podejściach do alternatywnych baz. Nie bez znaczenia byłby również efekt symboliczny – odwet za poddanie i zatopienie floty z I wojny światowej i propagandowy – uderzenie na główną bazę morską przeciwnika.
Wykorzystując dane wywiadowcze dostarczone przez U-16 i rozpoznanie lotnicze, wykryto słabe punkty bazy, tj. luki pomiędzy wrakami blokującymi wschodnie cieśniny prowadzące do Scapa Flow, możliwe do pokonania przez okręt podwodny w położeniu nawodnym. Do zadania Karl Dönitz osobiście wybrał doświadczonego oficera Günthera Priena, dowodzącego U-47. 14 października 1939 roku zdołał się dostać do prawie opustoszałej bazy (flota wcześniej wyszła w morze, ciężkie okręty udały się do baz w Szkocji) i zatopić pozostawiony tam stary pancernik HMS "Royal Oak".
17 października nalot przeprowadzony przez 4 Ju 88 i 4 He 111 i w drugiej fali 15 (prawdopodobnie) Do 17 doprowadziły do uszkodzenia "Iron Duke".
Zatopienie "Royal Oak" wywołało duży wstrząs. Niemcy osiągnęli przewidywane cele – Admiralicja zakazała okrętom Home Fleet korzystania ze Scapa Flow do czasu poprawy obrony bazy. Na postawionych minach uszkodzenia odniosły: HMS "Nelson" (Loch Ewe, miny U-31) i "Belfast" (Firth of Forth, U-21).
Dla zabezpieczenia bazy w Scapa Flow podjęto szereg działań, wśród nich:
Wszystko to doprowadziło do powrotu floty do Scapa Flow 12 marca 1940 roku. Niemiecki nalot przeprowadzony 16 marca, choć nie wywołał większych strat, wykazał niedoskonałość obrony powietrznej. Wyciągnięte wnioski pozwoliły na udoskonalenie taktyki i zapewnienie bezpieczeństwa bazy podczas kolejnych ataków oraz działań nękających i rozpoznawczych lotnictwa przeciwnika.
Na przełomie 1942 i 1943 roku na Orkadach stacjonowało około 30 tys. żołnierzy, 3–4 tys. robotników cywilnych oraz kilkuset włoskich jeńców wojennych, zatrudnianych często przy pracach budowlanych, np. przy konstruowaniu "barier Churchilla". Trwały również prace przy tworzeniu i rozbudowie infrastruktury technicznej, np. w sierpniu 1942 roku oddano do użytku pierwsze podziemne zbiorniki na paliwo, w październiku tego samego roku instalacje umożliwiające sprawne tankowanie jednostek pływających; rozbudowywano również koszary, lotniska, nabrzeża i in. W 1943 roku swoje maksimum – ok. 100 jednostek – osiągnęła flota mniejszych okrętów pomocniczych. W marcu 1943 roku po raz drugi bazę odwiedził król Jerzy VI; polskim akcentem był udział w eskorcie niszczyciela ORP "Orkan".
Od początku 1944 roku następował powolny, ale konsekwentny proces ograniczania obecności wojskowej w Scapa Flow. Wiązało się to ze zmniejszaniem bezpośredniego zagrożenia dla bazy oraz zapotrzebowaniem innych regionów; np. dla wzmocnienia obrony Londynu przed pociskami V1 w połowie 1944 roku przeniesiono z Orkadów wszystkie balony zaporowe. Baza nie była jednak w pełni bezpieczna – w listopadzie 1944 roku Niemcy zaplanowali operację o kryptonimie "Diana", która miała na celu zniszczenie floty brytyjskiej na północnym Atlantyku. Przekonani, że stacjonuje ona w Scapa Flow, rozwinęli oni na zachód od Orkadów grupę U-Bootów (U-278, U-297, U-312, U-313, U-315, U-737, U-739 i U-1020). Efekty operacji okazały się jednak więcej niż nikłe: uszkodzono tylko niszczyciel HMS "Zephyr", utracono zaś U-297, U-1020 i staranowany przez niemiecki trałowiec U-737.
Okres powojenny.
Proces demilitaryzacji bazy postępował wraz z przesuwaniem się teatru działań zbrojnych na południe i coraz rzadszym wykorzystywaniem jej przez ciężkie okręty. Zakończenie wojny w Europie jeszcze bardziej go przyspieszyło. Uzbrojenie demontowano i konserwowano, przygotowując je do przechowywania w magazynach. Budynki i infrastrukturę przekazywano władzom lokalnym lub były one przejmowane przez właścicieli gruntów, na których je wzniesiono. Część – jak np. baraki wojskowe z Lyness – sprzedano kontrahentom zagranicznym. Ze względu na zapotrzebowanie ze strony gospodarki na stal, rozpoczęto wydobywanie zatopionych jednostek, również tych, które zatopiono w celu blokady wejścia do kotwicowiska; dokończono również złomowanie okrętu "Derfllinger", który całą wojnę spędził na powierzchni stępką do góry. Pozyskiwanie złomu trwało do połowy lat 50., opór społeczny uchronił jednak przed tym losem wrak "Royal Oak". Ostateczne wycofanie marynarki z Scapa Flow miało miejsce w 1957 roku.
Likwidacja infrastruktury wojskowej stała się zagrożeniem dla ekonomii Orkadów. Budowa "barier Churchilla" odcięła rybaków od łowisk Morza Północnego; postępowała emigracja z wysp w poszukiwaniu pracy. Sytuację odmieniło odkrycie i rozpoczęcie eksploatacji złóż ropy naftowej na przełomie lat 60. i 70.; w latach 1970–1977 na wyspie Flotta wybudowano terminal naftowy.
Scapa Flow obecnie.
Scapa Flow straciło znaczenie jako kotwicowisko floty, ponieważ przestało odpowiadać warunkom współczesnej wojny morskiej. O historii obszaru przypominają pozostałości budowli militarnych oraz eksponaty zgromadzone w muzeach i plenerowych ekspozycjach. Wraki niemieckich, brytyjskich i innych statków oraz okrętów zalegające na dnie Scapa Flow przyciągają miłośników nurkowania.

</doc>
<doc id="423393" url="https://pl.wikipedia.org/wiki?curid=423393" title="Autostrada A19 (Niemcy)">
Autostrada A19 (Niemcy)

Autostrada A19 (niem. "Bundesautobahn 19 (BAB 19)" także "Autobahn 19 (A19)") – autostrada w Niemczech tworząca część połączenia autostradowego Berlin–Rostock (wraz z autostradą A24). Długość wynosi 124 km. Jest częścią trasy europejskiej E55 (Kopenhaga–Berlin–Praga–Salzburg–Bari). Autostradę zbudowano w NRD i oddano do użytku w latach 1973-1978 (z wyjątkiem krótkiego odcinka o długości 6,9 km w okolicach Rostocku, który jako autostrada jednojezdniowa został otwarty już w 1963).

</doc>
<doc id="423394" url="https://pl.wikipedia.org/wiki?curid=423394" title="Droga krajowa nr 80 (Polska)">
Droga krajowa nr 80 (Polska)

Droga krajowa nr 80 – droga krajowa klasy GP o długości ok. 66 km, leżąca na obszarze województwa kujawsko-pomorskiego. Trasa ta łączy DK10 koło Bydgoszczy z DK10 i A1 koło Torunia. Biegnie równolegle do DK10 po północnej stronie Wisły. Niegdyś był to odcinek DK10, lecz z uwagi na remont mostu na Wiśle w Fordonie i związane z tym ograniczenie jego nośności DK10 poprowadzono od Lubicza przez obwodnicę Torunia, Solec Kujawski i obwodnicę Bydgoszczy, wyprowadzając tranzyt z centrów Torunia i Bydgoszczy. DK80 na całej swej długości od Przysieka k. Torunia do Strzyżawy (przed mostem na Wiśle w Fordonie) posiada utwardzone pobocza. Na DK 10 została ukończona modernizacja, dzięki której droga stała się obwodnicą Bydgoszczy i Torunia przejmując większość ruchu ciężarowego.
Zmiany przebiegu.
1 stycznia 2016 nastąpiła zmiana przebiegu drogi na terenie Bydgoszczy – zamiast ulicami Grunwaldzką, Kruszwicką, Grudziądzką/Poznańską, Wały Jagiellońskie, Toruńską, Wyszyńskiego i Fordońską została ona poprowadzona ulicami Pileckiego, Artyleryjską oraz Kamienną.
Historia numeracji.
Na przestrzeni lat arteria posiadała różne oznaczenia i klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku na pojedynczą oś napędową do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Na całej długości drogi dopuszczalny był ruch pojazdów o nacisku pojedynczej osi do 10 ton.

</doc>
<doc id="423395" url="https://pl.wikipedia.org/wiki?curid=423395" title="DK80">
DK80



</doc>
<doc id="423397" url="https://pl.wikipedia.org/wiki?curid=423397" title="Droga krajowa nr 76 (Polska)">
Droga krajowa nr 76 (Polska)

Droga krajowa nr 76 (DK76) – droga krajowa klasy G o długości ok. 77 km, leżąca na obszarze województw mazowieckiego i lubelskiego. Trasa ta łączy Wilgę z Łukowem.
Historia numeracji.
Na przestrzeni lat trasa posiadała różne oznaczenia:
Dopuszczalny nacisk na oś.
Na całej długości drogi dopuszczalny jest ruch pojazdów o nacisku pojedynczej osi do 8 ton.

</doc>
<doc id="423399" url="https://pl.wikipedia.org/wiki?curid=423399" title="DK76">
DK76



</doc>
<doc id="423406" url="https://pl.wikipedia.org/wiki?curid=423406" title="Stanisław Hulak">
Stanisław Hulak

Stanisław Hulak (ur. 13 listopada 1877 w Dzikowie Starym, zm. 26 sierpnia 1927 w Dzikowie Starym) – polski działacz ludowy, poseł na Sejm RP.
Ukończył pięć klas szkoły ludowej, pracował jako rolnik i działał przy organizacji kółek rolniczych. Publikował na łamach pisma „Sprawa Ludowa”. Z ramienia Polskiego Stronnictwa Ludowego „Piast” został w 1922 wybrany do Sejmu I kadencji w okręgu lwowskim, pracował w komisji ochrony pracy.

</doc>
<doc id="423407" url="https://pl.wikipedia.org/wiki?curid=423407" title="Boyd Rice">
Boyd Rice

Boyd Rice (ur. 16 grudnia 1956) – amerykański muzyk eksperymentalny i artysta, współtwórca ruchu UNPOP ART.
Występuje pod swoim nazwiskiem, jak i pod pseudonimem NON. W wieku dwudziestu lat rozpoczął pierwsze eksperymenty dźwiękowe przy użyciu taśm magnetofonowych. Jest autorem wielu esejów z dziedziny filozofii i okultyzmu. W 1999 r. zagrał główną rolę w filmie australijskiego reżysera Richarda Wolstencrofta zatytułowanym Pearls before swine.

</doc>
<doc id="423408" url="https://pl.wikipedia.org/wiki?curid=423408" title="Janina Traczykówna">
Janina Traczykówna

Janina Traczykówna, właściwie Traczyk-Skaruch (ur. 16 maja 1930 w Kłodawie, zm. 22 stycznia 2022 w Warszawie) – polska aktorka teatralna, filmowa i telewizyjna.
Życiorys.
W 1953 ukończyła studia na Wydziale Aktorskim PWST w Warszawie. Była związana z teatrami Szczecina i Warszawy. Za rolę matki w "Dniu świra" nominowana do nagrody filmowej Polskie Orły. 
Jej mężem był aktor Witold Skaruch. 
W 1978 roku odznaczona Krzyżem Kawalerskim Orderu Odrodzenia Polski. Odznaczona także Złotym Krzyżem Zasługi oraz Medalem 40-lecia Polski Ludowej.
Zmarła 22 stycznia 2022 roku w Warszawie. 3 lutego 2022 została pochowana w grobie męża na cmentarzu parafialnym w Skolimowie (Konstancin-Jeziorna).

</doc>
<doc id="423421" url="https://pl.wikipedia.org/wiki?curid=423421" title="Czaca">
Czaca



</doc>
<doc id="423423" url="https://pl.wikipedia.org/wiki?curid=423423" title="Waltrauda">
Waltrauda



</doc>
<doc id="423425" url="https://pl.wikipedia.org/wiki?curid=423425" title="Droga krajowa nr 75 (Polska)">
Droga krajowa nr 75 (Polska)

Droga krajowa nr 75 (DK75) – droga krajowa klasy GP (główna przyspieszona) oraz klasy G o długości ok. 133 km, leżąca na obszarze województwa małopolskiego. Trasa ta przebiega od skrzyżowania ul. Igołomskiej i Brzeskiej w Krakowie (skrzyżowanie z drogą nr 79) do granicy ze Słowacją w pobliżu miejscowości Muszynka, dawne przejście graniczne Muszynka-Kurov. Na odcinku Nowy Sącz – Brzesko potocznie zwana jest "Sądeczanką".
1 stycznia 2006 roku odcinek Krzyżówka – Muszynka został włączony w ciąg drogi nr 75 (poprzednio przebiegała ona od Krzyżówki do Krynicy-Zdroju). Stanowił wcześniej drogę powiatową, został przekazany w zarząd GDDKiA w stanie znacznego zniszczenia i nie posiada parametrów charakteryzujących drogę krajową. W drugiej połowie 2009 roku na tym odcinku wykonana została nowa nawierzchnia. Na odcinku Krzyżówka – Tylicz ograniczono ruch pojazdów o masie pow. 15 ton, a w Muszynce do jedynie 7,5 tony z powodu małej nośności mostów o drewnianej konstrukcji. Przebudowa tego odcinka do klasy GP (główna przyspieszona) przewidziana była na lata 2010–2013.
Podstawowe informacje.
Rozbudowa do parametrów drogi GP.
Pozyskanie decyzji środowiskowej dla budowy i przebudowy drogi krajowej 75 na odcinku Nowy Sącz – Brzesko planowane jest na rok 2020. Po uzyskaniu niniejszej decyzji planowane jest wyłonienie wykonawcy w trybie zaprojektuj i buduj z terminem zakończenia prac projektowych do 2023 roku. W 2024 roku planowane jest uzyskanie decyzji zezwolenia na realizację inwestycji drogowych. Budowa - pierwotnie przewidziana na lata 2026–2029 - prowadzona będzie w latach 2029-2032.
Most w Kurowie.
10 czerwca 2019 podpisano umowę na budowę nowego mostu w Kurowie, koło Nowego Sącza na rzece Dunajec . Budowę rozpoczęto w lipcu 2019 r. Inwestycja z uzyskaniem decyzji o pozwoleniu na użytkowanie ma być wykonana w ciągu 25 miesięcy od daty zawarcia umowy. Do czasu realizacji robót nie będą wliczane okresy zimowe (tj. od 15 grudnia do 15 marca), zatem przewidziane zakończenie budowy nastąpi jesienią 2021 roku. Koszt inwestycji wyniesie 189 096 206,12 złotych. Przeprawa ma mieć 603 metrów długości.
Otwarcie mostu w Kurowie odbyło się 25 października 2021.
Klasa drogi.
Droga posiada parametry klasy GP na odcinkach:
oraz klasy G na odcinku Krzyżówka – Muszynka – granica państwa.
Dopuszczalny nacisk na oś.
Od 13 marca 2021 roku na całej długości drogi dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej droga krajowa nr 75 była objęta ograniczeniami dopuszczalnego nacisku pojedynczej osi:
Historia numeracji.
W latach 1986–2000 trasa na odcinku "Brzesko – Jurków – Nowy Sącz – Krynica" posiadała oznaczenie "drogi krajowej nr 99".
Zmiany przebiegu.
Do maja 2016 roku droga posiadała odcinek wspólny z drogą krajową nr 94. Obecnie droga krajowa nr 75 biegnie wspólnie z autostradą A4 od węzła Targowisko do węzła Brzesko.

</doc>
<doc id="423427" url="https://pl.wikipedia.org/wiki?curid=423427" title="DK75">
DK75



</doc>
<doc id="423429" url="https://pl.wikipedia.org/wiki?curid=423429" title="Mejospora">
Mejospora

Mejospora, tetraspora, gonospora – haploidalny zarodnik (1n), występujący u grzybów i roślin, powstający w wyniku mejozy. Mejospory są wytworzone przez sporofit (2n), który rozwinął się z zygoty (2n) dzięki połączeniu się haploidalnych gamet (1n) – wytworów haploidalnego pokolenia – gametofitu. U roślin mejospory (1n) dają początek gametofitowi (1n).
Rodzaje mejospor:

</doc>
<doc id="423432" url="https://pl.wikipedia.org/wiki?curid=423432" title="Józef Spychalski">
Józef Spychalski

Józef Spychalski ps. „Czarny”, „Gruda”, „Grudzień”, „Jurand”, „Lawina”, „Luty”, „Socha”, „Soroka”, „Stryjek”, „Szary”, „Ścibor”, „Włast” (ur. 19 marca 1898 w Łodzi, zamordowany w sierpniu 1944 w KL Sachsenhausen) – pułkownik piechoty Wojska Polskiego, cichociemny, komendant Okręgu Kraków Armii Krajowej od listopada 1942 roku, komendant Obszaru Białystok i komendant Obwodu Białystok Związku Walki Zbrojnej od października do 17 listopada 1940 roku.
Dzieciństwo i młodość.
Był synem Józefa i Franciszki z Leśkiewiczów oraz najstarszym spośród pięciorga dzieci: Józef, Czesław, Leon, Marian – późniejszy marszałek Polski, Aurelia. Ojciec pracował w łódzkiej fabryce Frenkla jako majster przy obsłudze urządzeń wytwarzających prąd. Brał udział w ruchu niepodległościowym w szeregach Frakcji Rewolucyjnej PPS. Matka wywodząca się z wioski Kowale nad Wartą koło Sieradza również brała udział w ruchu niepodległościowym. Gdy w czasie trwania I wojny światowej zamknięto fabrykę Frenkla, matka Józefa wraz z dziećmi przeniosła się do rodziców w Kowalach.
I wojna światowa.
W chwili wybuchu wojny Józef ukończył 5 klas gimnazjum. Zaangażował się w działalność Polskiej Organizacji Wojskowej. W 1915 ukończył szkołę podoficerską POW, a w końcu lata 1916 udał się w Sieradzkie, podejmując pracę nauczyciela, lecz głównie z zadaniem tworzenia oddziałów POW. Pierwszy pluton utworzył w Klonowej – dużej wsi otoczonej lasami. Wciągnął do pracy nauczycieli. Powstały też placówki POW w Starcach, Owieczkach, Kliczkowie – gdzie organizowała się kompania wiejska w sile około 150 ludzi. Został dowódcą tej kompanii. Na przełomie lat 1917/1918 prowadził kurs w Kuźnicy Błońskiej w gajówce dla członków POW. Spychalski pracował jako nauczyciel we wsi Łubna i rozszerzał organizację o nowe placówki w Gruszczycach, Błaszkach, Wróblewie. Pod ps. „Szary” został mianowany zastępcą komendanta Obwodu Sieradzkiego POW, a na początku 1918 r. został komendantem tego Obwodu. Organizacja osiągnęła wtedy liczbę około 1000 członków, powstały oddziały lotne z przeznaczeniem do zadań specjalnych, gromadzono broń. POW przeciwdziałała wywożeniu do Niemiec zboża, zwalczała niemieckich agentów.
Jesienią 1918, na rozkaz Komendy Okręgu POW, pod Sieradzem ścięto co dziesiąty słup telefoniczny, co spowodowało popłoch wśród Niemców. Spychalski z trudem uniknął aresztowania, zmuszony był schronić się w Kaliszu, skąd wrócił 10 listopada 1918 r., by wziąć udział w negocjacjach z załogą niemieckiego garnizonu w Sieradzu. 11 listopada o godz. 18.00 Niemcy złożyli broń i przejęte zostały urzędy i więzienie. Peowiacy obsadzili stację kolejową, gdzie w nocy doszło do walki. Zginęło 5 peowiaków, a 5 zostało rannych. Spychalski odesłał do Kalisza, gdzie organizowało się zabezpieczenie zachodniej granicy państwa, 200-osobowy oddział pieszy i 60 kawalerzystów, zabezpieczył działanie poczty, uczestniczył w tworzeniu polskiej administracji.
Dwudziestolecie międzywojenne.
W 1919 skierowano go do Szkoły Podchorążych Piechoty w Warszawie, po której ukończeniu dostał przydział do 28 pułku Strzelców Kaniowskich w Łodzi. Walczył w wojnie polsko-bolszewickiej 1920. Jako porucznik w latach 1924–1927 odbywał służbę w 70 pułku piechoty wielkopolskiej w Pleszewie, następnie jako instruktor w Szkole Podoficerskiej w Chełmie, potem w Szkole Podchorążych Piechoty w Ostrowi Mazowieckiej. W latach 1930–1933, jako kapitan, był dowódcą kompanii w 57 pułku piechoty wielkopolskiej w Poznaniu, od 1933 r. wykładał taktykę w Centrum Wyszkolenia Piechoty w Rembertowie. W 1934 w stopniu majora został dowódcą batalionu w 55 Poznańskim pułku piechoty w Lesznie.
II wojna światowa.
8 kwietnia 1938 lub w 1939 objął stanowisko dowódcy Batalionu Stołecznego w Warszawie, na którego czele podczas kampanii wrześniowej bronił m.in. Fortu „Bema”. Po kapitulacji dostał zadanie zorganizowania Okręgu Lubelskiego Służby Zwycięstwu Polski. Stworzył zawiązek Komendy Okręgu, lecz wkrótce na skutek zagrożenia aresztowaniem został odwołany do Warszawy i latem 1940 przeniesiony do Komendy Głównej Związku Walki Zbrojnej. Inspektor Komendy Głównej ZWZ. 21 października 1940 przystąpił do zleconej mu organizacji Obszaru II ZWZ (Okręgi: Białystok, Nowogródek, Polesie) w strefie okupacji radzieckiej. 17 listopada 1940 został aresztowany przez NKWD we wsi Morusy k. Tykocina, następnie przewieziony do Moskwy i osadzony na Łubiance. W czerwcu 1941 skazany przez Kolegium Wojskowe Sądu Najwyższego ZSRR na karę śmierci za sabotaż i dywersję; na początku sierpnia 1941 po podpisaniu układu Sikorski-Majski karę anulowano. Po wyjściu z więzienia zgłosił się do służby w Wojsku Polskim; w oczekiwaniu na przerzut do kraju przeszedł m.in. szkolenie spadochronowe; od października 1941 w Buzułuku uczestniczył w pracach organizacyjnych przy formujących się tam jednostkach Wojska Polskiego. 15 grudnia 1941 – 6 stycznia 1942 towarzyszył Władysławowi Sikorskiemu w drodze z ZSRR do Londynu, skąd miał nastąpić przerzut Spychalskiego na ziemie polskie. Nie skorzystał z propozycji służby w sztabie Naczelnego Wodza i 30/31 marca 1942 jako cichociemny wrócił do kraju w roli oficera łącznikowego Naczelnego Wodza, który widział Józefa Spychalskiego na stanowisku zastępcy komendanta Armii Krajowej. Kontrwywiad AK stwierdził, że w okresie aklimatyzacji skoczków Józef Spychalski mimo zakazu kontaktów spotkał się ze swym bratem Marianem, wówczas jednym z dowódców komunistycznej Gwardii Ludowej, co spowodowało niekorzystne dla Józefa reperkusje; w rezultacie nie objął spodziewanej funkcji. 1 listopada 1942 został mianowany komendantem Okręgu Kraków AK. Dzięki umiejętnościom i doświadczeniu Józefa Spychalskiego Okręg Kraków AK został wkrótce wzorowo zorganizowany i przygotowany do powstania zbrojnego.
Aresztowanie i śmierć.
Józef Spychalski nie doczekał końca wojny. 24 marca 1944 Kripo aresztowało go w Krakowie przy ul. Dietla 32 wraz z kilkoma oficerami sztabu. Został wywieziony w nieznanym kierunku i zamordowany najprawdopodobniej w sierpniu 1944 w KL Sachsenhausen. W tygodniku „Prawo i Życie”, (nr 44/1988, art. Alfreda Kawala „Sędziowie mogli odejść”) zawarta jest informacja o procesie z 1952 przeciwko Ponickiemu oskarżonemu o wydanie Niemcom płk. Józefa Spychalskiego. Jego grób symboliczny znajduje się na Cmentarzu Bródnowskim (kw. 13A-6-27).

</doc>
<doc id="423433" url="https://pl.wikipedia.org/wiki?curid=423433" title="Waldetruda">
Waldetruda

Waldetruda, Waltrauda – imię żeńskie pochodzenia germańskiego. Powstało ono ze staro-wysoko-niemieckich słów "waltan" – "panować, rządzić" lub "walh" – 'cudzoziemiec' oraz "trud" – 'siła, potęga' i w związku z tym oznacza "silna, potężna władczyni" lub "silna, potężna cudzoziemka". Patronką imienia jest św. Waldetruda (ksieni z Mons).
Waldetruda imieniny obchodzi 9 kwietnia.
Znane osoby noszące imię Waldetruda lub Waltrauda:

</doc>
<doc id="423434" url="https://pl.wikipedia.org/wiki?curid=423434" title="Guayaquil">
Guayaquil

Guayaquil (także Gwajakil, właściwie Santiago de Guayaquil) – miasto w zachodnim Ekwadorze przy ujściu rzeki Guayas do Zatoki Guayaquil (Ocean Spokojny). Ośrodek administracyjny prowincji Guayas. 
Założone w 1537, było często niszczone przez Indian i piratów. W 1821 brało udział w walkach antyhiszpańskich. W XIX wieku było siedzibą liberałów. Rywalizowało z Quito, które było siedzibą konserwatystów. Od XIX wieku bardzo ważny port wywozowy Ekwadoru. Siedziba archidiecezji (zał. 1956, przedtem od 1838 diecezja), na czele której stał m.in. abp Juan Ignacio Larrea Holguín, a od 2003 abp Antonio Arregui Yarza. Znajduje się tu sanktuarium Matki Boskiej Częstochowskiej, które w 1985 odwiedził papież Jan Paweł II.
Guayaquil jest największym miastem kraju i głównym portem handlowym. Jest dużym ośrodkiem przemysłu spożywczego, obuwniczego, chemicznego, poligraficznego i stoczniowego. Ma hutę aluminium. Jest dużym portem rybackim. Znajduje się w nim międzynarodowy port lotniczy. Ma 2 uniwersytety (w tym katolicki) oraz politechnikę. W jego pobliżu wydobywa się ropę naftową i gaz ziemny.
Administracja.
Gmina Guayaquil podlega głównie przepisom art. 253 i 264 konstytucji politycznej Republiki i ustawy o reżimie miejskim w artykułach 1 i 16, które ustanawiają autonomię funkcjonalną, gospodarczą i administracyjną Entity.
Organizacja terytorialna.
Terytorialnie miasto Guayaquil jest podzielone na 16 sektorów miejskich i 5 sektorów wiejskich, które łącznie tworzą 21 parafii w Guayaquil. Określenie „parafia” jest używane w Ekwadorze w odniesieniu do terytoriów w ramach gminnego podziału administracyjnego. Do 1992 r. Miasto Guayaquil utrzymywało tylko 14 parafii, jednak miejscowości Chongón i Pascuales zostały przyłączone z obszarów wiejskich do miejskich ze względu na ich bliskość do stolicy kantonów.
Natura.
Guayaquil znajduje się na bardzo żyznym terytorium, które pozwala na obfitą i zróżnicowaną produkcję rolną i hodowlaną. Całe terytorium otaczające miasto ma ziemię, która produkuje trzcinę cukrową, ryż, banany, kakao, owoce tropikalne, takie jak mango, marakuja (pierwsi światowi eksporterzy), papaja, melony, kawa i wiele innych. Istnieje również suchy las tropikalny Cerro Blanco, tama Chongón, zabytkowy park i inne obszary naturalne.

</doc>
<doc id="423435" url="https://pl.wikipedia.org/wiki?curid=423435" title="Gatunek parasolowy">
Gatunek parasolowy



</doc>
<doc id="423436" url="https://pl.wikipedia.org/wiki?curid=423436" title="Reprezentacja Senegalu w piłce nożnej mężczyzn">
Reprezentacja Senegalu w piłce nożnej mężczyzn

Reprezentacja Senegalu w piłce nożnej – zespół biorący udział w imieniu Senegalu w zawodach piłkarskich.
Historia.
Senegal do 1960 roku stanowił francuską kolonię i mimo odzyskanej wówczas niepodległości obywatele tego kraju z całymi rodzinami osiedlali się nad Sekwaną. Właśnie dzięki temu niektórzy piłkarze (jak Patrick Vieira) urodzeni w Senegalu grali w barwach reprezentacji Francji. Związki z Francją są zresztą znacznie silniejsze, bowiem większość piłkarzy obecnej kadry gra na co dzień właśnie w lidze francuskiej.
Podobnie było w 2002 roku, kiedy Senegal prowadzony przez Francuza Brunona Metsu, debiutował na mistrzostwach świata. Z 23-osobowej drużyny tylko dwóch rezerwowych bramkarzy przyjechało na mistrzostwa z krajowych klubów.
W Korei i Japonii Senegalczycy w inauguracyjnym meczu wygrali 1:0 z mistrzami świata i Europy Francuzami. Dzięki remisom z Danią (1:1) i Urugwajem (3:3) wyszli z grupy z drugiego miejsca i w drugiej rundzie po dogrywce ograli Szwecję (2:1). Tym samym powtórzyli wyczyn Kamerunu z 1990 roku i jako druga drużyna z Afryki doszli do ćwierćfinału mistrzostw świata. Tu jednak pechowo (po "złotym golu") przegrali z Turcją (0:1).
Po turnieju odszedł Metsu, a nowym selekcjonerem został jego asystent Guy Stéphan. Przegrał jednak eliminacje do kolejnych mistrzostw świata (z Togo) i pod koniec 2005 roku zastąpił go Senegalczyk Abdoulaye Sarr.
Mimo porażki w kwalifikacjach do Mundialu 2006, drużyna niewiele zmieniła się w porównaniu, z tą, która w 2002 była jedną z rewelacji światowego czempionatu. W bramce cały czas występuje Tony Sylva, który w 2004 roku w barwach AS Monaco grał w finale Ligi Mistrzów, a w 2005 roku został wybrany na najlepszego golkipera Afryki. Od wielu lat wysoką formę utrzymuje obrońca Parmy Ferdinand Coly, a oprócz niego linię defensywy tworzą najczęściej Habib Beye i Omar Daf. Pomocnicy Papa Bouba Diop i Amdy Faye przenieśli się po mistrzostwach do Anglii i, mimo iż nie zawsze mieszczą się w pierwszej jedenastce swoich zespołów, to w drużynie narodowej nadal nie znaleźli godnych następców. Gwiazdą reprezentacji pozostaje napastnik El Hadji Diouf z Blackburn Rovers.
12 maja 2006 roku zdymisjonowanego kilka dni wcześniej Sarra na stanowisku trenera kadry zmienił Polak Henryk Kasperczak. Wprowadził reprezentację do Pucharu Narodów Afryki 2008. Już po dwu meczach pierwszej rundy (2:2 z Tunezją i 1:3 z Angolą) złożył wymówienie, ale nie zostało ono przyjęte przez władze związku. Jednak po zapowiedzi polskiego szkoleniowca, że nie poprowadzi Senegalu w ostatnim spotkaniu fazy grupowej, szef federacji Mbaye Ndoye w końcu zdecydował się zaakceptować dymisję. Tymczasowym następcą Kasperczaka został Lamine N'Diaye. Po nim senegalską kadrę prowadzili kolejno Amara Traoré, Joseph Koto i Alain Giresse. Obecnym selekcjonerem kadry Senegalu jest Aliou Cissé. Pod jego wodzą zespół po 16. latach przerwy awansował do mundialu w Rosji. Grał na nim w grupie H razem z Polską, Japonią oraz Kolumbią. Zakończenie rozgrywek grupowych doprowadziło do niecodziennego rozstrzygnięcia. Senegal po trzech meczach (zwycięstwo, remis i porażka) miał identyczną ilość punktów (cztery), taki sam bilans bramkowy (4:4), oraz bilans bezpośredniego spotkania (2:2), co reprezentacja Japonii. Wobec tego musiano zastosować (w myśl przepisów FIFA) klasyfikację fair play (porównano ilość żółtych i czerwonych kartek otrzymanych przez zawodników we wszystkich spotkaniach). W tej klasyfikacji, zespół afrykański okazał się gorszy od zespołu azjatyckiego, przez co Senegal odpadł z turnieju już po fazie grupowej.
W październiku 2018 reprezentacja Senegalu zapewniła sobie udział w Pucharze Narodów Afryki 2019 i zajęła pierwsze miejsce na kontynencie. W grudniu 2018 drużyna prowadzona przez Aliou Cissé zajęła 23 miejsce w rankingu FIFA. Sam Aliou Cissé zajął 7 miejsce w rankingu IFFHS AWARDS 2018 najlepszych trenerów drużyn biorących w mistrzostwach świata w Rosji w 2018 i był najwyżej punktowanym szkoleniowcem afrykańskim. W grudniu 2018 podpisał nowy kontrakt na prowadzenie reprezentacji obowiązujący do 2021 roku. Nowa umowa stanowi, że musi on wygrać Puchar Afryki Narodów, co nigdy się Senegalowi nie udało. Aliou Cissé jest uważany za pioniera wśród rdzennie afrykańskich czarnoskórych trenerów piłki nożnej i na mistrzostwach świata w Rosji był jedynym czarnoskórym szkoleniowcem o statusie trenera reprezentacji narodowej i jednym z czterech rdzennie afrykańskich. 
Dorobek drużyny w 2018 to: 5 zwycięstw, 5 remisów, 2 porażki, 15 zdobytych goli, 9 straconych goli; kwalifikacja do CAN 2019; wyprowadzenie zespołu na 1 miejsce w Afryce. 
18 lipca 2019 reprezentacja Senegalu zajęła drugie miejsce i po 17. latach przerwy zdobyła swój pierwszy srebrny medal na mistrzostwach Narodów Afryki (CAF), po przegranym finale z Algierią. 
Rekordziści.
Najwięcej występów.
Stan na 4 grudnia 2022
Źródło:http://www.rsssf.com/miscellaneous/sene-recintlp.html
Najwięcej goli.
Stan na 4 grudnia 2022

</doc>
<doc id="423440" url="https://pl.wikipedia.org/wiki?curid=423440" title="Prochor">
Prochor

Prochor – imię męskie pochodzenia greckiego, od Προχορος – z choreo "tańczę"; pro – "przed"; imię to oznacza "ten, co prowadzi taniec; pierwszy tancerz". Św. Prochor był jednym z 7 pierwszych diakonów. Polskimi formami tego imienia są: Prochor, Prochorus, Prochort, Profor, Prophiorus, Profortus.
Prochor imieniny obchodzi 9 kwietnia i 10 sierpnia.

</doc>
<doc id="423441" url="https://pl.wikipedia.org/wiki?curid=423441" title="Bony skarbowe">
Bony skarbowe



</doc>
<doc id="423444" url="https://pl.wikipedia.org/wiki?curid=423444" title="Droga krajowa nr 72 (Polska)">
Droga krajowa nr 72 (Polska)

Droga krajowa nr 72 – droga krajowa klasy GP oraz klasy G o długości ok. 170 km, leżąca na obszarze województw wielkopolskiego i łódzkiego.
Trasa ta łączy Konin z Rawą Mazowiecką. W roku 2007 przeprowadzono modernizację trasy między Brzezinami a Rawą Mazowiecką.
W ramach "Programu budowy 100 obwodnic na lata 2020-2030" planowana jest budowa obwodnicy Brzezin. Początek prac ma nastąpić w 2026 roku.
Klasa drogi.
Droga posiada parametry klasy GP na odc. Konin – Turek – Uniejów – Balin – Łódź – Brzeziny – "skrzyżowanie z drogą 38556", zaś dalszy odcinek do Rawy Mazowieckiej posiada parametry klasy G.
Historia numeracji.
W latach 1985–2000 trasa posiadała oznaczenia:
Nieznana jest wcześniejsza numeracja trasy – na wydawanych w PRL przed 1985 r. mapach i atlasach samochodowych oznaczano ją jako "drogę drugorzędną". Ponadto w latach 70. arteria między Łodzią a Rawą Mazowiecką była traktowana jako "droga państwowa nie oznaczona numerami"
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
Wcześniej, w latach 2005–2021, na całej długości drogi dopuszczalny był ruch pojazdów o nacisku pojedynczej osi do 10 ton. W latach 70. i I połowie lat 80. ruch ciężki o nacisku pojedynczej osi do 10 ton dozwolony był wyłącznie na odcinku Łódź – Brzeziny.

</doc>
<doc id="423445" url="https://pl.wikipedia.org/wiki?curid=423445" title="Władysław Jasiński">
Władysław Jasiński



</doc>
<doc id="423446" url="https://pl.wikipedia.org/wiki?curid=423446" title="DK72">
DK72



</doc>
<doc id="423447" url="https://pl.wikipedia.org/wiki?curid=423447" title="Eupsychiusz">
Eupsychiusz

Eupsychiusz – imię męskie pochodzenia greckiego. Oznacza „tego, który ma dobrą duszę”.
Żeński odpowiednik: Eupsychia
Eupsychiusz imieniny obchodzi: 9 kwietnia i 7 września.

</doc>
<doc id="423448" url="https://pl.wikipedia.org/wiki?curid=423448" title="Oszustwo">
Oszustwo

Oszustwo, wyłudzenie – przestępstwo polegające na doprowadzeniu innej osoby do niekorzystnego rozporządzenia mieniem własnym lub cudzym za pomocą wprowadzenia jej w błąd albo wyzyskania jej błędu lub niezdolności do należytego pojmowania przedsiębranego działania, w celu osiągnięcia korzyści majątkowej.
Pojęcie "rozporządzenia mieniem" ma na gruncie prawa karnego autonomiczny charakter i nie może być utożsamiane z rozporządzeniem rzeczą w rozumieniu prawa cywilnego. Rozporządzeniem będzie każda dyspozycja pokrzywdzonego prowadząca do zmiany stanu majątkowego własnego lub innej osoby.
Znamię "niekorzystności" nie jest równoznaczne z wystąpieniem szkody po stronie pokrzywdzonego. O niekorzystności rozporządzenia można mówić już wtedy, gdy zmiana stanu majątkowego nosi zdecydowanie ujemny charakter, choć nie przejawia się w postaci konkretnego uszczerbku. Dyspozycją taką może być prolongata długu lub udzielenie kredytu bez należytego zabezpieczenia. Ocena niekorzystności następuje na chwilę doprowadzenia do rozporządzenia, co oznacza, że późniejsze działania sprawcy np. spłacenie udzielonego kredytu, nie mają wpływu na byt przestępstwa, choć mogą rzutować na wymiar kary.
Zamiar przestępcy.
"Wprowadzenie w błąd" polega na podjęciu przez sprawcę zabiegów mających na celu wytworzenie w świadomości pokrzywdzonego nieprawdziwego obrazu rzeczywistości. Błąd może przejawiać się w postaci urojenia nieistniejącego faktu lub nieświadomości prawdziwego stanu rzeczy. Przedmiot błędu musi obiektywnie stanowić przyczynę dokonania rozporządzenia i powinien ściśle wiązać się z jego niekorzystnością. Zachowanie sprawcy może polegać na działaniu (nieprawdziwe zapewnienie o pewnych okolicznościach) lub zaniechaniu (zatajenie pewnych okoliczności).
Sprawca "wyzyskuje błąd", gdy wie o błędnym przekonaniu pokrzywdzonego co do określonego fragmentu rzeczywistości, ale nie czyni nic, by go z tego błędu wyprowadzić.
Wykorzystanie "niezdolności do należytego pojmowania przedsiębranego działania" zachodzi w każdym przypadku, gdy sprawca doprowadza do niekorzystnego rozporządzenia mieniem osobę, która nie jest w stanie rozeznać się w skutkach podejmowanej czynności z powodu wieku, upośledzenia psychicznego, odurzenia alkoholowego lub narkotycznego.
Zamiarem sprawcy objęte jest uzyskanie korzyści majątkowej dla siebie lub dla kogoś innego.
Uzyskana korzyść lub jej równowartość powinna być zwrócona.
Oszustwo w prawie.
Kodeks wykroczeń w art. 134 przewiduje odpowiedzialność za oszustwo gospodarcze:
Art. 134.
Kodeks cywilny także zawiera regulacje dotyczące oszustwa:
Art. 388.
Art. 405. Kto bez podstawy prawnej uzyskał korzyść majątkową kosztem innej osoby, obowiązany jest do wydania korzyści w naturze, a gdyby to nie było możliwe, do zwrotu jej wartości.
Art. 406. Obowiązek wydania korzyści obejmuje nie tylko korzyść bezpośrednio uzyskaną, lecz także wszystko, co w razie zbycia, utraty lub uszkodzenia zostało uzyskane w zamian tej korzyści albo jako naprawienie szkody.
Oszustwa są również penalizowane przez ustawy o rynku finansowym, m.in. ustawę o giełdach towarowych, ustawę o funduszach inwestycyjnych i zarządzaniu alternatywnymi funduszami inwestycyjnymi, ustawę o obrocie instrumentami finansowymi, ustawę o obligacjach i inne. Regulacje określają przestępstwa i nadużycia, takie jak:

</doc>
<doc id="423449" url="https://pl.wikipedia.org/wiki?curid=423449" title="Eupsychia">
Eupsychia

Eupsychia – imię żeńskie pochodzenia greckiego. Oznacza „tę, która ma dobrą duszę”.
Męski odpowiednik: Eupsychiusz
Eupsychia imieniny obchodzi: 9 kwietnia i 7 września.

</doc>
<doc id="423452" url="https://pl.wikipedia.org/wiki?curid=423452" title="Robbie Earle">
Robbie Earle

Robert Fitzgerald "Robbie" Earle (ur. 27 stycznia 1965 w Newcastle-under-Lyme) – piłkarz, reprezentant Jamajki w piłce nożnej, występował na pozycji napastnika. Karierę rozpoczynał w Anglii w 1982 roku w klubie Port Vale F.C. W 1991 przeszedł do Wimbledon F.C. Brał udział w Mistrzostwach Świata w Piłce Nożnej w 1998 roku. W wieku 35 lat zmuszony był zakończyć swoją karierę z powodów zdrowotnych. Obecnie pracuje jako komentator sportowy. Jego rodzice zginęli w wypadku samochodowym gdy miał 17 lat. W 1999 otrzymał Order Imperium Brytyjskiego za zasługi dla piłki nożnej.

</doc>
<doc id="423455" url="https://pl.wikipedia.org/wiki?curid=423455" title="Owady wodne">
Owady wodne

Owady wodne – grupa owadów wyróżniana ze względu na środowisko życia. Owady, które w części lub w całym cyklu życiowym przebywają w środowisku wodnym (żyjąc w zbiornikach wodnych lub na powierzchni wody). Zaliczane są tu rzędy, które w całości (wszystkie gatunki) związane są ze środowiskiem wodnym (w wodzie żyją ich stadia larwalne) jak i poszczególne rodziny z rzędów, których przedstawiciele zasiedlają także środowiska lądowe, zarówno larwy jak i postacie dorosłe. Wśród owadów wodnych trafiają się także gatunki z grup zaliczanych do typowo lądowych, przykładowo ze środowiskiem wodnym związanych jest w Polsce 6 gatunków motyli. W wodzie żyją tylko ich gąsienice, z wyjątkiem "Acentria ephemerella, "którego bezskrzydła samica występuje pod wodą.
Współcześnie w Polsce występuje około 3400 gatunków owadów wodnych.
Owady wodne Polski:

</doc>
<doc id="423462" url="https://pl.wikipedia.org/wiki?curid=423462" title="Ebbe Sand">
Ebbe Sand

Ebbe Sand (ur. 19 lipca 1972 w Hadsund) – duński piłkarz występujący na pozycji napastnika.
Kariera klubowa.
Ebbe Sand urodził się w Hadsund i już w wieku pięciu lat podjął treningi w miejscowym zespole Hadsund BK. Zawodową karierę rozpoczynał w 1992 w Brøndby IF, jednak przez pierwsze trzy lata gry dla tej drużyny pełnił rolę rezerwowego. Miejsce w pierwszym składzie wywalczył sobie w sezonie 1995/96, kiedy to stworzył duet napastników razem z Peterem Møllerem. Sand strzelił wówczas dwanaście goli, natomiast Møller zaliczył o trzy trafienia więcej. Podczas rozgrywek 1997/98 Sand w 33 ligowych pojedynkach zdobył 28 bramek i został najlepszym strzelcem ligi. W kolejnym sezonie uzyskał dziewiętnaście goli, jednak do najskuteczniejszego Heine Fernandeza zabrakło mu czterech trafień. Razem z Brøndby IF Sand odnosił wiele sukcesów - trzy razy sięgnął po tytuł mistrza kraju, dwa razy zdobył wicemistrzostwo Danii, dwa razy wywalczył krajowy puchar, natomiast jeden raz dotarł do finału tych rozgrywek. Łącznie dla Brøndby duński napastnik rozegrał 136 ligowych meczów i 69 razy wpisał się na listę strzelców. Latem 1999 roku Sand za dziesięć milionów marek odszedł do FC Schalke 04. W debiutanckim sezonie w 32 spotkaniach Bundesligi strzelił czternaście bramek, dzięki czemu został najlepszym strzelcem zespołu. W kolejnych rozgrywkach Duńczyk prezentował jednak jeszcze lepszą skuteczność - zdobył 22 gole i wspólnie z Sergejem Barbarezem został najlepszym strzelcem sezonu. W Schalke były zawodnik Brøndby IF grał przez siedem lat. W tym czasie o miejsce w składzie rywalizował z takimi graczami jak Gerald Asamoah, Emile Mpenza, Victor Agali, Mike Hanke, Kevin Kuranyi oraz Søren Larsen. Razem z ekipą „Die Königsblauen” Duńczyk w 2001 i 2002 roku zdobył Puchar Niemiec, natomiast w 2005 roku Puchar Ligi Niemieckiej. W lipcu 2005 roku Sand poinformował, że po zakończeniu nadchodzącego sezonu odejdzie z Schalke. Został wówczas kapitanem swojej drużyny, jednak w trakcie rozgrywek stracił miejsce w wyjściowej jedenastce. Ostatni mecz rozegrał 13 maja, a Schalke zwyciężyło wówczas z VfB Stuttgart 3:2. W pojedynku tym duński piłkarz strzelił jedną z bramek, a schodząc z boiska został nagrodzony przez kibiców owacją na stojąco. Dla niemieckiego klubu łącznie zaliczył 214 występów w Bundeslidze i strzelił 73 bramki.
Kariera reprezentacyjna.
W reprezentacji Danii Sand zadebiutował 22 kwietnia 1998 roku w przegranym 0:2 pojedynku przeciwko Norwegii. Następnie został powołany do kadry na mistrzostwa świata, na których podopieczni Bo Johanssona dotarli do ćwierćfinału. Na mundialu Sand strzelił jedną bramkę w wygranym 4:1 meczu 1/8 finału z Nigerią, kiedy to na listę strzelców wpisał się minutę po pojawieniu się na placu gry. W późniejszym czasie Sand wystąpił na Euro 2000, na którym Duńczycy nie zdobyli ani jednego gola i odpadli już w rundzie grupowej. W 2002 roku Morten Olsen zabrał go na kolejne mistrzostwa świata. Tym razem drużyna Sanda została wyeliminowana w 1/8 finału przez Anglików, którzy zwyciężyli 3:0. Ostatnim wielkim turniejem w karierze Duńczyka były Mistrzostwa Europy 2004, na których podopieczni Mortena Olsena w ćwierćfinale przegrali z Czechami 3:0. Łącznie w barwach reprezentacji swojego kraju Ebbe Sand wystąpił w 66 meczach i zdobył 22 gole.

</doc>
<doc id="423464" url="https://pl.wikipedia.org/wiki?curid=423464" title="Kielichowate">
Kielichowate

Kielichowate (Entoprocta) – typ zwierząt pierwoustych. 
Żyją w morzach, nieliczne w wodach słodkich. Formy dorosłe są osiadłe, przyczepione do podłoża stałego, roślin lub zwierząt wodnych. Mają ciało podzielone na kielich i stylik, nie przekraczają 5 mm długości. Większość gatunków tworzy kolonie, w których pojedyncze osobniki są zooidami. Występuje u nich rozmnażanie płciowe jak i bezpłciowe przez pączkowanie. Wolnopływające larwy przypominają trochofory pierścienic. Opisano dotychczas około 180 gatunków kielichowatych, podzielonych na 4 rodziny. Ich pokrewieństwo z innymi typami nie jest do końca ustalone. Pewny zapis kopalny zaczyna się w jurze późnej, natomiast budzący kontrowersje "Cotyledion" znany jest z kambru.
Budowa.
Forma dorosła.
Morfologia.
Formy dorosłe przystosowane są do osiadłego trybu życia. Pojedynczy osobnik u form kolonijnych zwany jest zooidem. Osiągają od 0,1 do 5 mm długości ciała. Zwykle są przezroczyste, pozbawione pigmentacji. Ciało dzieli się na kielich (kaliks), w którym znajdują się wszystkie narządy wewnętrzne oraz stylik (trzonek), służący do przyczepiania organizmu do podłoża.
Górna, wklęśnięta część kielicha jest brzuszną stroną ciała, a część wypukła, z której wyrasta stylik, stanowi jego stronę grzbietową. Brzeg kielicha powypuklany jest w czułki (ramiona, tentakule), których może być od 6 do 30, przy czym w okółku czułków występuje przerwa przyoralna i przyanalna, w związku z czym zachowana zostaje dwuboczna symetria ciała. Wszystkie czułki mogą być jednakowej długości lub wyróżnialne mogą być dłuższe czułki przyoralne. Niekiedy czułki spięte są błoną okrężną. Część kielicha otoczona czułkami to przedsionek (atrium). W pozycji spoczynkowej czułki zakrzywione są do wewnątrz kielicha i mogą być wykorzystywane do zamykania światła przedsionka. Od nasad czułków ku otworowi gębowemu biegnie orzęsiona rynienka nakierowująca pokarm. Otwór gębowy (oralny) ma kształt półksiężycowaty i leży z przodu przedsionka. Za otworem gębowym leży otwór układu wydalniczego – nefrydiopor – a jeszcze dalej ku tyłowi wspólny otwór płciowy (gonopor). Otwór odbytowy (analny) leży w tyle przedsionka. U samic i obojnaków gonopor leży na dnie wgłębienia przedsionka – komory lęgowej. Oskórek kielicha jest miękki, rzadziej zesklerotyzowany jest w tarczę dorsalną, uzbrojoną w płytki lub kolce. U form kolonijnych u podstawy kielicha wyróżnia się strefę wzrostu zwaną szyjką.
Stylik u Pedicellinidae oddzielony jest od kielicha kompletną, a u Barentsiidae niekompletną przegrodą łącznotkankową (septą). U pozostałych rodzin takiej przegrody brak zupełnie. Wewnątrz stylika leży pochewka mięśniowa umożliwiająca przechylanie ciała. Podstawa stylika zaopatrzona jest w służący przytwierdzaniu do podłoża dysk czepny z gruczołami pedalnymi.
Budowa wewnętrzna.
Ciało pokrywa naskórek, który na zewnętrznych powierzchniach kielicha i trzonka wytwarza oskórek, a w przedsionku jest orzęsiony. Układ mięśniowy obejmuje m.in. mięśnie podłużne czułków, mięśnie okrężne u ich podstawy oraz mięśnie podłużne pochewki trzonka.
Jama ciała ma postać pseudocelu, który wypełnia wnętrze czułków, stylika i przestrzeń między ścianą ciała a układem pokarmowym. Zawiera galaretowatą mezenchymę. Występują w niej także odpowiedniki amebocytów. U większości form kolonijnych pseudocele kielicha i trzonka rozdzielone są obecnym w szyjce aparatem gwiaździstym, który dzięki rytmicznym skurczom wspomaga transport substancji odżywczych.
Układ nerwowy jest uproszczony. Jedynym elementem części ośrodkowej jest zwój podprzełykowy. Wychodzą z niego trzy pary nerwów czułkowych i jedna para nerwów bocznych wiodąca przez kielich do trzonka.
Układ pokarmowy jest U-kształtnie wygięty, pozbawiony mięśni. Lejkowata jama gębowa przechodzi w rurkowaty przełyk, a ten w workowaty żołądek o silnie orzęsionym dnie. Z niego wychodzi jelito zakończone rektum otwartym odbytem na wzgórku analnym.
Kielichowate nie mają układu krwionośnego ani układu oddechowego. Wymiana gazowa odbywa się u nich powierzchnią ciała. Funkcje zmysłowe pełnią jednokomórkowe mechanoreceptory, a u części gatunków także papille zmysłowe zdolne do mechano- i chemorecepcji.
Układ wydalniczy reprezentuje protonefrydium z parą komórek płomykowych między przełykiem a zwojem podprzełykowym. Ich kanaliki łączą się we wspólny kanał uchodzący nefrydioporem. Osmoregulacji u form kolonijnych służyć mogą ponadto organy porowate na stylikach.
Gruczoły płciowe są parzyste. Większość gatunków to hermafrodyty, przy czym spotyka się zarówno obojnactwo równoczesne jak i protandrię. U gatunków tych nasieniowód łączy się z jajowodem we wspólny gonodukt. Część gatunków opisywana jest jako rozdzielnopłciowe, jednak mają one możliwość zmiany swojej płci pod wpływem warunków zewnętrznych.
Larwa.
Larwa przypomina budową trochoforę pierścienic. Górna część jej ciała zwana episferą ma na szczycie aparat apikalny z pękiem witek, służący za narząd zmysłowy. Spodnia część ciała to spłaszczona lub sklepiona hyposfera, która może zaopatrzona być w orzęsiony wyrostek ryjąco-czepny. Równikowym brzegiem ciała biegnie pas rzęsek. Przed otworem gębowym występuje prototroch, a za nim znajduje się metatroch. Charakterystyczny dla larwy kielichowatych jest organ preoralny, będący narządem zmysłowo-nerwowym. Przewód pokarmowy jest U-kształtny. Układ wydalniczy ma parę protonefrydiów. Występować może też para kubkowatych oczu prostych.
Biologia i fizjologia.
Ruch.
Formy dorosłe są osiadłe, ale niektóre gatunki potrafią się przemieszczać, wykorzystując do tego dłuższe czułki przyoralne – zaczepiają się nimi o podłoże, po czym przemieszczają dysk czepny wyginając ciało. Zooidy w koloniach mogą wykonywać ruchy wahadłowe lub rotacyjne. Larwy pływają dzięki ruchom rzęsek.
Rozród i rozwój.
U kielichowatych występuje zarówno rozmnażanie płciowe jak i bezpłciowe. Zapłodnienie następuje przez obce gamety, rzadko zdarza się samozapłodnienie. Plemniki uwalniane są do wody, skąd dostają się do jajowodów. W jajniku, rzadziej w jajowodzie dochodzi do zapłodnienia. Jaja są bogatożółtkowe i ich rozwój zachodzi w komorze lęgowej. Bruzdkowanie jest całkowite, nierównomierne, określane jako spiralne lub zbliżone do spiralnego. Gastrulacja następuje przez wpuklenie (gastrulacja emboliczna). Kształtująca się larwa połączona jest z organizmem macierzystym stylikiem embrionalnym, od którego później się odrywa. Stadium wolnopływającej larwy trochoforopodobnej trwa dość krótko. Po przyczepieniu do podłoża larwa przechodzi głębokie przeobrażenie w osiadłą formę dorosłą. Obejmuje ona m.in. zanik aparatu apikalnego i organu preoralnego oraz rotację narządów wewnętrznych o 180°. Przeobrażenia nie przechodzą larwy pączkujące.
Rozród bezpłciowy odbywa się przez pączkowanie. U gatunków samotniczych pączkowanie zachodzi w gębowej części kielicha. U gatunków kolonijnych pączkowanie zachodzi na styliku lub przy jego podstawie. Pączki form kolonijnych mogą się odrywać lub pozostawać przytwierdzone do stylika tworząc kolonie drzewkowate. Odrębnym typem pączków są pączki lęgowe, dające początek całym koloniom. U nielicznych gatunków pączkowanie może zachodzić także u larw, ale wówczas ma ono charakter wewnętrzny i uwolnienie pączków następuje przez rozerwanie ciała organizmu macierzystego. Jedna larwa produkuje jeden lub dwa pączki. Niekiedy wewnątrz larw powstawać mogą formy płciowe.
Autotomia.
Kielichowate mają zdolność autotomii kielicha i jego regeneracji wraz ze wszystkimi narządami wewnętrznymi. Do odrzucenia kielicha dochodzi po podrażnieniu, zakończeniu rozrodu płciowego, a w przypadku gatunków słodkowodnych także przed zimowaniem. Styliki na czas zimowania przechodzą w stan anabiozy.
Ekologia i występowanie.
Kielichowate zamieszkują morza całego świata, głównie wody przybrzeżne, ale niektóre sięgają głębokości 500 m p.p.m. Ponadto dwa gatunki, "Loxosomatoides sirindhornae" i "Urnatella gracilis", żyją w wodach słodkich, przy czym ten drugi spotykany jest na wszystkich kontynentach oprócz Antarktydy.
Larwy wchodzą w skład zooplanktonu. Formy dorosłe są osiadłe. Przyczepiają się do skał, konstrukcji podwodnych, glonów oraz muszli i ciał rozmaitych zwierząt (epizoiki), np. gąbek, ślimaków, stułbiopławów czy osiadłych wieloszczetów, a w przypadku słodkowodnego "Urnatella gracilis" larw wielkoskrzydłych. "Loxosomella nordgaardi" przyczepia się do kolonii mszywiołów, przypuszczalnie wchodząc z nimi w symbiotyczną relację – zwierzęta współpracując wzmacniają prąd niosący składniki odżywcze, a jednocześnie nie konkurują o ten sam pokarm z uwagi na odmienną budowę czułków.
Kielichowate z uwagi na nieliczne występowanie nie odgrywają znaczącej roli w łańcuchach pokarmowych. Żerują na szczątkach organicznych, pierwotniakach i okrzemkach. Same padają ofiarami wirków oraz ślimaków nagoskrzelnych. Chętnie zjadają je przedstawiciele rodzaju "Trapania".
Taksonomia i ewolucja.
Pozycja systematyczna kielichowatych w obrębie Spiralia jest niejasna. Początkowo opisywano je jako polipy lub wrotki. W XVIII wieku i pierwszej połowie wieku XIX zwierzęta te zaliczano do mszywiołów. W 1870 roku Heinrich Nitsche nadał im nazwę Entoprocta, odróżniając je od pozostałych mszywiołów, określanych jako Ectoprocta. W 1888 roku Berthold Hatschek wyniósł Entoprocta do rangi osobnego typu. Badania molekularne pozwoliły zaliczyć kielichowate do lofotrochorowców, jednak nie udało się jednoznacznie ustalić ich najbliższych krewnych. Różne analizy molekularne z XXI wieku jako grupę siostrzaną kielichowatych wskazują mszywioły, lejkogębce, Eutrochozoa, a nawet mięczaki i kryzelnice.
Do kielichowatych zalicza się około 180 opisanych gatunków, zgrupowanych w 4 rodzinach: 
W 1952 roku nazwa Pedicellinida została wprowadzona przez Caesara Boettgera na określenie pojedynczego rzędu kielichowatych. Współcześnie najczęściej stosowaną klasyfikacją na rangi rzędowe jest ta wprowadzona w 1972 roku przez Petera Emschermanna. Według niej Loxosomatidae należą do monotypowego rzędu Solitaria, zaś pozostałe trzy rodziny do rzędu Coloniales. W jego obrębie Barentsiidae i Pedicellinidae łączy się w podrząd Stolonata, a Loxokalypodidae klasyfikuje w monotypowym podrzędzie Astolonata. Zasadność takiej klasyfikacji potwierdzają wyniki molekularnej analizy filogenetycznej opublikowane w 2010 roku przez Judith Fuchs i innych, przy czym nieuwzględniono w nich rodziny Loxokalypodidae. Autorzy powątpiewający w naturalność podziału kielichowatych na Solitaria i Coloniales rezygnują zupełnie z podziału na rzędy lub umieszczają każdą rodzinę w monotypowym rzędzie:
Zapis kopalny.
Ze względu na miękkie i drobne ciała skamieniałości kielichowatych są odnajdywane bardzo rzadko. Początkowo za najstarsze szczątki kielichowatych uznano odnalezionego w łupkach z Burgess i opisanego w 1977 roku przez Simona Conwaya Morrisa "Dinomischus". Żył on w kambrze, około 505 milionów lat temu. Miał ciało podzielone na kielich z okółkiem i trzonek. Jednak w 1992 roku J.A. Todd i P.D. Taylor uznali, że "Dinomischus" nie należał do kielichowatych, z uwagi na sztywne i niezaokrąglone czułki.
Za najstarszych poznanych niewątpliwych przedstawicieli kielichowatych uważa się skamieniałości "Barentsia" z jury późnej opisane w 1992 roku. Przypominały one współczesnego "Barentsia matsushimana" i żyły kolonijnie na muszlach "Deltoideum".
W 1999 roku po raz pierwszy opisano "Cotyledion tylodes" z kambru wczesnego. W 2013 roku Zhang i inni uznali go za przedstawiciela bazalnych kielichowatych. Odkrycie to umieszczałoby początki kielichowatych w eksplozji kambryjskiej. Zwierzę to osiągało znacznie większe rozmiary niż współczesne kielichowate (od 8 do 56 mm) i uzbrojone było sklerytami. Jego klasyfikacja jako kielichowatego została jeszcze w 2013 roku zakwestionowana przez Marka McMenamina, który na podstawie budowy sklerytów zaliczył je do bazalnych szkarłupni.

</doc>
<doc id="423469" url="https://pl.wikipedia.org/wiki?curid=423469" title="Jyllands-Posten">
Jyllands-Posten

Jyllands-Posten – duński dziennik o największym nakładzie w tym kraju. Jego siedziba pierwotnie znajdowała się w Aarhus, następnie przeniosła się na przedmieście, do Viby, by w 2020 r. powrócić do Aarhus.
Gazeta stała się znana poza granicami Danii po zamieszczeniu 30 września 2005 karykatur Mahometa.

</doc>
<doc id="423472" url="https://pl.wikipedia.org/wiki?curid=423472" title="Tankred (imię)">
Tankred (imię)

Tankred – imię męskie pochodzenia germańskiego. Wywodzi się od słów "tank" – myśl oraz "rad" – rada, zebranie".
Tankred imieniny obchodzi 9 kwietnia.
Znane osoby noszące imię Tankred:

</doc>
<doc id="423475" url="https://pl.wikipedia.org/wiki?curid=423475" title="Model Debay'a ciała stałego">
Model Debay'a ciała stałego



</doc>
<doc id="423477" url="https://pl.wikipedia.org/wiki?curid=423477" title="Maciej Grochowski">
Maciej Grochowski

Maciej Henryk Grochowski (ur. 14 lipca 1948 w Warszawie) – polski językoznawca specjalizujący się w językoznawstwie teoretycznym i współczesnym językoznawstwie polskim, profesor nauk humanistycznych, członek Polskiej Akademii Umiejętności.
Życiorys.
Jest synem Ireny Grochowskiej (biologa) i Jerzego Grochowskiego (profesora nauk leśnych). W 1966 ukończył VI Liceum Ogólnokształcące im. Tadeusza Reytana w Warszawie i podjął studia w zakresie filologii polskiej na Uniwersytecie Warszawskim. Ukończył je w 1971 pod kierunkiem Haliny Kurkowskiej.
W latach 1971–1974 pracował w Instytucie Badań Literackich PAN. W 1974 roku uzyskał stopień doktora nauk humanistycznych. Tematem jego rozprawy doktorskiej był "Środek czynności (narzędzie, substancja, materiał) w strukturze zdania", a promotorem Zuzanna Topolińska. Od 1974 pracował w Instytucie Języka Polskiego PAN. W latach 1990–1992 kierował tam Pracownią Semantyki.
Od 1975 współpracował z Uniwersytetem Mikołaja Kopernika w Toruniu. W 1978 podjął tam pracę na stanowisku adiunkta na 1/2 etatu oraz objął funkcję kierownika Zakładu Językoznawstwa Ogólnego. W 1980 uzyskał na tej uczelni stopień doktora habilitowanego na podstawie rozprawy "Pojęcie celu. Studia semantyczne". 18 grudnia 1987 uzyskał tytuł profesora nauk humanistycznych. W latach 1992–1994 pełnił funkcję dyrektora Instytutu Filologii Polskiej, w latach 1999–2014 dyrektor Instytutu Języka Polskiego UMK.
Od 2004 pracuje ponownie w Instytucie Języka Polskiego PAN. Członek Polskiej Akademii Umiejętności.
Jest autorem kilkuset artykułów naukowych i kilkunastu książek z dziedziny językoznawstwa polskiego i teoretycznego. W zasięgu jego zainteresowań badawczych pozostają nieodmiennie: semantyka teoretyczna, składnia i semantyka leksykalna języka polskiego, składnia zdania złożonego, leksykologia, filozofia języka.

</doc>
<doc id="423481" url="https://pl.wikipedia.org/wiki?curid=423481" title="Czesław Łuczak">
Czesław Łuczak

Czesław Łuczak (ur. 19 lutego 1922 w Kruszwicy, zm. 10 sierpnia 2002 w Poznaniu) – polski historyk specjalizujący się w historii gospodarczej, profesor i rektor (1965–1972) Uniwersytetu im. Adama Mickiewicza.
Życiorys.
Urodził się 19 lutego 1922 w Kruszwicy. Był synem Michała i Jadwigi z domu Stajszczak. W 1932 wraz z rodziną przeprowadził się do Mogilna. W 1939 ukończył Gimnazjum i Liceum w Trzemesznie. Po wojnie rozpoczął studia na Wydziale Prawno-Ekonomicznym Uniwersytetu Poznańskiego, które ukończył w 1948. W trakcie studiów związał się z Katedrą Historii Gospodarczej. Obroniwszy magisterium w styczniu, już w październiku 1949 obronił rozprawę doktorską (promotor: Jan Rutkowski, a po jego śmierci Zygmunt Wojciechowski). Pracował w Katedrze Historii Gospodarczej, która do 1953 istniała przy Wydziale Prawno-Ekonomicznym, po czym przeniesiono ją do Zespołu Katedr Historycznych UP. W 1955 Łuczak został docentem, w 1960 profesorem nadzwyczajnym, a w 1966 profesorem zwyczajnym.
W 1962 został kierownikiem Zakładu Historii Gospodarczej UAM i był nim do przejścia na emeryturę w 1992. Zajmował też następujące stanowiska na szczeblu uniwersyteckim: prodziekan (1956-1960) i dziekan (1960-1962) Wydziału Filozoficzno-Historycznego, prorektor (1962-1965) i rektor (1965-1972) UAM, dyrektor Instytutu Historii (1968-1981 i 1987-1990). Przez wiele lat przewodniczył też Komitetowi Redakcyjnemu Wydawnictwa Naukowego UAM.
Rektor UAM.
Był rektorem UAM w okresie długoletnich rządów historyków w uniwersytecie (byli nimi poprzednik i następca Łuczaka). Za jego kadencji uniwersytet przeżywał konsekwencje Marca'68 (władze musiały rozstrzygnąć problem zidentyfikowanych uczestników studenckich protestów), w następstwie których zgodnie z dyrektywami ministerialnymi przeprowadzono głęboką reformę struktur uniwersyteckich. Równocześnie znacząco rozbudował bazę lokalową uczelni. np. poprzez oddanie gmachu "Collegium Novum". W 1969 zorganizował z rozmachem obchody 50-lecia uniwersytetu. Objąwszy stanowisko dyrektora Instytutu Historii w 1969 (po odejściu na emeryturę Henryka Łowmiańskiego i krótkim wakacie), początkowo łączył je ze sprawowaniem funkcji rektora. Doprowadził Instytut do wiodącej pozycji w kraju. Bez problemu zapewniał sobie reelekcje na kolejne kadencje, jednak w 1981 po wygranych wyborach w geście protestu zrezygnował, gdy nie zaakceptowano jednego z jego kandydatów na wicedyrektora. Na stanowisko powrócił, ale już z nominacji rektorskiej (zgodnie z nową ustawą), w 1987 i sprawował je kolejne cztery lata.
Był m.in.
Uczniami profesora byli: prof. Włodzimierz Bonusiak, prof. Marian Eckert, prof. Stefan Kowal, dr hab. Bożena Górczyńska-Przybyłowicz, dr hab. Roman Macyra, dr hab. Witold Szulc. Wypromował łącznie ok. 300 magistrów oraz 49 doktorów.
Śmierć.
Do końca pracował naukowo. Zmarł 10 sierpnia 2002 w Poznaniu, gdzie został pochowany na cmentarzu jeżyckim (kwatera L, rząd 4, grób 3).
Odznaczenia.
W 1980 roku otrzymał nagrodę państwową II. stopnia.
Wybrane publikacje.
Był specjalistą w dziedzinie najnowszej historii gospodarczej Polski, autorem i redaktorem blisko 50 książek oraz ok. 400 innych prac, m.in.:
Intensywną działalność naukową prowadził również po formalnym przejściu na emeryturę, za co w 1999 uhonorowany został medalem

</doc>
<doc id="423484" url="https://pl.wikipedia.org/wiki?curid=423484" title="Notger">
Notger

Notger, Notker – imię męskie pochodzenia germańskiego. Oznacza „walcząca włócznia”. Imię to posiada kilku patronów, m.in. bł. Notker Balbulus.
Notger imieniny obchodzi 6 kwietnia, 9 kwietnia i 10 kwietnia.

</doc>
<doc id="423488" url="https://pl.wikipedia.org/wiki?curid=423488" title="Rajd Szwecji 2006">
Rajd Szwecji 2006

Rezultaty Rajdu Szwecji, eliminacji Rajdowych Mistrzostw Świata, w 2006 roku, który odbył się w dniach 3 – 5 lutego:
Klasyfikacja po 2 rundach.
Tabele przedstawiają tylko pięć pierwszych miejsc.

</doc>
<doc id="423492" url="https://pl.wikipedia.org/wiki?curid=423492" title="Noe (imię)">
Noe (imię)

Noe (Noah, Noach) – imię męskie pochodzenia semickiego.
Noe imieniny obchodzi 31 maja i 18 listopada.
Znane święte osoby o imieniu Noe:
Znani aktorzy o imieniu Noe:
Nazwiska pochodzące od imienia Noe:

</doc>
<doc id="423495" url="https://pl.wikipedia.org/wiki?curid=423495" title="Droga wojewódzka nr 737">
Droga wojewódzka nr 737

Droga wojewódzka nr 737 (DW737) – droga wojewódzka prowadząca z Radomia do ronda w Aleksandrówce pod Kozienicami. W całości biegnie ona na terenie województwa mazowieckiego (powiat radomski i kozienicki). Jej długość wynosi 36,612 km. Szczególne duże natężenie ruchu (ponad 10 tys. samochodów na dobę) obserwuje się na odcinku od Jedlni do Radomia. Pomimo że w dużej części przebiega przez tereny zalesione (Puszcza Kozienicka), to nie jest ona przystosowana do ruchu rowerowego.

</doc>
<doc id="423506" url="https://pl.wikipedia.org/wiki?curid=423506" title="Growling">
Growling



</doc>
<doc id="423507" url="https://pl.wikipedia.org/wiki?curid=423507" title="David Seaman">
David Seaman

David Andrew Seaman MBE (ur. 19 września 1963 w Rotherham) – angielski bramkarz, 75-krotny reprezentant kraju.
Grał w kilku klubach ligi angielskiej. Zaczynał w Leeds United, jednak ani razu nie stanął w bramce w barwach tego klubu. Pierwsze mecze ligowe rozgrywał w czwartej lidze angielskiej w barwach Peterborough. W angielskiej ekstraklasie zadebiutował w 1985 roku w barwach Birmingham City. Jednak najbardziej znany jest z występów w Arsenalu Londyn (spędził w nim 13 lat), z którym trzykrotnie zdobył mistrzostwo kraju (1991, 1998, 2002) i czterokrotnie Puchar Anglii (1993, 1998, 2002, 2003), a w 1994 roku sięgnął po Puchar Zdobywców Pucharów. W latach 1988–2002 Seaman występował w reprezentacji Anglii. Brał udział w Mistrzostwach Świata w 1998 i 2002 roku, oraz w Euro 1996 i 2000. W 1997 roku został odznaczony Orderem Imperium Brytyjskiego. David Seaman zaliczył również kilka ról aktorskich.
Przebieg kariery.
Karierę rozpoczynał w 1981 roku, w klubie Leeds United.
Kariera w reprezentacji.
David Seaman w reprezentacji Anglii zadebiutował 16 listopada 1988 w Rijadzie w meczu przeciwko Arabii Saudyjskiej zakończonym remisem 1:1. Mógł pojechać na Mundial do Włoch, ale kontuzja wykluczyła go z udziału w tej imprezie. Po porażce drużyny Grahama Taylora w eliminacjach do mundialu w 1994, Seaman został podstawowym bramkarzem drużyny Albionu. Był nim podczas Euro 1996, gdzie z drużyną awansował do półfinału oraz na dwóch mundialach w 1998 i 2002, gdzie za pierwszym razem dotarł do 1/8 finału a 4 lata później do ćwierćfinału. Ale najbardziej Seaman obecnie pamięta gola Ronaldinho, który mu strzelił z 35 metrów w meczu ćwierćfinałowym z reprezentacji Brazylii na mundialu w Korei i Japonii, który pozbawił awansu drużyny Albionu do strefy medalowej, wygrywając mecz przez "Canarinhos" 2:1. Mecz Anglików z drużyną Macedonii w eliminacjach do EURO 2004 w Southampton zakończony remisem 2:2 był ostatnim meczem Seamana w drużynie narodowej. Razem w reprezentacji rozegrał 75 meczów.
Życie prywatne.
David Seaman zawarł do tej pory dwa małżeństwa. Z pierwszą żoną, Sandrą rozwiódł się w 1995 roku. Z obecną żoną Debbie jest od 1998 roku. Z każdą żoną ma po dwoje dzieci.

</doc>
<doc id="423508" url="https://pl.wikipedia.org/wiki?curid=423508" title="Bruno Metsu">
Bruno Metsu

Bruno Metsu (ur. 28 stycznia 1954 w Coudekerque-Village, zm. 14 października 2013 tamże lub w Dunkierce) – francuski piłkarz, trener piłkarski.
Kariera piłkarska.
W czasie kariery sportowej bronił barw: USL Dunkerque, RSC Anderlecht, Lille OSC, Valenciennes FC, OGC Nice i AS Beauvais.
Kariera szkoleniowa.
Pracę szkoleniową zaczynał w AS Beauvais. Później trenował ASOA Valence, Lille OSC, Valenciennes FC oraz CS Sedan. Od października 2000 do lipca 2002 był selekcjonerem reprezentacji Senegalu, z którą najpierw zdobył wicemistrzostwo Afryki (Senegal w finale przegrał po rzutach karnych z Kamerunem), a następnie dotarł do ćwierćfinału mistrzostw świata. Senegal tym samym jest obok Kamerunu jedyną drużyną narodową z Czarnego Kontynentu, którą doszła aż do 1/4 finału światowego czempionatu. Podczas pracy z tą reprezentacją przeszedł na islam.
Po turnieju przekazał stery reprezentacji swojemu asystentowi Guyowi Stéphanowi, a sam przeszedł do tureckiego Gaziantepsporu, z którego jednak już po kilku tygodniach został zwolniony.
Od 2003 roku pracował w Zjednoczonych Emiratach Arabskich, w Al Ain Dakar. Z tym klubem zdobył najcenniejsze trofeum na kontynencie – Puchar Klubowych Mistrzów Azji. Od 2005 do 2006 roku był trenerem Al-Ittihad Dżidda. W lipcu 2006 roku został selekcjonerem reprezentacji Zjednoczonych Emiratów Arabskich, a w 2008 roku – reprezentacji Kataru.
Choroba i śmierć.
W 2012 Metsu zachorował na raka żołądka. Zrezygnował wówczas z prowadzenia pierwszoligowego klubu Al-Wasl Dubaj, by móc poddać się leczeniu. Szkoleniowiec zmarł w klinice w Coudekerque lub swoim domu w Dunkierce.

</doc>
<doc id="423510" url="https://pl.wikipedia.org/wiki?curid=423510" title="Oszustwo komputerowe">
Oszustwo komputerowe

Oszustwo komputerowe – używana w wykładni prawa nazwa przestępstwa wymienionego w artykule 287 polskiego Kodeksu karnego:
Przepis karny.
Zgodnie z art. 287 Kodeksu karnego:

</doc>
<doc id="423512" url="https://pl.wikipedia.org/wiki?curid=423512" title="Haszymici">
Haszymici

Haszymici, Haszymidzi ("Banu Haszim") – arystokratyczny ród arabski wywodzący się z plemienia Kurajszytów, a obejmujący potomków Haszima ibn Abd al-Manafa (pradziadka proroka Mahometa). Choć sam Mahomet nie miał synów, to jego ród był kontynuowany przez jego kuzynów Ibn Abbasa i Alego. Ten drugi ożenił się z Fatimą, z którą miał dwóch synów – Husajna i Hasana, którzy mieli liczne potomstwo. Według tradycji Haszymidzi mieli prawo do sprawowania najwyższej władzy w islamie; później to prawo zostało zawężone do rodu Alidów. Przywilej ten szybko zaczął być kontestowany, w związku z czym w islamie powstały nowe nurty – szyizm i charydżyzm.
Od X wieku do 1924 roku dziedziczni szarifowie Mekki i opiekunowie świętych miejsc islamu na Półwyspie Arabskim. Jedną z gałęzi rodu byli Abbasydzi, będący kalifami w latach 750–1258. W XX wieku przedstawiciele rodu, a potomkowie władcy Hidżazu, Saida Husajna ibn Alego proklamowani zostali monarchami: Transjordanii, Syrii, Jordanii, Iraku.

</doc>
<doc id="423514" url="https://pl.wikipedia.org/wiki?curid=423514" title="Droga wojewódzka nr 740">
Droga wojewódzka nr 740

Droga wojewódzka nr 740 (DW740) – droga wojewódzka o długości 30,9 km łącząca Radom z drogą krajową 48 w Potworowie.
Na całej długości jest jednojezdniowa. Szerokość wynosi do 7 metrów. Na odcinku Radom - Milejowice oraz w miejscowościach: Podlesie Mleczkowskie, Natalin, Zakrzew, Przytyk i Potworów wzdłuż drogi wybudowane zostały chodniki. Dodatkowo wzdłuż przebiegu przez Przytyk oraz Milejowice wytyczono ciąg pieszo-rowerowy.
W ramach budowy Zachodniej Obwodnicy Radomia planuje się poprowadzenie trasy DW740 od okolic Zakrzewa do Radomia nowym śladem na południe od istniejącej szosy. Trasa DW740 stanie się więc ważnym zjazdem z projektowanej S7 w kierunku miasta. Jednocześnie istniejąca DW740 stanie się drogą lokalną. Na przecięciu Zachodniej Obwodnicy Radomia S7 z nowoprojektowaną drogą wojewódzką 740 powstał węzeł Radom Zachód w Mleczkowie.

</doc>
<doc id="423517" url="https://pl.wikipedia.org/wiki?curid=423517" title="Droga wojewódzka nr 744">
Droga wojewódzka nr 744

Droga wojewódzka nr 744 (DW744) – droga wojewódzka w województwach mazowieckim i świętokrzyskim o długości 45 km łącząca DK12 w Radomiu z DK42 w Starachowicach. Na odcinku Radom - Wierzbica (17 km) droga jest przystosowana do ruchu ciężkiego. Droga przebiega przez dwa powiaty: radomski i starachowicki.

</doc>
<doc id="423518" url="https://pl.wikipedia.org/wiki?curid=423518" title="Ray Allen">
Ray Allen

Walter Ray Allen (ur. 20 lipca 1975 w Merced) – amerykański koszykarz występujący na pozycji rzucającego obrońcy. Mistrz NBA z Boston Celtics w sezonie 2007/2008 i z Miami Heat w sezonie 2012/2013.
Dzieciństwo i college.
W wieku 10 lat wstąpił do ligi w Edwards Air Force Base w Kalifornii, gdzie w tym czasie przebywał ze swoimi rodzicami. Umiejętności Raya zaczęły szybko wzrastać pod okiem Phila Pleasanta, który był sąsiadem Allenów i prowadził ligę młodych koszykarzy. W wieku 12 lat Ray zaczął chodzić na dodatkowe zajęcia związane z koszykówką. W wieku 15 lat, mierzył już 188 cm wzrostu. Rozpoczął wtedy naukę w szkole średniej w Hillcrest. W pierwszym roku pod okiem trenera Jamesa Smitha osiągnął średnio 18 punktów na mecz. W klasie 11 (2 klasa liceum) stał się niezwykle popularny. Był najbardziej znanym uczniem Hillcrest High School. Był idealnym liderem nie tylko na boisku ale także poza nim. Wiosną 1993, kiedy zakończył sezon juniorski w szkole średniej, jego długoletnia dziewczyna Rosalinda Ramsey, zaszła w ciążę. Aby zapewnić dogodne warunki do życia dla swojego dziecka potrzebował nauki w college'u. Jedynym wyjściem dla Raya było uzyskanie stypendium koszykarskiego. W 1993 jego dziewczyna zamieszkała z rodzicami Raya, podczas gdy on studiował na uniwersytecie w Connecticut.
Dla Huskies grał w latach 1993-96, dokąd wziął go trener Karl Hobbs. Podczas swojej gry na uniwersytecie, w 1995 został wybrany do składu All-American i otrzymał nagrodę dla najlepszego sportowca roku. W ostatnim roku gry dla UConn trafił do pierwszej piątki najlepszych graczy całego kraju i dostał nagrodę dla najlepszego zawodnika konferencji Big East. W swojej karierze na tej uczelni zdobył 1922 punkty, co jest trzecim wynikiem w jej historii, a 115 celnych rzutów za trzy punkty w rozgrywkach 1995-96 to niepobity do dzisiaj rekord.
W drafcie w 1996 Allen został wybrany z 5. numerem przez Minnesota Timberwolves, jednak nigdy nie zagrał w tym klubie. Trafił od razu w dniu draftu do Milwaukee Bucks w ramach wymiany ze Stephona Marbury'ego.
Kariera w NBA.
Milwaukee Bucks (1996–2003).
W swoim pierwszym sezonie w NBA, Allen został wybrany do grona najlepszych debiutantów. Zagrał w meczu najlepszych debiutantów podczas weekendu gwiazd. Wystąpił też w konkursie wsadów, w którym zajął czwarte miejsce. Po sezonie został wybrany do drugiej piątki najlepszych pierwszoroczniaków ligi. Wyszedł w pierwszej piątce w 81 z 82 rozegranych spotkań, zdobywając średnio 13,4 punktu, 4 zbiórki i 2,6 asysty. Trafił też 117 rzutów za trzy punkty, co miało stać się jego znakiem rozpoznawczym.
Przed kolejnym sezonem władze Milwaukee Bucks oddały w wymianie do Seattle Supersonics Vina Bakera, który był najlepszym ich zawodnikiem w poprzednich sezonach. Drużynę zasilił wtedy między innymi Terrell Brandon, ale wiadomo też było, że rola Allena zrobi się większa. W swoich drugich rozgrywkach został drugim strzelcem zespołu za Glennem Robinsonem, zdobywając średnio 19,5 punktu na mecz. Dokładał do tego 4,9 zbiórki i 4,3 asysty. Kolejny raz rozegrał wszystkie mecze sezonu zasadniczego, ale ponownie nie awansował do play-off.
Przed trzecim sezonem Allena, w lidze doszło do lokautu. Rozgrywki rozpoczęły się dopiero w styczniu 1999. W drużynie zaszły kolejne zmiany. W marcu Bucks dokonali wymiany z New Jersey Nets i Minnesota Timberwolves, dzięki której ich szeregi zasilił Sam Cassell, były dwukrotny mistrz NBA z Houston Rockets. W takim składzie Bucks pierwszy raz od sezonu 1990/91 awansowali do play-off. Tam jednak gładko przegrali 0-3 z Indiana Pacers. Pod względem indywidualnym był to krok wstecz dla Allena. W każdej kategorii statystycznej zaliczył regres. W punktach było to 17,1, w zbiórkach 4,2, a w asystach 3,6. Przedłużył swoją serię nieprzerwanych występów w NBA do 214, nie opuszczając ani jednego spotkania od początku kariery.
Przed tymi rozgrywkami Allen podpisał nowy kontrakt. Dzięki niemu już w pierwszym sezonie rozgrywek otrzymał 9 milionów dolarów. W kolejnych lata ta kwota miała rosnąć o 1,15 miliona rocznie. Razem z nową umową, Allen otrzymał rolę lidera drużyny. Stał się jej najlepszym strzelcem, rzucając średnio 22,1 punktu na mecz. Tak dobra gra nie została przeoczona. Allen został wybrany pierwszy raz do udziału w meczu gwiazd, w którym zagrał 17 minut, zdobywając 14 punktów. Wystąpił także w konkursie rzutów za 3 punkty. Milwaukee Bucks ponownie awansowali do play-off, w których ponownie trafili na Indiana Pacers. Udało im się wygrać dwa spotkania, ale ostatecznie przegrali 2-3. W ostatnim piątym meczu Allen zagrał słabo, trafiając tylko 6 z 21 rzutów z gry, co było bardzo bolesne dla zespołu, gdyż przegrał różnicą tylko 1 punktu.
Te rozgrywki były bardzo udane dla Milwaukee Bucks. Wygrali 52 mecze, zdobyli mistrzostwo Central Division, a w play-off doszli do finału Konferencji Wschodniej. Tam przegrali 3-4 z Philadelphia 76ers. Dla Allena był to najlepszy jak do tego momentu sezon. Zdobywał średnio 22 punkty, 5,2 zbiórki i 4,6 asysty. Trafiał też 43,3% rzutów za 3 punkty, zajmując 8. miejsce w tej kategorii w lidze. Drugi raz z rzędu zagrał w meczu gwiazd, zdobywając 15 punktów, a także wygrał konkurs rzutów za 3 punkty. Po sezonie został wybrany do trzeciej piątki NBA. W głosowaniu na nagrodę MVP zajął 11. miejsce.
Sezon 2001/02 był pierwszym w karierze Allena, w którym opuścił jakiekolwiek mecze z powodu kontuzji. Bucks zanotowali zdecydowany spadek formy, wygrywając tylko 41 meczów. To nie dało im awansu do play-off. Dla Allena był to kolejny udany sezon. Zdobywał średnio 21,4 punktu, dokładał do tego 4,4 punktu i 3,9 asysty. Trafiał też najlepsze w karierze 43,4% rzutów za 3 punkty. Jego 229 celnych „trójek” było rekordem sezonu. Zagrał trzeci raz z rzędu w meczu gwiazd, a także w konkursie rzutów za 3 punkty.
Seattle SuperSonics (2003–2007).
W połowie sezonu Allen został wymieniony do Seattle Supersonics razem z Ronaldem Murrayem i Kevinem Ollie w zamian za Gary’ego Paytona i Desmonda Masona. W nowej drużynie pobił rekord życiowy pod względem zdobywanych punktów. Rzucał w nowych barwach średnio 24.5 punktu na mecz i dokładał 5.6 zbiórki i 5.9 asysty. Sonics nie awansowali do play-off, a dla Allena pomimo tak dobrych wyników zabrakło miejsca w składzie meczu gwiazd.
Rozgrywki stały pod znakiem kontuzji dla Allena. Zagrał zaledwie w 56 meczach, co przyczyniło się do słabego sezonu Seattle Supersonics, którzy nie awansowali do play-off. Allen zagrał w meczu gwiazd, zdobywał średnio 23.0 punkty, 5.1 zbiórki i 4.8 asysty na mecz.
Ten sezon był bardzo ważny dla Allena, bo po nim miał zostać wolnym agentem. Allen poprowadził Sonics do bilansu 52-30, co oznaczało mistrzostwo Northwest Division. W play-off w pierwszej rundzie pokonali 4-1 Sacramento Kings, a w drugiej przegrali 2-4 z San Antonio Spurs. Allen zdobywał 23.9 punktu, notował przy tym 4.4 zbiórek i 3.7 asyst. Wystąpił ponownie w meczu gwiazd i konkursie rzutów za 3 punkty. Po sezonie został wybrany do drugiej piątki NBA, a w głosowaniu na MVP rozgrywek zajął 9. miejsce. Tak dobra postawa zaowocowała nowym 5-letnim kontraktem, dzięki któremu Allen zarobił 80 milionów dolarów.
Sonics nie powtórzyli tak dobrego sezonu, jak rok wcześniej. Przed sezonem z zespołu odszedł trener Nate McMillan, a zastąpił go Bob Weiss, którego w trakcie rozgrywek zamienił Bob Hill. Żaden z nich nie podołał zadaniu i drużyna z Seattle nie awansowała do play-off, wygrywając tylko 35 meczów w sezonie. Allen zdobywał rekordowe w karierze 25.1 punktu na mecz. Pobił rekord Dennisa Scotta pod względem liczby celnych rzutów za 3 punkty w jednym sezonie, zaliczając 269 trafień.
Sezon 2006/07 był najlepszym w wykonaniu Allena w jego karierze. Rzucał średnio 26.4 punktu na mecz, dokładał do tego 4.5 zbiórki i 4.1 asysty na mecz. Z powodu kontuzji kostki zagrał tylko w 55 meczach sezonu. 12 stycznia 2007 pobił rekord kariery, rzucając 54 punkty w meczu przeciwko Denver Nuggets.
Boston Celtics (2007–2012).
28 czerwca 2007 Sonics wymienili Allena i wybranego w drafcie z 35. numerem Glena Davisa do Boston Celtics w zamian za Delonte Westa, Wally Szczerbiaka, a także wybranego z 5. numerem draftu Jeffa Greena. 4 listopada 2007 Allen przekroczył granicę 17 000 zdobytych punktów w meczu przeciwko Toronto Raptors. Zakończył to spotkanie trafiając zwycięski rzut za 3 punkty w końcówce meczu.
13 lutego 2008 David Stern nominował Allena do zastąpienia w meczu gwiazd kontuzjowanego Carona Butlera z Washington Wizards. Allen przyczynił się do wygranej, zdobywając 14 punktów w ciągu zaledwie 2 i pół minuty w czwartej kwarcie, ale w głosowaniu na MVP meczu przegrał z LeBronem Jamesem.
Boston Celtics zakończyli sezon z bilansem 66-16 i trafili w pierwszej rundzie na Atlanta Hawks, których pokonali 4-3. W drugiej rundzie w identycznym bilansie pokonali Cleveland Cavaliers, a w finale konferencji odprawili Detroit Pistons pokonując ich 4-2. 12 czerwca 2008, w czwartym meczu finału NBA przeciwko Los Angeles Lakers, zdobył 19 punktów i zebrał 9 piłek podczas odrabiania rekordowej straty w historii finałów NBA. Celtics przegrywali już różnicą 24 punktów w drugiej kwarcie, a to punkty Allena na 16.4 sekundy przed końcem meczu pozwoliły jego drużynie dowieźć zwycięstwo do końca.
17 czerwca 2008 podczas szóstego meczu, Allen wyrównał rekord finałów NBA, trafiając 7 rzutów za trzy punkty. Pobił także rekord należący do Dana Majerle i Dereka Harpera liczby celnych rzutów za trzy punkty podczas serii finałowej. Allen trafił 22 razy, a poprzedni najlepszy wynik wynosił 17. Zdobył w tym meczu swój pierwszy tytuł mistrza NBA.
5 lutego 2009 Allen został wybrany do gry w meczu gwiazd, zastępując kontuzjowanego rozgrywającego Orlando Magic Jameera Nelsona. 22 lutego 2009 pobił rekord Larry’ego Birda w liczbie trafionych z rzędu rzutów wolnych.
W pierwszej rundzie play-off Celtics trafili na Chicago Bulls. W pierwszym meczu serii, przegranym przez Boston dwoma punktami, Allen trafił zaledwie 1 z 11 rzutów z gry. W drugim spotkaniu serii, Allen trafił rzut dający zwycięstwo Celtics. Rzucił w tym spotkaniu 30 punktów. W szóstym meczu serii Allen ustanowił rekord życiowy w play-off, zdobywając 51 punktów. To nie wystarczyło do wygrania tego spotkania. Ostatecznie to jednak Celtics wygrali serię 4-3.
W półfinale konferencji Celtics przegrali 3-4 z Orlando Magic. Allen nie był już tak skuteczny jak w serii z Chicago Bulls. Tylko dwukrotnie przekroczył granicę 20 zdobytych punktów.
10 grudnia 2009 w meczu przeciwko Washington Wizards, Allen zdobył 18 punktów, przekraczając jednocześnie granicę 20 000 punktów w swojej karierze w NBA jako 32. wówczas zawodnik w historii ligi. Najlepszy mecz w tamtym sezonie rozezgrał 4 kwietnia 2010 przeciwko Cleveland Cavaliers. Rzucił im 33 punkty, trafiając przy tym 6 rzutów za 3.
W pierwszej rundzie play-off Celtics trafili na Miami Heat, których dość łatwo pokonali 4-1. W drugim spotkaniu tej serii Allen był najlepszym strzelcem swojej drużyny z 25 punktami. Trafił też 7 rzutów za trzy. W półfinale Konferencji Wschodniej rywalem Boston Celtics byli Cleveland Cavaliers. Drużyna z Bostonu okazała się lepsza wygrywając 4-2, a w meczu numer 5 Allen znowu błysnął. Trafił 6 rzutów za 3 punkty, zdobywając 25 punktów i prowadząc Celtics do wysokiego zwycięstwa 120:88. Była to najwyższa porażka Cleveland Cavaliers w rozgrywkach play-off na własnym parkiecie.
W finale Konferencji Wschodniej Allen trzykrotnie przekraczał granicę 20 punktów. Celtics dość gładko wygrali serię z Orlando Magic 4-2 i awansowali po dwóch latach ponownie do finału NBA, gdzie mieli się zmierzyć z Los Angeles Lakers. Po przegraniu pierwszego spotkania, w którym Allen rzucił 12 punktów, w drugim doszło do eksplozji jego talentu. W samej pierwszej połowie trafił 7 rzutów za 3 punkty, co pozwoliło mu pobić rekord należący do Michaela Jordana w liczbie celnych trójek w ramach jednej połowy w finale NBA. W drugiej połowie meczu dołożył jeszcze jedno trafienie, dzięki czemu pobił wyczyn Scottiego Pippena i Kenny’ego Smitha, którzy trafiali w finale siedmiokrotnie w jednym meczu. Łącznie zdobył 32 punkty, prowadząc Boston Celtics do wygranej. W następnym spotkaniu był bliski wyrównania niechlubnego rekordu finałów. Spudłował wszystkie 13 rzutów z gry, w tym 8 za 3 punkty. Zabrakło mu jednego pudła, by stać się rekordzistą. W pozostałych meczach finału Allen nie wyróżnił się ani świetnym, ani fatalnym meczem. Ostatecznie mistrzem zostali Los Angeles Lakers, którzy wygrali tę serię 4-3.
Ostatnie lata Big Three.
Po rozgrywkach 2009/10 Allen został wolnym agentem. Po tygodniu negocjacji podpisał nowy, dwuletni kontrakt z Boston Celtics, dzięki któremu zarobił 20 milionów dolarów. Najważniejszym wydarzeniem tego sezonu było dla niego wyprzedzenie w liczbie celnych rzutów za 3 punkty w historii Reggiego Millera. Allen dokonał tego 10 lutego 2011 w przegranym spotkaniu z Los Angeles Lakers. W tym sezonie Allen ponownie zagrał w meczu gwiazd i wystąpił w konkursie rzutów za 3 punkty.
W pierwszej rundzie play-off Celtics trafili na New York Knicks, z którymi łatwo wygrali 4-0. W trzecim meczu serii Allen zdobył 32 punkty, trafiając ośmiokrotnie za 3 punkty. W półfinale konferencji lepsi od Celtics okazali się Miami Heat, wygrywając tę serię 4-1.
Przed nowym sezonem Allen skorzystał z zapisu w swoim kontrakcie i automatycznie go przedłużył o kolejny rok, zapewniając sobie zarobki na poziomie 10 milionów dolarów rocznie. Z powodu kontuzji opuścił w tym sezonie 20 meczów. Pod względem statystycznym był to jego najgorszy sezon od czasu debiutanckich rozgrywek. W końcówce sezonu stracił nawet miejsce w pierwszej piątce na korzyść Avery’ego Bradleya.
W pierwszej rundzie play-off Celtics okazali się lepsi 4-2 od Atlanta Hawks. Allen grał dopiero od trzeciego spotkania tej serii. Całe rozgrywki play-off były dla niego mało udane. Rzucał tylko 10.7 punktów na mecz, a jego skuteczność rzutowa była najgorsza w karierze. Z gry trafiał 39.5% rzutów, za 3 punkty 30.4%, a z linii rzutów osobistych zaledwie 71.1%, czyli blisko 20% mniej niż jego średnia z kariery. W drugiej rundzie po 7 meczach Celtics wyeliminowali Philadelphia 76ers, a Allen wrócił do pierwszej piątki po kontuzji kończącej sezon Avery’ego Bradleya. Celtics przegrali ostatecznie w finale konferencji wschodniej 3-4 z Miami Heat.
Miami Heat (2012–2014).
Allen odrzucił propozycję nowego dwuletniego kontraktu od Boston Celtics o wartości 12 milionów dolarów i przyjął ofertę Miami Heat, dzięki której zarobi w pierwszym roku umowy 3 miliony dolarów. Podczas swojego pierwszego sezonu w barwach Miami Heat, Allen notował średnio 10,9 punktu przy skuteczności 88,6% z linii rzutów wolnych podczas 25,8 minuty gry. 25 kwietnia 2013, podczas trzeciego meczu pierwszej rundy przeciwko Milwaukee Bucks, Allen trafił swój 322. rzut za 3 punkty w karierze play-off, wyprzedzając Reggiego Millera na pierwszym miejscu w historii ligi w tej kategorii statystycznej.
W szóstym meczu finałów NBA przeciwko San Antonio Spurs Allen trafił ważny rzut za 3 punkty na 5 sekund przed końcem meczu, dający jego drużynie remis, a w konsekwencji wygraną dogrywkę. Heat odrobili w końcówce 10 punktów straty z końca trzeciej kwarty, a po dogrywce zwyciężyli 103:100, doprowadzając do rozegrania siódmego meczu. W samej dogrywce kolejny raz odegrał bardzo ważną rolę. Przy wyniku 101:100 zanotował przechwyt piłki, po czym został sfaulowany. Trafił oba rzuty wolne, ustalając końcowy wynik meczu.
29 czerwca 2013 skorzystał z zapisu w swoim kontrakcie i przedłużył jego obowiązywanie na sezon 2013-14. Zagwarantował sobie dzięki temu 3,23 miliona dolarów. W sezonie zasadniczym rozegrał 73 mecze, a 9 z nich rozpoczynał w pierwszej piątce. Notował średnio 9,6 punktu i trafiał 37% rzutów za 3 punkty. W trakcie play-off zanotował bardzo dobry występ w czwartym meczu półfinału konferencji z Brooklyn Nets. Zdobył wtedy 19 punktów, trafiając cztery rzuty za 3 punkty. Równie dobrze zaprezentował się w trzecim meczu finału konferencji z Indiana Pacers. Po dość słabym początku, trafił wszystkie 4 próby za 3 punkty w czwartej kwarcie, przyczyniając się do zwycięstwa, dającego Heat prowadzenie 2-1 w serii.
Statystyki.
Na podstawie 

</doc>
<doc id="423521" url="https://pl.wikipedia.org/wiki?curid=423521" title="Charlotte Buhler">
Charlotte Buhler



</doc>
<doc id="423524" url="https://pl.wikipedia.org/wiki?curid=423524" title="Jan Łysek">
Jan Łysek

Jan Łysek (ur. 7 lipca 1887 w Jaworzynce, zm. 5 listopada 1915 w Kościuchnówce) – nauczyciel, działacz kulturalno-oświatowy, poeta związany z Cieszynem i Śląskiem Cieszyńskim, współzałożyciel Legionu Śląskiego oraz kapitan Legionów Polskich.
Życiorys.
Był synem Jana i Ewy z Heczków. Jako dziecko wyróżniał się wśród rówieśników inteligencją. Zauważył go Jerzy Michejda, który nakłonił rodziców, by posłali chłopaka do szkoły w Cieszynie. Ukończył kolejno szkołę ludową w Istebnej i polskie gimnazjum Macierzy Szkolnej dla Księstwa Cieszyńskiego w Cieszynie. Po ukończeniu paralelki przy seminarium nauczycielskim w Cieszynie w 1908 roku, pracował jako nauczyciel w Datyniach Dolnych, Suchej Średniej i Jaworzu, gdzie od 1912 roku był kierownikiem szkoły.
Był działaczem Polskiego Towarzystwa Nauczycielskiego i Macierzy Szkolnej w Cieszynie, a także jednym z inicjatorów powołania skautingu na Śląsku Cieszyńskim. Był także prezesem regionalnego koła Polskiego Towarzystwa Gimnastycznego „Sokół” w Jasienicy. W 1913 roku ukończył szkołę oficerską.
I wojna światowa.
Po wybuchu I wojny światowej w 1914 roku współorganizował Legion Śląski, do którego wstąpił jako ochotnik. Legion został włączony w struktury Legionów Polskich, stając się częścią 3 pułku piechoty. Jan Łysek dowodził początkowo IV plutonem 2. kompanii 3. pułku II Brygady Legionów Polskich.
W trakcie działań wojennych przeciwko armii rosyjskiej brał udział w walkach na terenie Karpat, Bukowiny i w Besarabii, leżących na terenie obecnej Ukrainy, Rumunii i Węgier. 18 października 1914 roku mianowany został podporucznikiem. Chrzest bojowy przeszedł wraz z całą kompanią śląską 24 października 1914 roku podczas bitwy pod Nadwórną, gdzie oddziały polskie dostały się pod zmasowany ogień rosyjskiej artylerii. 29 października wziął udział w całodniowej bitwie pod Młotkowem, w której legioniści kilkukrotnie bili się z żołnierzami rosyjskimi na bagnety. Trzeci pułk zmuszony do odwrotu spod Młotkowa bronił przełęczy Pantyrskiej, gdzie zajął pozycje.
Na przełomie stycznia i lutego 1915 roku wziął udział w pięciodniowej bitwie pod Maksymcem, która odbywała się w 30 stopniowym mrozie i w której (1 lutego) został ranny w biodro. Skierowano go na leczenie do szpitala polowego, z którego powrócił obejmując dowodzenie kompanii. W marcu 1915 roku awansowany na porucznika, w zastępstwie chorego kapitana Ignacego Zalewskiego, przejął dowodzenie I batalionu II Brygady Legionów prowadząc ofensywę od Prutu.
Zginął 5 listopada 1915, trafiony kulą w głowę, w trakcie ataku na jedno ze wzgórz podczas walk pod Kościuchnówką na Wołyniu. Wraz z innymi poległymi żołnierzami 3 pułku pochowany został blisko miejsca śmierci na cmentarzu legionowym w Wołczecku, zaś w 1929 roku jego zwłoki zostały sprowadzone do Cieszyna i spoczęły na cmentarzu ewangelickim.
Pośmiertnie awansowany do stopnia kapitana i odznaczony Krzyżem Virtuti Militari V kl., Krzyżem Niepodległości oraz Krzyżem Walecznych.
Działalność literacka.
Zadebiutował w 1907 roku w regionalnym czasopiśmie "Zaranie Śląskie", gdzie opublikował większość swoich utworów. Pisał monologi, wiersze, opowiadania oraz utwory dramatyczne. Tworzył pod wpływem polskiej poezji romantycznej i młodopolskiej, wykorzystując lokalny folklor oraz gwary beskidzkie. Piewca piękna przyrody oraz kultury góralskiej. Jego najwybitniejszym dziełem jest dramat "Śpiący rycerze", nawiązujący do starej regionalnej legendy o rycerzach śpiących w grotach Czantorii, którzy czekają na sygnał do walki.
Ze względu na tematykę utworów Kazimierz Nitsch nazwał go „śląskim Tetmajerem”. Natomiast badacz literatury śląskiej Zdzisław Hierowski stwierdził, iż był „śląskim Orkanem”.
Utwory.
W twórczości inspirował się lokalnymi wierzeniami ludowymi, legendami i baśniami wplatając w nią elementy patriotyczne: walkę o niepodległość Polski. Opublikował m.in. utwory:

</doc>
<doc id="423528" url="https://pl.wikipedia.org/wiki?curid=423528" title="Wody inglacjalne">
Wody inglacjalne

Wody inglacjalne - wody, które znajdują się wewnątrz lodowca. Pochodzą one z wód płynących po powierzchni lodowca (wody supraglacjalne) dostających się do jego wnętrza szczelinami. Wewnątrz lodowca płyną one kanałami inglacjalnymi.

</doc>
<doc id="423529" url="https://pl.wikipedia.org/wiki?curid=423529" title="Botnet (bezpieczeństwo komputerowe)">
Botnet (bezpieczeństwo komputerowe)

Botnet – grupa komputerów zainfekowanych szkodliwym oprogramowaniem (np. robakiem) pozostającym w ukryciu przed użytkownikiem i pozwalającym jego twórcy na sprawowanie zdalnej kontroli nad wszystkimi komputerami w ramach botnetu. Kontrola ta pozwala na zdalne rozsyłanie spamu oraz inne ataki z użyciem zainfekowanych komputerów.
Historia.
2 listopada 1988 został uruchomiony robak Morris Worm, który potrafił automatycznie infekować inne systemy wykorzystując internet. Zainfekował ponad 6 tys. komputerów, co stanowiło około 10% całego ówczesnego Internetu. Straty oszacowano na 10 do 100 mln dolarów. Sprawca przyznał się do winy i został skazany na 3 lata obserwacji sądowej, 400 godzin prac społecznych i grzywnę w wysokości 10 tys. dolarów amerykańskich.
Pierwsze prawdziwe sieci typu botnet powstały w 1993 roku. Robaki te łączyły się z siecią IRC i były kontrolowane za pomocą przesyłanych przez tę sieć komunikatów. Jest to ciągle najpopularniejsza, choć już nie jedyna, droga kontrolowania botnetów.
W styczniu 2007 roku został zidentyfikowany Storm botnet. Na podstawie danych z września 2007 stwierdzono, iż ma możliwość odcięcia od internetu całego kraju i posiada potencjalną możliwość wykonywania większej liczby obliczeń na sekundę, niż najlepsze superkomputery. 22 kwietnia 2009 firma Finjan poinformowała, iż botnet składa się przynajmniej z 1,9 miliona przejętych komputerów.
Największy botnet w historii powstał w maju 2009 roku – BredoLab zainfekował ponad 30 mln komputerów. Częściowo unieszkodliwiono go w październiku 2010 roku.
Botnet zainfekowany trojanem bankowym Zeus, zawierający 4,5 mln komputerów, FBI zniszczyło w grudniu 2011 roku aresztując 90 osób. Do tamtego czasu dzięki temu botnetowi skradziono 70 mln $. W kwietniu 2012 roku na komputerze Edwarda Pearsona znaleziono dane o 200 000 kontach PayPal, 2701 numerach kart kredytowych, 8000 pracownikach Nokii i dane osobowe ponad 8 000 000 mieszkańców Wielkiej Brytanii. Były one warte 800 000 funtów (jednak haker zarobił na nich tylko 2351 funtów), a zdobyto je przy pomocy Spyeye i właśnie Zeusa. Oba trojany połączyły się w kwietniu 2011 roku, a miesiąc później w kodzie pierwszego z nich znaleziono błędy i 4 miesiące później udostępniono za darmo w sieci. W lipcu 2011 roku zidentyfikowano wersję Zeusa atakującą system Android.
Specyfika działania.
Pojedynczy komputer w takiej sieci nazywany jest komputerem zombie. Całkowitą liczbę komputerów zombie na świecie szacuje się na kilka milionów – nie można jej dokładnie określić, ponieważ stale rośnie.
Robaki rozprzestrzeniają się wykorzystując różne błędy w oprogramowaniu lub niewiedzę użytkowników komputerów.
Obecnie, oprócz najbardziej popularnej poczty elektronicznej, nowe robaki rozsyłają się także wykorzystując komunikatory internetowe jak np. Gadu-Gadu, MSN Messenger, ICQ, Konnekt, Jabber, Tlen.pl czy AIM.
Specjaliści wskazują na tendencję do tworzenia coraz mniejszych, a przy tym zdecydowanie trudniejszych do wykrycia botnetów.
Już botnet składający się z około 3000-7000 komputerów może stać się przyczyną poważnych zagrożeń, jeśli tylko komputery do niego podłączone dysponują odpowiednio szybkim połączeniem z Internetem.
Zagrożenia.
Scalenie nawet kilkunastu komputerów podłączonych do Internetu może stanowić poważną broń w rękach crackera. Taka sytuacja czyni botnety największym zagrożeniem współczesnego Internetu i stawia w stan gotowości całą branżę komputerową.
W sieci do tej pory krążą robaki, które mogą być usunięte nawet przez najprostsze, często darmowe programy antywirusowe, co daje wyobrażenie o tym, jak wiele komputerów jest kompletnie niezabezpieczonych. Czasem nawet samo podłączenie "bezbronnej maszyny" do Internetu w celu ściągnięcia programu antywirusowego, bądź osobistej zapory sieciowej może skończyć się infekcją.
W większości przypadków botnety są wykorzystywane do:
Ataki typu DoS lub DDoS stały się groźną bronią w rękach przestępców wymuszających haracze za odstąpienie od ataku (co w przypadku firm zależnych od połączenia sieciowego jak np. portale czy sklepy internetowe stanowi niemałe zagrożenie). Do zwalczania tego zagrożenia potrzebna jest współpraca wielu ekspertów. Przykładem takiej udanej współpracy ekspertów z firm Kaspersky Lab, Microsoft oraz Kyrus Tech jest doprowadzenie w roku 2011 do skutecznego wyłączenia sieci zainfekowanych komputerów znanej pod nazwami Kelihos oraz Hlux.
Profilaktyka.
Stwierdzenie, czy komputer stał się zombie nie jest proste. Pewnymi symptomami mogą być np.:
Podstawowym sposobem zabezpieczenia się przed atakami jest posiadanie sprawnego i aktualnego programu antywirusowego, a także nie otwieranie plików z nieznanych źródeł (np. podejrzanych maili).
Monitorowanie aktywności botnetów.
Badacze bezpieczeństwa mogą podjąć bardziej zaawansowane akcje jak np. monitorowanie botnetów i analiza kodu botów. Z metod monitorowania sieci typu botnet można wymienić m.in. uruchomienie honeypot w celu złapania bota i analizy jego kodu, monitorowanie ruchu sieciowego czy dość nietypowy sposób polegający na dołączeniu swojego programu do botnetu.

</doc>
<doc id="423530" url="https://pl.wikipedia.org/wiki?curid=423530" title="E50 (trasa europejska)">
E50 (trasa europejska)

E50 – trasa europejska bezpośrednia wschód-zachód.
Stary system numeracji.
Do 1985 obowiązywał poprzedni system numeracji, według którego oznaczenie E50 dotyczyło trasy: "Porto — Coimbra". Arteria E50 była wtedy zaliczana do kategorii „B”, w której znajdowały się trasy europejskie będące odgałęzieniami oraz łącznikami.
Drogi w ciągu dawnej E50.
"Lista dróg opracowana na podstawie materiału źródłowego"

</doc>
<doc id="423540" url="https://pl.wikipedia.org/wiki?curid=423540" title="Władysław Jasiński (polityk)">
Władysław Jasiński (polityk)

Władysław Jasiński (ur. 7 października 1944 w Srogowie Dolnym) – polski polityk, ekonomista, poseł na Sejm II kadencji.
Życiorys.
W 1968 ukończył studia na Wydziale Ekonomiki Produkcji Szkoły Głównej Planowania i Statystyki w Warszawie. Był członkiem Zjednoczonego Stronnictwa Ludowego, potem wstąpił do Polskiego Stronnictwa Ludowego. Od listopada 1989 do grudnia 1990 pełnił funkcję podsekretarza stanu (wiceministra) w Urzędzie Postępu Naukowo-Technicznego i Wdrożeń.
W latach 1993–1997 zasiadał w Sejmie II kadencji, reprezentując Krosno. Brał udział w pracach Komisji Polityki Gospodarczej, Budżetu i Finansów, Komisji Ochrony Środowiska, Zasobów Naturalnych i Leśnictwa oraz Komisji Odpowiedzialności Konstytucyjnej. W 1997 nie został ponownie wybrany, następnie wycofał się z bieżącej polityki. Odznaczony Krzyżem Kawalerskim Orderu Odrodzenia Polski (1999).

</doc>
<doc id="423544" url="https://pl.wikipedia.org/wiki?curid=423544" title="Johan Garpenlöv">
Johan Garpenlöv

Johan Garpenlöv (ur. 21 marca 1968 w Sztokholmie) – szwedzki hokeista, trener.
Kariera zawodnicza.
Wychowanek Tyresö HK. W latach 1990–2000 występował w lidze NHL na pozycji lewoskrzydłowego. Wybrany z numerem 85 w piątej rundzie draftu NHL w 1986 roku przez Detroit Red Wings. Grał w drużynach: Detroit Red Wings, San Jose Sharks, Florida Panthers oraz Atlanta Thrashers.
Statystyki NHL.
"Legenda: M - ilość rozegranych spotkań, G - liczba zdobytych goli, A - liczba uzyskanych asyst, Pkt. - tzw. punktacja kanadyjska, czyli suma bramek i asyst, K - liczba minut spędzonych na ławce kar."

</doc>
<doc id="423550" url="https://pl.wikipedia.org/wiki?curid=423550" title="Sadako">
Sadako

 – żeńskie imię japońskie. Obecnie owo imię nie jest zbyt popularne, zaś japońska młodzież kojarzy je głównie z Sadako Yamamurą – postacią z powieści "Ring" Kōjiego Suzuki i powiązanych z nią mediów.
"Sadako" oznacza dosłownie ‘niewinne dziecko’ lub po prostu ‘niewinna’ ("ko" oznacza po japońsku ‘dziecko’, ale przyrostek "ko" [子] na końcu imienia wskazuje, że jest to imię żeńskie). Rzadziej imię to zapisywane jest znakami 禎子, co oznacza wtedy ‘szczęśliwe dziecko’/’szczęśliwa’.
Sławne osoby noszące to imię:

</doc>
<doc id="423567" url="https://pl.wikipedia.org/wiki?curid=423567" title="Janek Krasicki">
Janek Krasicki



</doc>
<doc id="423573" url="https://pl.wikipedia.org/wiki?curid=423573" title="Wenanty">
Wenanty

Wenanty – imię męskie pochodzenia łacińskiego. Wywodzi się od słowa "venans" – „polujący”. Jego formą oboczną jest Wenancjusz.
Wenanty imieniny obchodzi 1 kwietnia, 5 sierpnia, 13 października i 14 grudnia.
Żeński odpowiednik: Wenancja

</doc>
<doc id="423574" url="https://pl.wikipedia.org/wiki?curid=423574" title="Subordynacjonizm">
Subordynacjonizm

Subordynacjonizm − pogląd teologiczny, głoszony w II i III wieku, twierdzący, że Chrystus jest podporządkowany Ojcu. Wyniknął on z zastosowania neoplatońskiego rozumowania do nauki o Trójcy Świętej. Według tej nauki Ojciec emanuje Syna, a Syn emanuje Ducha Świętego. Chrystus jest podporządkowany Ojcu i ma wobec niego niższą pozycję, podobnie jak Duch Święty, który stoi niżej od Ojca i Syna. Ten typ rozumowania przyjęli m.in. Ignacy Antiocheński, według którego Syn podlega woli Boga, Justyn Męczennik, który nazywał Syna drugim bogiem, a jego relację do Ojca przedstawiał analogicznie do relacji Hermesa z Zeusem. Również Tertulian był zdania, że Syn był mniejszą częścią Boga, i Orygenes, który choć przyjmował odwieczne istnienie Chrystusa, tak samo jak wszystkich rozumnych bytów, to jednak uznawał Go za mniej doskonałego od Ojca. Dionizy Aleksandryjski w piśmie Elenchus et apologia rozwiał podejrzenia co do swego stosunku do Bóstwa Syna Bożego, przedstawiając ortodoksyjne ujęcie nauki o Trójcy Świętej i uznając niewłaściwość wcześniej używanych sformułowań. Jeszcze dalej poszedł Ariusz (III - IV w.), który stwierdził, iż skoro Syn pochodzi od Ojca to znaczy, że jest stworzony i że jest stworzeniem. Doprowadziło to do powstania w 320 roku arianizmu. Ostatnim przedstawicielem subordynacjonizmu był Euzebiusz z Cezarei, który uważał Syna Bożego za niższego od Ojca.
Potępiony przez sobór nicejski I (325 r.) jako błędnowierstwo.

</doc>
<doc id="423575" url="https://pl.wikipedia.org/wiki?curid=423575" title="Wenancjusz">
Wenancjusz

Wenancjusz – imię męskie pochodzenia łacińskiego. Wywodzi się od słowa "venans" – "polujący". Jego formą oboczną jest Wenanty.
Wenancjusz imieniny obchodzi 1 kwietnia, 18 maja, 5 sierpnia, 13 października i 14 grudnia.
Żeński odpowiednik: Wenancja
Znane osoby o tym imieniu:
Postaci literackie:
Zobacz też:

</doc>
<doc id="423577" url="https://pl.wikipedia.org/wiki?curid=423577" title="Geta (cesarz rzymski)">
Geta (cesarz rzymski)



</doc>
<doc id="423580" url="https://pl.wikipedia.org/wiki?curid=423580" title="Rdest ptasi">
Rdest ptasi

Rdest ptasi, rdest różnolistny ("Polygonum aviculare" L.) – gatunek rośliny z rodziny rdestowatych. Nazwy ludowe: wróble języczki, świńska trawa, podorożnik. Jest bardzo szeroko rozprzestrzeniony na Ziemi. Początkowo występował na półkuli północnej, ale został zawleczony i zadomowiony także na półkuli południowej.
Biologia i ekologia.
Roślina jednoroczna lub dwuletnia. Pospolity chwast w uprawach, rośnie na podwórzach, przydrożach, nad rzekami. Liścienie ma długie (do 15 mm), wąskie, tępo zakończone. Ponieważ pierwsze liście są także wąskie, stąd zapewne występuje zwyczajowa nazwa "świńska trawa". W Polsce występuje na niżu i w górach po regiel dolny. W klasyfikacji zbiorowisk roślinnych gatunek charakterystyczny dla klasy (Cl.) "Stellarietea mediae". Roślina kwitnie od czerwca do października, jest samopylna.
Zmienność.
Gatunek jest bardzo zmienny, wyróżniono wiele form, z których część traktowana jest czasem jako odrębne gatunki.

</doc>
<doc id="423583" url="https://pl.wikipedia.org/wiki?curid=423583" title="Totmes I">
Totmes I

Totmes I (gr. Tutmosis) – faraon, władca starożytnego Egiptu z XVIII Dynastii, z okresu Nowego Państwa, syn Seniseneb, która nie pochodziła z królewskiego rodu. Prawdopodobnie nie był spokrewniony z główną linią władców XVIII dynastii. Totmes wstąpił na tron po bezpotomnej śmierci Amenhotepa I i aby uprawomocnić swą władzę pojął za żonę jego siostrę – Ahmes, córkę Ahmose i królowej Ahmes-Nefertari. 
Panował w latach 1504-1492 p.n.e. Według Manethona – 12 lat. O ósmym i dziewiątym roku jego panowania mówią inskrypcje na kamiennych blokach z Karnaku.
Ojciec królowej-faraona Hatszepsut z pierwszorzędnej żony Ahmes oraz ojciec faraona Totmesa II, który urodził się z jego związku z drugorzędną żoną Mutnofret. Prawdopodobnie z tego ostatniego związku pochodzą książęta Amenmose, Wadżmose i Ramose. Był jednym z najbardziej prominentnych dowódców wojskowych wysokiej rangi, do której doszedł za panowania swego poprzednika Amenhotepa I. Królowa Ahmes-Nefertari utrzymała tytuł Boskiej Małżonki Amona, co niewątpliwie miało znaczenie dla legitymizacji jego władzy. Zmarła prawdopodobnie w pierwszym roku panowania Totmesa I.
W czasie swego panowania przeprowadził kilkanaście ekspedycji w Dolnym Egipcie – w Delcie Nilu – skierowanych przeciw bandom powstańców hyksoskich, a w czasie jednej z nich jego wojska dotarły aż nad Eufrat. Na południu w Górnym Egipcie poprowadził wyprawę za trzecią kataraktę, do Nubii, gdzie w starciu z Nubijczykami własnoręcznie pokonał ich króla. Według relacji jednego z jej uczestników, dowódcy wojskowego Ahmesa syna Abany, po zwycięstwie Totmes, wracając do Teb, kazał na dziobie swego statku powiesić ciało zabitego króla Nubii.
Z polecenia Totmesa I pod nadzorem architekta Ineni przeprowadzono wiele prac budowlanych. Tej aktywności zawdzięczamy budowę czwartego i piątego pylonu w świątyni w Karnaku, wzniesienie wielu statui i obelisków oraz dokończenie prac zapoczątkowanych przez Amenhotepa I. Dla upamiętnienia swego zwycięstwa nad Hyksosami kazał wznieść w Karnaku salę hypostylową, skonstruowaną z drewna cedrowego.
Następcą Totmesa I został Totmes II, syn Mutnefret, który rywalizował o sukcesję z Hatszepsut, jego córką z pierwszorzędnego związku. 
Totmes I zapoczątkował królewską nekropolę w Tebach Zachodnich w Dolinie Królów, gdzie z jego polecenia, pod nadzorem Ineni wykuto pierwszy skalny grobowiec (KV 38), zapoczątkowując tym samym nową tradycję grzebalną, różniącą się zasadniczo od dotychczasowej, polegającą na oddzieleniu grobowca od świątyni grobowej oraz jego ukryciu. W królewskiej nekropoli w Dolinie Królów pochowano władców XVIII, XIX i XX dynastii.
Mumię króla w czasach panowania Hatszepsut przeniesiono z jej polecenia do jej grobowca (KV 20), a po śmierci Hatszepsut, z polecenia Totmesa III, na powrót do jej pierwotnego miejsca pochówku, a później, w okresie rabunków królewskiej nekropoli, do skrytki DB-320 w Deir el-Bahari. Obecnie znajduje się w Muzeum Egipskim w Kairze.

</doc>
<doc id="423585" url="https://pl.wikipedia.org/wiki?curid=423585" title="Nagana szlachectwa">
Nagana szlachectwa

Nagana szlachectwa (łac. "vituperatio nobilitatis") – środek prawny służący do zakwestionowania szlacheckiego pochodzenia pozwanego. Miał on odgrodzić stan szlachecki od innych. Skutkiem niemożności udowodnienia swojego szlacheckiego pochodzenia było przeniesienie 1/2 majątku z osoby naganianej na osobę naganiającą.
Statuty Kazimierza Wielkiego wprowadzały obowiązek udowodnienia prawdziwości swojego szlacheckiego pochodzenia poprzez przedstawienie sądowi świadków: w Wielkopolsce – dwóch z rodu ojca i czterech z dwóch obcych rodów, w Małopolsce – sześciu z rodu ojca.
W Koronie regulowała to ustawa z 1633 "O wywodzeniu szlachectwa", w Wielkim Księstwie artykuł 22 rozdziału 3 Statutu z 1588. Używano tego środka prawnego także do innych celów, m.in. do umożliwiania wejścia do stanu szlacheckiego osób zamożnych poprzez przekupywanie świadków oraz do odbierania części majątku osoby niewątpliwie szlacheckiego pochodzenia, która nie była w stanie tego udowodnić.
Statut litewski z 1588 w artykule 19 rozdziału 3 żądał świadectwa dwóch z rodu ojca i dwóch z rodu matki.
Z uwagi na brak urzędu heroldii część spraw dotyczących nagany szlachectwa była rozpatrywana przez sądy grodzkie. Po 1578 roku procesy o naganę szlachectwa prowadzono przed Trybunałem Koronnym, a w Wielkim Księstwie Litewskim przed Trybunałem Głównym Wielkiego Księstwa Litewskiego (istniał od 1581 roku).
Konstytucja z 1601 obowiązująca w Koronie i Litwie zabraniała świadczenia za fałszywym szlachcicem pod karą pozbawienia szlachectwa i konfiskaty mienia.

</doc>
<doc id="423587" url="https://pl.wikipedia.org/wiki?curid=423587" title="Droga krajowa nr 71 (Polska)">
Droga krajowa nr 71 (Polska)

Droga krajowa nr 71 – droga krajowa klasy G, leżąca na obszarze województwa łódzkiego. Trasa jest północną obwodnicą Łodzi. Po domknięciu obwodnic Łodzi, od 1 stycznia 2023 trasa została skrócona o fragment Zgierz – Aleksandrów Łódzki – Konstantynów Łódzki – Pabianice – Rzgów. Niektóre odcinki starej trasy 71 stanowią obecnie fragmenty sieci dróg wojewódzkich, a jeden z nich to droga powiatowa.
Klasa drogi.
Droga na całej długości posiada parametry klasy G.
Historia numeracji.
W latach 1986–2000 trasa posiadała oznaczenia:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony. Wcześniej na odcinku Pabianice (S14 węzeł "„Pabianice Północ”") – Rzgów (91) dopuszczalny był ruch pojazdów o nacisku pojedynczej osi do 8 ton.

</doc>
<doc id="423588" url="https://pl.wikipedia.org/wiki?curid=423588" title="DK71">
DK71



</doc>
<doc id="423589" url="https://pl.wikipedia.org/wiki?curid=423589" title="Postglacjał">
Postglacjał

Postglacjał - okres po zlodowaceniu. Termin ten używany jest głównie w odniesieniu do ostatniego zlodowacenia. Niektóre słowniki specjalistyczne synonimizują go z holocenem.

</doc>
<doc id="423592" url="https://pl.wikipedia.org/wiki?curid=423592" title="Sadako Kujō">
Sadako Kujō

 – księżna Sadako Kujō, cesarzowa Teimei, cesarzowa Japonii, żona cesarza Taishō.
Życiorys.
Sadako Kujō pochodziła z arystokratycznego rodu japońskiego Fujiwara. Była córką księcia Michitaka Kujō. 25 maja 1900 w wieku 16 lat poślubiła 21-letniego następcę tronu Yoshihito, rodząc mu rok później syna, przyszłego cesarza Hirohito. Miała z nim potem jeszcze trójkę dzieci: księcia Yasuhito (1902–1953), księcia Nobuhito (1905–1987) i księcia Takahito (1915–2016). 
W 1912 roku, po śmierci cesarza Meiji, odbyła się ceremonia ich intronizacji. W tym samym roku została honorową przewodniczącą Japońskiego Czerwonego Krzyża. Oficjalnie sprawowała urząd cesarzowej do śmierci męża w 1926 roku, kiedy cesarzem został jej syn, Hirohito. Po śmierci męża otrzymała tytuły cesarzowej wdowy i cesarzowej Teimei. W 1939 roku otwarcie zaprotestowała przeciwko udziałowi Japonii w II wojnie światowej, co doprowadziło do konfliktu z synem. 
Zmarła 17 maja 1951 w pałacu Ōmiya w Tokio w wieku 66 lat. Została pochowana obok męża w Cesarskim Mauzoleum Musashino w Tokio.

</doc>
<doc id="423595" url="https://pl.wikipedia.org/wiki?curid=423595" title="Welsh Corgi">
Welsh Corgi



</doc>
<doc id="423608" url="https://pl.wikipedia.org/wiki?curid=423608" title="Victor Ikpeba">
Victor Ikpeba

Victor Ikpeba (ur. 12 czerwca 1973) – nigeryjski piłkarz. Występował z reprezentacją Nigerii podczas mundialu w 1994 i 1998 roku. Brał także udział podczas PNA w 1996 roku.
Początki kariery.
Ikpeba nigdy nie grał profesjonalnie w piłkę w swoim rodzinnym kraju. Doskonalił swoje umiejętności na przedmieściach Lagos, w dzielnicy Yaba. Zagrał tylko jeden sezon w zespole juniorów, po czym został włączony do składu reprezentacji Nigerii juniorów, na Mistrzostwa Świata w Szkocji w 1989 roku. Został tam zauważony przez skautów belgijskiego zespołu RFC Liège, którzy od razu zarekomendowali go, a także kolegę z zespołu Sundaya Oliseha, włodarzom klubu.
Pobyt w AS Monaco.
Grał tam przez cztery lata; po strzeleniu 17 goli w wieku 20 lat w sezonie 1992/1993 przeszedł do AS Monaco, które wtedy trenował Arsène Wenger. W tamtym okresie prezentował się znakomicie, zanotował świetne występny na Olimpiadzie w 1996 roku, a także walnie przyczynił się do wygrania Ligue 1 przez Monaco w sezonie 1996/1997 strzelając 13 bramek. Następnie miał szansę przenosin do włoskiej Regginy, lecz jego żona, która była bardzo niechętna wyjazdu z Francji, nie pozwoliła Victorowi opuścić mieszkania.
Dalsze próby podbijania Europy.
Od 1999 roku Ikpeba grał w Borussii Dortmund, wraz ze swoim kolegą, Sundayem Olisehem. W pierwszym swoim sezonie strzelił tylko dwa gole, ponadto pokłócił się trenerem Matthiasem Sammerem i został zmuszony szukać nowego pracodawcy. Padło na Real Betis, został tam wypożyczony. W Hiszpanii także nie zrobił wielkiej kariery, miał nadwagę i wystąpił w tylko 3 meczach w sezonie. Zdecydował się na desperacki krok – występy w libijskim Al-Ittihad Trypolis. Zawodnik nie rozegrał tam wielu spotkań, w trakcie sezonu rozwiązał kontrakt z klubem z powodów finansowych. Postanowił spróbować jeszcze raz sił w Europie. Trafił do Sportingu Charleroi. Po wygaśnięciu kontraktu wybrał ofertę katarskiego Al-Sadd. Grał tam do końca kariery.

</doc>
<doc id="423611" url="https://pl.wikipedia.org/wiki?curid=423611" title="Nikołaj Borszczewski">
Nikołaj Borszczewski

Nikołaj Konstantinowicz Borszczewski, ros. Николай Константинович Борщевский (ur. 12 stycznia 1965 w Tomsku) – rosyjski hokeista, reprezentant ZSRR, WNP, Rosji, olimpijczyk, trener i działacz hokejowy.
Kariera zawodnicza.
Statystyki NHL.
"Legenda: M – liczba rozegranych spotkań, G – liczba zdobytych goli, A – liczba uzyskanych asyst, Pkt. – tzw. punktacja kanadyjska, czyli suma bramek i asyst, K – liczba minut spędzonych na ławce kar."

</doc>
<doc id="423615" url="https://pl.wikipedia.org/wiki?curid=423615" title="Spółgłoska zwarta krtaniowa">
Spółgłoska zwarta krtaniowa



</doc>
<doc id="423616" url="https://pl.wikipedia.org/wiki?curid=423616" title="Nüwa">
Nüwa

Nüwa (), także Nügua – starożytna chińska bogini uważana za stwórczynię ludzkości.
Nüwa była siostrą i małżonką Fuxi. Podobnie jak mąż była przedstawiana z ciałem węża lub z rybim ogonem.
Podczas walki między bogami, gdy pękł jeden ze słupów podtrzymujących świat, góra Buzhou, Nüwa roztopiła kamienie i naprawiła go. Odtąd jednak jest on krótszy od pozostałych i świat jest przechylony w kierunku południowo-wschodnim, dlatego wszystkie rzeki w Chinach płyną w tym właśnie kierunku.
Wierzono, że stworzyła ludzi, których wypalała w piecu z glinianych figurek. Ludzie wypalani w zbyt wysokiej temperaturze stali się czarni, a w zbyt niskiej biali. Najbardziej udanymi byli ostatni ludzie o żółtej skórze, czyli Chińczycy.
Uważano, że Nüwa wynalazła organki ustne i flet, a także wprowadziła porządek do chińskiej muzyki.

</doc>
<doc id="423617" url="https://pl.wikipedia.org/wiki?curid=423617" title="Droga krajowa nr 70 (Polska)">
Droga krajowa nr 70 (Polska)

Droga krajowa nr 70 (DK70) – droga krajowa klasy G oraz na krótkim odcinku klasy GP o długości ok. 50 km, leżąca na obszarze województw łódzkiego i mazowieckiego. Trasa ta łączy Łowicz z S8 w Zawadach.
W ramach "Programu budowy 100 obwodnic na lata 2020-2030" planowana jest budowa zewnętrznej obwodnicy Łowicza w ciągu dróg nr 14, 70 i 92, mającej wyprowadzić ruch tranzytowy poza miasto. Początek prac planowany jest na 2026 rok.
Historia numeracji.
Obecny numer droga posiada od 14 lutego 1986 roku. Nieznana jest wcześniejsza numeracja – na wydawanych ówcześnie mapach i atlasach drogowych trasa najczęściej oznaczana była jako "droga drugorzędna".
Klasa drogi.
Droga na prawie całej długości posiada parametry techniczne klasy G – wyjątkiem jest obwodnica Nieborowa spełniająca wymogi klasy GP.
Dopuszczalny nacisk na oś.
Na całej długości drogi dopuszczalny jest ruch pojazdów o nacisku pojedynczej osi do 10 ton.

</doc>
<doc id="423620" url="https://pl.wikipedia.org/wiki?curid=423620" title="Aligator missisipski">
Aligator missisipski

Aligator missisipski, aligator amerykański, aligator missisipijski ("Alligator mississippiensis") – gatunek krokodyla z rodziny aligatorowatych (Alligatoridae). Zamieszkuje tereny podmokłe w południowo-wschodniej części Stanów Zjednoczonych. Zimuje na lądzie w wygrzebanych przez siebie norach w pobliżu wody.
Charakterystyka.
Osiąga średnio 1,8–3,7 m długości, choć rekordowy osobnik mierzył ok. 5,8 m. Grzbiet ciemny oliwkowozielony, plamisty. Brzuch jasnożółty. Pysk krótki i szeroki. Kiedy jest zamknięty, krawędź górnej szczęki zachodzi na zęby w dolnej szczęce, którym odpowiadają zagłębienia w szczęce górnej, czyli inaczej niż u przedstawicieli rodzajów "Crocodylus" i "Gavialis", w którym niższe zęby odpowiednie do zagłębień wystają na zewnątrz górnej szczęki. Pomiędzy oczami na kościach czaszki występuje kostny twór, podobny jaki ma kajman okularowy, ale nie tak wyraźny. Młode to miniatury dorosłych, różnią się jednak ubarwieniem ponieważ posiadają jasnożółte poprzeczne paski na czarnym tle zapewniające kamuflaż. Z wiekiem stopniowo tracą żółte paski i stają się oliwkowobrązowe i czarne. Obszary wokół szczęk, na szyi i brzuch są śmietankowo białe. Potrafią zaciskać szczęki z siłą 9452 niutonów.
Żywi się głównie rybami, ptakami oraz drobnymi ssakami, choć znane są przypadki upolowania przez ten gatunek jelenia lub bydła.
Rozród.
Samice osiągają dojrzałość przy długości ok. 1,8 m. Zaloty zaczynają się wiosną, kiedy temperatura wzrasta. Samce wydają donośne wibrujące głosy podobne do ryków, na które odpowiadają samice. Wibracje takie o niskiej częstotliwości przenoszą się w wodzie na znaczne odległości. Samce uderzają głowami o wodę, podrywają ciało nad powierzchnię wody oraz wydzielają zapachy z pary gruczołów piżmowych zlokalizowanych pod podbródkiem i przy steku. Pod koniec zalotów pary trą się pyskami. Takie zaloty mogą trwać kilka godzin. Na początku lata, gdy wciąż jest ciepło i wilgotno, samica buduje na brzegu rzeki - powyżej poziomu wody - kopiec z błota i szczątków roślin. Często robi to co rok w tym samym miejscu. Za pomocą tylnych łap, wykopuje dołek w szczycie kopca i składa do niego od 20 do 50 jaj, które następnie zasypuje. Gniazdo może mieć ponad 1 m wysokości 2 m szerokości. Samica pozostaje w jego pobliżu, aby chronić je przez okres wylęgania, który trwa przeciętnie 65 dni co jest też zależne od temperatury. Młode gotowe do wylęgu wołają matkę, która otwiera gniazdo przednimi nogami i szczękami. Następnie przenosi w pysku w torbie z języka od 8 do 10 młodych do wody. W wodzie otwiera pysk i potrząsa nim łagodnie zachęcając młode do wyjścia. Młode pozostają blisko matki najczęściej przez okres roku, ale zdarza się, że i dwa lub nawet trzy lata. Bezbronne młode w razie niebezpieczeństwa wołają matkę na pomoc. Pomimo tej ochrony dużo młodych ginie od takich drapieżników, jak szop pracz, duże ryby, ptaki i inne aligatory. Młode mogą zimować w tej samej norze co samica.

</doc>
<doc id="423621" url="https://pl.wikipedia.org/wiki?curid=423621" title="Papa Bouba Diop">
Papa Bouba Diop

Papa Bouba Diop (ur. 28 stycznia 1978 w Dakarze, zm. 29 listopada 2020 w Paryżu) – senegalski piłkarz występujący na pozycji pomocnika, reprezentant kraju. Zawodnik takich klubów jak West Ham United, Fulham czy Grasshopper Club.
Życiorys.
W 2002 roku Papa Bouba Diop był członkiem kadry Senegalu na piłkarski mundial. Senegal doszedł do ćwierćfinału, a Papa Bouba był jego najlepszym strzelcem z trzema golami na koncie (dwie bramki z Urugwajem i dający zwycięstwo nad Francją gol w meczu otwarcia Mistrzostw).
Latem 2004 roku przeszedł do Fulham z francuskiego RC Lens, za nieujawnioną kwotę. W sezonie 2004/2005 strzelił w rozgrywkach Premiership 6 bramek, w tym pamiętne trafienie w pojedynku z Manchesterem United. W Fulham występował do końca sezonu 2006/2007. Łącznie zaliczył 76 występów i zdobył 8 goli. 31 sierpnia 2007 podpisał kontrakt z Portsmouth.
Szwedzki zespół muzyczny Dick Tiger napisał na cześć tego zawodnika melodyjny utwór "Papa Bouba".
Na przełomie stycznia i lutego 2006 roku Diop występował w Pucharze Narodów Afryki, rozgrywanym w Egipcie. Strzelił jedną bramkę, w ćwierćfinałowym spotkaniu z Gwineą, a w całej imprezie jego Senegal zajął 4. miejsce.
Od lat chorował na chorobę Charcota-Mariego-Tootha oraz stwardnienie zanikowe boczne. Zmarł 29 listopada 2020 roku w Paryżu.
Znany był pod pseudonimami „Bouba” i „Wardrobe” (szafa).

</doc>
<doc id="423625" url="https://pl.wikipedia.org/wiki?curid=423625" title="Cláudio Taffarel">
Cláudio Taffarel

Cláudio André Mergen Taffarel (ur. 8 maja 1966 w Santa Rosa) – brazylijski piłkarz grający na pozycji bramkarza. Od 2018 trener bramkarzy w tureckim Galatasaray SK.
Kariera.
Z reprezentacją Brazylii, w której barwach rozegrał 101 meczów, zdobył w 1994 roku mistrzostwo, a cztery lata później wicemistrzostwo świata. W finałach mistrzostw świata rozegrał 18 meczów. Wśród bramkarzy zagrał najwięcej razy w barwach reprezentacji Brazylii. Był uznanym specjalistą od obrony rzutów karnych. W półfinale Igrzysk Olimpijskich 1988 obronił trzy jedenastki wykonywane przez piłkarzy RFN, a dziesięć lat później na tym samym etapie rozgrywek, tyle, że na mistrzostwach świata, nie dał się pokonać Phillipowi Cocu i Ronaldowi de Boerowi, i dzięki temu to Brazylia, a nie Holandia, zagrała w finale turnieju. W 1994 roku w bezpośredniej batalii o Puchar Świata z Włochami z jedenastu metrów do brazylijskiej bramki nie trafili Roberto Baggio i Franco Baresi (strzelili nad bramką) oraz Daniele Massaro, którego strzał wybronił.
Na początku lat 90. odnosił sukcesy z AC Parmą. W 1992 roku wygrał z nią rywalizację o Puchar Włoch, a w kolejnym sezonie – o Puchar Zdobywców Pucharów. Po zakończeniu reprezentacyjnej kariery w 1998 roku przypomniał o sobie w tureckim Galatasaray SK, z którym w tym czasie dwukrotnie triumfował w rozgrywkach ligowych i raz – w 2000 roku – w Pucharze UEFA.
Sukcesy piłkarskie.
W reprezentacji Brazylii od 1987 do 1998 roku rozegrał 101 meczów – mistrzostwo świata 1994, wicemistrzostwo świata 1998, 1/8 finału Mundialu 1990 oraz Copa América 1989 i 1997, wicemistrzostwo Ameryki Południowej 1991 i 1995.

</doc>
<doc id="423626" url="https://pl.wikipedia.org/wiki?curid=423626" title="Zakochany Szekspir">
Zakochany Szekspir

Zakochany Szekspir (ang. "Shakespeare in Love") – amerykańska filmowa komedia kostiumowa z 1998 w reżyserii Johna Maddena.
Fabuła.
Londyn, 1593. William Shakespeare, młody, ambitny dramaturg i aktor obiecuje swoją nową sztukę "Romeo i Ethel", "córka pirata", Philipowi Henslove'owi, dyrektorowi teatru Rose. William przeżywa głęboki kryzys twórczy i nie jest w stanie napisać sztuki, poza tym rywalizujący z Henslowe'm właściciel teatru Curtain, Richard Burbage, próbuje go podkupić.
Viola de Lesseps, córka bogatego kupca, narzeczona Lorda Wessex, jest zafascynowana poezją Williama. Wstępuje do trupy Henslove'a w męskim przebraniu jako Thomas Kent. Rozpoznana przez Szekspira nawiązuje z nim szalony romans. Pod wpływem gwałtownego uczucia – i za namową swojego przyjaciela – William przerabia awanturniczą sztukę "Romeo i Ethel" na melodramat "Romeo i Julia".
Niedługo przed premierą sir Tilney otrzymuje donos, że w grupie Henslowe'a jest kobieta (występowanie kobiet na scenie w tamtych czasach było zakazane) i zdemaskowawszy Violę, zamyka teatr pod zarzutem niemoralności. Nieoczekiwanie z pomocą przychodzi Burbage, oferując zespołowi Henslowe'a swój teatr. William przyjmuje rolę Romea, a Viola musi ulec naciskom rodziców i narzeczonego: zgadza się na przyspieszony ślub z Wessexem. Bezpośrednio po zaślubinach ucieka na premierę "Romea i Julii" – w samą porę, bowiem chłopiec grający Julię nie może wyzwolić się od tremy i to Viola doskonale znająca tekst wychodzi na scenę. Sztuka odnosi niebywały sukces, ale sir Tilney postanawia zamknąć teatr, w którym występuje kobieta.
Nieoczekiwanie na scenę wkracza oglądająca incognito przedstawienie królowa Elżbieta, podtrzymując swym autorytetem iluzję, że w roli Julii wystąpił mężczyzna. Składa u Szekspira zamówienie na komedię.
William i Viola rozstają się na zawsze. Szekspir ma wizję, że Viola jako jedyna ratuje się z katastrofy okrętu, a morze wyrzuca ją na dziewiczą plażę. Zaczyna pisać "Wieczór Trzech Króli" – nadając swej bohaterce imię Viola.
Obsada.
i inni

</doc>
<doc id="423627" url="https://pl.wikipedia.org/wiki?curid=423627" title="DAT">
DAT



</doc>
<doc id="423628" url="https://pl.wikipedia.org/wiki?curid=423628" title="Podatek leśny">
Podatek leśny

Podatek leśny – podatek bezpośredni płacony w gminach. Pod wieloma względami jest zbliżony do podatku rolnego.
Podatek został wprowadzony ustawą z dnia 28 września 1991 roku o lasach (rozdział 9, art. 60-66). Podatek leśny należy do grupy podatków majątkowych, o charakterze bezpośrednio zasilającym budżet gmin. Z punktu widzenia budżetów samorządowych podatek leśny jest komplementarny względem podatku rolnego (np. grunty leśne nie wchodzą w skład gospodarstwa rolnego itd.). Podstawę opodatkowania podatkiem leśnym stanowi powierzchnia lasu, wyrażona w hektarach, wynikająca
z ewidencji gruntów i budynków.
Stawka.
Podstawowa stawka podatku wynosi równowartość pieniężną 0,220 m3 drewna z 1 hektara za rok podatkowy, obliczaną według średniej ceny sprzedaży drewna uzyskanej przez nadleśnictwa za pierwsze trzy kwartały roku poprzedzającego rok podatkowy. Średnią cenę ogłasza co roku w komunikacie prezes GUS.
Każda rada gminy może obniżyć kwotę stanowiącą średnią cenę sprzedaży drewna, przyjętą jako podstawa obliczania podatku na obszarze danej gminy. W podatku leśnym brak jest ulg podatkowych. Właściciele lasów wchodzących w skład rezerwatów przyrody i parków narodowych płacą stawkę w wysokości 50 proc.
Podatnicy.
Podatnikami tego podatku są:
Przedmiotem opodatkowania podatkiem leśnym są lasy, z wyjątkiem lasów zajętych na wykonywanie innej działalności gospodarczej niż działalność leśna. Przy czym lasem w rozumieniu ustawy są grunty leśne sklasyfikowane w ewidencji gruntów i budynków jako lasy.
Informację o lasach i deklarację na podatek leśny podatnik składa na uchwalonym w danej gminie formularzu. Rada gminy może określić, w drodze uchwały, sposób składania informacji o lasach oraz deklaracji na podatek leśny także w formie elektronicznej.
Osoby fizyczne są zobowiązane składać do właściwej gminy formularz informacji o lasach każdorazowo, gdy zaistnieje zmiana powodująca powstanie lub wygaśnięcie obowiązku zapłaty tego podatku (w terminie 14 dni). Podatek leśny od osób fizycznych wpłacany jest kwartalnie, w ratach proporcjonalnych, w terminach do dnia 15 marca, 15 maja, 15 września i 15 listopada roku podatkowego.
Osoby prawne oraz jednostki organizacyjne, w tym spółki, nieposiadające osobowości prawnej składają corocznie w terminie do 15 stycznia deklarację na podatek leśny na dany rok podatkowy. Wszelkie zmiany mające wpływ na obniżenie lub podwyższenie podatku leśnego takie podmioty są zobowiązane zgłaszać gminie w terminie 14 dni od zaistnienia zmiany. Osoby prawne oraz jednostki (spółki) bez osobowości prawnej płacą podatek leśny proporcjonalnie za poszczególne miesiące, do dnia 15 każdego miesiąca.
Zwolnienia.
Z płacenia podatku leśnego zwolnione są (art. 7 ustawy): 
Właściwa miejscowo rada gminy, w drodze uchwały, może wprowadzić także inne zwolnienia przedmiotowe z tego podatku.

</doc>
<doc id="423630" url="https://pl.wikipedia.org/wiki?curid=423630" title="Zerwa (osuwisko)">
Zerwa (osuwisko)

Zerwa - krawędź morfologiczna (krawędź osuwiskowa) powstająca przy szczelinie osuwiskowej w górnej części osuwiska (niszy osuwiskowej) lub jego koluwium.
Zerwy osuwiskowe są charakterystyczne dla osuwisk obrotowych (rotacyjnych), które powstają, gdy masy ziemne, skalne lub zwietrzelinowe ulegają ześlizgowi wzdłuż jednej lub kilku wklęsłych powierzchni. Osiadaniu, obsuwaniu skib w głąb stoku towarzyszy wyciskanie i przesuwanie mas w dół stoku. W osuwiskach rotacyjnych przemieszczane są skiby lub bloki, a w ich obrębie zachowane jest następstwo warstw i struktura utworu skalnego. Nie następuje tu wymieszanie mas.

</doc>
<doc id="423631" url="https://pl.wikipedia.org/wiki?curid=423631" title="Doktryna powstrzymywania">
Doktryna powstrzymywania

Doktryna powstrzymywania (), miała na celu powstrzymywanie wzrostu wpływów ZSRR, a później również Chin, przez niedopuszczenie do ekspansji komunizmu na świecie. Teoretyczne zasady polityki "containment" stworzył George Kennan w anonimowym artykule z 1947 r.
Kennan za główny cel polityki USA uznał zapobieganie rozprzestrzenianiu się komunizmu do krajów nim nieogarniętych, przez tworzenie systemu sojuszy wojskowych. "Containment" było jednym z głównych celów doktryny Trumana, a jego efektem m.in. powstanie NATO (1949), a później: ANZUS (1951), SEATO (1954) oraz CENTO (1955).
W latach sześćdziesiątych XX wieku, w związku z popularyzacją teorii efektu domina, (w skrócie - teorii domina) rozszerzono stosowanie doktryny powstrzymywania również na wsparcie dla proamerykańskich rządów na całym świecie (także reżimowych) oraz rozwiązania siłowe w celu zapobieżenia „eksportowi rewolucji”.
Najbardziej spektakularnymi operacjami, przeprowadzonymi wskutek stosowania filozofii powstrzymywania, były: wojna w Korei, kryzys kubański, wojna w Wietnamie oraz pomoc amerykańska w czasie wojny w Afganistanie.
Po wojnie wietnamskiej (1955–1975) Kennan stwierdził, że doszło do nadinterpretacji jego idei i że sam nigdy nie usprawiedliwiłby w ten sposób interwencji wojskowej.
Doktrynę powstrzymywania uznaje się za rozwinięcie doktryny Trumana (1947).

</doc>
<doc id="423634" url="https://pl.wikipedia.org/wiki?curid=423634" title="Technik informatyk">
Technik informatyk

Technik informatyk – tytuł nadawany absolwentom szkół średnich technicznych lub policealnych studiów zawodowych.
Warunki uzyskania.
Tytuł technika informatyka uzyskuje absolwent technikum (na poziomie ISCED3) oraz absolwent szkoły policealnej (na poziomie ISCED4, 5 PRK) o kierunku technik informatyk po zdaniu zewnętrznego egzaminu zawodowego z kwalifikacji E.12, E.13 i E.14 (formuła 2012), EE.08 i EE.09 (formuła 2017) lub INF.02 i INF.03 (formuła 2019).
Technik informatyk potrafi:
Technik informatyk po zdaniu państwowych egzaminów potwierdzających jego kwalifikacje zawodowe otrzymuje dyplom technika oraz suplement do dyplomu objaśniający jego zdobyte umiejętności. Po ukończeniu nauki technik informatyk mógłby pracować:

</doc>
<doc id="423636" url="https://pl.wikipedia.org/wiki?curid=423636" title="Umowa agencyjna">
Umowa agencyjna

Umowa agencyjna – polska umowa nazwana, na podstawie której przyjmujący zlecenie („agent”) zobowiązuje się do stałego pośredniczenia przy zawieraniu z klientami umów na rzecz dającego zlecenie („zleceniodawcy”) albo do zawierania ich w imieniu zleceniodawcy, a zleceniodawca zobowiązuje się do zapłaty umówionego wynagrodzenia (prowizji). Zarówno agent, jak i zleceniodawca są przedsiębiorcami, a agent zobowiązany jest ponadto działać w zakresie działalności swojego przedsiębiorstwa.
Umowa agencyjna uregulowana jest w art. 758-7649 Kodeksu cywilnego.
Może być zawarta w formie dowolnej. Kodeks cywilny wymaga formy pisemnej tylko, gdy umowa agencyjna wprowadza odpowiedzialność del credere – odpowiedzialność agenta za wykonanie zobowiązania przez klienta. Jest to umowa konsensualna, dwustronnie zobowiązująca, wzajemna oraz odpłatna.
Uprawnienia i obowiązki stron.
Uprawnienia agenta:
Obowiązki agenta:
Obowiązki dającego zlecenie:
Agent może żądać prowizji od umów zawartych w czasie trwania umowy agencyjnej, jeżeli:

</doc>
<doc id="423639" url="https://pl.wikipedia.org/wiki?curid=423639" title="Umowa komisu">
Umowa komisu

Umowa komisu – jedna z umów cywilnoprawnych, na podstawie której, zleceniobiorca (komisant) zobowiązuje się do kupna lub sprzedaży rzeczy ruchomych na rzecz zleceniodawcy (komitenta), lecz w imieniu własnym. Komitent zobowiązuje się natomiast zapłacić za tę usługę wynagrodzenie (prowizję).
Komisant działa przy tym wyłącznie w zakresie działalności swego przedsiębiorstwa.
Rodzaj umowy:
Podstawa prawna: Kodeks cywilny Tytuł XXIV "Umowa komisu", art. 765 – 773.
Historycznym poprzednikiem tej umowy był w prawie rzymskim kontrakt "kontrakt estymatoryjny" ("aestimatum" łac. "oszacowanie") należący do umów chronionych przez actio praescriptis verbis.

</doc>
<doc id="423641" url="https://pl.wikipedia.org/wiki?curid=423641" title="Droga krajowa nr 69 (Polska)">
Droga krajowa nr 69 (Polska)

Droga krajowa nr 69 – istniejąca w latach 2000–2016 droga krajowa o długości 52 km, leżąca na obszarze województwa śląskiego, łącząca Bielsko-Białą z granicą ze Słowacją w Zwardoniu.
W latach 1985–2000 trasa posiadała oznaczenia:
4 sierpnia 2016 droga krajowa nr 69 na całej długości została włączona w skład drogi krajowej nr 1, tym samym numer 69 został wykreślony z sieci dróg krajowych.
Droga ekspresowa S69.
Na odcinku stanowiącym część północno-wschodniej obwodnicy Bielska-Białej, odcinkach Żywiec – Przybędza oraz Milówka – Zwardoń w latach 2007–2015 droga była rozbudowywana do parametrów drogi ekspresowej.
Miejscowości na trasie DK 69.
Od 4 sierpnia 2016 wszystkie miejscowości leżą na trasie drogi krajowej nr 1.

</doc>
<doc id="423642" url="https://pl.wikipedia.org/wiki?curid=423642" title="DK69">
DK69



</doc>
<doc id="423643" url="https://pl.wikipedia.org/wiki?curid=423643" title="Nicholas Sparks">
Nicholas Sparks

Nicholas Charles Sparks (ur. 31 grudnia 1965 w Omaha) – amerykański pisarz, którego książki ukazują się
w 33 językach. Serca czytelników podbił już swoją pierwszą powieścią "Pamiętnik" ("The Notebook", 1997).
Życiorys.
Nicholas Charles Sparks urodził się w Omaha w stanie Nebraska 31 grudnia 1965. Był drugim synem Patricka Michaela (1942–1996) i Jill Emmy Marie (Thoene) Sparks (1942–1989). Jego rodzeństwo, to Michael Earl Sparks (ur. w grudniu 1964) oraz Danielle Sparks (ur. w grudniu 1966, zm. w czerwcu 2000).
Jako dziecko mieszkał w Minnesocie, Los Angeles i w Grand Island w Nebrasce. Miał osiem lat, kiedy rodzina osiadła w Fair Oaks w Kalifornii. Jego ojciec był profesorem, matka gospodynią domową, a następnie asystentką optyka.
Pisarz mieszkał w Fair Oaks przez całe liceum, które skończył z wyróżnieniem w 1984, otrzymując stypendium naukowe na Uniwersytecie w Notre Dame. W 1985 przerwał naukę i podczas wakacji napisał pierwszą powieść, która nigdy nie została opublikowana. Następnie wrócił na uczelnię, obierając za specjalizację rachunkowość i w 1988 z wyróżnieniem ukończył studia.
Poznaną na wiosnę 1988 Catherine poślubił w lipcu 1989. Para zamieszkała w Sacramento w Kalifornii, gdzie napisał drugą powieść, która też nie zainteresowała wydawców. Przez następnych parę lat imał się różnych dorywczych prac, jak akwizycja czy ocena stanu nieruchomości. Próbował też sił w prywatnym biznesie. W 1990 napisał książkę wspólnie z Billy Millsem – złotym medalistą olimpijskim, która została wydana przez Father Publishing po tym, jak wydawnictwo Random House ją odrzuciło. Książka sprzedała się zaledwie w 50 000 egzemplarzy.
W 1992 zaczął sprzedawać leki i przeniósł się z Sacramento do Karoliny Północnej. Nie minęły dwa lata, kiedy w wieku 28 lat napisał "Pamiętnik". W październiku 1995 prawa do tej powieści kupiło wydawnictwo Warner Books. Książka ukazała się w październiku 1996 roku. Kolejne to: "List w butelce" (1998), "Jesienna miłość" (1999), "Na ratunek" (2000), "Na zakręcie" (2001), "Noce w Rodanthe" (2002), "Anioł Stróż" (2003), "Ślub" (2003), "Trzy tygodnie z moim bratem" (2004), "Prawdziwy cud" (2005), "Od pierwszego wejrzenia" (2005), "I wciąż ją kocham" (2006) – wszystkie sprzedane Warner Books. Następne dwie – "Choice" (2007) i "The Lucky One" (2008) – kupiło Grand Central Publishing.
Obecnie pisarz ma piątkę dzieci: Miles, Ryan, Landon, Lexie i Savannah. Mieszka wraz z rodziną w Karolinie Północnej.
Uczestniczy w różnych lokalnych i narodowych akcjach charytatywnych – np. w Creative Writing Program (MFA) na Uniwersytecie w Notre Dame, gdzie przyznaje stypendia, staże oraz fundusze na działalność bractw uczelnianych.
Nicholas Sparks jest także producentem filmowym. Wraz ze swoją agentką założył w 2012 roku firmę Nicholas Sparks Productions, która przygotowuje ekranizacje jego powieści.

</doc>
<doc id="423647" url="https://pl.wikipedia.org/wiki?curid=423647" title="Droga krajowa nr 68 (Polska)">
Droga krajowa nr 68 (Polska)

Droga krajowa nr 68 (DK68) – droga krajowa klasy GP o długości 11,4 km, z czego 5,197 km znajduje się w administracji Generalnej Dyrekcji Dróg Krajowych i Autostrad. Na całej długości leży na obszarze województwa lubelskiego. Trasa ta łączy przejście graniczne z Białorusią w Kukurykach z drogą krajową nr 2 w Wólce Dobryńskiej. Droga w całości leży na terenie powiatu bialskiego (gminy: Terespol i Zalesie).
W okresie od 14 lutego 1986 roku do reformy sieci dróg krajowych na przełomie XX i XXI wieku na całej długości była oznaczona jako "droga krajowa nr 812".
W latach 2005 – 2007 odbywała się przebudowa drogi, w ramach której m.in. odnowiono nawierzchnię i wzmocniono do nacisku 115 kN/oś, a także zbudowano betonowy pas postojowy o szerokości 4 m i długości około 5 km, rozciągający się od skrzyżowania z drogą krajową nr 2 w Wólce Dobryńskiej do terminalu samochodowego w Koroszczynie. Od terminala drogą mogą poruszać się wyłącznie samochody ciężarowe.
Fragment trasy przebiegający od okolic terminala do granicy państwowej pokrywa się z planowanym przebiegiem autostrady A2.
Dopuszczalny nacisk na oś.
Od 15 listopada 2005 roku na całej długości drogi dopuszczalny jest ruch pojazdów o nacisku pojedynczej osi do 11,5 tony, wcześniej do 10 ton.

</doc>
<doc id="423648" url="https://pl.wikipedia.org/wiki?curid=423648" title="DK68">
DK68



</doc>
<doc id="423650" url="https://pl.wikipedia.org/wiki?curid=423650" title="Zvonimir Boban">
Zvonimir Boban

Zvonimir Boban (ur. 8 października 1968 w Imotski) – chorwacki piłkarz, grający na pozycji rozgrywającego lub ofensywnego pomocnika.
Kariera piłkarska.
Z reprezentacją Chorwacji, w której barwach rozegrał 51 meczów, zdobył brązowy medal na Mistrzostwach Świata 1998. Przez dziewięć lat był zawodnikiem Milanu. Czterokrotnie wygrywał z nim ligowe rozgrywki, a w 1994 roku triumfował w Lidze Mistrzów i Superpucharze Europy. Piłkarską karierę zakończył w 2002 roku – w wieku 34 lat – w Celcie Vigo.
Od tego czasu pracował jako komentator sportowy w kilku stacjach telewizyjnych oraz jako felietonista dziennika „La Gazzetta dello Sport”. Przez pewien czas był redaktorem naczelnym gazety „Sportske novosti”.
W czasie zamieszek, jakie wybuchły w maju 1990 w trakcie meczu Dinama Zagrzeb z Crveną Zvezdą Belgrad, kopnął policjanta, który zaatakował leżącego kibica Dinamo. Ten czyn sprawił, że stał się bohaterem dla Chorwatów, a dla Serbów złoczyńcą. Po tym incydencie, jugosłowiańska federacja zawiesiła go na sześć miesięcy.
Kariera reprezentacyjna.
W reprezentacji Chorwacji od 1990 do 1999 roku rozegrał 51 meczów i strzelił 12 bramek – brązowy medal Mistrzostw Świata 1998 oraz start w Euro 1996 (ćwierćfinał).
W reprezentacji Jugosławii do 1992 roku rozegrał 8 meczów i strzelił 1 gola.

</doc>
<doc id="423653" url="https://pl.wikipedia.org/wiki?curid=423653" title="Macierz kowariancji">
Macierz kowariancji

Macierz kowariancji – uogólnienie pojęcia wariancji na przypadek wielowymiarowy. Macierz taka dla wektora losowego formula_1 ma postać:
gdzie:

</doc>
<doc id="423654" url="https://pl.wikipedia.org/wiki?curid=423654" title="E60 (trasa europejska)">
E60 (trasa europejska)

E60 – trasa europejska bezpośrednia wschód-zachód.
Stary system numeracji.
Do 1985 obowiązywał poprzedni system numeracji, według którego oznaczenie E60 dotyczyło trasy: Arth – Zurich. Arteria E60 była wtedy zaliczana do kategorii „B”, w której znajdowały się trasy europejskie będące odgałęzieniami oraz łącznikami.
Drogi w ciągu dawnej E60.
"Lista dróg opracowana na podstawie materiału źródłowego"

</doc>
<doc id="423657" url="https://pl.wikipedia.org/wiki?curid=423657" title="Rdest wężownik">
Rdest wężownik

Rdest wężownik ("Polygonum bistorta" L.) – gatunek rośliny z rodziny rdestowatych. Występuje w Europie i Azji, zawleczony i zadomowiony w Ameryce Północnej. W Polsce rośnie na zachodzie kraju, rzadko na południowym wschodzie. Roślina pospolita. Według nowszych ujęć taksonomicznych gatunek ten włączony został do rodzaju "Bistorta" i ma nazwę "Bistorta officinalis" Delarbre.
Zastosowanie.
Roślina ozdobna.
Jest ozdobą wilgotnych parków i rabat, nadaje się także do uprawu na brzegach oczek wodnych. Jedną z częściej uprawianych odmian jest 'Superba' o dużych kwiatach.
Inne zastosowania.
Dawniej kłącze rdestu było używane do garbowania skór, farbowania wełny na żółto oraz wytwarzania czerwonego atramentu.

</doc>
<doc id="423659" url="https://pl.wikipedia.org/wiki?curid=423659" title="Droga krajowa nr 67 (Polska)">
Droga krajowa nr 67 (Polska)

Droga krajowa nr 67 (DK67) – droga krajowa klasy G o długości ok. 26 km, leżąca na obszarze województwa kujawsko-pomorskiego. Trasa ta łączy Lipno z Włocławkiem.
Historia numeracji.
Na przestrzeni lat trasa posiadała różne oznaczenia:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
W poprzednich latach na drodze krajowej nr 67 obowiązywały ograniczenia dotyczące największego dozwolonego nacisku na oś:

</doc>
<doc id="423660" url="https://pl.wikipedia.org/wiki?curid=423660" title="DK67">
DK67



</doc>
<doc id="423662" url="https://pl.wikipedia.org/wiki?curid=423662" title="Macierz korelacyjna">
Macierz korelacyjna



</doc>
<doc id="423664" url="https://pl.wikipedia.org/wiki?curid=423664" title="Herb Kielc">
Herb Kielc

Herb Kielc – jeden z symboli miasta Kielce w postaci herbu.
Wygląd i symbolika.
Herb przedstawia na tarczy hiszpańskiej, w czerwonym polu obwiedzionym czarną linią konturową, godło w postaci złotych (żółtych) majuskuł CK oraz umieszczoną nad nimi złotą (żółtą) koroną o pięciu widocznych kwiatonach w kształcie trójliści obwiedzione czarną linią konturową.
Litery CK są skrótem od „"Civitas Kielcensis"” lub „"Civitas Kielce"”.
Historia.
Herb nadał miastu kardynał Fryderyk Jagiellończyk, nastąpiło to w latach 1493-1503. Jest też bardzo możliwe, że nastąpił wówczas tylko akt potwierdzenia dotychczas istniejącego herbu, czego dowodem miał być stempel ofiarowany przez kardynała. Godłem stała się pieczęć ze złotymi koroną i literami CK (pierwsze litery od łacińskiej sentencji „Civitas Kielcensis” lub „Civitas Kielce”; pol.: „Obywatele Kielc” lub „Miasto Kielce”) na czerwonym tle.
W czasie rozbiorów z herbu znikły litery CK, pojawiła się natomiast pieczęć Komisji Wojewódzkiej. Umieszczono także dwugłowego orła (godło Cesarstwa Rosyjskiego), na piersi którego znajdował się polski orzeł.
Do swojego poprzedniego wyglądu herb powrócił w trakcie I wojny światowej, kiedy Rosjanie opuścili miasto. W dwudziestoleciu międzywojennym próbowano wzbogacić godło symboliką legionową i regionalną, jednak herb zachował z niewielkimi zmianami swoją historyczną formę. 21 lutego 2019 roku Rada Miasta ustanowiła nowy wzór herbu zmieniając nieco wygląd korony oraz kształt tarczy.

</doc>
<doc id="423669" url="https://pl.wikipedia.org/wiki?curid=423669" title="Droga krajowa nr 66 (Polska)">
Droga krajowa nr 66 (Polska)

Droga krajowa nr 66 – droga krajowa o długości 114 km, leżąca na obszarze województwa podlaskiego.
Przebieg trasy.
Trasa ta łączy Zambrów z granicą z Białorusią w Połowcach. 
Przebiega przez Wysoczyznę Wysokomazowiecką i Wysoczyznę Bielską. 
Trasa ta biegnie przez powiat zambrowski (Zambrów, gmina Zambrów), powiat wysokomazowiecki (gmina Wysokie Mazowieckie, Wysokie Mazowieckie, gmina Szepietowo, Szepietowo), powiat bielski (gmina Brańsk, gmina Bielsk Podlaski, Bielsk Podlaski, gmina Orla) i powiat hajnowski (gmina Kleszczele, gmina Czeremcha). Całkowicie przebiega przez województwo podlaskie. 
Przy wykorzystaniu drogi krajowej nr 63 w Zambrowie, trasa łączy północno-zachodnią Białoruś z drogą ekspresową S8, a dzięki temu z Warszawą i Łomżą.
Historia numeracji.
Na przestrzeni lat trasa posiadała różne oznaczenia:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021.
Wcześniej droga krajowa nr 66 była objęta ograniczeniami dopuszczalnego nacisku pojedynczej osi:
Atrakcje turystyczne.
Kiedyś droga 66 była oznakowana jako droga do Białowieży, obecnie jest oznakowana jako droga do Bielska Podlaskiego. Ta trasa stanowi połączenie Białowieskiego Parku Narodowego, Narwiańskiego Parku Narodowego i sanktuarium maryjnego w Hodyszewie z resztą kraju.
Gospodarka.
Przy drodze krajowej nr 66 lub w jej pobliżu położone są takie firmy jak Mlekovita w Wysokiem Mazowieckiem), czy też firma Dobroplast (produkcja okien) w Starym Laskowcu. W Zambrowie, w pobliżu ul. Mazowieckiej znajduje się zambrowski oddział GDDKiA. Duża część terenów gospodarczych przy drodze 66 to tereny rolnicze.
Budowy i remonty.
W 2010 roku rozpoczął się remont odcinka Osipy Lepertowizna – Szepietowo (ok. 14 km) oraz wyremontowano odcinek Zambrów – Osipy Lepertowizna.
W przyszłości drogę tę ma przecinać planowana południowo-wschodnia obwodnica Zambrowa, która będzie stanowić nowy odcinek drogi krajowej nr 66 i umożliwi ominięcie od południa Zambrowa oraz Woli Zambrowskiej. Ponadto droga ma przecinać planowaną drogę ekspresową S19.
Główne miejscowości leżące na trasie 66.
Poniższa tabelka pokazuje główne miejscowości na trasie drogi krajowej nr 66 i drogi krzyżujące się z nią.

</doc>
<doc id="423670" url="https://pl.wikipedia.org/wiki?curid=423670" title="DK66">
DK66



</doc>
<doc id="423673" url="https://pl.wikipedia.org/wiki?curid=423673" title="Luis Hernández">
Luis Hernández

Luis Hernandez (ur. 22 grudnia 1968 w Poza Rica) - piłkarz meksykański. Brał udział w MŚ w 1998 roku, gdzie strzelił 4 bramki.
Grał w takich zespołach jak:
W 1997 i 1998 piłkarz roku w Meksyku. W latach 2000-2001 występował w zespole Los Angeles Galaxy, grającym w amerykańskiej Major League Soccer.
W reprezentacji swojego kraju rozegrał 87 meczów, w których strzelił 35 bramek. W 2002 roku oficjalnie ogłosił zakończenie kariery.

</doc>
<doc id="423675" url="https://pl.wikipedia.org/wiki?curid=423675" title="DK70">
DK70



</doc>
<doc id="423679" url="https://pl.wikipedia.org/wiki?curid=423679" title="Maciej Janina">
Maciej Janina

Maciej zwany Janina (zm. 1419) – drugi biskup przemyski, od 1392 do 17 kwietnia 1419; nastąpił po założycielu diecezji – Eryku z Winsen. Biskup Maciej, Polak zakonu franciszkańskiego ze Lwowa, dalszy współtwórca i organizator tej diecezji. Kanclerz dworu królewskiego. Akta biskupie zwą go Janina, co pochodzi albo od jego herbu, albo raczej od głowy św. Jana Chrzciciela na misie pod wizerunkiem NMP z Dzieciątkiem na pieczęci przez niego używanej. Pod koniec XVI w. pojawiła się plotka, że nie był herbowym. 
Według J. Kurtyki (patrz niżej Polski Słownik Biograficzny) zmarł 17 czerwca 1419; do wyboru następcy diecezją opiekował się abp Jan Rzeszowski; pochowany w katedrze przemyskiej. Jego następcą został Janusz z Lubienia 30 sierpnia 1420.

</doc>
<doc id="423680" url="https://pl.wikipedia.org/wiki?curid=423680" title="Kłodawa">
Kłodawa

Kłodawa – miasto w Polsce w województwie wielkopolskim, w powiecie kolskim, siedziba gminy miejsko-wiejskiej Kłodawa. W latach 1975–1998 miasto administracyjnie należało do województwa konińskiego.
Kłodawa leży w historycznej ziemi łęczyckiej, na Wysoczyźnie Kłodawskiej, nad Rgilewką (dopływ Warty). W mieście znajduje się największa w Polsce czynna kopalnia soli (sól kamienna, sól potasowa i sól magnezowa), a zarazem jest tam najgłębsza podziemna trasa turystyczna w kraju (600 metrów).
Kłodawa była małą osadą przykościelną powstałą w XI w. Kłodawa uzyskała lokację miejską przed 1383 rokiem, zdegradowana w 1870 roku, ponowne nadanie praw miejskich w 1925 roku. Była miastem królewskim Korony Królestwa Polskiego w starostwie przedeckim w powiecie łęczyckim województwa łęczyckiego w końcu XVI wieku. Prawa miejskie uzyskała przed 1430, utraciła w 1870, w 1925 odzyskała. Znacznie zniszczona podczas wojen w XVII w. i podczas II wojny światowej (zginęło ponad 3 tys. mieszkańców). Na przedmieściach znajduje się cmentarzysko z okresu kultury łużyckiej. Kościoły: drewniany z 1557 i późnobarokowy (1718–1765) z dawnym klasztorem karmelitów.
Historia miasta.
Pierwsze ślady osadnictwa sprzed 4000 lat odkryto we wsi Słupeczka, zaś sprzed 2500 – w Starej Kłodawie. Była to kultura łużycka. Samo miasto Kłodawa położone jest nad rzeką Rgilewką (dopływ Warty), inaczej zwaną Kłodawicą. Nazwa miasta pochodzi od wyrazu „kłoda”, które oznaczało legowisko zwierzyny leśnej, zawalone drzewem i pilnowane przez „zakłodników”. Nazwy pobliskich miejscowości (Pomarzany, Radzyń) świadczą, że ludność napływała do miasta z północnej Polski. Za czasów Piastów tereny te porośnięte były gęstymi lasami, a królowie chętnie przybywali tu na polowania. Miasto należało do województwa łęczyckiego.
Królowie otaczają miasto swoją opieką.
Już w 1085 książę Władysław Herman nakazał zbudować w Kłodawie kościół, będąc wdzięcznym za narodziny swojego syna, Bolesława. Takie budynki wznoszono również w innych miastach Polski. Kościołowi nadano imię patrona, świętego Idziego. Jego budowa, znacznie zwiększyła napływ rzemieślników do miasta. Królem, który szczególnie lubił te strony, był Władysław Jagiełło. W 1387 przeznaczył probostwo kłodawskie na uposażenie biskupów wileńskich, "którzy tak długo je trzymali aż póki lepiej uposażeni nie zostali". Na jednym ze zjazdów koronnych w Łęczycy w 1409 wydał przywilej, uwalniający mieszkańców Kłodawy od dostarczania podwód dla posłańców i sokolników królewskich. Zastrzegał, że kiedy jego żona, Jadwiga, będzie przebywać w mieście, Kłodawiacy zobowiązani są zapewnić jej kilka wozów i kuchnię królewską. W 1429 do Kłodawy przybywają kanonicy laterańscy regularni. Monarcha, zanim zmarł, spełnił ogromne marzenie mieszczan i 9 sierpnia 1430 nadał Kłodawie prawa miejskie na prawie magdeburskim. Nadał jeszcze jeden przywilej miastu: zapewnił swobody miejskie mieszkańcom, uwalniając ich od ciężarów dawnego prawa polskiego. Miastu nadawano odtąd ustawy magdeburskie. Na czele miasta stanął wójt, który miał za zadanie sądzić mieszczan. Pomagali mu w tym ławnicy. Rozwojowi miasta sprzyjał również kolejny król, Kazimierz IV Jagiellończyk. W 1455 uwolnił miasto od wszelkich ceł i opłat targowych. Było to wtedy jedno z największych miast województwa. Król chętnie przebywał w Kłodawie, gdyż na północy toczono wojnę o brzegi Bałtyku. W 1464 wybuchła morowa zaraza. Rok później w Kłodawie wybuchł ogromny pożar, król Kazimierz IV, odwiedził zgliszcza i dopomógł miastu naprawić szkody, wydał również zgodę na budowę szpitala. Nadał Kłodawie wójtostwo. W mieście zbierały się większe zgromadzenia szlachty i duchowieństwa. Wiece były zwykle spowodowane konfliktami z Turcją. W 1485 zwołano sejmik szlachty wielkopolskiej.
Punktem kulminacyjnym świetności Kłodawy było panowanie Zygmunta Starego, który zatwierdził w Krakowie wszystkie dotychczas nadane przywileje, a po kolejnym pożarze uwolnił mieszczan od płacenia czynszu z placów i domów; później także od reszty czopowego. Pozwolił na wykopanie studni pośrodku rynku.
W 1535 miasto nawiedziła kolejna klęska pożaru, który zniszczył jego znaczną część. Delegacja wybrała się do króla, aby zlitował się nad miejską tragedią. Wszystkie te prawa potwierdził syn monarchy, Zygmunt August. Uwolnił mieszczan od wszelkich „foraliów” i różnych innych opłat. W czasie bezkrólewia znów nawiedził miasto pożar. Zwolnienie od wszelkich opłat (chyba już tradycyjne) nastąpiło zaraz po koronacji kolejnego króla, Stefana Batorego. Pozwolił wystawić nowy ratusz, gdy stary uległ znacznemu zniszczeniu. Zygmunt III Waza zezwolił na budowę mostu na rzece Rgilewce. W latach 1516–1762 kłodawska szkoła kolegiacka stała się filią Akademii Krakowskiej. W czasie potopu szwedzkiego Kłodawa została doszczętnie zniszczona i mimo pomocy władców nie była w stanie przez bardzo długi okres wrócić do dawnej świetności. Ruinę przypieczętowała zaraza w 1708. W latach 1718–1755 budowano w mieście kościół parafialny, obecnie pod wezwaniem Wniebowzięcia Najświętszej Marii Panny w Kłodawie. Ostatnie łaski nadawał miastu Stanisław August Poniatowski. Według niektórych źródeł, w 1788 wybuchło tu 151 pożarów.
W roku 1793 znajduje się na ziemiach zabranych II zaborem pruskim, w 1807 wchodzi w skład Księstwa Warszawskiego, a w 1815 – Królestwa Polskiego, odtąd pod zaborem rosyjskim.
W 1818 rozebrano kolegiatę Świętego Idziego, a cegły z jej rozbiórki wykorzystano na budowę budynku ratusza miejskiego. Zabytkowa drewniana dzwonnica, znajdująca się przy zlikwidowanym kościele, została przeniesiona na cmentarz parafialny. W 1866 nastąpiła kasacja zakonu kanoników regularnych laterańskich, a wkrótce Kłodawa utraciła prawa miejskie. W 1897 powstała pierwsza świecka szkoła (obecnie Gimnazjum nr 1 im. Świętego Jana Pawła II). W 1901 zbudowano kościół pw. Świętego Dominika w Bierzwiennej Długiej, który konsekrowano trzy lata później.
Lata wojen światowych oraz dwudziestolecie międzywojenne.
Kłodawa została wyzwolona przez Polską Organizację Wojskową 9 listopada 1918. Trzy lata później w wyniku pożaru spłonęło 130 budynków mieszkalnych, a dach nad głową straciło 85 rodzin. W 1922 oddano do użytku linię kolejową Kutno-Strzałkowo, przebiegającą w odległości 4 km od Kłodawy. Trzy lata później Kłodawa odzyskała prawa miejskie. Najważniejszymi inwestycjami okresu międzywojennego była elektryfikacja miasta i regulacja Rgielewki. W 1936 do Bierzwiennej Długiej przybyły Siostry Wspólnej Pracy od Niepokalanej Maryi; do 1940 zajmowały się prowadzeniem ochronki dla dzieci, zamkniętej w czasie wojny przez Niemców. Od 1938 miasto administracyjnie przyłączono do województwa poznańskiego. We wrześniu 1939 w dworku w pobliskiej wsi Leszcze przebywał oddział Armii "Poznań" z generałem, Tadeuszem Kutrzebą, oczekujący na spotkanie z generałem Bortnowskim. Do spotkania nie doszło, obaj panowie spotkali się wkrótce w Mchówku. W Leszczach zapadła decyzja o zorganizowaniu bitwy nad Bzurą. W kwietniu 1940 wykonano egzekucję w Katyniu, w którym śmierć ponieśli również Kłodawiacy. W okresie okupacji Niemcy wprowadzili nową nazwę miasta, "Tonningen" (w latach 1940–1945). W 1941 w obozie zagłady, Kulmhof w Chełmnie nad Nerem Niemcy zamordowali ponad 1500. kłodawskich Żydów. W 1943 w Dachau zamordowano proboszcza parafii w Kłodawie, księdza Teofila Choynowskiego. Kłodawa spod niemieckiej okupacji została wyzwolona przez Armię Czerwoną, 19 stycznia 1945 r.
Okres powojenny i historia współczesna.
W latach 1945–1949 do Kłodawy przybywały Siostry Wspólnej Pracy od Niepokalanej Maryi. Rok później otwarto tu pierwszą miejską bibliotekę „Wiedza”. W 1949 rozpoczęto budowę kopalni soli, a w 1956 rozpoczęto eksploatację. Siostry doprowadziły do wybudowania w 1975 roku ich własnego domu przy ulicy Toruńskiej. W tym samym roku w wyniku reformy administracyjnej Kłodawa zostaje włączona w skład województwa konińskiego.
27 maja 1990 odbyły się pierwsze w mieście wybory na burmistrza (został nim Józef Chudy). W 1991 roku zmieniono nazwy wielu ulic, m.in. z Armii Czerwonej na Świętego Ducha. 23 kwietnia 1997 na Placu Wolności wybuchł pożar, który strawił kamienicę mieszkalną oraz budynek Poczty Polskiej. 11 października 1998 roku przeprowadzono w gminie wybory samorządowe i w ich efekcie burmistrzem miasta został Zdzisław Domański. Funkcję tę pełnił nieprzerwanie przez trzy kadencje, do jesieni 2006 roku. Wtedy to burmistrzem ponownie wybrano, Józefa Chudego. W 2011 ukończona została renowacja drogi na ulicy Przedeckiej i remont zabytkowego kościoła pod wezwaniem Wniebowzięcia Najświętszej Marii Panny.
20 kwietnia 2007 w Kłodawie pobity został rekord Guinnessa. W podziemnej trasie turystycznej odbył się koncert Filharmonii Kaliskiej - jeszcze nigdy filharmonia nie zagrała tak głęboko pod ziemią. Gwiazdą koncertu został znakomity skrzypek rosyjski Dmitry Wasiliev.
W 2012 roku w mieście i gminie odbyła się gruntowna reorganizacja oświaty. Zamknięto większość szkół (w tym istniejącą od stu piętnastu lat Szkołę Podstawową Nr 1, powołując do życia na jej miejsce Gimnazjum Nr 1 w Kłodawie). Otwarto również Szkołę Podstawową Nr 2 (na miejscu dawnego Zespołu Szkół Nr 2). Szkołę Podstawową w Bierzwiennej Długiej i Gimnazjum w Rysinach połączono w Zespół Szkół Nr 3 w Rysinach Kolonii. Przeprowadzone zmiany doprowadziły do zorganizowania dnia 2 września 2012 referendum w sprawie odwołania burmistrza Józefa Chudego i rady miejskiej. Decyzją mieszkańców burmistrz został odwołany ze swojego stanowiska w drugim roku kadencji, a obowiązki włodarza zaczął pełnić Robert Olejniczak.
Dnia 7 września 2012 wybuchł pożar w kopalni soli.
14 września 2014 podano, że słynnym seryjnym mordercą znanym jako Kuba Rozpruwacz mógł był Aaron Mordke Kozmiński, urodzony w Kłodawie w 1865 roku. Mężczyzna, pochodzący z rodziny żydowskiej, wyemigrował do Anglii w latach 80. XIX wieku i pracował tam jako fryzjer. W 1894 roku, trzy lata po ostatnim morderstwie Kuby Rozpruwacza, Koźmiński został wskazany jako jeden z możliwych sprawców. Wykonano badania genetyczne z użyciem mitochondrialnego DNA, odnalezionego na szalu należącym do jednej z ofiar, Catherine Eddowes. Do badań zaangażowano członków rodzin Koźmińskiego i Eddowes i w marcu 2019 wykazano, że na szalu znajdowały się ślady krwi obojga.
25 listopada 2014 odbyła się pierwsza tura przedterminowych wyborów na stanowisko burmistrza miasta i gminy, w których o reelekcję ubiegał się Józef Chudy. Najwięcej głosów otrzymali Robert Olejniczak i Włodzimierz Sarnociński. 9 grudnia, w drugiej turze głosowania, na stanowisko wybrany został Robert Olejniczak.
30 listopada 2014, w drugiej turze wyborów samorządowych, burmistrzem na kolejną kadencję wybrany został Robert Olejniczak, zdobywając 2461 głosów.
15 marca 2015 wizytę w Kłodawie złożył prezydent Polski, Bronisław Komorowski.
14 października 2015 oddany został do użytku nowy komisariat policji. Nowoczesny obiekt powstał w oparciu o wysokie standardy techniczne i funkcjonalne. Budowa komisariatu została sfinansowana za pieniądze pochodzące z Programu Standaryzacji Komend i Komisariatów Policji. Finansowe wsparcie zostało także udzielone przez miejscowe samorządy.15 lutego 2017, około godziny 21:35, w holu budynku komisariatu doszło do wybuchu ładunku wybuchowego domowej konstrukcji. W zdarzeniu nikt nie został poszkodowany. 2 marca 2018 prokuratura w Poznaniu umorzyła śledztwo w tej sprawie, nie wskazując winnego.
Wskutek ogólnopolskiej reformy oświaty, którą rozpoczęto 1 września 2017, przestało istnieć Gimnazjum nr 1, a szkołę przemianowano na Szkołę Podstawową nr 1 im. Świętego Jana Pawła II i otwarto tam nabór do klas szkoły podstawowej.
27 sierpnia 2018 ze względu na stan zdrowia wygaszono mandat burmistrza Olejniczaka i wyznaczono komisarza.
4 listopada 2018 w drugiej turze wyborów samorządowych burmistrzem miasta został wybrany Piotr Michalak.
26 marca 2019 mieszkanka Kłodawy Aneta Niestrawska została powołana przez premiera Mateusza Morawieckiego na stanowisko wicewojewody wielkopolskiego.
Cmentarze i miejsca pamięci narodowej.
Cmentarze
Miejsca pamięci narodowej
Znane osoby pochowane na cmentarzu parafialnym w Kłodawie
Sport i rekreacja.
W mieście działa klub sportowy Górnik Kłodawa, którego sekcja piłkarska w sezonie 2015/2016 występuje w konińskiej klasie okręgowej. Przy szkołach znajdują się Szkolne Koła Sportowe lub Szkolne Kluby Sportowe.
Obiekty sportowe w Kłodawie:
Gospodarka.
Niegdyś miasto rozwijało się głównie dzięki Kopalni soli „Kłodawa”, przy której osiedlało się coraz więcej mieszkańców. Cztery kilometry na południe od miasta biegnie międzynarodowa Linia kolejowa E 20 Berlin – Poznań – Warszawa – Moskwa. Krzyżują się tu ważne szlaki komunikacyjne, m.in. droga krajowa nr 92 z rozjazdami w kierunku Dąbia, Izbicy i Przedcza. Najważniejsze ulice miasta to: Warszawska, kard. Stefana Wyszyńskiego, Plac Wolności, Kolska, Bierzwieńska, Dąbska i Przedecka i ul. Bohaterów września.
Władze miasta.
Przewodniczący Rady Miejskiej.
Przewodniczący Prezydium Miejskiej Rady Narodowej
Przewodniczący Rady Miasta i Gminy

</doc>
<doc id="423685" url="https://pl.wikipedia.org/wiki?curid=423685" title="E50">
E50



</doc>
<doc id="423686" url="https://pl.wikipedia.org/wiki?curid=423686" title="E60">
E60



</doc>
<doc id="423687" url="https://pl.wikipedia.org/wiki?curid=423687" title="Terrisse">
Terrisse



</doc>
<doc id="423690" url="https://pl.wikipedia.org/wiki?curid=423690" title="Tessoualle">
Tessoualle



</doc>
<doc id="423691" url="https://pl.wikipedia.org/wiki?curid=423691" title="Johann Heinrich Wilhelm Tischbein">
Johann Heinrich Wilhelm Tischbein

Johann Heinrich Wilhelm Tischbein, znany również jako "Goethe-Tischbein" (ur. 15 lutego 1751 w Haina (Kloster), zm. 26 lutego 1829 w Eutin) – niemiecki malarz. Był on jednym z członków oraz uczniem swojego wuja .
Tischbein mieszkał przez pewien czas w Rzymie. W okresie swojego pierwszego pobytu w tym mieście (1779–1781) zmienił styl malarski z rokoko na klasycyzm. Przedstawiał na swoich obrazach krajobrazy, sceny historyczne oraz martwe natury.
Jego drugi pobyt w Rzymie trwał 16 lat (1783–1799). Tam w roku 1786 poznał Goethego, którego został przyjacielem i towarzyszył mu do Neapolu w roku 1787. W późniejszym czasie Goethe opisał tę podróż w swojej "Italienische Reise". W tym samym roku, Tischbein namalował swój najsłynniejszy obraz – "portret Goethego w roli podróżnika w Campagna" (obecnie w muzeum Städel we Frankfurcie nad Menem).
Od roku 1808 Tischbein był nadwornym malarzem książęcym w Oldenburgu w północnych Niemczech.

</doc>
<doc id="423692" url="https://pl.wikipedia.org/wiki?curid=423692" title="Katabasis (chrześcijaństwo)">
Katabasis (chrześcijaństwo)



</doc>
<doc id="423693" url="https://pl.wikipedia.org/wiki?curid=423693" title="Kampinoski Szlak Rowerowy">
Kampinoski Szlak Rowerowy

 Kampinoski Szlak Rowerowy – szlak biegnący wokół Kampinoskiego Parku Narodowego o łącznej długości 144,5 km. 
Opis.
Szlak rozpoczyna się w Wólce Węglowej, tuż przy zachodniej granicy Warszawy. Biegnie przede wszystkim poza granicami Kampinoskiego Parku Narodowego, co spowodowane jest trudnymi warunkami jazdy wewnątrz Parku (liczne tereny bagienne i piaszczyste wydmy). Najbardziej atrakcyjny odcinek szlaku poprowadzony został pomiędzy Lesznem a Żelazową Wolą. Kampinoski Szlak Rowerowy biegnie przede wszystkim po drogach o nawierzchni asfaltowej i po drogach gruntowych. Oznakowanie szlaku nie jest wystarczające do pokonania go bez własnej mapy lub GPS. Wzdłuż jego trasy znajdują się wiaty turystyczne, kosze na śmieci, a także sklepy spożywcze. 
Szlaki łącznikowe.
Do Kampinoskiego Szlaku Rowerowego dochodzą łącznikowe szlaki rowerowe: 
Bieg szlaku.
"km – miejscowość"

</doc>
<doc id="423695" url="https://pl.wikipedia.org/wiki?curid=423695" title="Henryk Skarżyński">
Henryk Skarżyński



</doc>
<doc id="423696" url="https://pl.wikipedia.org/wiki?curid=423696" title="Karta Zielonych Globalnych">
Karta Zielonych Globalnych



</doc>
<doc id="423699" url="https://pl.wikipedia.org/wiki?curid=423699" title="In pectore">
In pectore

In pectore (łac. „w sercu” / „w piersiach”) – stosowane w zwrocie „kardynał "in pectore"”, używanym na określenie kardynała, którego mianuje papież, jednak z ważnych powodów nie ujawnia jego nazwiska i zachowuje je „w sercu”. 
Nominacje "in pectore" następcy świętego Piotra stosowali zwykle w przypadku, gdy kraj, w którym przebywa nominowany, prześladuje wyznawców Kościoła katolickiego. W ten sposób papież unika dalszego wzmagania napięcia z tym krajem i nie wystawia wyróżnionej osoby na ryzyko prześladowań. Zdarza się, że o nominacji "in pectore" nie wie nawet kardynał, którego ona dotyczy. Do chwili upublicznienia przez papieża nazwiska nominowanej osoby nie może ona otrzymać purpurowego kardynalskiego biretu i uczestniczyć w spotkaniach Kolegium Kardynalskiego oraz w konklawe.
Ostatnim papieżem, który mianował kardynała "in pectore", był Jan Paweł II. W ciągu swojego pontyfikatu mianował w ten sposób czterech kardynałów. Ujawniono jedynie nazwiska trzech z nich: mianowany w 1979 roku Ignatius Kung Pin-mei – biskup Szanghaju – ujawniony w 1991 roku i mianowani w 1998 roku, a ujawnieni w 2001 roku Janis Pujats – arcybiskup Rygi oraz Marian Jaworski – arcybiskup Lwowa. Czwartego kardynała "in pectore" Jan Paweł II mianował w 2003 roku, ale jego nazwiska nie zdążył ujawnić, ani nie pozostawił w tej sprawie żadnej dyspozycji w swoim testamencie.
Imię kardynała może ujawnić tylko sam papież lub ktoś wykonujący pozostawione przez niego stosowne instrukcje.

</doc>
<doc id="423700" url="https://pl.wikipedia.org/wiki?curid=423700" title="Szalonooki Moody">
Szalonooki Moody



</doc>
<doc id="423701" url="https://pl.wikipedia.org/wiki?curid=423701" title="Alba Longa">
Alba Longa

Alba Longa – według tradycji rzymskiej najważniejsza osada Lacjum, stolica Związku Latyńskiego położona w okolicach jeziora Albano lub na zboczu Monte Cavo w Górach Albańskich (identyfikacja jest sporna). Została założona przez mitycznego Askaniusza, syna Eneasza, miało to nastąpić 30 lat po zbudowaniu Lawinium. Podobno z osady pochodzili Romulus i Remus. Potęga miasta zmniejszyła się pod naciskiem rzymskim w VII wieku p.n.e. Prymat Alby w Lacjum wzmacniało jej położenie blisko świątyni Jowisza Latyńskiego ("Iuppiter Latiaris").
Legenda głosi, że osadę zburzyły wojska króla Rzymu Tullusa Hostiliusza, na jego polecenie z całego miasta miały ocaleć jedynie świątynie. Mieszkańców Alby przesiedlono do Rzymu. Według Tytusa Liwiusza od założenia miasta do jego zburzenia minęło 400 lat. W rzeczywistości kres Albie położyli Etruskowie, którzy w 650 r. p.n.e. zajęli tereny Lacjum.
Według legendy trzej Horacjusze (przedstawiciele patrycjuszów rzymskich) mieli walczyć z trzema Kuriacjuszami (przedstawicielami Alba Longa) o honor, chwałę i prestiż na Półwyspie Apenińskim – zgodnie z umową miasto pokonanych miało bez walki poddać się miastu zwycięzców. W pierwszej fazie pojedynku zginęło dwóch Horacjuszy, tylko najmłodszy wyszedł bez draśnięcia i zastosował podstęp. Upozorował ucieczkę i ranni w walce Kuriacjusze w rozproszeniu byli łatwym celem dla ocalałego. Jego siostra Horacja, która przyglądała się potyczce, zaczęła płakać, gdy zabijał kolejnego Kuriacjusza, jej narzeczonego. Po walce brat podszedł do niej i zadając śmiertelne pchnięcie powiedział: „Niech tak zginie każda Rzymianka, która opłakuje śmierć wroga”.
Mityczni królowie miasta.
Według Liwiusza, Dionizjusza z Halikarnasu i Owidiusza miastem rządzili następujący władcy:

</doc>
<doc id="423717" url="https://pl.wikipedia.org/wiki?curid=423717" title="Model pandemonium">
Model pandemonium

Model pandemonium – model teoretyczny opracowany w latach 50. XX wieku przez Olivera Selfridge'a, naukowca z MIT. Opisuje on rozpoznawanie obiektów w procesie spostrzegania wzrokowego, jako zhierarchizowany system detekcji i asocjacji (łączenia) poszczególnych cech obiektów, wykorzystując do tego metaforę umysłu jako zbioru demonów (będących odpowiednikami neuronów na poziomie mózgu), pod wpływem zewnętrznych impulsów wysyłających sobie sygnały ("nawołujących się") według wewnętrznej hierarchii. Model ten jest obecnie uznawany za podstawę m.in. teorii percepcji w psychologii poznawczej i kognitywistyce.
Uproszczony opis działania.
Wyobraźmy sobie, że chcemy przypomnieć sobie nazwisko osoby. Wydaje nam się tylko, że nazywała się na literę N. Zaczynamy wtedy "krzyczeć" w głąb swoich myśli "Niziński", nie ma odpowiedzi, "Nowakowski", nie ma odpowiedzi, "Nechrebecka", też nie ma odpowiedzi, w końcu testujemy "Napiórkowski", i z głębi (demonów) mózgu odzywa się, tak, to Napiórkowski.
Opis działania.
Cały system najłatwiej wyobrazić sobie jako odwrócone drzewo, którego podstawę stanowić będzie dowolna liczba "demonów". Powyżej, znajduje się kolejna warstwa, tworzona jednak przez mniejszą (np. o połowę) liczbę "demonów". Jeszcze wyżej znajduje się warstwa kolejna, mniejsza znowu o połowę i tak dalej, aż dojdziemy do warstwy najwyższej, złożonej z jednego już tylko "demona".
Spostrzeganie wzrokowe odbywa się w tym modelu następująco (na przykładzie rozpoznawania liter): demony warstwy 1 reagują na docierające do nich z pola wzrokowego bodźce – każdy odpowiada za jeden punkt pola (można porównać to do pikseli monitora) – po czym przekazują je wyżej. Demony drugiej warstwy mają już utrudnione zadanie – każdy z nich musi od swoich "niższych kolegów" odebrać tylko te informacje, w których odbiorze się specjalizuje (np. jeżeli "demony" numer 1,2,3,4...7 z warstwy 1 przekazują taki sam komunikat, oznacza to, że wykrywają linię prostą – wtedy odpowiedni demon warstwy drugiej reaguje na to przekazując do warstwy 3 komunikat: "jest linia prosta!").
W efekcie demony warstwy 3 otrzymują następujące informacje: "łuk", "linia prosta", "linia ukośna w lewo". Reagują więc te z nich, które podobne informacje odbierają najczęściej: a więc demon litery "p" (łuk, linia prosta), demon litery "Q" (dwa łuki, linia lewoskośna) i demon litery "R" (łuk, linia prosta, linia lewoskośna). Ponieważ łatwo zauważyć, która z liter spełnia najwięcej "warunków", "demon" warstwy 4 triumfalnie obwieszcza: "widzę literę R!!!".
Jeżeli w powyższym opisie zastąpić słowo "demon" wyrażeniami neuron bądź grupa neuronów, wtedy nietrudno jest wyobrazić sobie działanie takiego systemu w mózgu: demony pierwszej warstwy to komórki nerwowe siatkówki oka, demony kolejnych warstw, to neurony kolejnych pięter kory wzrokowej. Takie rozumienie struktury neuronów odpowiedzialnych za rozpoznawanie wzorców, w teorii sieci neuronowych znalazło zastosowanie w tak zwanych perceptronach – stosowanych m.in. w procesach maszynowego widzenia.

</doc>
<doc id="423718" url="https://pl.wikipedia.org/wiki?curid=423718" title="Aventinus">
Aventinus

Aventinus - król miasta Alba Longa, jeden z potomków Askaniusza, syn Alladesa, ojciec Prokasa, dziad Numitora.

</doc>
<doc id="423719" url="https://pl.wikipedia.org/wiki?curid=423719" title="Czadeczka">
Czadeczka

Czadeczka (słow. "Čadečka") – duży potok w Beskidzie Śląskim, w Jaworzynce w powiecie cieszyńskim.
Czadeczka jest jednym z nielicznych polskich cieków wodnych, należących do zlewiska Morza Czarnego. Źródła Czadeczki znajdują się na południowo-zachodnich stokach Ochodzitej i pod przełęczą Rupienka. Płynąc potok zatacza szeroki łuk ku zachodowi i południu, następnie przyjmuje wody jej lewobrzeżnego dopływu – Krężelki, a poniżej osiedla Czadeczka (najbardziej na południe wysunięty przysiółek Jaworzynki) przecina granicę państwa, od połączenia z potokiem Skalicanka otrzymuje nazwę Čierňanka. Następnie zostaje dopływem rzeki Kisuca, a później Wagu, które prowadzą wody Czadeczki do Dunaju
Nazwa potoku pochodzi od miasta Czadca gdzie Czadeczka wpada do Kisucy; istnieje również dzielnica Czadeczka (słow. Čadečka) będącą wysuniętą na północ częścią miasta Czadca.

</doc>
<doc id="423721" url="https://pl.wikipedia.org/wiki?curid=423721" title="Filipinka">
Filipinka



</doc>
<doc id="423724" url="https://pl.wikipedia.org/wiki?curid=423724" title="Containment">
Containment



</doc>
<doc id="423726" url="https://pl.wikipedia.org/wiki?curid=423726" title="William Jefferson &quot;Bill&quot; Clinton">
William Jefferson &quot;Bill&quot; Clinton



</doc>
<doc id="423727" url="https://pl.wikipedia.org/wiki?curid=423727" title="Jerzy Gawin">
Jerzy Gawin

Jerzy Gawin, ps. "Słoń", "Miecz" (ur. 20 września 1922 w Warszawie, zm. 23 września 1944 tamże) – podharcmistrz, członek Szarych Szeregów, porucznik AK, powstaniec warszawski, drugi dowódca III plutonu „Felek” 2. kompanii „Rudy” batalionu „Zośka”.
Lata młodzieńcze.
Syn właściciela firmy "Pomoc szkolna", Marcelego Gawina i Janiny z Koszelików. Brat Danuty, sanitariuszki 1. kompanii „Maciek” batalionu „Zośka”.
Uczęszczał do III Męskiego Gimnazjum Miejskiego im. Hugona Kołłątaja przy ul. Śniadeckich. Był w jednej klasie m.in. z Konradem Okolskim, Feliksem Pendelskim i Kazimierzem Łodzińskim. W 1934 wstąpił do 80. Warszawskiej Drużyny Harcerzy ZHP.
W 1941 zdał maturę i podjął studia politechniczne.
Konspiracja.
Po wybuchu wojny wraz z całą 80. WDH wszedł do Grup Szturmowych Szarych Szeregów.
W 1942 roku ukończył pierwszy turnus Szkoły Podchorążych Rezerwy Piechoty „Agricola” (wraz z m.in. Sławomirem Maciejem Bittnerem, Władysławem Cieplakiem i Stanisławem Broniewskim) i przyjął pseudonim "Miecz".
Powstanie warszawskie.
W powstaniu warszawskim uczestniczył jako dowódca 1 drużyny plutonu „Felek” kompanii „Rudy” batalionu „Zośka”. Po śmierci Konrada Okolskiego „Kuby” 11 sierpnia 1944 został dowódcą plutonu. Zginął 23 września 1944 prowadząc resztki plutonu i żołnierzy Wojska Polskiego próbujących przebić się z okrążenia przez pozycje niemieckie z Czerniakowa do śródmieścia. Jego ciała nie odnaleziono.
Odznaczenia.
Odznaczony Krzyżem Srebrnym Orderu Virtuti Militari (V klasy) i trzykrotnie Krzyżem Walecznych.

</doc>
<doc id="423732" url="https://pl.wikipedia.org/wiki?curid=423732" title="Lalka (figurka)">
Lalka (figurka)

Lalka – figurka przedstawiająca człowieka (często niemowlę), zwierzę lub fikcyjnego humanoida, współcześnie zwykle wykonana z plastiku i tkaniny.
Lalki są najczęściej używane jako zabawki dla dzieci, przeważnie dziewczynek. Inne typy lalek są przeznaczone dla starszych dzieci i dla dorosłych do kolekcjonowania. Lalki bywają też elementem dekoracyjnym. W pewnych kulturach mają znaczenie symboliczne i są wykorzystywane w ceremoniach i rytuałach, jako idole przedstawiające bóstwa.
Z badań archeologicznych wynika, że należą do najstarszych znanych ludzkości zabawek – znajdowano je w egipskich grobowcach datowanych na 2000 lat p.n.e.

</doc>
<doc id="423734" url="https://pl.wikipedia.org/wiki?curid=423734" title="Silvius">
Silvius

Sylwiusz (łac. "Silvius") – w mitologii rzymskiej król miasta Alba Longa, syn Lawinii i Eneasza, ojciec Eneasza Sylwiusza i Brutusa. Podobno urodził się przypadkiem w lesie (być może stąd pochodzi jego imię, gdyż słowo "silva" oznacza "las"). Według Liwiusza każdy kolejny król Alby po śmierci Latynusa Sylwiusza nosił przydomek wywodzący się od jego imienia.

</doc>
<doc id="423735" url="https://pl.wikipedia.org/wiki?curid=423735" title="DK51">
DK51



</doc>
<doc id="423745" url="https://pl.wikipedia.org/wiki?curid=423745" title="Libusza (księżniczka)">
Libusza (księżniczka)

Libusza, Lubosza () – według kroniki Kosmasa, legendarna władczyni Czech, najmłodsza córka Kroka, założycielka Pragi, siostra Tetki i Kazi.
Po śmierci Kroka na władczynię obrano jego najmłodszą córkę, gdyż według Kosmasa była roztropniejsza od swoich sióstr i posiadała dar wieszczy. Założyła gród Libušín. Kosmas opisał Libuszę jako wspaniałą władczynię, prawą, przezorną i dobrą dla poddanych. Szczęśliwe rządy Libuszy trwały do czasu gdy między dwoma możnymi doszło do sporu o granice posiadłości. Po rozsądzeniu sprawy na korzyść jednego z nich, drugi ostro zaprotestował przeciwko rządom kobiety. Urażona Libusza wskazała swoim poddanym wieś Stadice nad rzeką Bíliną, gdzie mieli znaleźć męża dla niej i władcę dla siebie. Wysłańcy odnaleźli tam Przemysła Oracza, który poślubił Libuszę i rządził wraz z nią Czechami, ustanawiając prawa dla kraju. Nad rzeką Wełtawą Libusza nakazała odnaleźć człowieka ciosającego próg domu i w tym miejscu wybudować gród nazwany od progu Pragą.
Libusza jest bohaterką Kroniki Dalimila z początku XIV w.
Żyjący w XVI wieku czeski kronikarz Václav Hájek z Libočan obliczył obranie przez Czechów Libuszy na sędziego w 710 roku, w 715 roku na księcia, a jej zgon na 735 rok.
Postać Libuszy w późniejszych wiekach stała się symbolem czeskiej świadomości narodowej. Uczeni tacy jak Gelazy Dobner odrzucając historyczność Kroka uznawali jednocześnie historyczność Libuszy. Postać Libuszy stała się inspiracją dla m.in. Johanna Gottfrieda Herdera, Clemensa Brentano czy Franza Grillparzera, autora dramatu "Libussa" (1840). Odnaleziony rzekomo w 1818 roku "rękopis zielonogórski" zawierał fragment pt. "Sąd Libuszy", o wymowie antyniemieckiej. Na podstawie "Sądu Libuszy" Bedřich Smetana skomponował w latach 1871–1872 operę "Libusza" ("Libuše").
Współcześnie fabularyzowane dzieje Libuszy przedstawiono w filmie czesko-amerykańskim "The Pagan Queen" z 2009.

</doc>
<doc id="423748" url="https://pl.wikipedia.org/wiki?curid=423748" title="Konrad Okolski (powstaniec)">
Konrad Okolski (powstaniec)

Konrad Okolski, ps. „Kuba” (ur. 11 maja 1923 w Skierniewicach, zm. 11 sierpnia 1944 w Warszawie) – podharcmistrz, porucznik, członek Szarych Szeregów, powstaniec warszawski.
Życiorys.
Urodził się 11 maja 1923 roku w Skierniewicach, w rodzinie Konrada, doktora i żołnierza Legionów Polskich, dyrektora Szpitala Dzieciątka Jezus, i Heleny z Głuchowskich. Jego siostrą była doktor Halina Okolska-Kaczorowska (1913–1960), a narzeczoną Irena Kołodziejska, sanitariuszka III plutonu „Felek”.
Harcerz przedwojennej 80. Warszawskiej Drużyny Harcerskiej (od czerwca 1943 drużynowy), prowadzonej przez Tadeusza Lubańskiego. Członek Szarych Szeregów, należał do Hufca Centrum Warszawskich Grup Szturmowych.Ukończył turnus Szkoły Podchorążych Rezerwy Piechoty „Agricola”.
Uczestnik akcji:
W powstaniu warszawskim dowódca III plutonu „Felek” 2. kompanii „Rudy” batalionu „Zośka”. 11 sierpnia 1944 prowadził swój pluton wycofujący się po długotrwałej obronie budynku szkoły powszechnej przy ul. Spokojnej 13, w kierunku gmachu szkół powszechnych na rogu ul. św. Kingi i ul. Okopowej 55a na Woli. Przy sprawdzaniu przejścia przez ul. Kolską, na wysokości wytwórni asfaltu i smoły braci F. i J. Cyganów, otrzymał śmiertelny postrzał w głowę.
Pochowany w kwaterach żołnierzy i sanitariuszek baonu „Zośka” na Cmentarzu Wojskowym na Powązkach w Warszawie wraz z łączniczką Anną Zakrzewską (ps. „Hanka Biała”), sierż. Mieczysławem Olkowskim (ps. „Miś”) i sierż. pchor. Januszem Grzymałowskim (ps. „Wrzecień”) (kwatera A20-5-18).
Był odznaczony Krzyżem Walecznych (dwukrotnie) i w dniu śmierci – Krzyżem Srebrnym Orderu Wojennego Virtuti Militari.
31 lipca 2013 roku w Muzeum Powstania Warszawskiego w Warszawie, w przeddzień 69. rocznicy Powstania, Prezydent RP Bronisław Komorowski przekazał Krzyż Srebrny Orderu Wojennego Virtuti Militari rodzinie Konrada Okolskiego.

</doc>
<doc id="423753" url="https://pl.wikipedia.org/wiki?curid=423753" title="Droga krajowa nr 65 (Polska)">
Droga krajowa nr 65 (Polska)

Droga krajowa nr 65 – droga krajowa o długości ok. 224 km, leżąca na obszarze województw warmińsko-mazurskiego i podlaskiego. Trasa ta łączy Gołdap na granicy z Rosją (obwód kaliningradzki) z Bobrownikami na granicy z Białorusią przez Ełk, Grajewo i Białystok.
W Ełku droga ta biegnie śladem drogi krajowej nr 16. Następnie w Białymstoku trasa ta biegnie najpierw tą samą drogą, co droga krajowa nr 8, a potem aż do granicy miasta Białystok biegnie śladem drogi krajowej nr 19. W Białymstoku drogę tę ma przeciąć droga ekspresowa S8 i droga ekspresowa S19.
Od 10 lutego 2023 roku, z uwagi na „ważny interes bezpieczeństwa państwa”, ruch na przejściu granicznym w Bobrownikach jest zawieszony do odwołania.
Historia numeracji.
Na przestrzeni lat trasa posiadała różne oznaczenia:

</doc>
<doc id="423754" url="https://pl.wikipedia.org/wiki?curid=423754" title="DK65">
DK65



</doc>
<doc id="423756" url="https://pl.wikipedia.org/wiki?curid=423756" title="Betyka">
Betyka

Betyka - dawna nazwa południowej części Hiszpanii. Obecnie kraina ta wchodzi w skład Andaluzji.

</doc>
<doc id="423758" url="https://pl.wikipedia.org/wiki?curid=423758" title="Pan Tadeusz (film 1999)">
Pan Tadeusz (film 1999)

Pan Tadeusz – pełnometrażowy film fabularny na motywach poematu Adama Mickiewicza "Pan Tadeusz" (1834) w reżyserii Andrzeja Wajdy, zrealizowany w 1999 r.

</doc>
<doc id="423761" url="https://pl.wikipedia.org/wiki?curid=423761" title="Miligal">
Miligal



</doc>
<doc id="423762" url="https://pl.wikipedia.org/wiki?curid=423762" title="Droga krajowa nr 64 (Polska)">
Droga krajowa nr 64 (Polska)

Droga krajowa nr 64 (DK64) – droga krajowa o długości 46,9 km, leżąca na obszarze województwa podlaskiego. Trasa ta łączy Piątnicę Poduchowną (k. Łomży) ze Starym Jeżewem (k. Białegostoku).
Historia numeracji.
Na przestrzeni lat trasa posiadała różne oznaczenia i klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej na całej długości drogi był dopuszczalny ruch pojazdów o nacisku na pojedynczą oś do 10 ton.
Miejscowości leżące na trasie 64.
Poniższa tabelka pokazuje główne miejscowości na trasie drogi krajowej nr 64 i drogi krzyżujące się z nią.

</doc>
<doc id="423763" url="https://pl.wikipedia.org/wiki?curid=423763" title="DK64">
DK64



</doc>
<doc id="423765" url="https://pl.wikipedia.org/wiki?curid=423765" title="Bagaudowie">
Bagaudowie

Bagaudowie (łac. "Bagaudae", liczba pojedyncza "Bagauda") – uczestnicy zbrojnych buntów ludności wiejskiej w Galii i Hiszpanii, skierowanych przeciwko rzymskiemu uciskowi podatkowemu, jak i latyfundystom (koniec III – początek V wieku). Nazwa zwykle wywodzona z celtyckiego "bagha" (walka), znaczyłaby "wojownik". Księga Suda rzeczownik "βακαύδας" wywodzi od czasownika "βαγεύειν" (wędrować) co odpowiada łacińskim "vagari" (włóczyć się) i "vagantes" (włóczędzy). Uczestnicy określani byli mianem "agrestium ac latronum, quos Bagaudas incolae vocant" (wieśniaków oraz zbójów, których miejscowi nazywają bagaudami), "rusticani in Gallia concitassent et factioni suae Bacaudarum nomen inponerent" (wieśniacy powstali w Galii dając swojemu związkowi miano bagaudów).
Pierwsze ich wystąpienie miało miejsce pod wodzą Aelianusa i Amandusa około 285–286 roku i zostało stłumione przez cesarza Maksymiana. Rozruchy wybuchały ponownie w następnych latach. Po raz ostatni powstanie bagaudów wybuchło w Hiszpanii i trwało do 454 roku.

</doc>
<doc id="423767" url="https://pl.wikipedia.org/wiki?curid=423767" title="Reemigranci z Jugosławii">
Reemigranci z Jugosławii

Reemigranci z Jugosławii – ludność pochodzenia polskiego, która wyemigrowała pod koniec XIX i w początku XX wieku na tereny dzisiejszej Bośni i Hercegowiny, a w latach 1946–1947 powróciła do Polski.
Historia.
Do 1945 na obszarze Jugosławii, głównie na terenach dzisiejszej Bośni i Hercegowiny w rejonie miast: Doboj, Derventa i Prnjavor, znajdowało się duże skupisko ludności polskiej. Polacy znaleźli się na tym terenie w początkach XX wieku, jeszcze w czasach monarchii austro-węgierskiej. W lipcu 1945 na zjeździe polonijnym w Prnjavorze zadecydowano o powrocie do Polski. W listopadzie 1946 wyruszyła do Belgradu Polska Misja Repatriacyjna. W krótkim czasie, bo już w styczniu 1946 podpisano z rządem Jugosławii układ o przesiedleniu. Na powrót do Polski zdecydowała się prawie cała społeczność polonijna. Za miejsce osiedlenia wybrano powiat bolesławiecki. To właśnie tu przybyło ponad 90% wszystkich reemigrantów. Garstka trafiła również do powiatów: lwóweckiego, kłodzkiego i wałbrzyskiego.
Do powiatu bolesławieckiego przybyło łącznie (od 28 marca 1946 do 5 listopada 1946) 2930 rodzin, czyli 15 301 osób. W następnym roku na powrót zdecydowały się jeszcze 54 rodziny. Przybycie na teren słabo jeszcze zaludnionego w tym okresie powiatu tak znacznej liczby Polaków z Jugosławii spowodowało, że grupa ta stała się najliczniejszą w regionie. Wśród reemigrantów znalazła się również grupa rdzennych Boszniaków, Chorwatów lub Serbów z małżeństw mieszanych, które zdecydowały się na przyjazd do Polski.
Po dzień dzisiejszy w Bolesławcu, jak i w rejonie, widać wpływy kultury bałkańskiej i sentyment wielu byłych reemigrantów do bałkańskich tradycji i zwyczajów. Dla podtrzymania i zaprezentowania tradycji i kultury chorwackiej i serbskiej corocznie w Bolesławcu odbywa się Festiwal Kultury Południowosłowiańskiej.
Od 2011 w Bolesławcu funkcjonuje Stowarzyszenie Reemigrantów z Bośni, ich Potomków oraz Przyjaciół.

</doc>
<doc id="423773" url="https://pl.wikipedia.org/wiki?curid=423773" title="Leszek Kumański">
Leszek Kumański

Leszek Kumański (ur. 1955 r.) – poeta, prozaik, reżyser, autor scenariuszy i producent programów telewizyjnych (między innymi: "Ameryka da się lubić" 2020, "Hit dekady", "Zagadkowa blondynka", "Duże dzieci", "Podróże z żartem", "Mój pierwszy raz", "Europa da się lubić", "Szybka Piłka", Gali Powitalnej "Miss World" 2006, która odbyła się w Polsce, Gali Finałowej Miss Polonia 2009), koncertów (podczas festiwali w Sopocie i Opolu, z udziałem gwiazd zagranicznych jak Sting, Enrique Iglesias, Zucchero, Garou, Chris de Burgh, Boney M oraz gwiazd polskiej estrady takich jak; Lady Pank, T.love, a także koncertu zespołu Kult w ramach i Krajowego Festiwalu Piosenki Polskiej w Opolu, koncertu "Sabat czarownic" w kieleckiej Kadzielni) oraz "Kabaretowych wakacji z duchami".
Dwukrotnie (2006) nominowany w Plebiscycie "Wiktory" w kategorii „"Twórca najlepszego programu telewizyjnego"”. Wyróżniony w 2006 przez Prezydenta Lecha Kaczyńskiego za wkład i promowanie polskiej sztuki filmowej za granicą obok m.in. Andrzeja Wajdy, J. Kaczmarka, K. Krauzego, R. Glińskiego.
Poeta, prozaik i dziennikarz. Napisał między innymi powieści: "Horyzont", "Koniec świata w Sainte Marie". Jest również autorem zbioru felietonów "Wolne żarty" i "Wolne żarty II", a także tomu wierszy "Żyj" .
Zrealizował ponadto:

</doc>
<doc id="423775" url="https://pl.wikipedia.org/wiki?curid=423775" title="E70 (trasa europejska)">
E70 (trasa europejska)

E70 – trasa europejska bezpośrednia wschód-zachód.
Stary system numeracji.
Do 1983 obowiązywał poprzedni system numeracji, według którego oznaczenie E70 dotyczyło trasy: "Winterthur — Schaffhausen — Donaueschingen — Tübingen — Stuttgart — Heilbronn — Schwäbisch Hall — Würzburg — Fulda — Hersfeld — Herleshausen".
Drogi w ciągu dawnej E70.
"Lista dróg opracowana na podstawie materiału źródłowego"

</doc>
<doc id="423777" url="https://pl.wikipedia.org/wiki?curid=423777" title="Libusza">
Libusza



</doc>
<doc id="423778" url="https://pl.wikipedia.org/wiki?curid=423778" title="Przybliżenie Sommerfelda">
Przybliżenie Sommerfelda

Przybliżenie Sommerfelda wyprowadził Arnold Sommerfeld na potrzeby obliczeń w statystyce kwantowej
formula_1

</doc>
<doc id="423781" url="https://pl.wikipedia.org/wiki?curid=423781" title="Wzgórza Dalkowskie">
Wzgórza Dalkowskie

Wzgórza Dalkowskie – mezoregion fizycznogeograficzny (318.42) w południowo-zachodniej Polsce.
Lokalizacja.
Wzgórza Dalkowskie położone są w południowo-zachodniej Polsce, w północno-środkowej części Wału Trzebnickiego pomiędzy doliną Bobru a Obniżeniem Ścinawskim, na obszarze północno-zachodniej części województwa dolnośląskiego i południowo-wschodniej części województwa lubuskiego; ok. 30 km na północ od Legnicy. W centralnej części obniżenia znajduje się miejscowość Dalków. Od północy wzgórza graniczą z Obniżeniem Nowosolskim, od północnego wschodu z Pradoliną Głogowską, od wschodu z Obniżeniem Ścinawskim, od południa i południowego zachodu z Wysoczyzną Lubińską, Równiną Szprotawską i Borami Dolnośląskimi (Bory Szprotawskie), a od zachodu oddzielone są doliną rzeki Bóbr od Wzniesień Żarskich.
Charakterystyka.
Jest to pasmo wzgórz morenowych, stanowiące jednostkę makroregionu Wału Trzebnickiego, w kształcie prostokąta, o powierzchni około 1200 km² rozciągające się łukowo od Nowogrodu Bobrzańskiego na zachodzie, do Chobieni na wschodzie, na długości 100 km, przy szerokości 10–12 km, jest wysoczyzną położoną na wysokości od 90 do 230 m n.p.m., poprzecinaną wąwozami ułożonymi południkowo, która stanowiąc podjednostką Wału Trzebnickiego jest terenem o podobnym charakterze. Cechuje się asymetrią poprzeczną, Odra płynie po północno-wschodniej stronie wzgórz. Północna część wzgórz ma charakter rolniczy pokryta łąkami i polami uprawnymi. Południową część w większości zajmują tereny leśne. Najwyższym wzniesieniem wzgórz Dalkowskich jest wzniesienie Ustronie – 230 m n.p.m. położone koło Jerzmanowej. Jest to obszar jednolity pod względem geograficznym, przyrodniczym i kulturowym, posiadający wysokie walory przyrodnicze. Na obszarze wzgórz położone są cztery rezerwaty przyrody: „Buczyna Jakubowska”, „Uroczysko Obiszów”, „Annabrzeskie Wąwozy”, „Dalkowskie Jary”, „Dąbrowa Brzeźnicka”, oraz Obszar Chronionego Krajobrazu „Wzgórza Dalkowskie”, Zespół przyrodniczo-krajobrazowy „Grodowiec”, liczne użytki ekologiczne, pomniki przyrody oraz walory kulturowe: kościoły, pałace, zamki, parki podworskie, sanktuarium maryjne, grodziska Dziadoszan.
W skład jednostki geograficznej mezoregionu Wzgórz Dalkowskich wchodzą cztery mniejsze mikroregiony:
Rzeźba.
Rzeźba terenu wzgórz jest w największej części efektem zlodowaceń bałtyckiego i środkowopolskiego. Wzgórza Dalkowskie są malowniczą pozostałością działalności lodowca stanowią ciąg wzniesień, których średnia wysokość sięga 197 m. Rzeźba terenu jest bardzo urozmaicona. Wzgórza opadają bardziej stromo w kierunku ku północy w stronę Pradoliny Głogowskiej, a łagodniej na południe do Równiny Szprotawskiej i Wysoczyzny Lubińskiej. Forma wału zarysowuje się wyraźnie w części środkowej, gdzie występuje kulminacja 230 m, w kierunku zachodnim i wschodnim wzniesienia obniżają się i stają się bardziej płaskie. Liczne pagórki i grzbiety często bez nazw poprzecinane są szerokimi dolinami.
Krajobraz.
Krajobraz wzgórz tworzą ukształtowane formy geomorficzne wzgórz o stromych zboczach żłobione siecią wąwozów. Ukształtowanie terenu faliste, krajobraz na południe od Głogowa ożywiony jest przez ciągnące się łukiem morenowe wzgórza dochodzące do 230 m n.p.m. Koło Dalkowa wzgórza osiągają najwyższą wysokość dochodzącą do 230 m n.p.m. Krajobrazowi wzgórz dodają uroku źródliska i strumienie ze śródleśnymi oczkami wodnymi, stanowiącymi pozostałość po dawnych stawach paciorkowych.
Wzgórza najlepiej są widoczne z terenów gminy Kotla.
Ważniejsze wzniesienia.
Do piękniejszych wzniesień Dalkowskich Wzgórz, z których roztaczają się malownicze widoki należą: Bonowska Góra – 229 m n.p.m., Dalkowskie Wzgórza – 230 m n.p.m., Góra Św. Anny – 175 m n.p.m.
Powstanie.
Wzgórza są częścią pasa wzniesień moren czołowych Wału Trzebnickiego, których powstanie wiąże się z młodszą fazą zlodowacenia środkowopolskiego, kiedy lądolód zatrzymał się na krawędzi linii stadiału warty, czoło lodowca naniosło zwały moren końcowych i spiętrzył swym naciskiem ilaste podłoże. Na skutek nacisku lądolodu osady starsze trzeciorzędowe w części stropowej utworzyły wysoki wał, który zatrzymał nasunięcie lądolodu i włączony został w strefę tzw. glacitektonicznych zaburzeń moren końcowych. Na południowym przedpolu wału powstały wówczas piaszczyste stożki wód roztopowych zwane sandrami.
Budowa.
Wzgórza Dalkowskie są częścią tzw. Gór Kocich, a chronologicznie należą do starszego zlodowacenia stanowiącego morenę czołową stadiału trzebnickiego. Zbudowane są z zaburzonych utworów trzeciorzędowych i czwartorzędowych. Ich budulcem są piaski, iły i żwiry. Miąższość utworów czwartorzędu jest zróżnicowana i wynosi od 0–30 m, lokalnie przekraczając 40 m. Na południowym przedpolu wału występują piaszczyste stożki.
Ludność.
Okolice wzgórz zamieszkuje ludność napływowa, po wojnie przybyli tu ludzie z centralnej Polski, przymusowi polscy wysiedleńcy z Kresów oraz ludzie powracający z emigracji. Większość ludności zamieszkuje w środowisku wiejskim.
Klimat.
Obszar wzgórz należy do strefy umiarkowanej klimatycznie, leży w pasie przejściowym klimatu ciepłego morskiego do ciepłego kontynentalnego. Najkorzystniejsze warunki termiczne występują na najbardziej płaskich terenach wysoczyzny. Klimat jest łagodny, o ciepłej i łagodnej zimie stosunkowo ciepłym okresie letnim. Średnie temperatury dobowe wynoszą, w zaokrągleniu: stycznia – +1 °C, lipca – +18 °C roczna – +8 °C. Opady atmosferyczne w skali rocznej wynoszą około 732 mm, a w okresie letnim około 550 mm. Przeważają wiatry zachodnie i południowo-zachodnie. Okres wegetacyjny trwa około 220 dni.
Hydrografia.
Wzgórza Dalkowskie należą do zlewiska Morza Bałtyckiego, położone są w dorzeczu Odry. Największą rzeką jest Rudna lewostronny dopływy Odry. Wody z północno-wschodnich zboczy wzgórz odprowadza kilka niedużych cieków, m.in. Czarna – dopływ rzeki Rudnej, Kanał Głogowski, Rzuchowska Struga, Guzicki Potok i kilka mniejszych strumieni bez nazwy. Z południowo-zachodnich zboczy wody odprowadzane są przez potoki i strumienie stanowiące dopływy Szprotawy. Potoki do ujść przebijają się przez wzgórza malowniczymi dolinami.
Flora i fauna.
Lesistość obszaru Wzgórz Dalkowskich jest niewielka zajmuje niecałe 10% całości powierzchni. Lasy występują niewielkimi płatami i tworzą przede wszystkim monokultury sosnowe najczęściej na siedliskach nieborowych. Wzgórza miejscowo porastają lasy mieszane z fragmentami pierwotnej buczyny. W miejscach o dużym nachyleniu dominuje świerk. W poszyciu i runie roślinność wykazuje cechy właściwe dla terenów pogórza. Najciekawsze fragmenty wzgórz objęte są ochroną rezerwatową, na Grzbiecie Dalkowskim utworzono obszar krajobrazu chronionego. Dla północnej części charakterystyczne są kultury leśne, z przewagą suchych borów sosnowych. Do wyróżniających się środowisk należy pas podmokłych olszyn wzdłuż odcinka Krzyckiego Rowu i enklawy wydm w okolicy Krzekotówka. W lasach Wzgórz Dalkowskich występują liczne gatunki chronionych roślin, występuje około 300 stanowisk roślin chronionych. W lasach łęgowych występuje: pierwiosnka wyniosła, listera jajowata, śnieżyca wiosenna, kopytnik pospolity, czarna porzeczka. Z suchymi lasami liściastymi związane są: lilia złotogłów, marzanka wonna, kwitnący i owocujący bluszcz pospolity, barwinek pospolity, wiciokrzew pomorski, konwalia majowa, widłak goździsty i wiele innych. Faunę reprezentują ssaki: głównie są to sarny, jelenie, dziki z mniejszych ssaków występują zające, tchórze, łasice, kuny, wiewiórki. Płazy i gady występujące w tym rejonie to zaskrońce, padalce, traszki, ślimaki i żaby.
Miejscowości.
Do większych miejscowości położonych w obrębie Dalkowskich Wzgórz należą: Rudna, Polkowice, Grębocice, Przedmoście, Nowe Miasteczko, Dalków, Jakubów, Gaiki, Gaworzyce, Zimna Brzeźnica, Jerzmanowa, Obiszów, Gwizdanów, Wierzchowice. Kłobuczyn, Bytom Odrzański, Kożuchów, Niegosławice, Brzeźnica, Głogów, Nowa Sól, Szprotawa, Żagań.
Inne.
Nazwa wzgórz pochodzi od wioski Dalków znajdującej się w rejonie ich najwyższych wzniesień.

</doc>
<doc id="423784" url="https://pl.wikipedia.org/wiki?curid=423784" title="Gromady Ludu Polskiego">
Gromady Ludu Polskiego

Gromady Ludu Polskiego, właśc. Lud Polski – emigracyjna rewolucyjno-demokratyczna organizacja polska działająca w Anglii oraz Wyspach Normandzkich w latach 1835–1846, założona przez chłopów, byłych żołnierzy Powstania Listopadowego. Lud Polski uformował się z dwóch sekcji Towarzystwa Demokratycznego Polskiego, liczących paruset członków, które występując z TDP utworzyły 30 października 1835 r. radykalnie demokratyczne Gromady Grudziąż i Humań oraz autonomiczną gromadę Praga. Nazwy te nawiązywały do uwięzienia przez władze pruskie w Grudziądzu weteranów Powstania Listopadowego, rzezi humańskiej i rzezi Pragi. Za początek działalności uważany jest manifest Gromady Grudziąż z 30 października 1835 roku skierowany do TDP, z którego się wyłamała.
Przyczyną wyłamania był odmienny stosunek do kwestii własności. Ludzie ci potępiali zarówno własność feudalną „posiadanie z prawa rodu” tj. dziedziczenia, jak i własność kapitalistyczną: „używanie owoców pracy cudzej, czyli eksploatacje i próżniactwo”. Członkowie Ludu Polskiego nie chcieli zadowolić się hasłem uwłaszczenia włościan, wysuwanym przez TDP. Zmierzali do tego, by w przyszłej wyzwolonej Polsce oprzeć życie na zasadach wspólności posiadania, zniesienia wszelkich, nie tylko stanowych, ale i majątkowych przywilejów.
Członkowie organizacji głosili socjalistyczne poglądy społeczno-polityczne, łączone z hasłami religijno-mistycznymi. Żądali przejęcia przez lud całej ziemi i środków produkcji, zniesienia własności i przywilejów, wprowadzenia wspólnoty majątkowej, odrzucali propagowane przez TDP uwłaszczenie chłopów. Chcieli wyzwolenia Polski poprzez walkę zbrojną ludu. Widzieli Polskę w przedrozbiorowych granicach.
Najważniejsi działacze to: 
Działalność:
Lud Polski blisko współpracował z angielskimi rewolucjonistami (czartystami). Istniał do 1846, ale po 1840 podupadł; zaostrzyły się wówczas spory wewnętrzne, narastały tendencje religijno-mistyczne. 
Część członków powróciła do TDP. Z inicjatywy innych w 1856 r. powstała tajna Gromada Rewolucyjna Londyn.

</doc>
<doc id="423788" url="https://pl.wikipedia.org/wiki?curid=423788" title="Adrar (płaskowyż)">
Adrar (płaskowyż)

Adrar – płaskowyż w zachodniej części Sahary, w północno-zachodniej Mauretanii przy granicy z Saharą Zachodnią. Krajobraz płaskowyżu Adrar kształtują głębokie suche doliny oraz ruchome wydmy.
W neolicie, zanim rozpoczęły się procesy pustynnienia, płaskowyż Adrar był stosunkowo gęsto zaludniony. Ślady dawnej ludności zachowały się m.in. w postaci kamiennych kręgów czy ruin miasta Azuki. Obecnie obszar ten jest słabo zaludniony. Główny ośrodkiem miejskim jest Atar, stolica regionu administracyjnego Adrar.

</doc>
<doc id="423789" url="https://pl.wikipedia.org/wiki?curid=423789" title="E70">
E70



</doc>
<doc id="423790" url="https://pl.wikipedia.org/wiki?curid=423790" title="Jharkhand">
Jharkhand

Jharkhand (hindi झारखंड, trb.: "Dźharkhand", trl.: "Jhāṛkhaṁḍ"; ang. "Jharkhand") – stan we wschodnich Indiach, który powstał w wyniku wydzielenia części terytorium ze stanu Bihar 15 listopada 2000 roku. Jharkhand graniczy z Uttar Pradesh na północy, Chhattisgarh na zachodzie, Orisą na południu i Zachodnim Bengalem na wschodzie.
Popularne jest także określenie tego stanu jako "Vananchal", co oznacza z hindi; "vana" – lasy i "anachal" – obszar.
Podział administracyjny.
Stan Jharkhand dzieli się na następujące okręgi:
Gospodarka.
Stan jest znany głównie dzięki bogatym złożom surowców mineralnych (wydobywa się węgiel, boksyty i miedź) oraz dużym zasobom leśnym. Jest to jeden z biedniejszych stanów Indii mimo tego, że na jego obszarze znajdują się ośrodki wysoko rozwiniętego przemysłu takie jak: Jamshedpur, Bokaro i Dhanbad (produkcja stali, nawozów sztucznych, materiałów wybuchowych).

</doc>
<doc id="423792" url="https://pl.wikipedia.org/wiki?curid=423792" title="Józef Bonaparte">
Józef Bonaparte

Józef Bonaparte, fr. Joseph Bonaparte, wł. Giuseppe Napoleone Buonaparte, hiszp. José I de España (ur. 7 stycznia 1768 w Corte, zm. 28 lipca 1844 we Florencji) – król Neapolu w latach 1806–1808 i Hiszpanii (jako Józef I) w latach 1808–1813. Najstarszy syn Carla Marii Buonaparte i Marii Letycji Ramolino. Starszy brat cesarza Francuzów Napoleona I, króla Holandii Ludwika i króla Westfalii Hieronima.
Młodość.
Rodzice przeznaczyli najstarszego syna do stanu duchownego i wysłali go w r. 1779 do seminarium duchownego w Autun. Czując, że się nie nadaje na księdza, Józef porzucił natychmiast po śmierci ojca (1785) studia teologiczne i udał się do Pizy, by studiować prawo. W roku 1787 uzyskał doktorat, powrócił na rodzinną Korsykę i otworzył w Bastii praktykę adwokata. Po wybuchu rewolucji (1789) wystawił swą kandydaturę na posła do Zgromadzenia Ustawodawczego, ale mandatu nie uzyskał, został natomiast mianowany sędzią przy trybunale w Ajaccio.
W roku 1793 rodzina Buonaparte musiała, po przejęciu władzy na Korsyce przez proangielskiego polityka Pasquale Paoli, uciec z wyspy do Francji. Józef udał się do Marsylii, gdzie otrzymał posadę jako sekretarz Komisarza Rewolucyjnego, Korsykanina Salicettiego. W Marsylii Józef poznał bardzo posażną córkę hurtownika jedwabiu Franciszka Clary, Julię, i poślubił ją 1 sierpnia 1794.
Kariera polityczna, dyplomatyczna i literacka.
Józef, jeszcze przed ślubem mianowany generalnym liwerantem armii francuskiej we Włoszech, udał się tam do brata Napoleona, który mu powierzył jego pierwszą misję dyplomatyczną – zawiadomienie Dyrektoriatu o francuskich sukcesach wojskowych. W roku 1797 Józef rozpoczął karierę polityczną jako deputowany departamentu Liamone (ob. Corse-du-Sud) do Rady Pięciuset, niższej izby francuskiego parlamentu epoki Dyrektoriatu. Pozostał tam niedługo, gdyż brat Napoleon uzyskał dla niego posadę ambasadora Francji w Państwie Kościelnym. Po zamieszkach antyfrancuskich w Rzymie i zabójstwie generała Duphota Józef zrezygnował ze stanowiska i powrócił do Francji. Po objęciu przez Napoleona władzy jako Pierwszy Konsul brat zlecił Józefowi kierowanie rokowaniami pokojowymi z USA i Austrią oraz pośrednictwo przy opracowaniu warunków konkordatu z Państwem Kościelnym, przy czym Józef zdobył duże zasługi.
Jeszcze za Konsulatu, po stworzeniu senatu, Napoleon mianował go członkiem tej instytucji. W następnych latach Józef został kanclerzem Senatu, komandorem z gwiazdą i członkiem kapituły Orderu Legii Honorowej. W tych latach Józef, próbując swych sił na niwie literatury pięknej, wydał powieść "Motna" (1799), która wzbudziła duże uznanie krytyków. Natychmiast przyznano mu fotel w Akademii Francuskiej, który utracił po roku 1814. Oprócz tego został mianowany pułkownikiem armii francuskiej, co dawało niezły dochód i było czystą synekurą, gdyż Józef stał jak najdalej od wszystkich spraw wojskowych. Wszystko to nie zadowalało Józefa, który zgodnie z patriarchalnymi tradycjami korsykańskimi uważał się jako najstarszy syn za głowę rodu Bonapartów i w tej roli wystąpił w czasie konfliktu o drugie małżeństwo brata Lucjana, na co Napoleon mu odpalił: -"ród Bonapartów zaczyna się od 18 Brumaire'a, ty jesteś tylko panem na małej winnicy koło Ajaccio!"
Prowadził negocjacje dotyczące zawarcia pokoju w Lunéville (1801) i pokoju w Amiens (1802).
Początki I Cesarstwa.
Po proklamacji Napoleona jako cesarza Francuzów (1804) Józef wraz z rodziną otrzymał godność księcia francuskiego z tytułem Cesarskiej Wysokości, wysokie apanaże i Wielki Krzyż Legii Honorowej. Został także Wielkim Mistrzem Wielkiego Wschodu, centralnej organizacji lóż masonów francuskich. Do swej dyspozycji dostał także zamek Villandry, do Rewolucji posiadłość rodu de Castellane, blisko spokrewnionego z polskimi Radziwiłłami. Czekały go jeszcze większe zaszczyty.
Król na rozkaz brata.
Po wielkim zwycięstwie w bitwie pod Austerlitz (2 grudnia 1805) Napoleon wziął się za reorganizację Europy i przekazał Józefowi w następnym roku koronę niedawno zdobytego na Burbonach Królestwa Neapolu. Józef starał się, jak mógł o zdobycie popularności w nowej ojczyźnie: założył Akademię Nauk i Starożytności, wybudował w swej stolicy nowy teatr i ufundował wiele nagród literackich. Chcąc uzdrowić gospodarkę wystawił na sprzedaż wiele królewszczyzn, by pokryć deficyt skarbu państwa i wprowadził nowoczesny system podatkowy. Już po dwóch latach udało się ustabilizować finanse państwowe, zreformować sądownictwo i szkolnictwo. Józef świetnie czuł się w Neapolu i zaczął zdobywać prawdziwą popularność, ale już po dwóch latach cesarski brat postanowił pozbawić tronu ostatnich koronowanych Burbonów, zmusił do abdykacji Burbonów z Hiszpanii i przekazał 6 czerwca 1808 roku tron hiszpański Józefowi, osadzając w Neapolu szwagra Murata.
Także w Hiszpanii, do której przybył 6 tygodni po rozpoczęciu wielkiego powstania narodowego przeciw panowaniu francuskiemu, Józef usiłował działać dla dobra narodu, ale szanse osiągnięcia czegokolwiek były znikome: udało mu się tylko zlikwidować terror Świętej Inkwizycji i zdobyć nieco zwolenników zwanych w Hiszpanii "josefinos" lub "afrancesados" ("sfrancuziałymi"), ale wojska francuskie ponosiły głównie klęski, więc o rządzeniu nie mogło być mowy. W Ameryce Południowej ruchy wyzwoleńcze wzbierały na sile, jako pierwsza hiszpańska kolonia ogłosiła swą niezawisłość Wenezuela (1810). Wśród narodu Józef pozostał wysoce niepopularny jako cudzoziemiec i jako mason.
Po przegranej bitwie pod Los Arapiles (22 lipca 1812) i ostatecznym utraceniu Madrytu Józef myślał o zrzeczeniu się korony, ale wytrwał jeszcze rok. Po bitwie pod Vitoria (21 czerwca 1813), w której Wellington zadał Francuzom klęskę, cała Hiszpania została stracona; Józef schronił się we Francji, wywożąc hiszpańskie klejnoty koronne i wielkie zbiory sztuki. 7 stycznia 1814 roku podpisał akt abdykacji.
Upadek I Cesarstwa i 100 dni Napoleona.
W czasie walk o Francję roku 1814 Napoleon mianował Józefa wiceregentem i komendantem paryskiej Gwardii Narodowej. Józef ogłosił wprawdzie proklamację, że pozostanie w stolicy w razie ewentualnego oblężenia, niemniej jednak opuścił miasto 30 marca 1814 r. wraz z cesarzową Marią Luizą, upoważniając marszałków do kapitulacji. Towarzyszył cesarzowej i jej synowi do Blois, po czym, po abdykacji brata, schronił się w Prangins (do dziś dnia posiadłość Bonapartych) w Szwajcarii.
W czasie Stu Dni Józef powrócił do Paryża, został mianowany członkiem Izby Parów i, po wyjeździe Napoleona na front, prezesem Rady Ministrów. Po klęsce pod Waterloo Józef przyłączył się do brata w Rochefort i zaproponował mu wspólną ucieczkę do USA na wynajętym przez siebie amerykańskim żaglowcu. Napoleon odmówił (sądził, że uzyska azyl w W. Brytanii) i Józef, załadowawszy statek po brzegi najdroższymi koniakami i szampanami, udał się sam do Ameryki, przybywając do Nowego Jorku 20 sierpnia 1815. Żona Julia i córki pozostały w Brukseli, rodzina zobaczyła się znowu prawie 30 lat później.
Na emigracji.
Sprzedaż koniaków i szampanów przyniosła duże zyski. Bonaparte, przybrawszy miano hrabiego de Survilliers, postanowił zająć się rolnictwem i hodowlą bydła i zakupił fermę "Point Breeze" nad brzegiem rzeki Delaware. Gdy mógł się oderwać od swych zajęć jako rolnik, pisał pamiętniki i przyjmował różnych gości, głównie z Francji. Udawał brak zainteresowania polityką, ale w roku 1830 (18 września), po obaleniu Karola X, wystosował manifest do parlamentu francuskiego, w którym, jako głowa rodu Bonapartych, przypomniał o plebiscytach, które wyniosły jego ród na tron, i o proklamowaniu Napoleona II cesarzem w roku 1815, protestując przeciw uzurpacji tronu przez Ludwika Filipa.
Po przedwczesnej śmierci bratanka, Napoleona II (1832), wielu bonapartystów chciało wystawić kandydaturę Józefa na pretendenta do tronu cesarskiego Francji, ale Józef nie zgodził się, przypominając o sukcesji Ludwika Napoleona, ustalonej przez cesarza w jego testamencie w przypadku śmierci syna.
W latach 1832–1837 Józef przebywał w Anglii, kierując sprawami spadkowymi rodziny Bonaparte. Na lata 1837–1839 przypada jego ostatni pobyt w USA, po sprzedaży fermy w mieście Bordentown w stanie New Jersey. W roku 1839 osiedlił się ostatecznie w Anglii, ale atak paraliżu zmusił go do przeniesienia się do kraju o cieplejszym klimacie. Dzięki wstawiennictwu szwagierki, królowej szwedzkiej Dezyderii, otrzymał od wielkiego księcia Toskanii pozwolenie na pobyt we Florencji, gdzie się przeniósł w roku 1841 i połączył z żoną i córkami. Ostatnim jego czynem jako głowa rodu Bonapartych było przekazanie Francji Wielkiego Łańcucha Legii Honorowej (1843), który należał do cesarza Napoleona i został teraz umieszczony koło jego sarkofagu w paryskim Kościele Inwalidów. W tymże kościele Józef spoczął po swej śmierci w roku 1844.
Nazwisko jego nosi Zatoka Józefa Bonapartego w australijskim Terytorium Północnym. Pozostawił gigantyczną korespondencję, wydaną w 10 tomach w latach 1850–1852 w Paryżu, bezcenne źródło dla historyków epoki napoleońskiej.

</doc>
<doc id="423794" url="https://pl.wikipedia.org/wiki?curid=423794" title="Union des démocrates pour la République">
Union des démocrates pour la République



</doc>
<doc id="423795" url="https://pl.wikipedia.org/wiki?curid=423795" title="Rdest ziemnowodny">
Rdest ziemnowodny

Rdest ziemnowodny ("Persicaria amphibia" (L.) Delarbre) – gatunek rośliny z rodziny rdestowatych. Występuje na wszystkich kontynentach półkuli północnej, rozprzestrzenił się także na niektóre obszary półkuli południowej. W Polsce dość pospolity na niżu i pogórzu. Rośliny tego gatunku występują w środowisku wodnym oraz na lądzie, tworząc w zależności od siedliska tak różne morfologicznie formy, że łatwo mogą być brane przez niezorientowanych za dwa różne gatunki. Jest sadzony jako roślina ozdobna w oczkach wodnych, poza tym lokalnie był wykorzystywany jako tradycyjna roślina jadalna i lecznicza. Bywa uciążliwym chwastem na wilgotnych polach.
Rozmieszczenie geograficzne.
Zasięg naturalny rdestu ziemnowodnego obejmuje strefę klimatu umiarkowanego półkuli północnej. W Europie gatunek jest szeroko rozpowszechniony. Rzadziej spotykany jest tylko w północnej części Półwyspu Skandynawskiego, brak go na Islandii. Najbardziej rozpowszechniony jest w środkowej części kontynentu, im dalej na południe tym bardziej rozproszone są jego stanowiska; bardzo rzadko rośnie na południowych krańcach Półwyspu Iberyjskiego, Apenińskiego i Bałkańskiego. Na pojedynczych stanowiskach odnotowany był w Afryce północnej. W Azji zasięg zwarty ciągnie się od Uralu poprzez południową Syberię oraz obejmuje rejon Kaukazu. Na północy Azji i na dalekowschodnich krańcach tego kontynentu ma rozproszone stanowiska. Podobnie lokalnie tylko notowany jest na rozległych obszarach Bliskiego Wschodu, Azji Środkowej i południowej, sięgając na południu po okolice Himalajów. W Ameryce Północnej zwarty zasięg obejmuje północną część Stanów Zjednoczonych, poza tym rośnie w Kanadzie i na Alasce oraz wzdłuż Kordylierów sięgając na południu po Meksyk.
Jako gatunek zawleczony rośnie w Etiopii, Afryce południowej i w Ameryce Południowej.
W Polsce jest gatunkiem pospolitym na terenie całego kraju, nieco rzadziej spotykany jest tylko w północno-wschodniej części kraju i brak go w wyższych partiach gór. Najwyższe stanowiska w Polsce znajdują się w Tatrach na wysokości 930 m n.p.m. W Europie najwyżej rośnie w Tyrolu, gdzie sięga do 1200 m n.p.m. W górach Atlas rośnie na 2100 m n.p.m., a w Bhutanie nawet na 3950 m n.p.m.
Biologia.
Rozwój.
Bylina. Po 2-3 latach wzrostu forma wodna tworzy pędy rozrastające się na powierzchni o średnicy ok. 60 cm. Rośliny lądowe tworzą w ciągu roku 1,5 do 2 m nowych rozłogów, przy czym starsze stopniowo zamierają. W optymalnych warunkach kłącza osiągają przyrosty przekraczające 5 cm dziennie. Ukorzenione pędy w ciągu jednego sezonu w warunkach lądowych zarosnąć mogą powierzchnię przekraczającą 2 m². Prawdopodobnie niektóre stanowiska tego gatunku rozciągające się na przestrzeni kilku kilometrów lub wielu hektarów stanowią w istocie pojedyncze, silnie rozrośnięte klony. Rdest ziemnowodny może zakwitnąć w czwartym roku po wysianiu nasion i kwitnie od czerwca do sierpnia wynosząc kwiatostany nad powierzchnię wody. Forma lądowa kwitnie nieco później, zwykle od lipca do września. Na terenach o niekorzystnych warunkach ekologicznych, np. w górach lub na polach uprawnych, rośliny zakwitają rzadko. Kwiaty rdestu ziemnowodnego są owadopylne – zapylenia dokonują wabione nektarem, zapachem i barwnym okwiatem błonkoskrzydłe, muchówki i motyle, rzadko dochodzi do samozapylenia. Kwiaty otwierają się w ciągu dnia i zamykają o zachodzie słońca. Rozwijają się kolejno od dolnej części kwiatostanu ku górze, tak że cały kwiatostan kontynuuje kwitnienie przez okres do 8, rzadko nawet do 10 tygodni. Kwiaty niezapylone odpadają po 1-2 tygodniach. Nasiona dojrzewają w ciągu 3 tygodni od zapłodnienia. Rośliny tego gatunku owocują jednak słabo. Obserwowano kolonie nie zawiązujące nasion przez wiele lat, rozrastające się wyłącznie wegetatywnie poprzez kłącza. Nowa kolonia powstać można dzięki niewielkim fragmentom kłączy (odcinki o długości 2 cm z węzłem), rozprzestrzenianych za pomocą ruchu wody, działalności człowieka lub zwierząt. Owoce trudno nasiąkające długo utrzymują się na powierzchni wody, która je roznosi i rozsiewa (hydrochoria). W rozsiewaniu owoców udział mają też zwierzęta (zoochoria). Kiełkowanie następuje wiosną i jest epigeiczne. W przypadku rozwoju pędów nadziemnych z kłączy pojawiają się one na powierzchni gruntu ok. marca i kwietnia (w zależności od szerokości geograficznej i warunków siedliskowych), a na powierzchni wody od kwietnia do maja. Intensywny wzrost trwa do lipca i sierpnia na lądzie oraz sierpnia i września w wodzie.
Genetyka.
Chromosomy rdestu ziemnowodnego są małe i trudne do policzenia. Różne źródła podają różne ich liczby: 2n=64, 60, 66, 88, 96, 100 ± 2, 132. Większe wartości wskazują na to, że gatunek może mieć pochodzenie alloploidalne – mógł powstać jako potomek tetraploidalnego przodka. Ilość DNA jądrowego (2C) wynosi 2,0 pg.
Ekologia.
Siedlisko.
W zależności od warunków ekologicznych rośnie jako roślina ziemnowodna – amfifit (hemikryptofit) lub zakorzeniona w dnie roślina wodna – nymfeid (hydrofit). Występuje na bardzo zróżnicowanych siedliskach. Wymaga tylko stanowisk nasłonecznionych lub położonych w półcieniu. Forma pływająca rośnie w wodach słodkich i słonawych, stojących i wolno płynących. Najintensywniej rozrasta się w zbiornikach o głębokości 30-45 cm, ale zazwyczaj występuje na głębokościach od 0,3 do 2 m. Preferuje wody stojące i spokojne – nie narażone na silne falowanie. Dobrze też znosi zmętnienie oraz spiętrzenie wód. Przy podniesieniu poziomu wody potrafi wydłużyć pędy co najmniej do 5 m. Preferuje zbiorniki eutroficzne i mezotroficzne z podłożem piaszczystym i mulisto-piaszczystym. Lokalnie odgrywa istotną rolę w zarastaniu jezior. Forma ziemna rośnie w szuwarach, na wilgotnych polach jako chwast i na siedliskach ruderalnych. Rośnie na różnych glebach nizinnych: bagiennych i aluwialnych, torfiastych, piaszczystych i gliniastych. Odczyn gleby na stanowiskach waha się od 3 do 8 pH. Podczas długotrwałej suszy rośliny tworzą niekwitnące formy kseromorficzne (mają one wolny wzrost, pędy leżące, krótkie międzywęźla, liście wąskie i pofalowane). Gatunek utrzymuje się na stanowiskach przy mrozach do -20 °C, jednak pędy nadziemne giną podczas przymrozków.
Rdest ziemnowodny należy do makrofitów najbardziej odpornych na zanieczyszczenia wód, zarówno powodowane eutrofizacją jak i skażeniem metalami ciężkimi, w tym ołowiem i rtęcią. W jeziorach środkowej i zachodniej Europy występuje w wodach o różnym stanie ekologicznym, ale jest jednym z gatunków najczęściej spotykanych w wodach o słabszym stanie.
Oddziaływania międzygatunkowe.
Jest rośliną pokarmową wielu gatunków zwierząt. Bydło domowe zjada liście formy pływającej, konie i owce żywią się roślinami formy lądowej. Rdest ziemnowodny zjadają, choć niezbyt chętnie nutrie i amury, poza tym leszcze i karpie. Żerują na tym gatunku ślimaki: zatoczek rogowy ("Planorbarius corneus"), błotniarka stawowa ("Lymnaea stagnalis"), błotniarka uszata ("Radix auricularia") i jajowata ("Radix balthica"); chrząszcze: szarynka grzybieniówka ("Galerucella nymphaeae"), ziołomirek szczawiowiec ("Phytonomus rumicis"), różne gatunki z rodzaju "Rhinoncus"; muchówki: "Cricotopus trifasciatus", "Pegomyia hyosciami", "Pegomyia nigritarsis". Żywią się tym gatunkiem także liczne kaczkowate z rodzaju "Anas" oraz "Aythya" (choć niezbyt chętnie) oraz bóbr europejski ("Castor fiber"), piżmak ("Ondatra zibethicus"), karczownik ziemnowodny ("Arvicola amphibius"), desman ukraiński ("Desmana moschata"). Pyłek i nektar powstający w kwiatach długo kwitnących rdestów stanowi istotne źródło pokarmu dla wielu owadów, na siedliskach mokradłowych okresowo będąc jedynym źródłem takiego pożywienia. Poza tym unoszące się na wodzie liście i sterczące kwiatostany są siedliskiem bytowania wielu bezkręgowców (w środkowej Anglii naliczono 50 gatunków samych owadów związanych w różny sposób z tym gatunkiem).
Na martwych pędach stwierdzono kilka gatunków saprotroficznych mikrogrzybów. Na żywych roślinach występuje specyficzna dla tego gatunku rdza "Puccinia polygoni-amphibii" Pers. oraz rozwijające się na różnych rdestach "Ustilago bistortarum" (D.C.) Körn. i "Erysiphe polygoni" DC.
Fitosocjologia.
Forma wodna jest taksonem charakterystycznym dla zespołu "Polygonetum natantis". Często tworzy niemal jednogatunkowe skupienia, ale też wchodzi w skład różnych innych zbiorowisk roślinności wodnej, zwłaszcza z klasy "Potametea". Własne zbiorowiska tworzy zwykle w małych zbiornikach – w stawach, starorzeczach i w zbiornikach astatycznych. W zależności od stopnia wilgotności różne formy morfologiczne tego gatunku rosną w zbiorowiskach z klas: "Phragmitetea", "Bidentetea tripartiti", "Artemisietea vulgaris" oraz jako chwasty w zbiorowiskach z rzędu "Polygono-Chenopodietalia".
Systematyka i zmienność.
Według nowszych ujęć taksonomicznych zmierzających do wyodrębniania taksonów monofiletycznych, gatunek zaliczany jest do rodzaju "Persicaria" jako "Persicaria amphibia" (L.) Delarbre. Tradycyjnie w wielu źródłach z XX wieku gatunek włączany jest do szeroko ujmowanego rodzaju rdest jako "Polygonum amphibium", jednak w takim ujęciu rodzaj staje się taksonem parafiletycznym. W obrębie rodzaju "Persicaria" gatunek ten stanowi najprawdopodobniej takson siostrzany dla pozostałych gatunków z sekcji "Eupersicaria". Ze względu na izolację taksonomiczną, rdest ziemnowodny nie tworzy mieszańców z innymi przedstawicielami rodzaju "Persicaria". Wyjątkowo tylko w pierwszej połowie XX wieku z Krymu opisano mieszańca z rdestem wężownikiem.
Ze względu na morfologiczną zmienność roślin w przeszłości wyróżniano liczne taksony wewnątrzgatunkowe, jednak okazało się, że zmienność fenotypowa nie jest potwierdzona zróżnicowaniem genetycznym i współcześnie nie są one wyróżniane. Zmienność i szerokie spektrum ekologiczne jest przyczyną opisywania pozbawionych wartości systematycznej licznych ekomorfoz kształtujących się w zależności od wilgotności podłoża. Formy pływające wyróżnia się niekiedy jako fo. "natans", a formy lądowe jako fo. "terrestre", ale między nimi istnieje cała gama form przejściowych. Również na tej samej roślinie przy wahaniach poziomu wody w zbiorniku zdarzają się różne formy liści, a z tego samego kłącza wyrastać mogą łodygi nagie lub owłosione.
W randze odmian geograficznych wyróżnia się:
Nazewnictwo.
Rodzajowa nazwa naukowa pochodzi od łacińskiej nazwy gatunkowej brzoskwini ("Prunus persica") z powodu podobieństwa liści. Stosowana była już w początkach XVIII wieku – John Ray w 1724 opisywał ten gatunek jako "Persicaria salicis folio perennis". Problemy taksonomiczne w obrębie rodziny rdestowatych i zmienność morfologiczna gatunku spowodowały, że istnieje dla niego ponad 100 nazw synonimicznych. Karol Linneusz opisał ten gatunek jako "Polygonum amphibium" L. Autorem nazwy uznawanej w bazach taksonomicznych za poprawną jest Antoine Delarbre (1724-1813).
W języku polskim nazwą zwyczajową tego gatunku był do końca XIX wieku „rdest wodny” i „pieprz wodny”. W publikacjach z XX wieku stosowana jest już nazwa „rdest ziemnowodny”. Przetasowania taksonomiczne w obrębie rodzaju rdest ("Polygonum") i wyodrębnienie z niego odrębnych rodzajów, w tym "Persicaria", nie spowodowało jeszcze zmian w nazewnictwie zwyczajowym, choć pojawiła się propozycja polskiej nazwy rodzajowej – „persikaria”.
Uprawa.
Rośliny rozmnaża się przez podział kłączy w okresie wiosennym lub poprzez wysiew nasion do wilgotnej gleby od razu po zbiorze. Szkody w uprawach powodować mogą mszyce i choroby grzybowe. W przypadku pojawienia się grzybowej plamistości liści – porażone liście należy niezwłocznie usuwać.
Zwalczanie.
Forma lądowa rdestu ziemnowodnego zaliczana jest do szkodliwych chwastów segetalnych, zwłaszcza dla młodych zasiewów na terenach łąkowych. Jest pospolitym chwastem na glebach podmokłych (w uprawach polowych jest wskaźnikiem nadmiernej wilgotności gleby), zwłaszcza na madach oraz na czarnych ziemiach. Szkodliwość tego gatunku w uprawach wiąże się z utrudnieniem pielęgnowania roślin oraz dużą konkurencją o wodę i zasoby pokarmowe gleby. Zwalczanie utrudnia odrastanie roślin z głęboko rosnących kłączy, których nie niszczy zwykła orka. Poza rozrastaniem się z kłączy gatunek rozsiewany jest na polach przez ptaki przenoszące nasiona wydawane przez rośliny rosnące w zbiornikach. Dla pozbycia się tego gatunku z upraw zaleca się zmniejszenie wilgotności gleb poprzez drenaż, staranną uprawę pożniwną, wprowadzenie wieloletnich roślin pastewnych. Spośród pestycydów skutecznym w zwalczaniu rdestu okazał się krzewotoks (ester butylowy kwasu 2, 4, 5-trichlorofenoksyoctowego) stosowany punktowo najpierw przed siewem roślin uprawnych i później po zbiorach.

</doc>
<doc id="423797" url="https://pl.wikipedia.org/wiki?curid=423797" title="Droga krajowa nr 62 (Polska)">
Droga krajowa nr 62 (Polska)

Droga krajowa nr 62 (DK62) – droga krajowa o długości ok. 361 km, leżąca na obszarze województw kujawsko-pomorskiego, mazowieckiego i podlaskiego. Trasa ta łączy Strzelno z Siemiatyczami (DK19).
Na odcinku Wyszogród – Wyszków pełni funkcję Tranzytowej Obwodnicy Warszawy.
Historia numeracji.
Na przestrzeni lat trasa posiadała różne oznaczenia:
Dopuszczalny nacisk na oś.
Od 13 marca 2021 roku na całej długości drogi dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej trasa była objęta ograniczeniami dotyczącymi dozwolonego nacisku pojedynczej osi:

</doc>
<doc id="423798" url="https://pl.wikipedia.org/wiki?curid=423798" title="DK62">
DK62



</doc>
<doc id="423799" url="https://pl.wikipedia.org/wiki?curid=423799" title="Polygonum">
Polygonum



</doc>
<doc id="423800" url="https://pl.wikipedia.org/wiki?curid=423800" title="Wojciech Lubawski">
Wojciech Lubawski

Wojciech Jerzy Lubawski (ur. 22 kwietnia 1954 w Kielcach) – polski polityk i samorządowiec, w latach 1999–2001 wojewoda świętokrzyski, w latach 2002–2018 prezydent Kielc.
Życiorys.
Ukończył Technikum Budowlane w Kielcach, następnie studia na Wydziale Budownictwa Lądowego na Politechnice Krakowskiej. Pracował jako majster na budowie pod Przemyślem. Przez dwadzieścia lat był zawodowo związany z firmą „Chemadin”, dochodząc do stanowiska jej prezesa.
W 1999 objął stanowisko wojewody świętokrzyskiego z rekomendacji Akcji Wyborczej Solidarność, a w jej ramach Porozumienia Polskich Chrześcijańskich Demokratów (zasiadał w radzie politycznej tej partii). Urząd ten sprawował do 2001. W grudniu tego samego roku założył stowarzyszenie Samorząd 2002. W 2002 wraz z PPChD przystąpił do Stronnictwa Konserwatywno-Ludowego – Ruch Nowej Polski, zasiadając w zarządzie tej partii w województwie świętokrzyskim (ugrupowanie rozwiązało się w 2003).
W wyborach samorządowych w 2002 został wybrany na prezydenta Kielc (w ramach centroprawicowego ruchu Porozumienie Samorządowe). Zaprzysiężono go 19 listopada tego samego roku. W następnych wyborach w 2006 ponownie wystartował z ramienia PS (przy poparciu wszystkich środowisk prawicowych). Zwyciężył już w pierwszej turze, zdobywając 47 325 głosów (71,98% poparcia). W wyborach w 2010 również wygrał w pierwszej turze, startując jako kandydat PS, uzyskując 58,66% głosów (tym razem konkurując m.in. z kandydatami PiS i PO, otrzymując natomiast poparcie SDPL). W 2014 ponownie zwyciężył w pierwszej turze (startował z ramienia PS, przy poparciu PiS i jego sojuszniczych partii), otrzymując 55,69% głosów.
W październiku 2015 został członkiem Narodowej Rady Rozwoju powołanej przez prezydenta Andrzeja Dudę. W listopadzie 2017 został jednym z doradców partii Porozumienie do spraw samorządu, pozostając osobą bezpartyjną. W wyborach w 2018 ponownie ubiegał się o urząd prezydenta, kandydując z własnego komitetu z poparciem PiS. W drugiej turze głosowania otrzymał 38,75% głosów, przegrywając z Bogdanem Wentą (KWW Projekt Świętokrzyskie).
W lutym 2019 został powołany na prezesa należącej do samorządu województwa świętokrzyskiego spółki akcyjnej Uzdrowisko Busko-Zdrój.

</doc>
<doc id="423801" url="https://pl.wikipedia.org/wiki?curid=423801" title="Rumex">
Rumex



</doc>
<doc id="423805" url="https://pl.wikipedia.org/wiki?curid=423805" title="Dorothy Gish">
Dorothy Gish

Dorothy Gish, właśc. Dorothy Elizabeth Gish (ur. 11 marca 1898 w Dayton, zm. 4 czerwca 1968 w Rapallo) – amerykańska aktorka, siostra Lillian Gish.

</doc>
<doc id="423806" url="https://pl.wikipedia.org/wiki?curid=423806" title="Królowie Rzymu">
Królowie Rzymu



</doc>
<doc id="423808" url="https://pl.wikipedia.org/wiki?curid=423808" title="Mistrzostwa Europy w piłce ręcznej mężczyzn">
Mistrzostwa Europy w piłce ręcznej mężczyzn

Mistrzostwa Europy w piłce ręcznej mężczyzn — oficjalny międzynarodowy turniej piłki ręcznej o zasięgu kontynentalnym, organizowany przez Europejską Federację Piłki Ręcznej (EHF) cyklicznie, od 1994 r., co dwa lata, mający na celu wyłonienie najlepszej męskiej reprezentacji narodowej w Europie.
Format.
W imprezie mogą brać udział wyłącznie męskie reprezentacje państw, których krajowe federacje piłki ręcznej są oficjalnymi członkami EHF (w sumie 51). Pierwszy etap stanowią eliminacje (kwalifikacje), mające na celu wyłonienie grupy 24 drużyn walczących później bezpośrednio o tytuł mistrza Europy podczas turnieju finałowego. Na przestrzeni lat system przeprowadzania zarówno kwalifikacji, jak i imprez głównych (finałów ME) ulegał kilkukrotnym zmianom, zarówno pod względem liczby zespołów uczestniczących na poszczególnych etapach rywalizacji, jak i zasad jej prowadzenia. Od kilku edycji eliminacje odbywają się dwuetapowo. Pierwsza faza przeznaczona jest dla 12 najsłabszych reprezentacji europejskich, walczących w trzech czterodrużynowych grupach (tzw. prekwalifikacje). W każdej grupie zespoły grają systemem "każdy z każdym mecz i rewanż" (w sumie 6 spotkań), a zwycięzcy każdej z grup uzyskują awans do drugiej fazy eliminacji. Bierze w niej udział 28 ekip (3 triumfatorów prekwalifikacji oraz 25 reprezentacji automatycznie zakwalifikowanych do tego etapu), które podzielone na 14 par toczą dwumecze barażowe o bezpośredni awans do finałów ME. W turnieju finałowym udział biorą 24 drużyny: 14 zwycięzców barażów + gospodarz + aktualny mistrz Europy. W pierwszym etapie (I faza grupowa) zespoły rozlosowane zostają do sześciu czterodrużynowych grup, w których walka toczy się systemem "każdy z każdym po jednym spotkaniu" (w sumie 3 mecze). Dwie pierwsze reprezentacje każdej z grup kwalifikują się do kolejnego etapu (II fazy grupowej), w której łączone są po 2 drużyny z trzech grup I fazy (łącznie w każdej z dwóch grup występuje po 6 ekip). Rozgrywają one ze sobą po jednym meczu, jednak wyłącznie z trzema drużynami z grupy, w której nie rywalizowały w I fazie grupowej. Dwa pierwsze zespoły obydwu grup uzyskują awans do półfinałów, a trzecie drużyny grają w meczu o 5. miejsce. Zwycięzcy półfinałów walczą w finale o tytuł mistrza Europy, zaś przegrani półfinaliści grają o brązowy medal.
Historia.
Po raz pierwszy o prymat na starym kontynencie walczono w Portugalii (na halach w Porto i Almadzie), zaś trzy premierowe edycje (1994, 1996, 1998) odbywały się wiosną (początek czerwca, bądź przełom maja i czerwca). Od 2000 r. turniej organizowany jest na początku roku (w styczniu, bądź na przełomie stycznia i lutego). Najwięcej tytułów mistrzowskich ma na swoim koncie Szwecja – pięć. Od 1994 r. do 1998 r. w ME brało udział 12 reprezentacji, od 2000 r. – 16 drużyn narodowych, natomiast od 2020 r. – 24 reprezentacje.

</doc>
<doc id="423809" url="https://pl.wikipedia.org/wiki?curid=423809" title="Aparat latający">
Aparat latający



</doc>
<doc id="423810" url="https://pl.wikipedia.org/wiki?curid=423810" title="Alison Sweeney">
Alison Sweeney

Alison Ann Sweeney (ur. 19 września 1976 w Los Angeles) – amerykańska aktorka. Znana przede wszystkim z roli Samanty „Sami” Brady w operze mydlanej "Dni naszego życia" emitowanej przez amerykańską stację NBC.

</doc>
<doc id="423812" url="https://pl.wikipedia.org/wiki?curid=423812" title="Karnataka">
Karnataka

Karnataka (hindi कर्नाटक, trb.: "Karnataka", trl.: "Karnāṭaka"; kannada ಕರ್ನಾಟಕ; ang. "Karnataka") – stan leżący na południu Indii, przed rokiem 1973 nosił nazwę "Mysore" po tym, jak powstał z wcześniej istniejącego na jego obszarze królestwa o tej samej nazwie w 1950 r.
Pochodzenie nazwy.
Źródłem nazwy "Karnataka" (podobnie jak obowiązującego w niej języka "kannada)" są prawdopodobnie drawidyjskie słowa "ka" (czarny) i "natu" (kraj). Wiąże się to z czernią ziemi na wyżynie Dekanu.
Nazwa ta początkowo obejmowała mówiący językiem kannada rejon południowo-zachodniego Dekanu. Czas brytyjskiej kolonizacji poszerzył nazwę, obejmując nią także leżącą na południu równinę między Wschodnimi Ghatami i Wybrzeżem Koromandelskim, a więc tereny obecnie wchodzące w skład stanu Tamilnadu. Utworzony w 1956 roku kannadajęzyczny stan Mysore, w 1973 roku odzyskał pierwotną nazwę Karnataka.
Geografia.
Karnataka sąsiaduje na zachodzie z Morzem Arabskim, z Goa na północnym zachodzie, z Maharashtrą na północy, z Andhra Pradesh na wschodzie, z Tamilnadu na wschodzie i południowym wschodzie i z Keralą na południowym zachodzie.
Karnatakę można podzielić na 3 części: równina wybrzeża (320 km długości, 48 do 64 km szerokości), Ghaty Zachodnie (osiągające wysokość do 1923 m) i płaskowyż Dekanu zajmujący największa część stanu. Z niego też biorą początek największe rzeki stanu: Kaveri, Kryszna i Tungabhadra.
Najwyższe wodospady w Karnatace - najwyższy w Indiach Kunchikal Falls na rzece Varahi, Meenmutty Falls, Meenmutty Falls, Barkana Falls na rzece Sita, Wodospad Dźog na Sharavathi, Soochipara Falls, Hebbe Falls. Te siedem wodospadów należy do dwudziestu najwyższych w Indiach.
Szczyty w Ghatach Zachodnich - Kemmangundi, Tadiandamol, Mullayanagiri, Baba Budangiri, Kudremukh, Pushpagiri, Kumara Parvatha.
Gospodarka.
Karnataka jest jednym z najbardziej uprzemysłowionych stanów indyjskich (przy czym należy zauważyć szybki rozwój takich gałęzi przemysłu jak teleinformatyka i biotechnologia, to tutaj wytwarza się 35% całego oprogramowania w Indiach, a sam stan jest nazywany "Doliną Krzemową"). 90% produkcji złota w Indiach pochodzi z Karnataki. Wydobywa się tu także mangan. Uprawia się kawę, produkuje jedwab oraz wyroby z drzewa sandałowego.
W 2016 stan podpisał list intencyjny o współpracy gospodarczej z Wielkopolską.
Podział administracyjny.
Stan Karnataka dzieli się na następujące okręgi:
Największe miasta Karnataki.
W 2006 roku rząd Karnataki zdecydował o zmianie angielskich nazw 13 miast na nazwy w języku kannada. Rząd Indii nie wyraził na to jeszcze zgody. Nowe nazwy podano w nawiasie. Dane z 2001 roku.
Demografia.
Zgodnie z danymi statystycznymi (z 2001), na 52 mln 850.562 ludności 26 mln 898.918 (50.89%) jest płci męskiej, a 25 mln 951.644 (49.11%) żeńskiej, na 1000 osób płci męskiej przypada 964 żeńskiej.
Na km² przypada 275.6 osób, 33.98% mieszka w miastach.
83% to wyznawcy hinduizmu, 11% islamu, 4% to chrześcijanie, 0.78% - dżiniści, 0.73% - buddyści
Edukacja.
Wskaźnik alfabetyzacji: 66.6% - 76.1% dla mężczyzn i 56.9% dla kobiet (wyższy od przeciętnego dla Indii - 61.3% w 2001).
W Karnatace znajduje się 16 wyższych uczelni. Najstarsza z nich to założony w 1916 roku Uniwersytet w Mysore. Trzy inne w stolicy Bengaluru - Bangalore University, University of Agricultural Sciences i Indian Institute of Science.

</doc>
<doc id="423814" url="https://pl.wikipedia.org/wiki?curid=423814" title="Sezon wegetacyjny">
Sezon wegetacyjny



</doc>
<doc id="423816" url="https://pl.wikipedia.org/wiki?curid=423816" title="Meldunek (wojsko)">
Meldunek (wojsko)

Meldunek - jest to zwięzłe ustne, pisemne lub graficzne sprawozdanie składane przełożonemu z wykonania otrzymanego zadania lub czynności podjętych z własnej inicjatywy albo składane w określonych przypadkach (np. uroczystości, ćwiczeń, przybycia przełożonych, kontroli itp.).
Rodzaje meldunków:

</doc>
<doc id="423817" url="https://pl.wikipedia.org/wiki?curid=423817" title="Droga krajowa nr 61 (Polska)">
Droga krajowa nr 61 (Polska)

Droga krajowa nr 61 – droga krajowa o długości ok. 315 km, leżąca na obszarze województw mazowieckiego, podlaskiego oraz warmińsko-mazurskiego. 
Historia.
Do grudnia 2022 roku trasa ta łączyła Warszawę z Augustowem, równolegle z drogą nr 8 i nie przechodziła przez obszar województwa warmińsko-mazurskiego. Od grudnia 2022 roku, na mocy zarządzenia GDDKiA, zmieniono przebieg drogi i poprowadzono ją przez Ełk, Suwałki do granicy z Litwą w Budziku z pominięciem Augustowa. Tym samym odcinek trasy z Raczek przez Suwałki do granicy polsko-litewskiej w Budzisku został wyłączony z przebiegu drogi krajowej nr 8 i przypisany do drogi krajowej nr 61.
Historia numeracji.
Na przestrzeni lat trasa posiadała różne oznaczenia i klasyfikacje:
Dopuszczalny nacisk na oś.
Od 13 marca 2021 roku na całej długości drogi dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Droga krajowa nr 61 była objęta ograniczeniami dopuszczalnego nacisku pojedynczej osi:
Szczegóły przebiegu.
Przebieg w Warszawie.
Na przestrzeni lat kilkukrotnie zmieniano przebieg drogi nr 61 przez Warszawę:
Modernizacja.
Od końca lat 90. XX wieku trwają prace modernizacyjne drogi na odcinku Warszawa – Pułtusk. Początkowo, w pierwszych latach XXI wieku, powstał już dwujezdniowy odcinek przez Zegrze wraz z mostem na Narwi. 18 grudnia 2007 r. otwarto do użytku obwodnicę Jabłonny. 27 listopada 2008 r. przekazano kierowcom zmodernizowany odcinek arterii między Zegrzem a Jadwisinem. Latem i jesienią 2009 r. wykonano również prace modernizacyjne drogi w Pułtusku – zbudowano dwa ronda, wytyczono zatoki parkingowe. 28 października 2011 r. oddano do użytku obwodnicę Serocka.
Zakończona jest też przebudowa odcinka drogi w Legionowie, od granic Jabłonny do wiaduktu (wiadukt jest przebudowany i poszerzony). Od połowy września do połowy listopada 2013 r. ma trwać remont drogi od wiaduktu w Legionowie do ronda w Zegrzu Południowym, lecz po tym remoncie odcinek pozostanie jednojezdniowy. Po zakończeniu wszystkich inwestycji w Warszawie i w powiecie legionowskim będzie można korzystać z dwujezdniowej trasy od Warszawy aż za Serock. Planowano także budowę obwodnicy Pułtuska o długości 15,1 km, ale jej realizację przewidywano na lata 2011-2013.
Droga ekspresowa S61.
Odcinki od węzła "Kolno" do węzła "Ełk Południe" oraz od węzła "Kalinowo" do Budziska są częścią drogi ekspresowej S61.

</doc>
<doc id="423818" url="https://pl.wikipedia.org/wiki?curid=423818" title="DK61">
DK61



</doc>
<doc id="423819" url="https://pl.wikipedia.org/wiki?curid=423819" title="Fall Grün">
Fall Grün

Fall Grün (pol. "Wariant Zielony") – niemiecki plan wojny z Czechosłowacją.
Pierwsze szkice do owego planu powstały w roku 1937, zaś kształt planu cały czas się zmieniał, adaptowany do bieżących wydarzeń. Ostateczna wersja zakładała atak 28 września 1938, jednakże, w wyniku francuskiej i brytyjskiej polityki unikania wojny za wszelką cenę, wykonanie planu zostało odłożone, a po układzie monachijskim, koncepcja "Fall Grün" została zarzucona.

</doc>
<doc id="423820" url="https://pl.wikipedia.org/wiki?curid=423820" title="Meldunek">
Meldunek



</doc>
<doc id="423822" url="https://pl.wikipedia.org/wiki?curid=423822" title="Santa Ana (wiatr)">
Santa Ana (wiatr)

Santa Ana – suchy pustynny wiatr fenowy w południowej Kalifornii, USA. Wieje z północnego wschodu lub wschodu od wschodniej części gór Sierra Nevada. Najczęściej wieje od października do marca. Powstawanie wiatru Santa Ana jest związane z gradientem ciśnienia wywołanym wyżem nad Wielką Równiną Amerykańską.

</doc>
<doc id="423825" url="https://pl.wikipedia.org/wiki?curid=423825" title="Val-d'Ajol">
Val-d'Ajol



</doc>
<doc id="423827" url="https://pl.wikipedia.org/wiki?curid=423827" title="Zielona Sieć Azja-Pacyfik">
Zielona Sieć Azja-Pacyfik

Zielona Sieć Azja-Pacyfik (ang. "Asia-Pacific Green Network") – federacja krajowych partii zielonych w krajach Azji i Pacyfiku. Założona w lutym 2005 w Kioto przez partie i organizacje z 13 krajów. Należy do Zielonych Globalnych.
Partie członkowskie:

</doc>
<doc id="423829" url="https://pl.wikipedia.org/wiki?curid=423829" title="Muhammad Abdul Aziz">
Muhammad Abdul Aziz

Muhammad Abdul Aziz (arab. محمد عبد العزيز; ur. 17 sierpnia 1947 w Marrakeszu, zm. 31 maja 2016 w Tinduf) – saharyjski polityk, w latach 1976–2016 sekretarz generalny Frontu Polisario i prezydent Sahary Zachodniej.
Działalność polityczna.
Front Polisario powstał w latach 70. XX wieku, kiedy Sahara Zachodnia została zajęta i poddana okupacji przez Maroko. Abdul Aziz podczas pobytu w Rabacie poznał założyciela Frontu. Po śmierci pierwszego prezydenta Sahary Zachodniej El Walego Mustafy Sajeda, 30 sierpnia 1976 stanął na czele władz partyjnych i państwowych. Stanowisko prezydenta Sahary Zachodniej pełnił przez kolejne 40 lat, do swojej śmierci.
Abdul Aziz uznawany był za polityka, któremu bliskie są zasady demokracji, dlatego był uważany przez społeczność międzynarodową za solidnego partnera do rozwiązania starego konfliktu wokół tego kraju. Sprzeciwiał się też terroryzmowi, czemu dał dobitny wyraz wysyłając formalne kondolencje po atakach na Nowy Jork, Madryt, Londyn, a nawet marokańską Casablankę.
Prezydent Abdul Aziz urzędował w obozie dla uchodźców w Tinduf w Algierii, która wspiera politycznie i militarnie Polisario.

</doc>
<doc id="423830" url="https://pl.wikipedia.org/wiki?curid=423830" title="Kortowo">
Kortowo

Kortowo (niem. "Kortau") – osiedle (jednostka pomocnicza gminy) w Olsztynie, stanowiące część oficjalnego podziału administracyjnego miasta, usytuowane w południowej jego części (na jego obrzeżach), nad Jeziorem Kortowskim.
Kortowo tworzy wyodrębnione z pozostałej części miasta miasteczko uniwersyteckie, w którym siedzibę ma większość instytucji uniwersyteckich lub związanych z Uniwersytetem Warmińsko-Mazurskim w Olsztynie (radio UWM FM, kluby studenckie itp.). Na terenie osiedla znajdują się jeziora Stary Dwór i Modrzewiowe.
W latach 1886–1889 na terenach Kortowa wybudowano szpital psychiatryczny, jego pensjonariusze zostali wymordowani podczas II wojny światowej. Po wojnie ocalałe zabudowania zaadaptowano na siedzibę następujących szkół wyższych:
Dla corocznych olsztyńskich Juwenaliów utarła się nazwa Kortowiady.
Osiedla Kortowa.
Osiedlu Kortowo administracyjnie podlegają osiedla:
Komunikacja.
Główną ulicą osiedla jest al. Warszawska, rozciągająca się niemal od centrum Olsztyna. Od al. Warszawskiej odbiegają mniejsze uliczki, którymi można dostać się do miasteczka akademickiego. Aleja Warszawska jest jednocześnie drogą wyjazdową na Warszawę.
Na terenie osiedla znajdują się obecnie 2 pętle autobusowe (Stary Dwór i Słoneczny Stok). Przez teren osiedla przebiegają trasy 7 linii dziennych oraz jedna nocna: 103, 109, 303, 305, 309, N01. Nieopodal przebiegają także trasy linii 128. Pierwszy autobus MPK pojawił się w Kortowie w latach 50. Był to pojazd linii numer 3, jeżdżący wówczas z Kortowa do Sanatorium. Mniej więcej w tym samym czasie swe kursy do Kortowa rozpoczął trolejbus linii numer 3, jeżdżący w okolice ronda na ulicy Jagiellońskiej. Poza autobusami MPK do Kortowa dojeżdżają również busy prywatnych przewoźników.

</doc>
<doc id="423831" url="https://pl.wikipedia.org/wiki?curid=423831" title="Muzeum w Tykocinie">
Muzeum w Tykocinie

Muzeum w Tykocinie – Oddział Muzeum Podlaskiego w Białymstoku – mieszczące się we wnętrzach Wielkiej Synagogi z 1642 r. i Domu Talmudycznego.
Muzeum gromadzi i przechowuje pamiątki bogatej historii Tykocina, w tym szczególnie zabytki kultury żydowskiej, która rozwijała się tutaj od 1522 roku. Natomiast w budynku dawnego Domu Talmudycznego mieszczą się wystawy związane z dawna historią Tykocina i okolic.

</doc>
<doc id="423835" url="https://pl.wikipedia.org/wiki?curid=423835" title="E80 (trasa europejska)">
E80 (trasa europejska)

E80 – trasa europejska bezpośrednia wschód-zachód. Znajduje się w południowej części Europy oraz zachodniej Azji, łącząc Lizbonę z Rzymem, Sofią, Stambułem oraz granicą irańsko-turecką.
Na obszarze Turcji ma wspólny przebieg z trasą azjatycką AH1.

</doc>
<doc id="423836" url="https://pl.wikipedia.org/wiki?curid=423836" title="E80">
E80



</doc>
<doc id="423839" url="https://pl.wikipedia.org/wiki?curid=423839" title="Andrzej Janeczko">
Andrzej Janeczko

Andrzej Władysław Janeczko (ur. 26 listopada 1955 w Wysokiem Mazowieckiem) – polski piosenkarz.
Życiorys.
Współtwórca studenckiego teatru "Pad", kabaretu "Ładne Kwiatki". Razem z Wiesławem Niderausem zdobył Złotą Szpilkę na Biesiadach Satyry i Humoru w Lidzbarku Warmińskim w 1978. Zdobywca II nagrody na Ogólnopolskim Przeglądzie Piosenki Autorskiej Hybrydy 79 w Warszawie.
Współzałożyciel i lider zespołu piosenki kabaretowej Trzeci Oddech Kaczuchy w Wyższej Szkole Pedagogicznej w Olsztynie. Z zespołem Trzeci Oddech Kaczuchy i Mają Piwońską oraz Zbigniewem Rojkiem zdobyli Grand Prix i Nagrodę Dziennikarzy za "publicystyczne wartości tekstów" XVIII Studenckim Festiwalu Piosenki w Krakowie w roku 1981 za piosenki "Wódz", "Kombajnista" i "Pytania syna poety". W tym samym roku z TOK zdobył I nagrodę w konkursie Interpretacji na KFPP w Opolu. Razem z Trzecim Oddechem Kaczuchy grał w Anglii, Hiszpanii, Norwegii, Kanadzie i USA.
Wydał tomik poezji "Kolegom poetom".
Jest autorem i kompozytorem piosenek TOK. Najważniejsze z nich to:
Skończył studia pedagogiczne. Równolegle uprawia grafikę (głównie techniki wklęsłodrukowe – akwaforta i akwatinta) i malarstwo. Zrobił pracę dyplomową w zakresie grafiki na Akademii Sztuk Pięknych w Łodzi.
Przez dwa lata był dyrektorem artystycznym "Łódki", czyli Łódzkich Dialogów Kabaretowych – ogólnopolskiego przeglądu kabaretów. W latach 2007-2009 był korespondentem Radia "Pin" w Detroit. Od 2010 roku pisze cotygodniową piosenkę dla TV Superstacja.
Mieszka we wsi Ługi pomiędzy Łodzią a Warszawą, gdzie od jesieni 2011 roku sprawuje funkcję sołtysa.

</doc>
<doc id="423840" url="https://pl.wikipedia.org/wiki?curid=423840" title="Statut Łaskiego">
Statut Łaskiego

Statut Łaskiego, Statuty Łaskiego (łac. "Commune Incliti Poloniae regni privilegium constitutionum et indultuum publicitus decretorum approbatorumque", „Przesławnego Królestwa Polskiego przywileje, konstytucje i zezwolenia urzędowe oraz uznane dekrety”) – dokument będący spisem wszystkich statutów, przywilejów szlacheckich, konstytucji sejmowych, prawo miejskie magdeburskie, przywilej dla Żydów z 1264 roku oraz traktaty międzynarodowe (w tym unie litewsko-polskie bez unii mielnickiej) obowiązujących w Królestwie Polskim, opracowany przez kanclerza wielkiego koronnego prymasa Jana Łaskiego na zlecenie króla i sejmu, którzy swą decyzję wyrazili i uchwalili w Radomiu 30 maja 1505 roku. Odtąd można było odwoływać się do sejmu z żądaniem przywrócenia praworządności lub też uzupełnienia praw o nowe, potrzebne zmiany, stanowione w wyniku konsensusu trzech stanów sejmujących (uczestniczących w życiu politycznym): króla, senatu i posłów szlacheckich – czyli z izbą poselską, pochodzącą z wyborów reprezentacją obywateli całego kraju. Statut Łaskiego rozpoczynał się od tekstu "Bogurodzicy". Drugi artykuł konstytucji wieczystych stwierdzał, że każda ustawa wchodzi w życie dopiero od momentu jej opublikowania. 
Wydrukowano 12 egzemplarzy na pergaminie przeznaczonych dla najważniejszych urzędników państwa, oraz ~150 egzemplarzy na papierze z przeznaczeniem dla kapituł kościelnych i sędziów ziemskich. Król otrzymał pergaminowy urzędowy egzemplarz, przesznurowany i opieczętowany pieczęcią wielką koronną, tak aby nic nie można już było do niego dodać. Bogato iluminowany został złożony w Archiwum Koronnym Krakowskim (zachowany obecnie w Archiwum Główne Akt Dawnych). Od 2016 roku na liście UNESCO.
Jeden z egzemplarzy Statutu Łaskiego został zagrabiony w XVII wieku przez Szwedów – wraz z innymi bezcennymi skarbami kultury polskiej – podczas wypraw zbrojnych na Polskę i do dnia dzisiejszego znajduje się na terenie Szwecji jako łup wojenny. Na piątej stronie Statutu znajduje się najdawniejszy drukowany tekst "Bogurodzicy".
Dzieje.
Statut Łaskiego nie obejmował uchwalonego w 1501 przywileju mielnickiego, który powierzał decydującą władzę w państwie senatowi. Był więc wyrazem zwycięstwa nowej magnaterii skupionej wokół Jana Łaskiego i popieranej przez średnią szlachtę nad obozem starego możnowładztwa. Pomijał także tekst unii mielnickiej, która miała wprowadzić między Koroną a Litwą unię realną.
Wydrukowany w 1506 w Drukarni Jana Hallera w Krakowie i rozesłany do wszystkich sądów polskich, przyczynił się do ujednolicenia systemu prawnego i zwiększenia centralizacji państwowej, a także upowszechnienia znajomości prawa wśród szlachty. Egzekucja praw i przywilejów zawartych w Statucie stała się głównym postulatem ruchu egzekucyjnego, rozwijającego się w I połowie XVI wieku. Statut stał się fundamentalnym źródłem prawa aż do rozbiorów. Składał się z dwóch części.
Częściowe tłumaczenie statutu na język polski, zapisane w 1542, znajduje się w rękopiśmiennym "Kodeksie Stradomskiego".
Część pierwsza.
Część pierwsza dotyczyła prawa publicznego i sądowego. Zawierała ułożone chronologicznie przywileje ziemskie i generalne, statuty i edykty królewskie, zbiór praw zwyczajowych ziemi krakowskiej "Consuetudines terrae Cracoviensis", konstytucje sejmowe, umowy i traktaty międzynarodowe (w tym m.in. statuty Kazimierza Wielkiego, teksty unii polsko-litewskich i pokojów polsko-krzyżackich) oraz krótki spis „Processus iuris” zawierający przepisy postępowania sądowego i egzekucyjnego. Część ta posiadała charakter urzędowy, gdyż została potwierdzona przez króla Aleksandra Jagiellończyka.
Część druga.
Część druga obejmowała przede wszystkim pomniki prawa niemieckiego, takie jak Zwierciadło saskie (spis prawa zwyczajowego Saksonii), Weichbild Magdeburski (zbiór prawa magdeburskiego) czy prawo lubeckie. Znalazły się w niej również traktaty "O wojnie sprawiedliwej i niesprawiedliwej" i o prawie rzymskim, obydwa pochodzące z XIV wieku. Nie posiadała mocy formalnoprawnej.

</doc>
<doc id="423841" url="https://pl.wikipedia.org/wiki?curid=423841" title="Charles Seife">
Charles Seife

Charles Seife – amerykański publicysta popularnonaukowy i matematyk, wykładowca dziennikarstwa na Uniwersytecie Yale.
Życiorys.
Z wykształcenia jest matematykiem (magisterium na Uniwersytecie Yale). Przez wiele lat był dziennikarzem w "Science". Jego liczba Erdősa wynosi 4. Wśród jego zainteresowań znajduje się teoria prawdopodobieństwa oraz sztuczna inteligencja. Za powieść "Zero. Niebezpieczna idea" został uhonorowany nagrodą PEN/Martha Albrand za debiut w dziedzinie literatury faktu. Swoje prace publikował w: "Earth", "The Economist", "The Journal of Neuropathology and Experimental Neurology", "The Mail on Sunday", "New Scientist", "Newsday", "The Philadelphia Inquirer", "Physical Review Letters", "Princeton Alumni Weekly", "Science", "Science Now" / "INSCiGHT newswire", "The Sciences", "Scientific American", "The Trenton Times", "UPI", "The Washington Post", "The Wilson Quarterly", "Wired", "Wired UK".

</doc>
<doc id="423845" url="https://pl.wikipedia.org/wiki?curid=423845" title="Kościół Świętej Trójcy w Tykocinie">
Kościół Świętej Trójcy w Tykocinie

Kościół parafialny pod wezwaniem Trójcy Przenajświętszej w Tykocinie oraz zespół klasztorny pomisjonarski został wzniesiony z fundacji hetmana Jana Klemensa Branickiego i jest wiązany z twórczością Jana Henryka Klemma. Kościół powstał w dwóch etapach. Budowę rozpoczęto w roku 1742, a wieże powstały pod koniec roku 1748.
Architektura.
Późnobarokowy kościół zamyka wschodnią ścianę Dużego Rynku w Tykocinie, jest budowlą typu bazylikowego, z okazałą elewacją frontową określaną jako fasada parawanowa. Charakterystycznie dla tego regionu pokryty jasnożółtym tynkiem glinowym oraz czerwonym pokryciem dachowym. Po obu stronach elewacji frontowej znajdują się dwie wieże połączone z korpusem kościoła łukami i arkadami w kształcie półkolistych skrzydeł wykończonych w części dachowej misternie wykonanymi rzeźbami. Dziedziniec świątyni zamknięty jest od czoła żelaznym ogrodzeniem i bramą zdobioną popiersiami czterech ewangelistów.
Wyposażenie.
Trójnawowe wnętrze kościoła zdobią polichromie ścienne z 1749 r. wykonane przez Sebastiana Ecksteina. Barokowo-rokokowy ołtarz główny z ok. 1750 r. jest pozłacany i bogato zdobiony. W bocznych nawach, znacznie mniejszych i wspartych na czterech potężnych filarach, znajduje się sześć ołtarzy również polichromowanych i złoconych.
Wszystkie obrazy w nawach bocznych namalowane zostały przez Szymona Czechowicza. Na ścianach po obu stronach wejścia dwa portrety małżonków Branickich, Jana Klemensa i Izabeli z Poniatowskich autorstwa Augusta Mirysa – nadwornego malarza Branickich. Polichromie sklepień nawy głównej i naw bocznych są dziełem Władysława Drapiewskiego z lat 1910 – 1912 wykonanymi zgodnie z trendami malarstwa XVIII w. Konfesjonały, bogato zdobiona ambona i chrzcielnica pochodzą z ok. 1750 r.
Nad kruchtą rozciąga się balkon chóralny z rokokowymi organami. Zbudowane one zostały około 1760 r. podobnie jak towarzyszący kościołowi zespół klasztorny z fundacji Jana Klemensa Branickiego. Organy odrestaurowane zostały w latach 1997-1999. 
W kościele znajduje się kielich, którego papież Jan Paweł II używał w czasie mszy świętej podczas swojej pielgrzymki do Łomży w 1991 r. Kielich od 2 kwietnia 2005 (dnia śmierci papieża) jest używany przy odprawianiu mszy w największe uroczystości kościelne.
Otoczenie.
Tuż za kościołem znajduje się plebania przeznaczona przez misjonarzy na seminarium duchowne, a obecnie plebanię parafii rzymskokatolickiej.

</doc>
<doc id="423848" url="https://pl.wikipedia.org/wiki?curid=423848" title="Lucjan Bonaparte">
Lucjan Bonaparte

Lucjan Bonaparte, "Lucien Bonaparte" fr: lyciɛ̃ bonapaʀt (ur. 21 maja 1775 w Ajaccio, zm. 29 czerwca 1840 w Viterbo), książę rzymski, książę Canino i Musignano. Brat Józefa – krótkotrwałego króla Neapolu, późniejszego króla Hiszpanii, Napoleona I – cesarza Francuzów, Ludwika – króla Holandii i Hieronima, króla Westfalii, polityk i pisarz francuski.
Dzieciństwo i młodość.
Oficer czy ksiądz?
Rodzice Karol Maria i Letycja nie byli zamożni. Karol Maria, drobny adwokat, toczył długoletni proces z jezuitami o tytuł własności paru winnic koło Ajaccio, rodzina z pięciorgiem wówczas dzieci żyła z zasiłków przyznanych przez Ludwika XVI i ojciec musiał starać się o stypendia na wykształcenie synów (o córki nie dbano tak bardzo, np. Paulina była do końca życia półanalfabetką). Rodzice pragnęli, by Józef został księdzem, Napoleon marynarzem, a przystojny i najwyższy z braci Lucjan oficerem piechoty. W roku 1781 Karol Maria uzyskał obietnicę stypendium dla Lucjana, ale przyznano je dopiero 3 lata później i Lucjan – zwany wówczas "Luciano Buonaparte" – udał się do szkoły kadetów w Brienne, w której od 5 lat studiował sześć lat odeń starszy Napoleon. Po śmierci ojca (1785) zmieniono zamiary i wysłano Lucjana do Seminarium duchownego w Aix-en-Provence, gdzie spędził dwa lata. Uznawszy, że nie nadaje się ani do zawodu oficerskiego, ani duszpasterskiego, powrócił na Korsykę w wieku lat 15.
Rewolucjonista.
W 1789 wybuchła rewolucja francuska; wkrótce przywódca powstań korsykańskich Pasquale Paoli został odwołany z wygnania w Anglii i wysłany jako zarządca wyspy w imieniu Konstytuanty na Korsykę, gdzie wylądował 14 lipca 1790. Rodzice Lucjana należeli w młodości do gorących zwolenników Paolego, który udzielił teraz 16-letniemu młodzieńcowi poparcia i mianował go jesienią tegoż roku swym osobistym sekretarzem. Paoli nadal dążył do oderwania wyspy od Francji, bracia Bonaparte początkowo popierali jego plany. Napoleon przyjął nawet stanowisko komendanta korsykańskiej Gwardii Narodowej, rezygnując ze służby w swym pułku artyleryjskim w Valence. Wkrótce jednak uznał, że sny o całkowitej niezależności wyspy są mrzonkami i powrócił do Francji. W październiku 1792 pojechał ponownie na Korsykę, gdzie partia Paolego postanowiła ostatecznie zerwać z rewolucyjną Francją i oprzeć się na Anglii. W międzyczasie Konwent Narodowy wydał rozkaz aresztowania Paolego i jego zastępcy Pozzo di Borgo jako separatystów i zdrajców ojczyzny. Okazało się, że Lucjan, wówczas już jakobin z pseudonimem "Brutus", który znalazł się w Tulonie, złożył tamtejszemu Komitetowi Ocalenia Publicznego donos na obu przywódców korsykańskich, oskarżając ich o separatyzm i despotyzm. Cała rodzina Bonapartych musiała w popłochu uciekać do Francji, bojąc się vendetty paolistów. Napoleon wrócił po wielkich tarapatach do Paryża, matka Letycja z najmłodszymi dziećmi udała się do Marsylii, a Lucjan schronił się w miasteczku Saint-Maximin, gdzie zamieszkał w gościnnym domu oberżysty nazwiskiem Boyer, przyłączył się do lokalnego klubu jakobińskiego i wygłaszał płomienne mowy na cześć Robespierre’a.
Wkrótce Lucjan zakochał się głęboko w starszej odeń o dwa lata córce Boyera Krystynie, pięknej, choć niepiśmiennej dziewczynie, poślubiając ją na wiosnę 1794, ku wielkiemu niezadowoleniu matki i rodziny, która po mianowaniu Napoleona generałem brygady w grudniu 1793 zaczęła mieć wysokie aspiracje. Napoleon i brat Robespierre’a załatwili mu posadę inspektora transportowego, po śmierci Maksymiliana Robespierre’a został jednak, jako zażarty jakobin, uwięziony w 1795 przez przeciwników trybuna i zwolniony dopiero poprzez interwencję Napoleona.
Polityk i człowiek interesu.
Lucjan pragnął wstąpić do armii, ale sprzeciwił się temu Napoleon, bojąc się szerzenia przez Lucjana – świetnego oratora – zbyt liberalnych poglądów w korpusie oficerskim. Załatwił mu więc intratną posadę komisarza wojennego w armii północnej (po sfałszowaniu metryki Lucjana, który miał dopiero 20 lat). Działalność jako intendenta wojskowego szybko sprzykrzyła się Lucjanowi (choć zarobił przy tej okazji pierwsze większe pieniądze), który postanowił zająć się polityką, pojechał więc na Korsykę, do Bastii, by zaprezentować się wyspiarzom jako kandydat na posła do parlamentu.
Po powrocie do Paryża otrzymał poprzez wstawiennictwo brata jeszcze intratniejszą posadę z pensją 11 000 franków rocznie, później stanowisko ambasadora Republiki w Państwie Kościelnym, które piastował bardzo krótko, gdyż na wiosnę roku 1798 został wybrany deputowanym Korsyki do Rady Pięciuset. Tam, odchodząc od dawnych poglądów jakobińskich, występował jako umiarkowany liberał, doprowadzając m.in. do usunięcia ze stanowiska ministra wojny jakobina Bernadotte’a, zagrażającego pozycji Napoleona, przeprowadzającemu wówczas kampanię w Egipcie. W międzyczasie Napoleon wezwany do powrotu przez Lucjana i jego sojusznika Sieyèsa, przewodniczącego Rady Starszych, pozostawił armię w Egipcie i wylądował 8 października 1799 we Fréjus.
18 Brumaire’a.
Wybrany przez zwolenników Napoleona przewodniczącym Rady Pięciuset (większością 306 głosów przeciw 85) Lucjan, wraz z bratem Józefem, Sieyèsem, Talleyrandem, Muratem, Leclerkiem i paroma innymi wojskowymi zaczął przygotowywać zamach stanu w celu obalenia Dyrektoriatu. Zwołał posiedzenie Rady Pięciuset do Saint-Cloud i zażądał mianowania brata Napoleona komendantem garnizonu paryskiego w celu obrony Republiki. 9 listopada 1799 (18 "brumaire’a"), przy gorących protestach deputowanych jakobińskich, Murat wjechał na koniu na salę obrad i nakazał swym dragonom rozpędzić Radę Pięciuset, która już po paru godzinach ukonstytuowała się pod przewodnictwem Lucjana na nowo i „we właściwym składzie” i za zgodą Rady Starszych proklamowała dymisję Dyrektoriatu. Władzę przekazano trzyosobowemu Konsulatowi z Napoleonem jako Pierwszym Konsulem. Lucjan został w nowym rządzie ministrem spraw wewnętrznych.
Kariera dyplomatyczna.
Po odwołaniu Lucjana ze stanowiska ministra (co stało się dzięki intrygom Fouchégo), Napoleon wysłał brata do Hiszpanii jako ambasadora, gdzie – stosując swój talent dyplomatyczny – młody Bonaparte zjednał sobie sympatię panującej rodziny Burbonów. Cieszył się zarówno przyjaźnią pary królewskiej Karola IV i Marii Luizy, jak i wszechmocnego ministra Manuela Godoya. Pragnąc wciągnąć Hiszpanię w orbitę interesów francuskich, Napoleon zaproponował za pośrednictwem Lucjana wymianę terytoriów. Córka hiszpańskiej pary królewskiej, Maria Luiza Młodsza, i jej mąż Ludwik Burbon-Parma otrzymali tron odebranej Habsburgom Toskanii (która z paroma przyległymi ziemiami otrzymała miano Królestwa Etrurii), w zamian za co Hiszpania przekazała Francji Luizjanę i wyspę Elbę. Odnośny traktat podpisano w Aranjuez 21 marca 1801.
Następnym poleceniem Napoleona i Talleyranda było podporządkowanie interesom Francji Portugalii, tradycyjnego sojusznika Anglii. W ultimatum ze stycznia roku 1801 Lucjan i Godoy zażądali od bezbronnej Portugalii odstąpienia Hiszpanii północnych prowincji, zamknięcia portów dla statków angielskich i m.in. umowy handlowej z Francją. Portugalia odmówiła zgody na warunki ultimatum, po czym armia francusko-hiszpańska pod dowództwem generała Leclerka wtargnęła 25 kwietnia 1801 do tego kraju. Wojna, zwana później „wojną pomarańczową” (port. "La Guerra das Laranjas") trwała krótko, zginęło 3000 Portugalczyków i 100 członków armii francusko-hiszpańskiej. Lucjan wraz z Godoyem pośpiesznie zawarli pokój (przy czym Lucjan okłamał Napoleona, że nie otrzymał na czas listu Talleyranda, eskalującego żądania wobec Portugalii), w którym zrezygnowali z okupacji Portugalii i wymusili olbrzymie odszkodowanie, które schowali do własnej kieszeni. Pobyt w Hiszpanii to początek wielkiej fortuny Lucjana, oprócz odszkodowania dostał w prezencie od Karola IV i Marii Luizy dwadzieścia obrazów starych mistrzów, 100 000 talarów w diamentach, wszystko za traktat z Aranjuez, i jeszcze raz tyle samo za układy z Portugalią. Jako pożegnalny prezent Karol IV kazał przekazać Lucjanowi, jak twierdzą niektórzy pamiętnikarze, swój portret naturalnej wielkości z ukrytymi w ramie diamentami wartości pięciu milionów liwrów. Karol chciał zatrzymać Lucjana w Hiszpanii, proponował mu Order Złotego Runa, tytuł granda Hiszpanii i 100 000 franków dorocznej renty, ale Lucjan, nie czekając na zezwolenie brata, powrócił w listopadzie 1801 r. do Francji.
Konflikt z bratem.
Żona Lucjana zmarła w połogu 14 maja 1800 i osierociła dwie córki, Szarlotę zwaną Lolotą (1795–1865) i Krystynę (1798–1847). Po powrocie z Hiszpanii Lucjan, mianowany teraz przez brata członkiem Trybunału i senatorem, poznał piękną młodą „słomianą” (wkrótce rzeczywistą, gdyż jej mąż zmarł na Santo Domingo) wdowę, Aleksandrynę Marię Jouberthon de Vaubertie z domu de Bleschamps (1778–1855), z którą wszedł w związek miłosny. W roku 1802 Aleksandryna zaszła w ciążę i 24 maja 1803 parze urodziło się pierwsze z dziewięciorga dzieci, Karol Lucjan (później światowej sławy ornitolog). Następnego dnia Lucjan, w tajemnicy przed rodziną, wziął ślub z ukochaną. Parę dni później 27 maja 1803 zmarł osadzony przez Napoleona w Etrurii król Ludwik i owdowił żonę, wspomnianą już infantkę hiszpańską (kulawą i garbatą) Marię Luizę młodszą. Napoleon, który zaczął się rozglądać za tronami dla swego rodzeństwa, powziął zamiar wydania Marii Luizy za Lucjana. Dowiedziawszy się o jego związku z Aleksandryną, zażądał natychmiastowego rozwodu i nakazał uchwalić retroaktywnie działające prawo, zabraniające zawierania małżeństw „w rodzinie Pierwszego Konsula” bez jego zezwolenia. Lucjan, zakochany w żonie i szczęśliwy w małżeństwie, kategorycznie odmówił rozwodu, mówiąc, że Francja nie jest monarchią, „rodziny konsularnej” nie posiada i że retroaktywne prawa są nieważne. Po stronie Lucjana stanęła jedynie matka Letycja, która w listopadzie 1803 wyemigrowała w proteście przeciwko postępowaniu Konsula do Rzymu, uprzednio uzyskawszy u Napoleona list polecający dla Lucjana, skierowany do papieża Piusa VII. W grudniu tego roku Lucjan z żoną przeniósł się do Rzymu.
W czasie swego dwuletniego pobytu we Francji Lucjan Bonaparte był inicjatorem rekonstytuowania Akademii Francuskiej, zlikwidowanej przez Republikę. Odnowiono ją w 1803 i Lucjan otrzymał fotel nr 32 po księciu Franciszku Henryku d’Harcourt (1726–1802). Pensję członka Akademii przeznaczył na utrzymanie młodego poety Bérangera, który dzięki niemu otrzymał możliwość debiutu.
Na pierwszej emigracji w Rzymie.
W Rzymie Lucjan zaprzyjaźnił się z papieżem Piusem VII, który, gdy wygasła dzierżawa znanego rzymskiego rodu Torlonia, nadał mu w dziedziczne władanie lenne majątki Canino i Musignano, położone koło Viterbo. Za swe „hiszpańskie” sumy Lucjan zakupił także luksusowy pałac w centrum Rzymu, gdzie umieścił swe zbiory sztuki, oraz pałacyk przy ulicy Corso dla matki Letycji, w którym miała spędzić resztę życia. Niemniej jednak naciski Napoleona w sprawie rozwodu z Aleksandryną nie ustawały – Napoleon, teraz już cesarz, nie miał potomków i nosił się z zamiarem adopcji pasierba Eugeniusza i obwołania go następcą tronu, lub proponował Lucjanowi, że po rozwodzie uzna jego dzieci członkami rodziny cesarskiej z prawem sukcesji, przy czym Aleksandryna miała zostać dziedziczną księżną Parmy. Plany co do Eugeniusza wywołały burzę wśród Bonapartych i presję na Lucjana, by ustąpił żądaniom wielkiego brata. Sytuacja finansowa Lucjana pogorszyła się w tym czasie raptownie – posiadał dwa majątki ziemskie, pałac w Rzymie i sześć willi w okolicach miasta, kupionych na kredyt, korzystał z usług licznej służby, guwernerów i guwernantek dla dzieci, opłacał lekarza i kapelana domowego. W roku 1808 musiał sprzedać większą część swej kolekcji obrazów – zakupił je brat Ludwik za 20% żądanej przez Lucjana sumy, a bracia Hieronim i Józef wspomogli go (każdy sumą 150 000 franków). W tej sytuacji, po uwięzieniu Piusa VII przez Napoleona (1809) i ekskomuniki Napoleona przez papieża, Lucjan zdecydował się w roku 1810 emigrować wraz z rodziną do USA. Zastawił dobra Canino i klejnoty u bankiera Torloni, sprzedał wszystkie konie i powozy i wsiadł na statek jadący do Sardynii, skąd były połączenia morskie do Ameryki. Statek przechwycili Anglicy. Lucjan z rodziną został internowany na Malcie, a potem przewieziony do Anglii, gdzie miał przebywać do roku 1814. W międzyczasie Napoleon pozbawił go godności i dochodów senatora i wydał zakaz powrotu brata z rodziną do Francji.
Na wygnaniu w Anglii i ucieczka do Rzymu.
W Anglii zezwolono wprawdzie Lucjanowi na zakup wiejskiej posiadłości "Thorngrove" i na sprowadzenie części mebli i zbiorów sztuki z Canino, ale jednocześnie obłożono rodzinę aresztem domowym – Bonapartowie mogli się swobodnie poruszać tylko w obrębie dwóch mil od domu. W Thorngrove Lucjan zajął się pisarstwem, ukończył tam m.in. swój poemat o Karolu Wielkim, który uzyskał bardzo pochlebne recenzje i został przetłumaczony na angielski i włoski. Po abdykacji Napoleona w roku 1814 i zesłaniu cesarza na Elbę Lucjan postanowił zapomnieć o dawnych niesnaskach i pośpieszyć bratu z pomocą. Wiedząc, że Talleyrand sprawuje kontrolę nad ruchem statków z Livorno na Elbę, Lucjan postanowił udać się do Rzymu, gdzie dotarł 27 maja w przebraniu kapucyna. Ucieszony jego powrotem Pius VII mianował go 18 sierpnia, ku wielkiej zgryzocie pełnej pychy arystokracji Wiecznego Miasta, księciem rzymskim ("Principe romano") i podniósł Canino i Musignano do rangi lennych księstw Państwa Kościelnego. (Lucjan, dawny jakobin, nie życzył sobie, by jego nowy herb wieńczyła korona, po długiej kontrowersji heraldycy watykańscy umieścili więc nad klejnotem wieniec laurowy zamiast mitry książęcej).
Na początku roku 1815 Lucjan otrzymał od matki wiadomość, że Napoleon opuścił Elbę i wylądował we Francji.
100 dni Napoleona.
Lucjan dotarł przez Genewę, gdzie przygotował memorandum dla brata (wzywając go do wskrzeszenia Republiki z Pierwszym Konsulem, a nie cesarzem, jako głową państwa), do francuskiego Charenton, gdzie przybył 4 kwietnia 1815 i potajemnie spotkał się z Napoleonem. Po ucieczce Burbonów z Paryża triumfujący Napoleon wezwał brata do stolicy i 9 maja mianował go księciem francuskim ("Prince français") i członkiem Izby Parów, przekazując mu na rezydencję Palais-Royal i ustalając jego pierwszeństwo przy ceremoniach za Ludwikiem, ale przed Hieronimem (który przecież był królem Westfalii). Nie została jednak rozwiązana sprawa praw do tronu dzieci Lucjana, Napoleon nie chciał na razie podjąć żadnej decyzji (linia Lucjana nigdy nie uzyskała praw do tronu, nawet za Napoleona III).
18 czerwca armia francuska poniosła druzgocącą klęskę pod Waterloo. Po powrocie do Paryża Napoleon usiłował zreorganizować struktury władz państwowych, nosił się z zamiarem wojskowego zamachu stanu, by się pozbyć ingerencji Zgromadzenia Narodowego i zaproponował Lucjanowi funkcję Generalnego Komisarza państwa francuskiego – czyli regenta w imieniu małoletniego Napoleona II, na rzecz którego cesarz abdykował. Zmuszony przez ministra Fouchego Napoleon opuścił wkrótce po abdykacji Paryż i schronił się na pokładzie angielskiego statku HMS „Bellerophon”, (Bellerofont), który na rozkaz rządu zawiózł go na Wyspę Św. Heleny, zamiast do Anglii, gdzie były cesarz chciał poprosić o azyl.
Po powrocie Ludwika XVIII wydano ustawę specjalną z 16 stycznia 1816, która skazała na banicję z Francji wszystkich członków rodu Bonapartych. Lucjanowi, matce i jej bratu kardynałowi Feschowi wyznaczono na miejsce pobytu Rzym, pod warunkiem, że dwór papieski będzie miał ich pod stałą kontrolą. Lucjan, który został pozbawiony wszystkich honorów przyznanych przez brata w ciągu Stu Dni oraz fotela w Akademii Francuskiej stał się znowu tylko księciem Canino. 22 września przybył z rodziną do Wiecznego Miasta. Resztę życia miał spędzić w Italii.
Ostatnie 25 lat.
Każde z poselstw państw Świętego Przymierza oddelegowało specjalnego informatora, którego zadaniem było obserwowanie Lucjana i innych Bonapartych osiadłych po roku 1816 we Włoszech i sporządzanie raportów dla swoich rządów. Znużony tym Lucjan podjął na nowo myśl emigracji do USA, gdzie przebywał już brat Józef, ale oczywiście nie uzyskał zezwolenia. Mnożyły się kłopoty finansowe – Lucjan był zmuszony sprzedać najcenniejsze obrazy ze swej kolekcji, m.in. dzieła Poussina, Rafaela, Michała Anioła i Guida Reni. Rodzina zaczęła wymierać – odeszły Eliza i Paulina, oślepła matka już tylko wegetowała. Słysząc o chorobie Napoleona, Lucjan wysłał doń list z zapytaniem, czy zezwala mu na odwiedziny na Świętej Helenie – po roku przyszła odpowiedź odmowna, były cesarz nie chciał, by rodzina widziała, w jakich warunkach żyje. Jedyną pociechą w tych trudnych czasach były małżeństwa dzieci – Anna Jouberthon, córka Aleksandryny z pierwszego małżeństwa, poślubia bogatego księcia Ercolani, córka Lucjana Krystyna szwedzkiego hrabiego Arvida Posse (starszego od niej o 20 lat), Letycja bogatego ziemianina irlandzkiego sir Thomasa Wyse, Karol Lucjan ożenił się z kuzynką Zenajdą Bonaparte, córką Józefa, która wniosła 700 000 franków posagu. Dręczony przez wierzycieli Lucjan musiał opuścić Canino i przenieść się do skromnego domu w Viterbo.
Dopiero po śmierci Napoleona państwa Świętego Przymierza złagodziły kontrolę nad ruchami księcia Canino – Lucjanostwu zezwolono na wyjazd do Brukseli na ślub Karola i Zenajdy, jest też mowa o udzieleniu zezwolenia na emigrację do Stanów Zjednoczonych, ale Lucjan czuł się stary i zmęczony i nie chciał już o tym myśleć. 2 lutego 1836 roku w Rzymie zmarła matka. W swych wspomnieniach Lucjan napisał: "Lucjan zamknął oczy swojej przecudownej matki, która przez cały czas jego awanturniczego życia niezmiennie podtrzymywała go czułością i realną pomocą" (tłum. Jadwiga Dackiewicz). Gospodarna Letycja pozostawiła spory majątek, zapis dla Lucjana pozwolił mu spłacić długi i powrócić do zamku Canino.
W ostatnich latach życia Lucjan zajmował się publicystyką, publikował swe wspomnienia oraz książki o 18 Brumaire’a i Stu Dniach Napoleona, stworzył projekt konstytucji konsularnej dla Francji i poświęcił się badaniom waz etruskich. Schudł coraz bardziej, uskarżając się na bóle żołądka. Zmarł przeżywszy 65 lat i 30 dni w Viterbo na raka żołądka.
Mówiąc o Stu Dniach, Napoleon zapisał w swym "Dzienniku ze św. Heleny": "trudno byłoby ukazać wówczas zdrowsze i bardziej rozsądne poglądy polityczne niż poglądy Lucjana, jak również bardziej kompletne oddanie i bardziej szlachetne intencje".

</doc>
<doc id="423849" url="https://pl.wikipedia.org/wiki?curid=423849" title="Grzegorz z Żarnowca">
Grzegorz z Żarnowca

Grzegorz z Żarnowca, nazwisko domniemane: "Koszarski, Koszerski, Koszutski", inne formy nazwiska: "Zarnovicius, Żarnowczyk, Żarnowecius, Żarnowita", (ur. ok. 1528 w Żarnowcu, zm. 4 maja 1601 we Włoszczowie) – polski polemista wyznaniowy, postylograf, teolog i kaznodzieja kalwiński.
Życiorys.
O pochodzeniu i młodości Grzegorza brak danych. Był niewątpliwie plebejuszem, synem organisty (czego potwierdzenie można znaleźć w pismach polemicznych), a przypisywane mu pochodzenie szlacheckie i nazwisko Koszarski (Koszutski) nie ma żadnego potwierdzenia w źródłach – A. Brückner uważał je za wymysł późniejszy, nieznany samemu Grzegorzowi. Natomiast nazwisko Koszar występowało wśród mieszczan żarnowieckich. Miejscem urodzenia Grzegorza był najprawdopodobniej Żarnowiec koło Miechowa, w powiecie zawierciańskim, za czym przemawia teren jego późniejszej działalności. Według S. Pigonia uczył się (prawdopodobnie) w Krośnie i na Kamieńcu u Bonarów. Nie wiadomo, gdzie i jakie ukończył studia – według K. Kolbuszewskiego studiował teologię na Akademii Krakowskiej. Posiadał jednakże dużą wiedzę teologiczną, która znalazła swój wyraz w jego pismach polemicznych, a także była bardzo wysoko ceniona jeszcze w początkach XVII w., i to również przez pisarzy braci polskich. Wkrótce przyjął kalwinizm, złożył wyznanie wiary i ożenił się. Przez pewien czas był seniorem zborów kalwińskich na Litwie.
Mimo iż Grzegorz w hierarchii kościelnej doszedł do godności ministra (pastora we Włoszczowie, powiat kielecki) i kanonika kapituły krakowskiej, cieszył się bardzo dużym poważaniem wśród współwyznawców, które zdobył sobie głównie jako autor "Postyilli" oraz świetny kaznodzieja. Wyraziło się to na synodzie toruńskim roku 1595, gdzie Grzegorz pełnił nie tylko obowiązki kaznodziei, ale wybrano go do komisji, która miała podjąć ostateczną polemikę z Pawłem Gerike i skłonić go do przyjęcia i podpisania konsensu sandomierskiego. Dał wówczas Grzegorz wyraz swoim dążeniom do zjednoczenia protestantów.
4 maja roku 1601 Grzegorz już nie żył, zmarł prawdopodobnie we Włoszczowie. Zebrany w tym dniu synod podkreślał duże zasługi Grzegorza jako polemisty i uchwalił, aby ogłosić drukiem jego nie wydane dotychczas dzieła.
Twórczość.
Głównym dziełem Grzegorza była "Postyilla albo wykład Ewanieliy Niedzielnych y Świąt uroczystych ...". Jak wynika z zamieszczonej na wstępie przedmowy P. Gilowskiego, była ona odpowiedzią ewangelików na postyllę ks. Jakuba Wujka. Grzegorz zawarł w swojej postylli zarówno własne poglądy teologiczne, które można scharakteryzować jako umiarkowane, zgodne z konwencją sandomierską 1570, a także wiele miejsca poświęcił polemice z katolicyzmem. Szczególnie ostre były ataki na jezuitów, głównie ks. Wujka. "Postyilla" zyskała bardzo pozytywną ocenę wśród współwyznawców. Mimo że powstała wyraźnie pod wpływem pisarstwa Rejowego, trudno odmówić jej dużej oryginalności ujęcia i należy ją zaliczyć do najciekawszych zabytków polskiej postyllografii ewangelickiej. Wywarła ona dość duży wpływ na późniejszych postyllografów, a także przełożono ją na język niemiecki i język czeski.
Osobno zajął się natomiast Grzegorz polemiką z arianami. Około roku 1598, zachęcony przez swych patronów, Marcina Krezę z Bobolic i Andrzeja Oleśnickiego z Oleśnicy, wydał Grzegorz dziełko przeciw Socynowi, pt. "Apokatastasis to iest naprawa artykułu naygruntownieyszego o dosyć uczynieniu sprawiedliwości Bożey przez Chrystusa ...". W obronie boskości Chrystusa wystąpił w roku 1598 także w książeczce "Clypeus albo Tarcz Duchowna ...", gdzie ostro atakował m.in. pierwiastki racjonalizmu wśród braci polskich. Wystąpienia te spowodowały szybką replikę ze strony braci polskich.
Wymienione pozycje nie obejmują całej działalności polemicznej Grzegorza, ale tylko jego najbardziej reprezentatywne prace. Mimo różnych ocen w literaturze historycznej, należy zaliczyć Grzegorza do wybitniejszych pisarzy teologicznych polskiego kalwinizmu z końca XVI w.

</doc>
<doc id="423851" url="https://pl.wikipedia.org/wiki?curid=423851" title="Plan lotu">
Plan lotu

Plan lotu (ang. "flight plan") – określone informacje dostarczane organom służb ruchu lotniczego, odnoszące się do zamierzonego lotu lub do części lotu statku powietrznego.
Jest to jedna z depesz służb ruchu lotniczego. Składana jest przez pilota, bądź operatora statku powietrznego w Biurze Odpraw Załóg (ARO) najpóźniej na godzinę przed planowanym czasem wylotu (EOBT), jeżeli lot nie podlega procedurze wstępnego przetwarzania planów lotu Centralnego Organu Zarządzania Przepływem Ruchu Lotniczego (CFMU), a 3 godziny przed gdy plan lotu podlega takim procedurom. Plan lotu może również zostać złożony z powietrza przez pilota (AFIL).
Składanie planu lotu.
Informacje dotyczące zamierzonego lotu lub części lotu, które powinny być dostarczone organom służb ruchu lotniczego, należy przedstawiać w postaci planu lotu.
Plan lotu musi być złożony przed rozpoczęciem każdego lotu:
Plan lotu powinien być złożony przed odlotem w Biurze Odpraw Załóg (ARO) lub przekazany podczas lotu właściwemu organowi służb ruchu lotniczego, chyba że zostało zawarte porozumienie dotyczące przedstawiania powtarzalnych planów lotu.
Plan dla lotu, któremu ma być zapewniona służba kontroli ruchu lotniczego, należy przedstawić co najmniej 3 godziny przed odlotem. Plan dla lotu nie podlegającego procedurze wstępnego przetwarzania planów lotu Centralnego Organu Zarządzania Przepływem Ruchu Lotniczego (CFMU) należy przedstawić co najmniej 1 godzinę przed odlotem. Jeżeli jest przedstawiony podczas lotu, to w takim czasie, który umożliwi jego odbiór przez zainteresowany organ służb ruchu lotniczego co najmniej dziesięć minut przed przewidywanym przybyciem statku powietrznego do:
Treść planu lotu.
Plan lotu powinien zawierać informacje dotyczące nw. danych:
¹ – w planach lotu przekazywanych podczas lotu, informacja podana w tym punkcie, będzie wskazaniem miejsca, z którego w razie potrzeby może być uzyskana dodatkowa informacja dotycząca lotu.
² – w planach lotu przekazywanych podczas lotu, informacja podana w tym punkcie, będzie wskazaniem czasu nad pierwszym punktem trasy, którego plan lotu dotyczy.
³ – wyrażenie "lotnisko", gdy jest użyte w odniesieniu do planu lotu, dotyczy również miejsc innych niż lotniska, które mogą być wykorzystane przez określone rodzaje statków powietrznych, np. śmigłowce lub balony.
Wypełnianie planu lotu.
Przedstawiony plan lotu musi zawierać wszystkie poniższe informacje zgodnie:
Plan lotu powinien zawierać dodatkowo wszystkie informacje, dotyczące pozostałych punktów, jeśli mają zastosowanie:
Zmiany do planu lotu.
Zgodnie z postanowieniami "Niezamierzonych zmian planu lotu" wszystkie zmiany w stosunku do planu lotu przedstawionego na lot IFR lub lot VFR wykonywany jako lot kontrolowany, powinny być zgłaszane tak szybko, jak tylko to będzie możliwe, właściwemu organowi służb ruchu lotniczego. Na inne loty VFR znaczące zmiany w planie lotu powinny być zgłaszane, jak tylko to będzie możliwe, właściwemu organowi służb ruchu lotniczego.
Jeżeli przedstawione przed odlotem informacje dotyczące zapasu paliwa lub liczby wszystkich osób na pokładzie nie będą ścisłe w chwili odlotu, stanowią one istotne zmiany do planu lotu i jako takie muszą być zgłoszone.
Zasady przedstawiania zmian do powtarzalnych planów lotu są zawarte w PL-4444.
Niezamierzone zmiany planu lotu.
Dowódca statku powietrznego wykonując lot kontrolowany może odstąpić nieumyślnie od bieżącego planu lotu; powinien wtenczas:
Zakończenie planu lotu.
Meldunek o przylocie powinien być złożony osobiście, za pomocą radiotelefonu lub linii przesyłania danych, możliwie niezwłocznie po wylądowaniu, właściwemu organowi służb ruchu lotniczego na lotnisku przylotu odnośnie do każdego lotu, na który został przedstawiony plan lotu obejmujący cały lot lub pozostałą część lotu do lotniska docelowego.
Gdy plan lotu został przedstawiony tylko dla pewnej części lotu, innej niż pozostała część lotu do miejsca docelowego, należy podać odpowiedni meldunek o zakończeniu tej części lotu zainteresowanemu organowi służb ruchu lotniczego.
Jeżeli na lotnisku przylotu nie ma organu służb ruchu lotniczego, meldunek o przylocie, należy złożyć – niezwłocznie po wylądowaniu – najbliższemu organowi służb ruchu lotniczego za pomocą najszybszego środka przekazu informacji.
Jeżeli wiadomo, że urządzenia łączności na lotnisku przylotu są niewystarczające i jeżeli nie ma innego sposobu przesłania z ziemi meldunków o przylocie, należy podjąć następujące działanie. Tuż przed lądowaniem dowódca statku powietrznego powinien, jeżeli jest to praktycznie możliwe, nadać do właściwego organu służb ruchu lotniczego depeszę odpowiadającą meldunkowi o przylocie.
Meldunki o przylocie nadane przez dowódcę statku powietrznego powinny zawierać następujące elementy informacji:
Gdy meldunek o przylocie jest wymagany, niezastosowanie się do tego wymagania może spowodować poważne zakłócenia w działaniu służb ruchu lotniczego i znaczne wydatki związane z koniecznością dokonania niepotrzebnych akcji poszukiwania i ratownictwa.

</doc>
<doc id="423855" url="https://pl.wikipedia.org/wiki?curid=423855" title="Jarosław Ładosz">
Jarosław Ładosz

Jarosław Ładosz (ur. 20 października 1924 w Warszawie, zm. 14 listopada 1997) – polski filozof-marksista, logik, przewodniczący Związku Akademickiego Młodzieży Polskiej, doktorant Adama Schaffa, profesor i wieloletni dyrektor Instytutu Filozofii, Socjologii i Logiki Uniwersytetu Wrocławskiego, profesor i dyrektor Instytutu Filozofii Uniwersytetu Śląskiego w Katowicach, redaktor naczelny lewicowego pisma "Nowe Horyzonty". Od końca lat siedemdziesiątych redaktor nowej edycji dzieł W.I. Lenina w Polsce. Członek i działacz Polskiego Towarzystwa Filozoficznego, Towarzystwa Krzewienia Kultury Świeckiej. W latach 1981–1983 był członkiem Komisji KC PZPR powołanej dla wyjaśnienia przyczyn i przebiegu konfliktów społecznych w dziejach Polski Ludowej. Od 1990 do śmierci w 1997 prezes Stowarzyszenia Marksistów Polskich.
Syn Janiny Dziarnowskiej i Henryka Ładosza. W latach wojny działał w organizacji Polskich Socjalistów, a od 1942 w Polskiej Partii Robotniczej oraz w Gwardii Ludowej. Wkrótce, 28 kwietnia 1943 ]jako dziewiętnastoletni młodzieniec, został aresztowany wraz z Wandą Jakubowską i Szymonem Syrkusem. Po uwięzieniu na Pawiaku osadzony w obozach koncentracyjnych: Oświęcim-Brzezinka, Oranienburg, Sachsenhausen i Barth (komando Ravensbürck).
Pochowany na cmentarzu Powązki Wojskowe w Warszawie (kwatera B32-2-29).
Praca naukowa i poglądy.
Początkowo zajmował się głównie logiką matematyczną i teorią poznania. Później jego zainteresowania ewoluowały w stronę filozofii i socjologii, które programowo uprawiał jako materializm historyczny i dialektyczny. Ortodoksyjny marksista, znawca dorobku Karola Marksa i tradycji myśli marksistowskiej, historii ruchu robotniczego. Krytyk marksistowskiej scholastyki i apologetyki. W dyskusjach dotyczących socjalizmu w Polsce zajmował stanowisko uznające, że w Polsce nie ma społeczeństwa socjalistycznego, lecz mamy do czynienia ze społeczeństwem okresu przejściowego z dyktaturą proletariatu jako formą organizacji politycznej i państwowej. Podkreślał istnienie w Polsce klas społecznych, sprzeczności, wyzysku i walki ideologicznej i politycznej. Przedmiotem jego krytyki była zarówno ta tendencja w ramach polskiego marksizmu, która nawiązywała do „młodego Marksa” i próbowała rozwijać jego myśl w duchu młodomarksowskiego humanizmu, m.in. Adam Schaff, Marek Fritzhand, jak i socjologizujący nurt empiryczny. Ten ostatni – reprezentowany m.in. przez Jerzego Wiatra, Włodzimierza Wesołowskiego – był przez J. Ładosza traktowany jako marksizm zdegenerowany i jednocześnie apologetyczny wobec status quo. Krytykował także marksizm "szkoły poznańskiej" i tzw. "warszawską szkołę etyczną". Pozostawał pod wyraźnym wpływem francuskiej myśli społecznej: Jeana Piageta oraz Louisa Althussera.

</doc>
<doc id="423857" url="https://pl.wikipedia.org/wiki?curid=423857" title="Trzeci Oddech Kaczuchy">
Trzeci Oddech Kaczuchy

Trzeci Oddech Kaczuchy – zespół piosenki kabaretowej utworzony w styczniu 1981 w Olsztynie przez Andrzeja Janeczkę, Maję Piwońską i Zbigniewa Rojka.
Zespół powstał przy Wyższej Szkole Pedagogicznej (obecnie wydział Uniwersytetu Warmińsko-Mazurskiego), gdzie już wcześniej jego lider i autor piosenek Andrzej Janeczko działał na polu piosenki kabaretowej (występy solowe i w kabarecie „Ładne kwiatki” współtworzonym z satyrykiem Wiesławem Niderausem).
Zespół Trzeci Oddech Kaczuchy osiągnął sukces już kilka miesięcy po założeniu, gdy na XVIII Festiwalu Piosenki Studenckiej w Krakowie w 1981 roku zdobył nagrodę Grand Prix (przyznaną wyjątkowo przez jury po raz drugi w historii festiwalu), Nagrodę Dziennikarzy („za publicystyczne wartości tekstów”) oraz Nagrodę Gazety Krakowskiej. 
W czerwcu tego samego roku Andrzej Janeczko z zespołem zdobyli I Nagrodę („Karolinkę”) w Konkursie Interpretacji podczas XIX Krajowego Festiwalu Polskiej Piosenki w Opolu za interpretację "Piosenki o okularnikach" Agnieszki Osieckiej i Jarosława Abramowa i własnej piosenki "Kombajnista". Transmitowany przez ogólnopolską telewizję Festiwal w Opolu przysporzył zespołowi dużą popularność, do czego dodatkowo przyczyniło się entuzjastyczne przyjęcie podczas festiwalowego Kabaretonu politycznej piosenki "Wódz". 
Do wybuchu stanu wojennego zagrał bardzo dużą liczbę koncertów i szybko stał się jednym z najbardziej rozpoznawalnych zespołów studenckich. Od 1982 zespół występował bez Zbigniewa Rojka, który wraz z innymi artystami olsztyńskimi założył formację Kaczki z Nowej Paczki.
W dalszych latach Trzeci Oddech Kaczuchy zajął stałe miejsce w kręgach wykonawców piosenek studenckich i kabaretowych. Do zespołu czasowo dołączyła wówczas Halżka Sobczak. W 1984 roku zespół wystąpił jako gwiazda Festiwalu Piosenki Studenckiej w Krakowie. Na opolskim KFPP w 1984 Andrzej Janeczko otrzymał wyróżnienie w Kabaretonie za piosenkę "Republika Rudych", która natychmiast została zdjęta przez cenzurę.
Swoimi programami i piosenkami zespół uderzał w ówczesny system komunistyczny. Piosenka "Wódz" powstała jako krytyka gierkowskiej "propagandy sukcesu", zachowała swoje uniwersalne przesłanie również w późniejszych czasach. "Kombajnista" pokazywał absurdy życia w socjalistycznej Polsce, "Republika Rudych" demaskowała zakłamanie rządów partii komunistycznej. Utwory "Pytania syna poety" i późniejsza "Nie umieraj nam inteligencjo" stawiały pytania o miejsce duchowych wartości w społeczeństwie.
Grupa współpracowała między innymi z Barbarą Wrzesińską, Andrzejem Zaorskim, Karolem Strasburgerem, Maciejem Damięckim, Andrzejem Kopiczyńskim i Romanem Kłosowskim. Przez dziesięć lat związana była z lubelskim Teatrem "Maska".
W latach 90. zespół nagrał sześć recitali dla II programu TVP. Współpracował również z satyryczną audycją "ZSYP" Marcina Wolskiego w I programie PR i "Parafonią" kabaretu "Długi".
Trzeci Oddech Kaczuchy w składzie Janeczko i Piwońska koncertują i grają do dziś, posiadają również swój kanał na YouTube, gdzie komentują piosenkami bieżące wydarzenia. Andrzej Janeczko skończył również grafikę artystyczną na Akademii Sztuk Pięknych w Łodzi.
Andrzej Janeczko i Maja Piwońska są małżeństwem. W końcu lat 80. XX w. osiedlili się we wsi Ługi k. Strykowa. W roku 2011 Andrzej Janeczko został wybrany jej sołtysem. P
2 czerwca 2017 roku TVP 2, a później także TVP Polonia, wyemitowała 55-minutowy recital „Trzeci Oddech Kaczuchy - to już 36 lat”. 
W roku 2017, w październiku, nakładem łódzkiego Domu Wydawniczego Księży Młyn na rynku ukazała się książka autobiograficzna autorstwa Andrzeja Janeczki zatytułowana „Trzeci Oddech Kaczuchy. O życiu i scenie”.
W czerwcu 2018 roku, Ogólnopolska Komisja Historyczna Ruchu Studenckiego przyznała Andrzejowi Janeczce Nagrodę Honorową im. Andrzeja Potoka za działalność w klubach i teatrach studenckich Olsztyna oraz radiach studenckich i kabaretach, za nieprzerwaną działalność kabaretu Trzeci Oddech Kaczuchy założonego w 1981 roku, opisaną w książce „Trzeci Oddech Kaczuchy. O życiu i scenie”, za przypominanie i utrwalanie wartości kultury studenckiej.
Na początku 2021 zespół obchodził 40-lecie działalności na scenie. Z tej okazji został odznaczony medalem „Zasłużony Kulturze Gloria Artis” oraz otrzymał nagrodę rocznicową SAWP, a także dał koncert w studiu koncertowym Radia Łódź im. H. Debicha, emitowany również w TVP Łódź.
26 listopada 2022 roku Andrzej Janeczko ( grał z Mają Piwońską jak Trzeci Oddech Kaczuchy) zdobył I Nagrodę ( głosowała publiczność, jury nie było) za tekst i muzykę piosenki "Panie Młynarski"w Koncercie Galowym Premier na Międzynarodowym Festiwalu Bardów OPPA 2022 w Warszawie.

</doc>
<doc id="423858" url="https://pl.wikipedia.org/wiki?curid=423858" title="E90">
E90



</doc>
<doc id="423859" url="https://pl.wikipedia.org/wiki?curid=423859" title="E90 (trasa europejska)">
E90 (trasa europejska)

E90 – trasa europejska bezpośrednia wschód-zachód.
Przebieg E90:
 - Lizbona
 - Madryt - Barcelona
 - Mazara del Vallo - Palermo - Buonfornello Messina - prom przez Cieśninę Mesyńską - Reggio di Calabria - Metaponto - Tarent - Brindisi
 - Igoumenitsa - Janina - Saloniki - Aleksandropolis - przejście graniczne Kipi - Ipsala
 - 1.752 km 

</doc>
<doc id="423865" url="https://pl.wikipedia.org/wiki?curid=423865" title="Witold Kieżun">
Witold Kieżun

Witold Jerzy Kieżun (ur. 6 lutego 1922 w Wilnie, zm. 12 czerwca 2021 w Warszawie) – polski ekonomista, profesor nauk ekonomicznych, teoretyk zarządzania, przedstawiciel polskiej szkoły prakseologicznej, w ramach której rozwijał prakseologiczną teorię organizacji i zarządzania. 
Podczas II wojny światowej działacz konspiracyjny, żołnierz Armii Krajowej, podporucznik czasu wojny, uznawany za jednego z największych bohaterów powstania warszawskiego, a następnie więzień radzieckich łagrów.
Był uczniem Tadeusza Kotarbińskiego i Jana Zieleniewskiego, pracował naukowo na Akademii Leona Koźmińskiego w Warszawie. Został nagrodzony doktoratami honoris causa czterech uczelni. Autor kilkudziesięciu książek i skryptów naukowych, a także kilkuset artykułów, referatów i rozdziałów w zbiorowych monografiach oraz dwóch pozycji literackich i szeregu utworów muzyki fortepianowej. 
Był honorowym członkiem Polskiej Akademii Nauk, a także honorowym obywatelem miasta stołecznego Warszawy. Kawaler Orderu Virtuti Militari, Orderu Odrodzenia Polski III klasy, a także wielu innych odznaczeń państwowych.
Życiorys.
Urodził się w Wilnie w rodzinie lekarzy: Witolda i Leokadii z d. Bokun. Po śmierci ojca w 1931 przeniósł się z matką z Wilna do Warszawy. W 1939 zdał maturę w Gimnazjum i Liceum im. Ks. Józefa Poniatowskiego w Warszawie.
Po wybuchu II wojny światowej w okresie okupacji niemieckiej pracował jako szklarz, zajmował się również rozprowadzaniem podziemnej prasy. Od 1939 brał udział w działalności konspiracyjnej i kształcił się. W 1942 ukończył studia w Szkole Budowy Maszyn i Elektrotechniki (dawniejszej Wawelberga i Rotwanda) uzyskując dyplom technika – inżyniera budowy maszyn, w tym samym roku podjął studia na Wydziale Prawa tajnego Uniwersytetu Warszawskiego.
Służył w Komendzie Głównej Armii Krajowej, Zgrupowaniu Pułku Baszta, batalionie „Karpaty”, kompanii „K-4” (łączności), a od 1944 w batalionie „Gustaw” NOW-AK. Od 1944 jego mieszkanie było magazynem broni.
Od sierpnia 1944 walczył w powstaniu warszawskim w stopniu kaprala podchorążego pod ps. „Wypad”. Służył w oddziale do zadań specjalnych „Harnaś” w batalionie „Gustaw”. Uczestniczył m.in. w akcji zdobycia Poczty Głównej (plac Napoleona, dziś Powstańców Warszawy), Komendy Policji (na Krakowskim Przedmieściu 1) i parafialnego domu kościoła Świętego Krzyża (Krakowskie Przedmieście 3).
Podczas zwycięskiego szturmu na Pocztę Główną, samodzielnie wziął do niewoli 14 jeńców niemieckich z zaciętym pistoletem maszynowym MP 40 (przy czym pozyskał ręczny karabin maszynowy, 14 karabinów oraz 2000 sztuk amunicji). W sierpniu 1944 odznaczono go Krzyżem Walecznych. 23 września 1944 został odznaczony bezpośrednio podczas walk przez gen. Bora-Komorowskiego Orderem Virtuti Militari, a w październiku 1944 roku awansował do stopnia podporucznika.
Po powstaniu uciekł z niemieckiego transportu wiozącego żołnierzy-powstańców do obozów jenieckich. Dostał się do Krakowa, nawiązał kontakt z tamtejszą AK. W marcu 1945 został aresztowany przez NKWD. Przesłuchanie odbyło się na Montelupich. Nie ujawnił żadnych nazwisk, nie przyznał się do swojej podziemnej działalności (zgodnie z zakazem ujawniania się, wydanym przez gen. Okulickiego). 23 maja 1945 przewieziony do łagru radzieckiego w Krasnowodsku w Turkmeńskiej SRR (obecnie Turkmenistan), na obrzeżu pustyni Kara-kum. Tam doświadczył skrajnej formy wyczerpania. Chory na zapalenie płuc trafił do obozowego „szpitala”, w którym podczas czteromiesięcznego pobytu przeszedł dodatkowo tyfus, dystrofię, świnkę, świerzb oraz beri-beri, skrajną formę awitaminozy. Do kraju powrócił na mocy amnestii w 1946. Był jeszcze więziony przez Urząd Bezpieczeństwa w Złotowie.
Po wyjściu na wolność rozpoczął studia prawnicze na Wydziale Prawa Uniwersytetu Jagiellońskiego, które ukończył w 1949. W tym samym roku wstąpił do Stronnictwa Demokratycznego. Następnie pracował w Narodowym Banku Polskim. Był współorganizatorem Rewolucyjnego Komitetu Destalinizacji.
W 1964 uzyskał stopień doktora w Szkole Głównej Planowania i Statystyki, a w 1969 habilitował się. W 1971 został kierownikiem Zakładu Prakseologii Polskiej Akademii Nauk. Z funkcji tej usunięto go w 1973 z inicjatywy tamtejszej POP. Następnie był kierownikiem Zakładu Teorii Organizacji Instytutu Organizacji i Kierowania Uniwersytetu Warszawskiego i Polskiej Akademii Nauk (od 1977 Wydział Zarządzania Uniwersytetu Warszawskiego). W 1975 uzyskał tytuł naukowy profesora. W latach 70. XX w. prowadził wykłady z zakresu zarządzania i administracji w Wyższej Szkole Nauk Społecznych przy KC PZPR.
W 1980 wyjechał za granicę. Wykładał zarządzanie m.in. na Temple University w Filadelfii i na Uniwersytecie Montrealskim. Pracował w Burundi, najpierw z ramienia ONZ, później jako przedstawiciel Kanady. W Burundi pomagał w tworzeniu administracji.
W 1995 został profesorem Akademii Leona Koźmińskiego. Wykładał także m.in. w Wyższej Szkole Humanistycznej w Pułtusku. Był członkiem honorowym Komitetu Nauk Organizacji i Zarządzania PAN.
W 2005 był członkiem Honorowego Komitetu Poparcia Lecha Kaczyńskiego w wyborach prezydenckich. Objął funkcję przewodniczącego Rady Fundacji "Ius et Lex". Został członkiem Warszawskiego Społecznego Komitetu Poparcia Jarosława Kaczyńskiego w przedterminowych wyborach prezydenckich w 2010.
W 2007 otrzymał nagrodę Ministra Nauki i Szkolnictwa Wyższego za wybitne osiągnięcia naukowe. Z okazji 70. rocznicy Powstania Warszawskiego Poczta Polska wprowadziła do obiegu znaczki z podobizną prof. Kieżuna.
We wrześniu 2014 na łamach prasy został oskarżony o współpracę ze służbami specjalnymi PRL. Przyznał się do rozmów z SB, jednak zaprzeczył formalnej i świadomej współpracy. Publikacja tych oskarżeń spotkała się z krytyką części historyków i publicystów.
Zmarł 12 czerwca 2021 w wieku 99 lat. 23 czerwca 2021 spoczął w Panteonie Żołnierzy Polski Walczącej na Cmentarzu Wojskowym na Powązkach w Warszawie.
Życie prywatne.
Ożenił się z Danutą Magreczyńską „Jolą” (1922–2013), sanitariuszką z kompanii „Anna” batalionu „Gustaw”. Miał dwoje dzieci, córkę Krystynę Macqueron (ur. 1951) oraz syna Witolda Olgierda Kieżuna (ur. 1954) i troje wnuków. Syn Witold był współinicjatorem angielskojęzycznej witryny internetowej warsawuprising.com, poświęconej powstaniu warszawskiemu.

</doc>
<doc id="423867" url="https://pl.wikipedia.org/wiki?curid=423867" title="Philippe Thys">
Philippe Thys

Philippe Thys (ur. 8 października 1890 w Anderlecht, zm. 16 stycznia 1971) belgijski kolarz szosowy, trzykrotny zwycięzca Tour de France.
W 1910 Thys wygrał pierwsze Mistrzostwa Belgii w przełaju. Wygrał w Tour de France w 1913 roku, jak i rok później i wszystko zapowiadało kontynuowanie tej dobrej passy, która jednak została przerwana przez wybuch I wojny światowej, podczas której Thys służył we francuskim lotnictwie. Wygrał wyścig dookoła Francji po raz trzeci w 1920.
Thys pobił rekord Luciena Petit-Breton, który miał na koncie dwa zwycięstwa. Rekord Belga był niepobity do 1955, kiedy Louison Bobet go wyrównał i do 1963, kiedy Jacques Anquetil zdobył swoje czwarte zwycięstwo.
Jest jednym z najmłodszych zwycięzców Tour de France, w czasie gdy wygrywał po raz pierwszy miał 22 lata i 9 miesięcy.

</doc>
<doc id="423870" url="https://pl.wikipedia.org/wiki?curid=423870" title="Ludwik Bonaparte">
Ludwik Bonaparte

Ludwik Napoleon Bonaparte, fr. "Louis Napoléon Bonaparte, Prince Impérial, Roi de Hollande" (ur. 2 września 1778 w Ajaccio, zm. 25 lipca 1846 w Livorno) – czwarty syn Carlo Maria Buonaparte i jego małżonki Letycji, młodszy brat Napoleona Bonaparte oraz ojciec Napoleona III.
Młodość.
Po śmierci ojca w 1785 Ludwika wziął do siebie jego starszy brat, porucznik artylerii – Napoleon, który osobiście uczył go przedmiotów wojskowych, historii, geografii i języków. Młodzieniec walczył w kampaniach brata we Włoszech i Egipcie. Po tej ostatniej dostał awans na pułkownika, zaś po koronacji brata na cesarza został generałem brygady i otrzymał później – jako ostatni francuski wojskowy – honorowy tytuł konetabla Francji. W roku 1806 Napoleon rozwiązał położoną na terenie Niderlandów Republikę Batawii i stworzył Królestwo Holandii, tron którego przekazał Ludwikowi.
Król Holandii.
Ludwik zwany teraz Lodewijk I początkowo wzdragał się przed przyjęciem korony, od lat cierpiał na silny reumatyzm i obawiał się wilgotnego klimatu Niderlandów, ale w końcu ugiął się przed wolą brata. Także entuzjazm Holendrów dla monarchii był raczej umiarkowany – przed rewolucją walczyli długo z monarchistycznymi ambicjami "stadhouderów" z dynastii orańskiej, którzy byli władcami obieralnymi i pełnili funkcje czysto reprezentatywne, ale wobec wszechwładzy Francji Niderlandczycy musieli w apatii czekać, jakie będą poczynania nowego władcy, któremu bardzo trudno przychodziło opanowanie mowy niderlandzkiej.
Ludwik starał się być dobrym władcą: założył wiele istniejących do dziś dnia instytucji kulturalnych jak Akademię Nauk ("Koninklijk Instituut van Wetenschapen"), Bibliotekę Królewską ("Koninklijke Bibliotheek") i sławne Muzeum Narodowe ("Rijksmuseum"). Po wybuchu statku z prochem w Lejdzie w r. 1807 osobiście pośpieszył na miejsce katastrofy i kierował pracami ratowniczymi, podobnie postąpił przy wielkiej powodzi roku 1809, gdy dając przykład wszystkim nosił worki z piaskiem dla wzmocnienia wałów. Otrzymał wtedy przydomek "Ludwika Dobrego". Przeprowadził także na wzór francuski reformę administracyjną kraju, dzieląc go na dziesięć departamentów, co wzmocniło centralne władze w Hadze.
Ludwik prowadził bardzo liberalną politykę religijną. Wyznawcy religii żydowskiej i katolickiej posiadali wprawdzie od czasu Republiki Batawskiej na papierze te same prawa, co większość protestancka, ale w rzeczywistości byli nadal dyskryminowani – Ludwik dopuścił ich do urzędów państwowych i zwrócił katolikom wiele kościołów zagarniętych przez protestantów, m.in. Katedrę św. Jana w ’s-Hertogenbosch. Dokonał także reformy prawa, wprowadzając oparte na Kodeksie Napoleona Kodeks cywilny "Burgerlijk Wetboek" i Kodeks karny "Wetboek van Strafrecht".
Z drugiej strony nie brakowało krytyki od poddanych Ludwika. Oszczędnym z natury Holendrom nie podobała się niesłychana pompa dworu królewskiego i coraz nowe rezydencje, które Ludwik wznosił lub przebudowywał, uciekając przed wilgotnym klimatem z Hagi do Utrechtu, stamtąd do Amsterdamu, gdzie kazał przebudować ratusz na pałac królewski (którym do dziś jest), na koniec do Haarlem, gdzie zaczął wznosić nową rezydencję, której już nie dokończył.
Konflikt z Napoleonem i abdykacja.
Konflikt z Napoleonem wzrastał na sile. Cesarz ciągle zarzucał bratu, że preferuje interesy holenderskie przed francuskimi, zażądał od niego w r. 1808 dostarczenia 40 000 wyekwipowanych żołnierzy, co było niemożliwe dla kraju liczącego dwa miliony mieszkańców i udręczonego kontrybucjami francuskimi, wobec czego Ludwik odmówił. Odmówił także wprowadzenia powszechnej służby wojskowej. W tym samym roku Napoleon ogłosił blokadę kontynentalną przeciw Anglii – zakaz jakiegokolwiek handlu z tym krajem – czego Holendrzy, naród kupiecki i żeglarski, nie chcieli się trzymać. W roku 1809 Anglicy zajęli wyspę Walcheren i otworzyli przez to drogę do Antwerpii, dokonując masakry słabych oddziałów holenderskich. Wyparł ich dopiero na wiosnę tego roku sam Napoleon i wezwał brata do Paryża, gdzie zaproponował mu objęcie tronu Hiszpanii, na co Ludwik się nie zgodził. Powrócił do Holandii, gdzie 1 lipca 1810 abdykował na rzecz swojego syna Napoleona Ludwika (1804-1831), ale Napoleon już powziął decyzję aneksji Holandii przez Francję i wysłał tam wojska. Nominalnie Ludwikowi pozostał tytuł wielkiego księcia Bergu i Kleve, który mu przysługiwał do 1813.
Po abdykacji.
Po abdykacji Ludwik przebywał najpierw w Czechach, w Teplicach, a po upadku Napoleona przeniósł się do Florencji, gdzie żył pod nazwiskiem hrabiego "de Saint-Leu" (nadanie brata z r. 1805). Zmarł w Livorno w roku 1846. Pochowany został w Saint-Leu-la-Forêt w pobliżu Paryża, obok dwóch starszych synów.
Rodzina.
Wymuszone przez Napoleona w 1801 małżeństwo Ludwika z córką swej żony Józefiny, Hortensją, było dla obojga partnerów bardzo nieszczęśliwe, w związku z czym małżonkowie szukali pocieszenia w niezliczonych miłostkach. Mieli mimo to trzech synów:
Ludwik miał także nieślubnego syna – "François de Castelvecchio" (1826 – 1869).

</doc>
<doc id="423871" url="https://pl.wikipedia.org/wiki?curid=423871" title="Malcolm Lowry">
Malcolm Lowry

Malcolm Lowry (ur. 28 lipca 1909 w Cheshire, zm. 26 czerwca 1957 w Ripe) – brytyjski powieściopisarz i poeta, posiadający także obywatelstwo kanadyjskie.
Życiorys.
Lowry uczył się w prywatnej szkole w Cambridge, jednak jako bardzo młody chłopak (w 1926) zaciągnął się na statek i przez kilka lat pływał po morzach Dalekiego Wschodu. Po powrocie do Anglii ukończył w 1932 studia w St Catharine’s College na Uniwersytecie Cambridge i ponownie zaczął podróżować po świecie (Hiszpania, Francja, Stany Zjednoczone). W 1936 przybył do Meksyku, a w latach 1939-1954 mieszkał w Kolumbii Brytyjskiej. 
Lowry należy do tego gatunku pisarzy, dla których materiał twórczy stanowi przede wszystkim ich własne życie. Jego utwory są mocno autobiograficzne, momentami ocierają się o ekshibicjonizm. "Ultramarynę" pisarz oparł na wspomnieniach z Dalekiego Wschodu, "Pod wulkanem" rozgrywa się w meksykańskim mieście Cuernavaca, a "Prom na Gabriolę" jest zapisem kanadyjskich przeżyć autora i jego żony. 
Anglik uchodzi za autora tylko jednej udanej książki – chodzi o "Pod wulkanem", powieść opublikowaną w 1947. Lowry zaczął pisać ją już w Meksyku, ukończył w Kanadzie. Jej główny bohater, Konsul (będący alter ego autora) – były dyplomata brytyjski – zapija się w meksykańskim upale. Mimo egzotycznego tła jest to dzieło na wskroś europejskie i oddaje lęki końca lat trzydziestych – w Hiszpanii właśnie dogorywa wojna domowa. Z racji podejmowanej tematyki "Pod wulkanem" należy do kanonu literatury XX wieku. 
"Pod wulkanem" zostało sfilmowane w 1984 przez amerykańskiego reżysera Johna Hustona. Teatralnej adaptacji powieści dokonał Jerzy Grzegorzewski w przedstawieniu "Powolne ciemnienie malowideł" (1985), zrealizowanym w Teatrze Studio w Warszawie.

</doc>
<doc id="423873" url="https://pl.wikipedia.org/wiki?curid=423873" title="Henryk Frąckiewicz">
Henryk Frąckiewicz

Henryk Roman Frąckiewicz (ur. 9 kwietnia 1929 w Łodzi, zm. 29 listopada 1999) – profesor, członek korespondent PAN, były rektor Politechniki Świętokrzyskiej.
Życiorys.
W 1957 uzyskał stopień magistra inżyniera na Politechnice Warszawskiej, w 1962 został kandydatem nauk fizyczno-matematycznych. 
Był członkiem PZPR, członkiem egzekutywy KW PZPR w Kielcach w latach 1970–1975, starszym inspektorem ds. wyższych uczelni technicznych Wydziału Nauki i Oświaty KC PZPR. w latach 1975–1989. Studia ukończył na Politechnice Warszawskiej, gdzie również habilitował się. W 1970 r. został po raz pierwszy rektorem Kielecko-Radomskiej Wyższej Szkoły Inżynierskiej. To właśnie podczas tej kadencji, w latach 1970–1975, głównie dzięki jego staraniom, uczelnia została zbudowana w swoim podstawowym kształcie oraz uzyskała rangę politechniki.
Od 1975 r. prof. Henryk Frąckiewicz pracował w Instytucie Podstawowych Problemów Techniki Polskiej Akademii Nauk, gdzie kierował Zakładem Teorii Konstrukcji i Pracowni Mechaniki Ośrodków Dyskretnych, a następnie całym Instytutem. Z jego inicjatywy powstał wówczas Międzyresortowy Ośrodek Naukowo-Dydaktyczny Laserowych Technologii Metali z siedzibą w Politechnice Świętokrzyskiej w Kielcach.
Był uznanym naukowcem, którego osiągnięcia spowodowały, iż w 1986 r. został członkiem korespondentem Polskiej Akademii Nauk. Był twórcą oryginalnej i jedynej w świecie polskiej technologii kształtowania laserowego metali. Prace nad tym zagadnieniem zostały następnie podjęte przez wiele ośrodków naukowych. Rezultaty naukowe uzyskane przez prof. Henryka Frąckiewicza nad laserowymi technologiami zaowocowały w latach 1994–1998 ośmioma patentami, w tym trzema udzielonymi przez amerykański urząd patentowy jako współautorowi.
Był twórcą unikalnego laboratorium laserowego kształtowania metali, a następnie jedynego w Polsce ośrodka naukowego w tej dziedzinie – Centrum Laserowych Technologii Metali – powołanego w 1996 roku jako wspólna jednostka Polskiej Akademii Nauk i Politechniki Świętokrzyskiej (Centrum Laserowych Technologii Metali im. Henryka Frąckiewicza Politechniki Świętokrzyskiej i PAN).
W 1996 r. prof. Frąckiewicz został wybrany na rektora Politechniki Świętokrzyskiej na kadencję 1996–1999, a wiosną 1999 roku na kolejną kadencję 1999–2002.
Został pochowany na cmentarzu Bródnowskim (kw. 4F-6-26).

</doc>
<doc id="423875" url="https://pl.wikipedia.org/wiki?curid=423875" title="Bathory (album)">
Bathory (album)

Bathory – debiutancka płyta długogrająca szwedzkiego zespołu Bathory wydana 2 października 1984 roku. Jest to jedno z pierwszych wydawnictw muzycznych zawierających muzykę blackmetalową. Album został nagrany 14 czerwca tego samego roku w studiu "Heaven Shore" (w rzeczywistości był to przerobiony na studio nagraniowe garaż samochodowy). Utwór "Storm of Damnation", pomimo tego, że był umieszczony na płycie, pierwotnie nie był uwzględniony w spisie utworów, zmieniło się to dopiero przy okazji reedycji CD w 1993 roku.

</doc>
<doc id="423877" url="https://pl.wikipedia.org/wiki?curid=423877" title="The Return......">
The Return......

The Return... – druga płyta szwedzkiego zespołu Bathory. Wydana 27 maja 1985 roku.

</doc>
<doc id="423878" url="https://pl.wikipedia.org/wiki?curid=423878" title="Under the Sign of the Black Mark">
Under the Sign of the Black Mark

Under the Sign of the Black Mark – trzecia płyta szwedzkiego zespołu muzycznego Bathory. Wydana 11 maja 1987 roku.

</doc>
<doc id="423880" url="https://pl.wikipedia.org/wiki?curid=423880" title="Blood Fire Death">
Blood Fire Death

Blood Fire Death – czwarta płyta szwedzkiego zespołu muzycznego Bathory, wydana 8 października 1988 roku. Na okładce wykorzystano obraz „Åsgårdsreien” (1872) dziewiętnastowiecznego norweskiego malarza Petera Nicolai Arbo.

</doc>
<doc id="423881" url="https://pl.wikipedia.org/wiki?curid=423881" title="Dwutakt">
Dwutakt

Dwutakt – sposób wykończenia akcji w koszykówce, której celem jest zdobycie punktów. Polega na zrobieniu dwóch ostatnich kroków przed oddaniem rzutu w specyficzny sposób - w trakcie pierwszego (długiego) łapie się piłkę w ręce, a w trakcie drugiego (o połowę krótszego) już się nie kozłuje. Po drugim kroku następuje wybicie i oddanie rzutu spod kosza.
Prawidłowy dwutakt powinien zaczynać się:
Dwutakt jest możliwy do zrobienia po zaprzestaniu kozłowania lub po otrzymaniu podania.

</doc>
<doc id="423882" url="https://pl.wikipedia.org/wiki?curid=423882" title="Hammerheart">
Hammerheart

Hammerheart – piąta płyta szwedzkiego zespołu muzycznego Bathory. Wydana 16 kwietnia 1990 roku.

</doc>
<doc id="423883" url="https://pl.wikipedia.org/wiki?curid=423883" title="Twilight of the Gods">
Twilight of the Gods

Twilight of the Gods – szósta płyta szwedzkiego zespołu muzycznego Bathory. Wydana 29 czerwca 1991 roku.

</doc>
<doc id="423886" url="https://pl.wikipedia.org/wiki?curid=423886" title="Lista pokémonów według regionalnego numeru Pokédex z Hoenn">
Lista pokémonów według regionalnego numeru Pokédex z Hoenn



</doc>
<doc id="423887" url="https://pl.wikipedia.org/wiki?curid=423887" title="Mieszanka studencka">
Mieszanka studencka

Mieszanka studencka (niem. "Studentenfutter") – popularna przekąska, produkt spożywczy złożony z różnego rodzaju orzechów (suszonych lub prażonych): arachidowych, laskowych, włoskich, orzechów nerkowca, migdałów oraz rodzynek. Jest wysokokaloryczny i bogaty w składniki odżywcze (tłuszcze jedno- i wielonienasycone, węglowodany), nadaje się zatem do jedzenia szczególnie w okresie wzmożonego wysiłku intelektualnego (a zatem dla studentów – stąd nazwa) i fizycznego.
Mieszanka ma swoje odpowiedniki i modyfikacje w różnych miejscach na świecie i tak w USA oprócz orzechów i rodzynek w jej skład wchodzą m.in. ziarna i płatki, czekolada, słonecznik, wiórki kokosowe, suszone lub kandyzowane owoce (nazwa takiej przekąski to "trail mix" lub "gorp"), w Australii i Nowej Zelandii dla mieszanki orzechów, ziaren, suszonych owoców i niekiedy czekolady funkcjonuje nazwa "scroggin". W każdym przypadku chodzi o zmieszanie wysokoenergetycznych, bogatych w tłuszcze i węglowodany składników, wspomagających organizm przy dużym wysiłku.

</doc>
<doc id="423888" url="https://pl.wikipedia.org/wiki?curid=423888" title="Jubileum Volume I">
Jubileum Volume I

Jubileum Volume I – pierwsza płyta kompilacyjna podsumowująca dorobek szwedzkiego zespołu muzycznego Bathory. Wydana 3 października 1992 roku.

</doc>
<doc id="423889" url="https://pl.wikipedia.org/wiki?curid=423889" title="Jubileum Volume II">
Jubileum Volume II

Jubileum Volume II – druga płyta kompilacyjna podsumowująca dorobek szwedzkiego zespołu muzycznego Bathory. Wydana 15 marca 1993 roku.

</doc>
<doc id="423891" url="https://pl.wikipedia.org/wiki?curid=423891" title="Trolejbusy w Lublinie">
Trolejbusy w Lublinie

Trolejbusy w Lublinie – jeden z trzech czynnych systemów trolejbusowych w Polsce (obok Gdyni i Tychów). Przewoźnikiem na liniach trolejbusowych jest Miejskie Przedsiębiorstwo Komunikacyjne Lublin Sp. z o.o.
Linie.
Po Lublinie kursuje 13 linii trolejbusowych oraz 2 linie okresowe (cmentarna oraz turystyczna). W roku 2008 uruchomiono turystyczną linię trolejbusową obsługiwaną historycznym taborem.
Pierwsza linia trolejbusowa nosiła numer 15 (początkowo numery zawierały się w przedziale pomiędzy 15–26). W 1969 uruchomiono linię 27, która kursowała z Dworca Głównego PKP przez Krakowskie Przedmieście na ul. Unicką, a w latach 1969–1972 kursowała z al. Warszawskiej na Unicką linia 28. W późniejszym okresie liniom trolejbusowym przydzielano numery od 50 (50–60), wreszcie w związku z dalszym zwiększeniem liczby linii autobusowych w 1984 liniom trolejbusowym nadano numery od 150 (do 162 w szczytowym rozwoju linii). 
1 października 2014 linią trolejbusową została linia 56, na którą skierowano wyłącznie trolejbusy hybrydowe z uwagi na brak trakcji zasilającej na części trasy przejazdu. Podobnie uczyniono 1 grudnia 2014 z linią nr 20, na której spory odcinek trasy znajdował się pod trolejbusową siecią trakcyjną. Na pozostałym odcinku trolejbusy kursowały na napędzie alternatywnym. Od 1 marca 2015 trolejbusy z dodatkowym napędem w całości obsługiwały linię nr 9. 1 września 2015 linia ta otrzymała numer 159. 
Od 18 stycznia 2016 r. trolejbusami obsługiwana jest linia nr 19. 1 marca 2016 r. dokonano korekty przebiegu tras; powstały linie 157 i 161 (d. 28). Linia 150 uległa likwidacji. 5 sierpnia 2019 r. trolejbusy skierowano na linię 10. W październiku 2019 dokonano zmianę numeru linii nr 10 na 150 oraz 19 na 162.

</doc>
<doc id="423893" url="https://pl.wikipedia.org/wiki?curid=423893" title="Wiatr katabatyczny">
Wiatr katabatyczny

Wiatr katabatyczny (z gr. "κατάβασις" "zstąpienie") – wiatr spływający z pochyłości wzgórz lub z lodowca. Terminu wiatr katabatyczny (od greckiego słowa "katabatikos" – idący w dół) zazwyczaj używa się dla określenia wiatru zimniejszego niż otoczenie. Wiele silnych wiatrów katabatycznych jest wyzwalanych synoptycznie lub jest aktywowanych przez zjawiska pogodowe na dużą skalę, takie jak układy wysokiego ciśnienia na dużych wysokościach, jak na Grenlandii, w Kalifornii lub na przykład fiordy w Norwegii.
Wiatr cieplejszy niż otoczenie nosi nazwę fen, przykładami są chinook, Santa Ana, zonda, bergwind, diabolo czy wiatr halny w Tatrach. Wiatry zimne to mistral – na Morzu Śródziemnym, bora na Adriatyku lub oroshi w Japonii, a jako wiatr opadający grawitacyjnie wiatr górski zwany nocnym.
Istnieje też pojęcie cyrkulacji dolinno-górskiej. Cyrkulacja ta zależy od dziennej zmiany temperatury.

</doc>
<doc id="423895" url="https://pl.wikipedia.org/wiki?curid=423895" title="Lista pokémonów według regionalnego numeru Pokédex z Johto">
Lista pokémonów według regionalnego numeru Pokédex z Johto



</doc>
<doc id="423898" url="https://pl.wikipedia.org/wiki?curid=423898" title="Requiem (album Bathory)">
Requiem (album Bathory)

Requiem – siódma płyta szwedzkiego zespołu muzycznego Bathory. Wydana 14 listopada 1994 roku.

</doc>
<doc id="423899" url="https://pl.wikipedia.org/wiki?curid=423899" title="Octagon">
Octagon

Octagon – ósma płyta szwedzkiego zespołu muzycznego Bathory. Wydana w czerwcu 1995 roku.

</doc>
<doc id="423903" url="https://pl.wikipedia.org/wiki?curid=423903" title="Wiatry górskie">
Wiatry górskie

Wiatry górskie – wiatry wymuszane przez przepływ wokół i nad górami oraz w przełęczach i dolinach górskich. Przykładami wiatrów górskich są wiatry przełęczowe, wiatry katabatyczne, wiatry anabatyczne i cyrkulacja górsko-dolinna.
Liczba Frouda (= energia kinetyczna/energia potencjalna) określa czy przepływ wiatru będzie wokół góry czy nad górą. Liczba Frouda zależy od energii kinetycznej wiatru i od stratyfikacji powietrza koło góry (odpowiednik energii potencjalnej). Dla liczb Frouda mniejszych niż 1 wiatr wiejący na górę będzie blokowany i nie jest w stanie przepłynąć nad górą.
Struktura opływu wokół gór jest istotna w parametryzacji wpływu gór na wielkoskalowy przepływ powietrza w modelach numerycznych prognoz pogody. W sytuacji kiedy rozdzielczość modelu nie jest wystarczająca, żeby w sposób jawny opisać topografię, wprowadza się różnego rodzaje parametryzacje (uproszczenia). Np. można założyć, że poniżej pewnej wysokości przepływ jest wkoło gór, a powyżej – nad górami (ang. "dividing streamline").

</doc>
<doc id="423905" url="https://pl.wikipedia.org/wiki?curid=423905" title="Równanie Gibbsa-Duhema">
Równanie Gibbsa-Duhema

Równanie Gibbsa-Duhema – jedna z tożsamości termodynamicznych.
Załóżmy, że układ składa się z k-faz oraz s-substancji. Wtedy równanie Gibbsa-Duhema można zapisać w postaci:
gdzie:
W równaniu Gibbsa-Duhema uwzględniamy, że dana faza „formula_2” może się składać z „formula_13” substancji. Stąd w ostatnim członie występuje sumowanie po wszystkich substancjach wchodzący w skład rozważanej fazy.
We wzorze wskaźnik „formula_2” na górze oznacza numer fazy, a dolny wskaźnik to numer substancji.
Dowód poprawności równania Gibbsa-Duhema.
Potencjał Gibbsa dla formula_2-tej przy jego energii wewnętrznej formula_16 ciśnieniu formula_17 objetości formula_18 temperaturze formula_3 i entropii formula_1 zapisujemy jako:
Różniczce wyrażenia wykorzystamy wzór wynikający z pierwszej zasady termodynamiki, czyli
Równanie przepisujemy w postaci:
W stanie równowagi termodynamicznej występuje stała temperatura, ciśnienie w rozważanym układzie, zatem potencjał Gibbsa jest:
Różniczka wielkości przepisujemy z definicji różniczki iloczynu:
Łącząc równanie z , co otrzymujemy:
W równaniu , po krótkich redukowaniu wyrazów jednego wyrazu z prawej z wyrażeniem z lewej strony naszego równania, wtedy dochodzimy do wniosku:
Dla tej samej substancji w różnych fazach potencjały chemiczne są jednakowe, wykorzystując tę wiadomość, mamy:
Co kończy dowód.

</doc>
<doc id="423906" url="https://pl.wikipedia.org/wiki?curid=423906" title="Blood on Ice">
Blood on Ice

Blood on Ice – dziewiąta płyta szwedzkiego zespołu muzycznego Bathory. Wydana 27 maja 1996 roku.

</doc>
<doc id="423907" url="https://pl.wikipedia.org/wiki?curid=423907" title="Jubileum Volume III">
Jubileum Volume III

Jubileum Volume III – trzecia płyta kompilacyjna podsumowująca dorobek szwedzkiego zespołu muzycznego Bathory. Wydana w lipcu 1998 roku.

</doc>
<doc id="423908" url="https://pl.wikipedia.org/wiki?curid=423908" title="Katalog (album)">
Katalog (album)

Katalog – płyta kompilacyjna szwedzkiego zespołu muzycznego Bathory zawierająca po jednym utworze z każdej dotychczasowej płyty studyjnej, oraz nową piosenkę - "Lake of Fire", która później została wydana na następnym albumie studyjnym - Destroyer of Worlds. Wydana w sierpniu 2001 roku.

</doc>
<doc id="423909" url="https://pl.wikipedia.org/wiki?curid=423909" title="Pierre Duhem">
Pierre Duhem

Pierre Maurice Marie Duhem (ur. 10 czerwca 1861 w Paryżu, zm. 14 września 1916 w Cabrespine) – francuski naukowiec: fizyk, historyk nauki, filozof i matematyk.
Jego stanowisko filozoficzne bliskie było pozytywizmowi i konwencjonalizmowi. Uważał, że celem nauki nie jest dostarczanie wyjaśnień lecz jedynie systematyzowanie zjawisk. Dorobek naukowy Duhema obejmuje około 400 artykułów i 22 książki.
Zmarł w wieku 55 lat na atak serca w trakcie pieszej wędrówki w Cabrespine.

</doc>
<doc id="423912" url="https://pl.wikipedia.org/wiki?curid=423912" title="Emiel Regis">
Emiel Regis



</doc>
<doc id="423916" url="https://pl.wikipedia.org/wiki?curid=423916" title="Destroyer of Worlds">
Destroyer of Worlds

Destroyer of Worlds – dziesiąta płyta szwedzkiego zespołu muzycznego Bathory. Wydana 9 października 2001 roku.

</doc>
<doc id="423921" url="https://pl.wikipedia.org/wiki?curid=423921" title="Nordland I">
Nordland I

Nordland I – jedenasta płyta szwedzkiego zespołu muzycznego Bathory. Wydana 18 listopada 2002 roku. Jest to pierwsza płyta z serii "Nordland". Planowane były cztery lecz Quorthon zmarł po wydaniu dwóch.

</doc>
<doc id="423922" url="https://pl.wikipedia.org/wiki?curid=423922" title="Nordland II">
Nordland II

Nordland II – dwunasta płyta szwedzkiego zespołu muzycznego Bathory. Wydana 31 marca 2003 roku. Razem z poprzednim wydawnictwem, Nordland I, stanowi spójną całość i zawiera materiał nagrany podczas tej samej sesji. Ace "Quorthon Seth" Thomas Forsberg zagrał na wszystkich instrumentach z wyjątkiem perkusji. Partie perkusji zostały nagrane przez anonimowego przyjaciela Quorthona.

</doc>
<doc id="423923" url="https://pl.wikipedia.org/wiki?curid=423923" title="Łódzka Specjalna Strefa Ekonomiczna">
Łódzka Specjalna Strefa Ekonomiczna

Łódzka Specjalna Strefa Ekonomiczna S.A. – jedna z 14 specjalnych stref ekonomicznych w Polsce. 
Została utworzona 15 kwietnia 1997 roku w drodze rozporządzenia Rady Ministrów.
Opis.
Składa się z kilkudziesięciu podstref usytuowanych m.in. w Łodzi, Ksawerowie, Zgierzu, Ozorkowie, Konstantynowie Łódzkim, Aleksandrowie Łódzkim, Tomaszowie Mazowieckim, Kutnie, Zduńskiej Woli, Bełchatowie, Rawie Mazowieckiej, Łęczycy, Radomsku, Sieradzu, Wieluniu, Paradyżu, Piotrkowie Trybunalskim, Pruszkowie, Nowych Skalmierzycach, Kole, Turku, Przykonie, Sławnie i Warszawie.
Do największych inwestorów działających w ŁSSE S.A. zaliczają się m.in. Procter &amp; Gamble, Whirlpool Corporation, Dell, Ceramika Tubądzin, Atlas i Hutchinson.

</doc>
<doc id="423932" url="https://pl.wikipedia.org/wiki?curid=423932" title="Świętokrzyskie Centrum Onkologii">
Świętokrzyskie Centrum Onkologii

Świętokrzyskie Centrum Onkologii – lecznica w Kielcach, jedna z nowocześniejszych w Polsce. Prowadzi badania skriningowe, których celem jest jak najwcześniejsze wykrywanie nowotworów piersi, szyjki macicy i prostaty.
Od 1995 roku Świętokrzyski Rejestr Onkologiczny, który wchodzi w skład Centrum Onkologii uczestniczy w pracach badawczych zespołu International Agency for Cancer Research. W 2001 roku Lloyd's Registry Quality Assurance Ltd. przyznał certyfikat ISO 9002 dla Działu Radioterapii oraz Ośrodka Leczenia Radiojodem. Były to pierwsze w kraju jednostki opieki zdrowotnej, które otrzymały ten certyfikat. W czerwcu 2001 Centrum zostało przyjęte do Organizacji Europejskich Instytutów Onkologicznych jako drugi tego typu ośrodek w Polsce.

</doc>
<doc id="423934" url="https://pl.wikipedia.org/wiki?curid=423934" title="Live (album Blind Guardian)">
Live (album Blind Guardian)

Live – 10 z kolei, a co za tym idzie jubileuszowa płyta zespołu heavy- i powermetalowego Blind Guardian wydana w 2003 roku. Składa się z dwóch krążków CD zawierających przekrój przez dotychczasowy dorobek muzyczny zespołu, począwszy od heavymetalowego, poprzez powermetalowe i w końcu symfoniczne brzmienie.

</doc>
<doc id="423935" url="https://pl.wikipedia.org/wiki?curid=423935" title="Żak (miesięcznik)">
Żak (miesięcznik)

Żak (Miesięcznik Studentów Politechniki Wrocławskiej "Żak") - Pismo studenckie. Ukazuje się od października 1999 r. na terenie Politechniki Wrocławskiej i sporadycznie innych wrocławskich uczelni.
Historia.
Żak założony został na początku roku akademickiego 1999/2000 przez NZS Politechnika Wrocławska. Początkowo nosił roboczy tytuł "Student". Osobami, które zainicjowały powstanie tej gazety na Politechnice byli Krzysztof Kucza (pierwszy redaktor naczelny i wiceprzewodniczący NZS PWr) oraz Krzysztof Maj (przewodniczący NZS Pwr.). Czytelnicy w ogłoszonym wówczas konkursie zmienili mu nazwę na "Żaka". Był pierwszym po latach i do dziś jedynym pismem studenckim wydawanym przez Politechnikę Wrocławską. Przekazywał wówczas głównie informacje o pracy samorządu studenckiego i kilku organizacji studenckich (głównie NZS).
Po roku od powstania "Żak" przestał być pismem NZS-u i uniezależnił się. W 2002 r. uzyskał obecną poszerzoną nazwę, choć zarejestrowany potem został w Bibliotece Narodowej jako "Żak" pod numerem ISSN 1730-5152. Stał się wówczas pismem szeroko pojętej kultury studenckiej.
W wydawaniu pisma redakcji pomagają inne organizacje studenckie, nie tylko z politechniki. Przykładowo w latach 2005/2006 składem czasopisma zajmowało się Koło Naukowe Bibliotekoznawców Uniwersytetu Wrocławskiego a fotograficzną ilustrację pisma zapewniała m.in. Studencka Agencja Fotograficzna z Uniwersytetu Przyrodniczego. Częściowo współpracę swą zapewnia od lat Akademickie Radio LUZ, które ma swą siedzibę na tej samej uczelni co Żak.
Stałe działy.
Obecnie są to:
Redakcja "Żaka".
Redaktorami "Żaka" są studenci i absolwenci wrocławskich uczelni wyższych, głównie politechniki. Zajmują się zarówno pisaniem artykułów, jak i wykonywaniem zdjęć i grafiki, czy wreszcie składem gazety. Razem tworzą studencką agendę kultury, gdzie każdy może pisać na każdy temat.

</doc>
<doc id="423936" url="https://pl.wikipedia.org/wiki?curid=423936" title="Stellan Skarsgård">
Stellan Skarsgård

Stellan John „Skarzie” Skarsgård (ur. 13 czerwca 1951 w Göteborgu) – szwedzki aktor filmowy, teatralny i telewizyjny. Okazjonalnie zajmuje się również produkcją filmową.
Życiorys.
Wczesne lata.
Urodził się w Göteborgu jako syn Gudrun (z domu Larsson) i Jana Skarsgårda. W dzieciństwie często wraz z rodziną przeprowadzał się i mieszkał, między innymi, w takich miejscowościach jak Helsingborg, Totebo, Kalmar, Marielund i Uppsala.
Kariera.
W wieku siedemnastu lat zadebiutował na szklanym ekranie w serialu dla młodzieży "Bombi Bitt och jag" ("Bombi Bitt i ja", 1968), a tytułowa rola Bombi Bitta przyniosła mu dużą popularność wśród masowej widowni.
W 1972 dołączył do Królewskiego Teatru Dramatycznego w Sztokholmie, gdzie grał m.in. w sztukach Augusta Strindberga - "Ett drömspel" (1986) czy "Mistrz Olof" (1988). Przez całe lata 70. i 80. występował w szwedzkich produkcjach teatralnych i filmowych, m.in. u Allana Edwalla, Bo Widerberga i Carla-Gustava Nykvista.
Międzynarodowy rozgłos zyskał dzięki rolom w "Prostodusznym mordercy" (1982) Hansa Alfredsona, za którą otrzymał Srebrnego Niedźwiedzia dla najlepszego aktora na 32. MFF w Berlinie, oraz w nominowanym do Oscara filmie "Wół" (1991) Svena Nykvista. Ponadto do jego osiągnięć z tego okresu zalicza się rolę Raoula Wallenberga z obrazu "Dobry wieczór, panie Wallenberg" (1990).
Pod koniec lat 80. rozpoczął pracę w Stanach Zjednoczonych. Pojawił się w niewielkich rolach inżyniera w "Nieznośnej lekkości bytu" (1988) Philipa Kaufmana i rosyjskiego wojskowego Tupolewa w "Polowaniu na Czerwony Październik" (1990) Johna McTiernana.
Na szybkim rozwoju jego kariery w dużym stopniu zaważyło spotkanie z Larsem von Trierem. Wystąpił w pięciu jego filmach. W "Przełamując fale" (1996) zagrał toksycznego, sparaliżowanego męża głównej bohaterki, kreowanej przez Emily Watson. Ponadto pojawił się w epizodach w "Królestwo II" (1996), "Tańcząc w ciemnościach" (2000), "Dogville" (2002) i "Melancholii" (2011).
Koniec lat 90. i początek XXI wieku zaowocowały interesującymi rolami w ambitnych obrazach amerykańskich, takich jak "Buntownik z wyboru" (1997) Gusa van Santa (profesor matematyki), "Amistad" (1997) Stevena Spielberga (idealistyczny abolicjonista), "Time Code" (2000) Mike’a Figgisa (spec od reklamy z problemem alkoholowym) czy "Duchy Goi" (2006) Miloša Formana (Francisco Goya). Skarsgård nie stroni również od produkcji czysto komercyjnych. Pojawił się u boku Roberta De Niro i Jeana Reno w "Roninie" (1998) Johna Frankenheimera, a także w horrorach Renny'ego Harlina: "Piekielna głębia" (1999) i "" (2004).
W 2006 dołączył do obsady popularnej serii "Piraci z Karaibów". Dotychczas w roli awanturnika-ojca Willa Turnera wystąpił w dwóch częściach: ' (2006) i ' (2007).
Ma za sobą także przygodę z musicalem. W "Mamma Mia!" (2008) Phyllidy Lloyd, gdzie zagrał obok Meryl Streep, Pierce’a Brosnana i Colina Firtha, zaśpiewał piosenki „Our Last Summer” i „Take a Chance on Me” z repertuaru ABBY. W 2018 roku powrócił do musicalu w roli Billa w kontynuacji opowieści o Donnie i jej córce w filmie Ola Parkera "".
Mimo intensywnej pracy w Stanach Zjednoczonych nie zrezygnował z udziału w produkcjach rodzimych. Wystąpił w głównej roli w "Bezsenności" (1997) Erika Skojldbjaerga, której amerykański remake kilka lat później nakręcił Christopher Nolan. Za rolę alkoholika Tomasa z "Aberdeen" (2000) Hansa Pettera Molanda dostał nominację do Europejskiej Nagrody Filmowej. W następnym roku otrzymał to samo wyróżnienie, tym razem za rolę Wilhelma Furtwänglera, słynnego niemieckiego kompozytora, decydującego się na pozostanie w hitlerowskich Niemczech, w obrazie Istvána Szabó "Sztuka wyboru" (2001). Pojawił się w teledysku Lykke Li do piosenki „Sadness is a blessing” (2011).
Życie prywatne.
27 kwietnia 1975 poślubił My Sonję Marie Agnes, z którą ma sześcioro dzieci: pięciu synów – Alexandra (ur. 25 sierpnia 1976), Gustafa (ur. 12 listopada 1980), Sama (ur. 5 czerwca 1982), Billa (ur. 9 sierpnia 1990) i Valtera (ur. 25 października 1995) oraz córkę Eiję (ur. 27 lutego 1992). 1 maja 2007 doszło do rozwodu. 12 stycznia 2009 ożenił się z Megan Everett. Mają dwóch synów: Ossiana (ur. 26 kwietnia 2009) i Kolbjörna (ur. 24 sierpnia 2012).
Jest zdeklarowanym humanistą i ateistą. Stwierdził, że jeśli „Bóg jest tak próżny, że wymaga dla siebie uwielbienia, to nie jest tego uwielbienia godny”.

</doc>
<doc id="423937" url="https://pl.wikipedia.org/wiki?curid=423937" title="Stellan Skarsgard">
Stellan Skarsgard



</doc>
<doc id="423938" url="https://pl.wikipedia.org/wiki?curid=423938" title="Kwadrat magiczny (krzyżówka)">
Kwadrat magiczny (krzyżówka)

Kwadrat magiczny – krzyżówka o kwadratowym diagramie, w której wiersze i kolumny o tym samym numerze są identyczne.
Przykładowy kwadrat magiczny:
Kwadraty słowne zostały skonstruowane w wielu językach, w tym polskim, rosyjskim, serbskim, angielskim, francuskim, hiszpańskim, włoskim, holenderskim i esperanto. Największe kwadraty słów mają wymiary 11x11 i zostały zbudowane po łacinie.
Kwadrat magiczny jest odmianą krzyżówki magicznej.

</doc>
<doc id="423939" url="https://pl.wikipedia.org/wiki?curid=423939" title="X-Face">
X-Face

X-Face jest małym obrazkiem (czarno-biała bitmapa o rozmiarze 48 x 48 pikseli), dodawanym do wiadomości w Usenecie lub wiadomości e-mail, zwykle ukazującym twarz autora wiadomości. Dane obrazka są umieszczone w wiadomości w postaci zakodowanego tekstu i dołączone jako nagłówek "X-Face". X-Face zostało stworzone przez Jamesa Ashtona. Powstało jako dodatek do programu Vismon rozwijanego w latach 80. przez Bell Labs.
Istnieje szereg programów obsługujących X-Face, większość z nich to oprogramowanie open source tworzone dla systemów Unix i pochodnych. Najpopularniejsze z nich to KNode oraz Sylpheed, do innych można dodać obsługę X-Face przez instalację odpowiedniej wtyczki (np. Mozilla Thunderbird lub The Bat!), jednak wiele klientów e-mail oraz czytników News działających w środowisku Windows nie obsługuje tych nagłówków. W Internecie dostępne są generatory tworzące kod X-Face na podstawie dowolnego obrazka.

</doc>
<doc id="423940" url="https://pl.wikipedia.org/wiki?curid=423940" title="Żak">
Żak



</doc>
<doc id="423941" url="https://pl.wikipedia.org/wiki?curid=423941" title="Kwadrat magiczny">
Kwadrat magiczny



</doc>
<doc id="423947" url="https://pl.wikipedia.org/wiki?curid=423947" title="ICMP Destination Unreachable">
ICMP Destination Unreachable

ICMP Destination Unreachable (wykrycie nieosiągalnych miejsc przeznaczenia) - komunikat protokołu ICMP. Jeśli nieosiągalnym adresatem jest komputer w sieci, to komunikat ten jest wysyłany przez węzeł międzysieciowy. Jeżeli nieosiągalnym miejscem przeznaczenia jest port, to komunikaty wysyła stacja odbioru oryginalnego datagramu.

</doc>
<doc id="423948" url="https://pl.wikipedia.org/wiki?curid=423948" title="Fly (singel Blind Guardian)">
Fly (singel Blind Guardian)

Fly – singel zespołu Blind Guardian, jako pierwszy promujący album A Twist in the Myth, wydany we wrześniu 2006.

</doc>
<doc id="423952" url="https://pl.wikipedia.org/wiki?curid=423952" title="Iota">
Iota

Iota – miasto w Stanach Zjednoczonych, w stanie Luizjana, w parafii Acadia.

</doc>
<doc id="423955" url="https://pl.wikipedia.org/wiki?curid=423955" title="ISO/IEC 646">
ISO/IEC 646

ISO/IEC 646 (starsza nazwa: ISO 646) jest normą definiującą modyfikację 7-bitowego kodowania ASCII. Ustalono 10 pozycji, na których mogły być umieszczone znaki używane w języku kraju, który przyjął tę normę. Dodatkowo na dwóch innych pozycjach przewidziano alternatywne znaki walut.
Historia.
Pierwsze prace nad wprowadzeniem możliwości kodowania znaków narodowych z zachowaniem możliwie daleko idącej kompatybilności z istniejącymi systemami zostały podjęte przez ECMA w grudniu 1960 roku. Pierwsza wersja normy ECMA została wydana 30 kwietnia 1965 r. jako ECMA-6, została przyjęta przez CCITT jako Międzynarodowy Alfabet Telegraficzny nr 5, w 1972 roku została przyjęta przez ISO jako ISO-646. Przyjęto podstawową wersję (zwaną IRV – ang. International Reference Version, czyli Międzynarodową Wersję Wzorcową), a kraje, które przyjęły tę normę, mogły wprowadzać swoje modyfikacje wyznaczonych pozycji. Początkowo planowano, że IRV będzie całkowicie zgodna z istniejącym kodowaniem ASCII, ale (podobno pod naciskiem krajów komunistycznych ) w efekcie przyjęto, że w IRV znak dolara ($) na pozycji 0x24 zostanie zastąpiony uniwersalnym znakiem waluty (¤). Stąd pojawiła się konieczność stosowania oznaczenia US-ASCII, by uniknąć pomyłek. W trzeciej wersji tej normy, pochodzącej z roku 1991 (odpowiednik szóstej wersji normy ECMA-6), przywrócono zgodność IRV i US-ASCII.
Norma ISO 646 doczekała się dwukrotnej nowelizacji: w 1983 i 1991 roku.
Kodowania ISO 646 były stosowane w latach 70 i 80. W komputerach 8-bitowych wchodzących na rynek od końca lat 70. za podstawę przyjęto stosowanie 8-bitowego kodowania znaków. Stosowane strony kodowe w zakresie 0x00 ÷ 0x7F były całkowicie zgodne z US-ASCII, do kodowania znaków narodowych i specjalnych wykorzystano zakres 0x80 ÷ 0xFF. Do chwili obecnej w użyciu pozostała wyłącznie wersja US-ASCII.
Zestaw znaków.
Zestaw wspólny.
Dla znaków narodowych przeznaczono następujące pozycje: 0x40, 0x5B, 0x5C, 0x5D, 0x5E, 0x60, 0x7B, 0x7C, 0x7D I 0x7E. Dodatkowo dwie pozycje: 0x23 i 0x24 przeznaczono na alternatywne znaki walut. Wszystkie pozostałe pozycje są zgodne z ASCII.
Znaki na fioletowym tle są znakami sterującymi. Pozycje z żółtym tłem są przeznaczone na znaki narodowe.
Odmiany narodowe.
Wybrane kodowania odmian narodowych ISO/IEC 646:
1) w wersjach sprzed 1991 r. na tej pozycji znajdował się uniwersalny znak waluty (¤)
Język polski.
Polska wersja była uregulowana normą BN-74/3101-01. Ponieważ język polski używa aż 18 liter ze znakami diakrytycznymi (9 małych i 9 wielkich), możliwe było unormowanie jedynie małych liter.
Zestaw znaków:

</doc>
<doc id="423957" url="https://pl.wikipedia.org/wiki?curid=423957" title="Stanisław Szczęsny Potocki">
Stanisław Szczęsny Potocki

Stanisław Szczęsny (Feliks) Potocki herbu Pilawa, ps.: „Libatide Strimonio; Mąż Obywatel”, znany jako Szczęsny Potocki (ur. 20.02 1751 w Tartakowie albo Krystynopolu, zm. 14 marca 1805 w Tulczynie) – polski polityk o orientacji prorosyjskiej, wolnomularz, wojewoda ruski w latach 1782–1788, generał-lejtnant wojsk koronnych 1784–1792, generał lejtnant komenderujący Dywizją Ukraińską i Podolską (Podolską i Bracławską, później Bracławską i Kijowską), członek Komisji Edukacji Narodowej w latach 1783–1792, generał artylerii koronnej w latach 1788–1792, targowiczanin – marszałek konfederacji targowickiej 1792 w Koronie, rosyjski "general-en-chef" od 1797, chorąży wielki koronny w latach 1774–1780, starosta bełski w latach 1767–1782, starosta lityński w 1785 roku, członek zagraniczny klubu jakobinów od 24 grudnia 1790, dyplomata i poeta, skazany na infamię.
Początek życia.
Kwestią sporną jest data urodzin Szczęsnego. Jerzy Łojek za Jerzym Piechowskim – wydawcą pamiętników Antoniego Chrząszczewskiego, oficjalisty Potockich – przyjął datę 1751 r. Uzasadnia to w następujący sposób: "Próbowano bowiem już w XVIII wieku zamącić tę kwestię, a w ślad za apologetami Szczęsnego poszło nawet cenione wydawnictwo Polskiego Słownika Biograficznego. Rzecz w tym, iż z uwagi na sprawę mordu popełnionego na pierwszej żonie Szczęsnego, Gertrudzie Komorowskiej, i wobec haniebnego zachowania się w tej sprawie jej męża, sympatycy Szczęsnego usiłowali utrzymywać, jakoby był on wówczas chłopcem nieletnim, niemającym jeszcze 18 lat; sytuacja rodziny Komorowskich, dopuszczających do seksualnego zbliżenia się Szczęsnego z Gertrudą, byłaby wówczas haniebna. Jednakże wszystko, co wiadomo o rodzinie Potockich, skłania do uzasadnionych przypuszczeń, że przyszły szef Targowicy urodził się w początkach 1751". Natomiast Emanuel Rostworowski – autor biogramu Szczęsnego w Polskim Słowniku Biograficznym – wśród wielu dat rocznych, przyjął za datę urodzin rok 1752, kierując się napisem umieszczonym na trumnie Szczęsnego.
Za młodu pisał się Stanisław, później Stanisław Szczęsny, natomiast pod koniec życia znany był jako Szczęsny i tak przeszedł do historii. Używał tytułu hrabiowskiego, który nigdy nie został mu przyznany.
Szczęsny był jedynym synem wojewody kijowskiego Franciszka Salezego Potockiego (krajczego wielkiego koronnego, od 1756 r. wojewody kijowskiego), i Anny Elżbiety z Potockich (wojewodzianki poznańskiej). Ojciec Szczęsnego dzięki otrzymanemu spadkowi po stryju Stanisławie (zm. 1732), który przekazał mu swoje dobra na Ukrainie oraz małżeństwu z Anną stał się najbogatszym magnatem Rzeczypospolitej.
Szczęsny miał starszą siostrę Mariannę (1743–1770) oraz trzy młodsze: Antoninę (ur. ok. 1754), Pelagię (ur. ok. 1755) i Ludwikę (ur. ok. 1757).
Kształcony był w domu, w rodzinnym Krystynopolu, pod kierunkiem swojej matki. Według wspomnień Leona Potockiego ojciec oddał go na wychowanie Pelagii Potockiej, żonie kasztelana lwowskiego Józefa Potockiego. Znamienne jest to, że właśnie uczył się w domu, zaś nie uczęszczał do żadnego kolegium jezuickiego czy pijarskiego, co było normą w przypadku młodzieży średnioszlacheckiej i magnackiej. W liście do Ignacego Potockiego (z 1773 r.) wśród przyczyn swoich nieszczęść wymieniał: "sposób edukacyi ostry, którą miałem". Wybitny badacz XVIII w. – Emanuel Rostworowski – zawierza relacji Hugona Kołłątaja, który powołując się na "świadków oczywistych" (być może swoich krewnych Hulewiczów) pisał, że Szczęsny wychodząc z „audiencji” u rodziców, "zawsze wychodził połajany lub pobity". Natomiast z relacji Antoniego Chrząszczewskiego, oficjalisty u Potockich, wynika, że matka wychowywała syna „pieszczotliwie”. Nauczycielem Szczęsnego był profesor poetyki z kolegium pijarskiego w Warężu, ks. Maurycy Wolf (Wolff). Być może dzięki niemu uczeń posiadał pewną kulturę literacką, pisał bowiem wiersze i był dobrym stylistą. Natomiast wadliwie pisał po polsku (fonetycznie), a po francusku, nawet na tle ówczesnej praktyki – fatalnie (kłopoty z pisownią mogą świadczyć o dysleksji). Prawdopodobnie jako tako wypowiadał się po francusku.
Zapewne uczył się tego, co wydawało się wówczas przydatne i użyteczne, czyli: gramatyki, retoryki i poetyki. Nie wiadomo, czy cokolwiek czytał, choć biblioteka w Krystynopolu była dobrze wyposażona.
Mierne wyniki domowej nauki bardzo irytowały jego rodziców, którzy dla jedynaka upatrywali znakomitą przyszłość, myśląc nawet o tronie Rzeczypospolitej, którego nie udało się zdobyć jego ojcu. Natomiast J. Łojek podkreśla, że: "Osobistą tragedią Szczęsnego było przepojenie go dumą i ambicją magnacką, bez uświadomienia, że niski poziom jego uzdolnień wyklucza jakikolwiek udany udział w życiu publicznym Rzeczypospolitej". Ten sam autor podkreśla: "Dzisiaj wydaje się pewne, iż w wypadku Szczęsnego iloraz [inteligencji] ten wynosił poniżej liczby sto. Przyszły szef Targowicy był człowiekiem ledwo przekraczającym poziom debilizmu. Wystarczało mu jednak świadomości, aby ze swoich ograniczeń zdawać sobie sprawę".
Szczęsny był słabego charakteru, nie umiał podejmować samodzielnych decyzji.
Jako chłopiec został rotmistrzem. W wieku szesnastu lat, dzięki protekcji posła rosyjskiego Nikołaja Repnina otrzymał pierwszą funkcję publiczną – grodowe starostwo bełskie, które scedował na niego jego ojciec.
Pierwsze małżeństwo.
O rękę Szczęsnego, syna najbogatszego magnata Rzeczypospolitej ubiegało się wiele rodzin m.in. Stanisław Lubomirski, marszałek wielki koronny, który chciał ożenić z nim swoją córkę. Także dla swojej córki Konstancji (ur. 1759) zabiegał o małżeństwo ze Szczęsnym, brat króla, Kazimierz Poniatowski. Kolejną kandydatką, która miała większe szanse niż poprzednie, była Józefina Amelia (ur. 29 sierpnia 1752), córka marszałka Jerzego Augusta Mniszcha i Marii Amelii z Brühlów. O tym małżeństwie dyskutowano wielokrotnie w 1770 r. w Krystynopolu. Natomiast rodzice w ogóle nie pytali syna o tę kwestię. Nie wiadomo nawet, czy Szczęsny widział wcześniej Józefinę.
Ożenił się potajemnie w wieku lat 18 z Gertrudą z Komorowskich, która wkrótce po ujawnieniu małżeństwa, jak należy sądzić na polecenie ojca Szczęsnego, została porwana przez jego nadwornych kozaków i zamordowana, a zwłoki wrzucone do przerębli na rzece. Załamany moralnie, u progu dorosłego życia, z powodu tragicznego zgonu ciężarnej żony próbował popełnić (raczej udawane) histeryczne samobójstwo; jednocześnie przepraszał ojca i prosił o wybaczenie mezaliansu, przyznając w listach i przed sądami, jak niegodziwie postępowali wobec niego Gertruda i jej rodzice.
Drugie małżeństwo.
1 grudnia 1774 Stanisław Szczęsny poślubił Józefinę Amalię z Mniszchów, osobę różną od niego pod względem temperamentu i inteligencji, utalentowaną artystycznie, lubiącą pisać i malować. Jest ogólnie znane, że miała wiele romansów, stąd uważa się, że spośród jedenaściorga urodzonych przez nią dzieci, jedynie trojga ojcem był Stanisław. Ojcem kilkorga następnych miał być, przywieziony jeszcze z Dukli, Józef Klembowski (Kłębowski), pełniący funkcję marszałka dworu Potockiej. Później jej amantami byli: Dzierżański, pułkownik targowickiego regimentu, domniemany ojciec Idalii, i Tadeusz Mossakowski, dowódca milicji nadwornej w Tulczynie. Małżonkowie bardzo krótko mieszkali razem.
Trzecie małżeństwo.
Przebywając w 1793 roku w Petersburgu, Szczęsny spotkał małżonkę, Józefinę Amalię, z którą nie żył od pewnego czasu. Porozumiał się z nią w sprawach majątkowych i w zamian za przekazanie jej w zarząd wszystkich majątków otrzymywał rentę w wysokości 900 tysięcy złotych polskich.
W latach 1793–1795 Szczęsny przebywał w Hamburgu z Zofią Wittową. W 1795 we Lwowie małżeństwo Józefa i Zofii Wittów zostało rozwiązane, a w 1796 za sumę kilkuset tysięcy złotych Witt uznał rozwód.
Na początku 1798 r. w Kamieńcu Podolskim sąd konsystorski ogłosił rozwód Stanisława z Józefiną, która zmarła w październiku. 28 kwietnia Zofia Wittowa poślubiła Stanisława Szczęsnego Potockiego, w tym samym roku urodził się ich najstarszy syn Aleksander. W 1799 Potoccy udali się w podróż poślubną, m.in. do Włoch, gdzie, jak podawała później Zofia, w wyniku gwałtu poczęty został Mieczysław. Pod koniec życia Szczęsnego małżeństwo przeżywało trudności z powodu romansu Zofii z pasierbem – Szczęsnym Jerzym, domniemanym ojcem Bolesława.
Majątek.
Ogromną fortunę odziedziczył po ojcu, którą ten uzupełnił o majątki po obu swoich żonach Zofii Rzeczyckiej i Annie Elżbiecie Potockiej, a w końcu po stryju Stanisławie Potockim. Spowodowało to, że zwany był „małym królem na Rusi”. Należały do niego klucze: Krystynopol, Tartaków, Wielkie Oczy, Waręż, Witków, Łaszczów, Perespa, Stojanów, Tulczyn, Humań, Bracław, Mohylów, Braiłów, Kosów, Strusów, Chorostków, Wyżgródek i inne. Według przybliżonych obliczeń posiadał 70 miast i kilkaset wsi, w których pracowało dla niego 400 tys. „dusz”. Po I Rozbiorze, w 1781 roku Szczęsny Potocki oddał znajdujące się pod zaborem austriackim dobra położone w woj. bełskim (Krystynopol i okolice) ks. Adamowi Ponińskiemu jedynie pod warunkiem spłacenia ciążących na nim długów, a sam przeniósł się do Tulczyna na Podolu z włością humańską. Przyłączył potem do niej klucz olhopolski, daszowski, niemirowski i łącznie posiadał 9 miast i 264 wsie. Leon Potocki z kolei oceniał majątek Szczęsnego na 24 miasta i 347 wsi. Tadeusz Korzon twierdził, że posiadał półtora miliona hektarów i pracowało dla niego 130 tys. chłopów, a jego dochód roczny przekraczał 3 miliony złotych polskich.
Życiorys.
Pierwszą bardziej znaną inicjatywą Potockiego, był przedstawiony przez posła kaliskiego A. Moszczeńskiego, na sejmie 1780 r., aby z dóbr humańskich utworzyć majorat, utrzymujący regiment pieszy liczący 400 osób, dla obrony terenów ukraińskich. Dziedzicznymi szefami regimentu, mieli być kolejni ordynaci humańscy. Jednostka weszłaby w skład komputu armii koronnej. Projekt ten został przedstawiony Radzie Nieustającej, jednakże nie uzyskał akceptacji, gdyż, jak pisał Niemcewicz „jako obruszający równość szlachecką i nie wsparty przez Stackelberga”.
W marcu 1781 r. nieskutecznie starał się o zgodę u króla na zakupienie urzędu podskarbiego wielkiego koronnego od A. Ponińskiego. Po tym wraz z żoną wyjechał na dłuższy czas do Włoch. Przebywał w Wenecji oraz w Rzymie. Do kraju powrócili w kwietniu 1782 r. W czasie tej podróży włoski malarz P. G. Batoni wykonał portrety Szczęsnego i jego małżonki. Ożenek byłego szwagra i brata stryjecznego jego żony – Michała Jerzego Mniszcha z siostrzenicą króla Urszulą z Zamoyskich zbliżył Szczęsnego do dworu królewskiego. W dniu 28 kwietnia 1782 r. otrzymał wakujące po śmierci Augusta Czartoryskiego województwo ruskie.
W latach 1782–1788 był wojewodą ruskim i początkowo współpracownikiem Stanisława Augusta Poniatowskiego, ale od 1784 skłaniał się do opozycji magnackiej. Na sejmie 1782 roku został konsyliarzem Rady Nieustającej.
W tymże roku ufundował "dar patriotyczny" dla Rzeczypospolitej, na który składały się 24 armatki trzyfuntowe i czterystu żołnierzy piechoty, warte 100 tysięcy złotych polskich, podczas gdy roczny dochód Szczęsnego wynosił 3 miliony złotych.
Członek Departamentu Wojskowego Rady Nieustającej w 1783 roku.
Związany z koterią faworyta Katarzyny II, Grigorija Potiomkina. W latach 1785–1789 był wielkim mistrzem loży Wielkiego Wschodu Królestwa Polskiego i Wielkiego Księstwa Litewskiego
W 1788 zrzekł się urzędu wojewody ruskiego i odkupił od Alojzego Fryderyka von Brühla patent generała artylerii koronnej za sumę 20 tysięcy dukatów. Został wybrany do Izby Poselskiej, jego antyreformatorski program polityczny nie zyskał poparcia. Na Sejmie Czteroletnim był posłem z województwa bracławskiego w 1788 roku i działał jako przywódca stronnictwa prorosyjskiego, usiłując blokować wszelkie próby reform, a nawet dążąc do zniesienia w ogóle centralnego rządu w Polsce.
Zniechęcony obradami sejmowymi, wybrał się w podróż w (1789) najpierw do Wiednia, skąd wysyłał do kraju literaturę propagandową.
26 stycznia 1791 roku udał się do Paryża, był tam jeszcze w połowie marca. Szymon Askenazy wylansował sensacyjną wiadomość jakoby 24 grudnia 1790 roku został afiliowany w Paryżu do klubu jakobinów. Chodzi jednak o krajczyca Jana Potockiego, który przebywał wtedy w Paryżu i uczęszczał na posiedzenia klubu jakobinów.
W 1791, na wieść o uchwaleniu Konstytucji 3 Maja, wraz z Sewerynem Rzewuskim z Wiednia dążył do organizacji interwencji rosyjskiej w Polsce (patrz: linki zewnętrzne). W tym samym roku przybył do Jass, gdzie znajdowała się główna kwatera Potiomkina, spotkał tam przyszłą żonę – Zofię, która była metresą Potiomkina. W tym samym roku udał się do Sankt Petersburga, gdzie w zmowie z carycą Katarzyną, negocjując wraz z Franciszkiem Ksawerym Branickim i Sewerynem Rzewuskim z politykami rosyjskimi, ogłosili uniwersał wzywający do konfederacji, później zwaną konfederacją targowicką, której celem było utrzymanie tradycyjnych instytucji i swobód szlacheckich, takich jak "liberum veto", oraz przekształcenie Rzeczypospolitej w zdecentralizowaną federację magnacką. Konfederacją zarządzał jako jej marszałek z siedziby rodowej w Tulczynie. 30 sierpnia 1792 w dniu jego imienin biskup Michał Sierakowski odprawił nabożeństwo w Lubomli i wygłosił przemówienie, w którym wysławiał jego gorliwość w "dźwiganiu upadłej wolności", zapewniając o wdzięczności przyszłych pokoleń, stawiał go za wzór cnoty i patriotyzmu i ogłosił zbawcą Rzeczypospolitej.
Był szefem targowickiej formacji Pułku Humańskiego Lekkiej Jazdy.
Rządy targowicy zostały wkrótce wymuszone za pomocą armii rosyjskiej (wojna polsko-rosyjska) i z udziałem króla, który przystąpiwszy do konfederacji w lipcu 1792 praktycznie skapitulował.
Został desygnowany przez konfederację targowicką do zasiadania w Komisji Edukacji Narodowej i Komisji Sądowej Spraw Edukacyjnych.
Urażony złą prasą w Rzeczypospolitej Stanisław Szczęsny zdecydował się na „wieczystą ekspatriację” – opuścił Polskę w 1793 r. i udał się do Hamburga, gdzie dotarły go wieści o skazaniu na karę śmierci, wieczysta infamię, pozbawienie godności, konfiskatę majątku i utratę wszystkich urzędów przez Sąd Najwyższy Kryminalny w czasie insurekcji kościuszkowskiej. Wobec nieobecności skazanego, wyrok wykonano "in effigie" 29 września 1794.
Sam Szczęsny ponoć w rozbiorowe zamiary Rosji nie wierzył i myślał, że swoimi akcjami umożliwi zachowanie polskiej tożsamości politycznej i terytorium, ale po drugim rozbiorze wyjechał do Rosji i zadeklarował swoją lojalność dla tego państwa, wstąpił do armii rosyjskiej na swoją prośbę, zawartą w liście do carycy z 1794 r., w którym prosił również o uznanie go Rosjaninem, a w 1797 został odznaczony najwyższą rangą – generalską "general-en-chef". W maju 1795 Stanisław Szczęsny powrócił do majątku.
Ciekawostką jest, że kiedy w 1792 ks. Józef Poniatowski wyzywał Szczęsnego Potockiego na pojedynek z Wiednia, gdzie przebywał, Szczęsny nie odmówił wprost, lecz wyznaczył nierealne miejsce – Sankt Petersburg, gdzie ks. Józef byłby zapewne aresztowany przez władze rosyjskie, gdyby się tam pojawił.
Schyłek życia i śmierć.
Żona Zofia ("primo voto" de Witt) miała wiele romansów, w tym również ze Szczęsnym Jerzym, synem swego męża, skutkiem czego zaszła w ciążę. Odbijało się to negatywnie na zdrowiu Stanisława Potockiego, który popadał w manię prześladowczą, podejrzewając, że jest systematycznie truty.
Zmarł 14 marca 1805 r. w wieku 53 lat. Pogrzeb zakłóciło ograbienie zwłok złożonych w kaplicy w Tulczynie z rosyjskiego munduru, orderów i klejnotów; nagie zwłoki porzucono pod ścianą.
W 1775 odznaczony Orderem Orła Białego i Orderem Świętego Stanisława. Kawaler rosyjskiego Orderu św. Andrzeja Apostoła Pierwszego Powołania od 1782, kawaler maltański. W 1782 roku odznaczony rosyjskim Orderem św. Aleksandra Newskiego.
Twórczość.
Ważniejsze utwory i mowy.
Jako marszałek konfederacji targowickiej ogłaszał liczne pisma urzędowe: odezwy, uniwersały, listy itp. Rzeczywistym autorem większości mów, odezw, uniwersałów i listów politycznych Potockiego może być Dyzma Bończa-Tomaszewski.

</doc>
<doc id="423958" url="https://pl.wikipedia.org/wiki?curid=423958" title="Kryształowa czaszka">
Kryształowa czaszka

Kryształowa czaszka – artefakt w kształcie czaszki człowieka wykonany z kryształu kwarcu.
Czas i miejsce powstania czaszek jest przedmiotem wielu spekulacji. Często błędnie są przypisywane prekolumbijskim kulturom Ameryki Środkowej. Pochodzenie żadnej z nich nie jest wystarczająco udokumentowane. Nie pochodzą z wykopalisk, żadna z nich nie jest znaleziskiem archeologicznym i żadna nie wykazuje cech stylistycznych sztuki prekolumbijskiej. Większość pojawiła się nagle w drugiej połowie XX wieku, a wszystkie dotychczasowe badania naukowe zaprzeczają ich prekolumbijskiemu pochodzeniu. Np. kryształowa czaszka przechowywana w Muzeum Brytyjskim, która miała być zabytkiem kultury Majów, obecnie jest uważana za mistyfikację, gdyż odkryto na niej ślady narzędzi jubilerskich z XIX w.
Wyróżniane są dwa rodzaje tego typu obiektów:
Niektórzy ich właściciele twierdzą, że czaszki mają paranormalne właściwości. I choć żaden z tych fenomenów nie został potwierdzony, opowieści o niezwykłych właściwościach spowodowały powstanie wielu legend (najpopularniejsza z nich opowiada o 13 kryształowych czaszkach Majów, które należało zebrać razem, by uchronić świat przed zniszczeniem w 2012 roku), a nawet swego rodzaju kultu, który stał się inspiracją dla filmu "Indiana Jones i Królestwo Kryształowej Czaszki".
Kryształowa czaszka w kulturze.
Kryształowa czaszka jest nieustającym źródłem inspiracji dla artystów, zarówno tych parających się sztuką konceptualną, jak i twórców sztuki użytkowej. Przykładem jest praca polskiego artysty Petera Fussa o tytule „For the Laugh of God”, wykonana z drobnych elementów szklanych, jako parodia pracy Brytyjczyka Damiena Hirsta przedstawiającej czaszkę wykonaną z 8601 diamentów osadzonych w platynie. 
Do sztuki użytkowej możemy zaliczyć szklankę grupy Cute Cube Collective z Polski o nazwie „Drop Dead” alias „Zgon”. Napój do niej wlewany przybiera kształt ludzkiej czaszki, oddanej z najdrobniejszymi detalami. Podobnym przedmiotem jest karafka z alkoholem o nazwie Crystal Head Vodka zaprojektowana przez Amerykanina Johna Alexandra. 
Kryształowa czaszka to także motyw licznych utworów muzycznych, filmów, czy gier. Przykładami: „Blood Mountain" – album metalowej grupy Mastodon, film Indiana Jones i Królestwo Kryształowej Czaszki w reżyserii Stevena Spielberga. Kryształowa czaszka pojawiła się także jako forma teleportu i środek komunikacji z kosmitami w jednym z odcinków trzeciej serii serialu Gwiezdne wrota.
Czaszka taka jest widoczna również w czołówce serialu dokumentalnego Tajemniczy świat Arthura C. Clarke’a.

</doc>
<doc id="423959" url="https://pl.wikipedia.org/wiki?curid=423959" title="Kryształowe czaszki">
Kryształowe czaszki



</doc>
<doc id="423962" url="https://pl.wikipedia.org/wiki?curid=423962" title="Biomonitoring">
Biomonitoring

Biomonitoring, monitoring biologiczny, monitoring przyrodniczy – działania polegające na obserwowaniu i ocenie stanu oraz zachodzących zmian w ekosystemach, składnikach różnorodności biologicznej i krajobrazowej, w tym typach siedlisk przyrodniczych, populacjach i gatunkach, a także służące ocenie skuteczności stosowanych metod ochrony przyrody. W szerszym znaczeniu biomonitoring określany jest jako działania służące ocenie stanu środowiska za pomocą bioidentyfikatorów. W takim ujęciu monitoring biologiczny ma na celu nie tylko ocenę stanu środowiska przyrodniczego (organizmów żywych i ekosystemów), ale też innych parametrów środowiska, w szczególności stopnia zanieczyszczenia powietrza i wód.
W związku z wdrażaniem przez różne społeczeństwa działań w zakresie ochrony zasobów naturalnych i różnorodności biologicznej, informacja o stanie środowiska jest niezbędna dla formułowania odpowiednich celów i zadań do realizacji. Monitoring przyrodniczy jest w związku z tym nieodzownym składnikiem wszelkiego rodzaju przedsięwzięć w zakresie ochrony i gospodarowania zasobami naturalnymi. Monitoring skutków oddziaływania zagrożeń i rezultatów zarządzania obszarami poddanymi ochronie jest zasadniczym elementem jakiegokolwiek planu zarządzania takich obszarów. Jego realizację wymuszają przepisy prawne krajowe i w warunkach europejskich także unijne. Biomonitoring jest wykorzystywany w szerokim zakresie w wielu krajach zachodniej Europy i w USA, w Polsce jego znaczenie i zakres stosowania wyraźnie wzrósł po wejściu do Unii Europejskiej.
Monitoring przyrodniczy na świecie.
Postulat rozwoju monitoringu przyrodniczego znalazł się w Konwencji o różnorodności biologicznej z 1992 roku z Rio de Janeiro. Konwencja zachęca państwa będące jej stroną do monitorowania elementów różnorodności biologicznej, ze szczególnym uwzględnieniem jej najbardziej zagrożonych składników oraz stanowiących największą potencjalną wartość dla zrównoważonego użytkowania. Konwencja zachęca do monitorowania skutków procesów i działań, które mają lub mogą mieć znaczny, negatywny wpływ na ochronę i zrównoważone użytkowanie różnorodności biologicznej oraz do gromadzenia i opracowania wyników identyfikacji i monitoringu. Zgodnie z konwencją monitoring przyrodniczy powinien objąć wszystkie poziomy bioróżnorodności: od ekosystemów, poprzez poziom gatunkowy do różnorodności genetycznej.
Z ramienia ONZ jednostką zajmującą się monitorowaniem stanu środowiska przyrodniczego w skali świata jest Centrum Monitoringu Ochrony Środowiska ("World Conservation Monitoring Centre"). Instytucja ta gromadzi, analizuje i publikuje informacje o wskaźnikach i zmianach stanu różnorodności biologicznej, zarówno na poziomie globalnym, jak i regionalnym.
W Unii Europejskiej monitoring przyrodniczy prowadzony jest w szerokim zakresie w związku z wdrażaniem sieci Natura 2000. Kraje członkowskie zobowiązane są do prowadzenia monitoringu (dosłownie "nadzoru") stanu zachowania siedlisk przyrodniczych i gatunków wymienionych w załącznikach do dyrektywy siedliskowej oraz do składania sprawozdań z wyników tego monitoringu co 6 lat.
Monitoring przyrodniczy w Polsce.
W Polsce monitoring przyrodniczy realizowany jest w ramach państwowego monitoringu środowiska przez Państwową Inspekcję Ochrony Środowiska. W obszarach poddanych ochronie prawnej jest zadaniem instytucji nimi zarządzających (realizujących plany ochrony). Monitoring przyrodniczy może być też wprowadzony w procedurze oceny oddziaływania przedsięwzięcia na środowisko.
Monitoring przyrodniczy w sieci Natura 2000.
Przedmioty ochrony w sieci Natura 2000 stanowią istotny przedmiot państwowego monitoringu środowiska. Jednak w zakresie monitoringu realizowanego przez PIOŚ nie w każdym obszarze Natura 2000 monitoring jest prowadzony, a tam gdzie jest prowadzony – dotyczy on wybranych siedlisk i gatunków (z reguły nielicznych w skali przedmiotów ochrony danego obszaru). Tymczasem zgodnie z ustawą o ochronie przyrody w każdym obszarze Natura 2000 powinien być prowadzony monitoring siedlisk przyrodniczych i gatunków będących przedmiotami ochrony. Elementem każdego bowiem planu ochrony lub planu zadań ochronnych musi być określenie sposobów ich monitoringu.
Poza możliwością wykorzystania wyników monitoringu przyrodniczego prowadzonego w obszarach Natura 2000 do sprawozdawania Komisji Europejskiej o stanie siedlisk przyrodniczych i gatunków, jego wyniki są podstawą dla wnioskowania o zgodę Komisji Europejskiej na zmianę granic lub zlikwidowanie obszaru Natura 2000.
Monitoring przyrodniczy w pozostałych formach ochrony przyrody.
Zaplanowanie zasad monitoringu przyrodniczego badającego skuteczność ochrony jest zadaniem każdego planu ochrony parku narodowego, rezerwatu przyrody i parku krajobrazowego. Do sposobów ochrony wszelkich obszarów poddanych ochronie ścisłej, częściowej lub krajobrazowej należy monitorowanie i eliminacja lub ograniczanie zagrożeń antropogenicznych.
Monitoring przyrodniczy a oceny oddziaływania na środowisko.
Zgodnie z ustawą z dnia 3 października 2008 r. o udostępnianiu informacji o środowisku i jego ochronie, udziale społeczeństwa w ochronie środowiska oraz o ocenach oddziaływania na środowisko raport o oddziaływaniu przedsięwzięcia na środowisko powinien zawierać m.in. przedstawienie propozycji monitoringu oddziaływania planowanego przedsięwzięcia na etapie jego budowy i eksploatacji lub użytkowania, w szczególności na cele i przedmiot ochrony obszaru Natura 2000 oraz integralność tego obszaru. Wymagany zakres raportu ostatecznie określa się w ramach oceny oddziaływania na środowisko. Ze względu na specyfikę przedmiotów ochrony w sieci Natura 2000 istotnym elementem oceny oddziaływania staje się zatem monitoring przyrodniczy.
Poza tym w przypadku strategicznej oceny oddziaływania na środowisko monitoring skutków jej realizacji prowadzi organ opracowujący projekt tego dokumentu (w zakresie szerszym niż dotyczącym tylko oddziaływania na środowisko przyrodnicze).
Biologiczny monitoring rzek.
Na potrzeby biologicznego monitoringu rzek w Polsce – zgodnie z Ramową Dyrektywą Wodną Unii Europejskiej – w 2004 roku wprowadzono polski indeks biotyczny (skrót BMWP-PL), uwzględniający makrozoobentos. Wcześniej opierano się głównie na indeksie saprobów. Polski Indeks biotyczny wzorowany był na indeksie brytyjskim ("BMWP Biological Minitoring Working Party"). Monitoring wód prowadzą w Polsce Wojewódzkie Inspektoraty Ochrony Środowiska (WIOŚ).

</doc>
<doc id="423963" url="https://pl.wikipedia.org/wiki?curid=423963" title="System żarowy">
System żarowy

System żarowy, system ogniowy, gospodarka żarowa, gospodarka łazowa, trzebież żarowa – jeden z pierwszych rolniczych systemów użytkowania roli, wywodzący się z kopieniactwa i stosowany na terenach zalesionych. Polegał na tym, że las wypalano i w jego miejscu przy pomocy prymitywnych narzędzi, np. kopaczki, uprawiano zboża nawet przez kilkanaście lat stosując jednopolówkę, aż do wyczerpania gleby.
Otrzymanie polan przez wypalanie wymagało specjalnego postępowania, tak aby otrzymać polanę tylko na zaplanowanym obszarze i nie doprowadzić do spalenia całego lasu. Wykonywano to metodą cyrhlenia.

</doc>
<doc id="423965" url="https://pl.wikipedia.org/wiki?curid=423965" title="Aurora (Illinois)">
Aurora (Illinois)

Aurora – miasto w Stanach Zjednoczonych (stan Illinois), w hrabstwach Kane, DuPage, Kendall i Will; wchodzące w skład zespołu miejskiego Chicago.
Dane ogólne.
W mieście rozwinął się przemysł metalowy, maszynowy oraz środków transportu.
Jedno z pierwszych miast amerykańskich, w których zainstalowano elektryczne oświetlenie ulicy.
Aurora jest miejscem akcji filmów Świat Wayne’a i Świat Wayne’a 2.
Miasto partnerskie Zielonej Góry.

</doc>
<doc id="423972" url="https://pl.wikipedia.org/wiki?curid=423972" title="Aurora (Kolorado)">
Aurora (Kolorado)

Aurora – miasto w Stanach Zjednoczonych, w stanie Kolorado. Według spisu z 2020 roku liczy 386,3 tys. mieszkańców i jest trzecim co do wielkości miastem stanu Kolorado. Jest częścią obszaru metropolitalnego Denver, a większa część miasta znajduje się w hrabstwie Arapahoe.
W mieście rozwinął się przemysł lotniczy, maszynowy oraz elektroniczny. Ośrodek turystyczny.
W Aurorze znajduje się Kampus Medyczny Anschutzów, część Uniwersytetu Kolorado, oraz Baza Sił Kosmicznych Buckley.
Miasta partnerskie.
W latach 1992–2016 Aurora współpracowała z Zieloną Górą. 

</doc>
<doc id="423979" url="https://pl.wikipedia.org/wiki?curid=423979" title="Fatal Frame">
Fatal Frame

Fatal Frame (także znane jako Project Zero w Europie i Zero w Japonii) – seria gier z rodzaju survival horror. Dotychczas składają się na nią pięć części. Dwie pierwsze dostępne są na platformy PlayStation 2 oraz Xbox. Trzecia część dostępna jest tylko na PlayStation 2.
Seria stworzona została przez firmę Tecmo.
W grze występują duchy i egzorcyzmy, ważną rolę odgrywają tu także rytuały shintō. Gra posiada rozbudowany wątek powiązany z tradycjami i przesądami japońskimi i osadzona jest również w klimacie dawnej Japonii. Zadaniem gracza jest rozwiązać zagadki, poznać historię miejsca, w którym znalazł się bohater gry i co najważniejsze – przetrwać. Przeciwnikami są tu duchy, a bronią przeciwko nim, przystosowana do egzorcyzmów camera obscura.
Seria Fatal Frame.
W chwili obecnej seria ta jest trylogią. Spodziewane jest powstanie kolejnej części, jednak nie podano dokładnych informacji z nią związanych.
Fatal Frame (2001).
Pewnej sierpniowej nocy 1986 r. młoda studentka, Miku Hinasaki, przychodzi do starej posiadłości rodziny Himuro (Himuro Mansion), aby odnaleźć swojego zaginionego brata. Jej brat Mafuyu udał się tam w poszukiwaniu wcześniej zaginionego przyjaciela i mistrza: pisarza Junsei Takamine oraz jego pomocników Koji Ogata i Tomoe Hirasaka. Wyposażona jedynie w latarkę Miku wchodzi do posiadłości, której historia pełna jest krwawych morderstw, klątw i przerażających rytuałów. Później udaje jej się odnaleźć stary aparat (camera obscura), który kiedyś należał do jej matki. Okazuje się on posiadać silną moc egzorcystyczną.
Podstawą do stworzenia gry miały być fakty i legendy związane z posiadłością rodziny Himuro w Japonii. Z miejscem tym łączy się różne historie o makabrycznej śmierci w tej rodzinie i osobach z nią związanych. Sam producent gry, Makoto Shibata, podaje, że grę bazowano na dwóch Japońskich legendach i historiach o duchach. Graczom pozostaje się tylko domyślać dlaczego umieszczono dopisek "oparte na faktach".
Gra pojawiła się najpierw na platformę PlayStation 2 a następnie na Xbox'a w wersji bardziej rozbudowanej.
Oryginalnie Miku Hinasaki była 17-letnią uczennicą szkoły średniej, jednak w wersjach europejskiej i amerykańskiej została uczyniona nieco starszą.
Fatal Frame II: Crimson Butterfly (2003).
Druga gra z serii jest prequelem. Gracz poznaje wcześniejsze losy dwóch postaci z części pierwszej – Ryozo i Yae Munataka, a także historię camery obscury. Siostry bliźniaczki Mio i Mayu Amakura odwiedzają miejsce, w którym bawiły się w dzieciństwie. Mayu podąża za tajemniczym karmazynowym motylem, Mio próbuje ją dogonić i w ten sposób obie siostry trafiają do tajemniczej wioski. Wioska ta jest przeklęta z powodu brutalnego rytuału, który się nie powiódł, panuje tam wieczna noc. Mayu zostaje opętana przez ducha i Mio nie pozostaje nic innego jak uratować siostrę nim stanie się kolejną ofiarą klątwy.
Gra wydana początkowo na PlayStation 2 a następnie na Xbox'a w wersji director's cut.
Gra posiada także piosenkę końcową pod tytułem "Chou (Motyl)" wykonaną przez japońską artystkę Tsuki Amano.
Fatal Frame III: The Tormented (2005).
Główną bohaterką trzeciej części jest 23-letnia Rei Kurosawa. Zajmuje się ona zawodowo fotografią. Podczas wykonywania zdjęć w starym dworze, który podobno jest nawiedzony, nagle pojawia się tam jej narzeczony, który zginął wcześniej w wypadku. Rei próbuje go dogonić i ukazuje jej się przerażająca wizja. Od tej pory bohaterkę nękają koszmary a po każdym przebudzeniu na jej ciele pojawia się błękitny tatuaż.
Rei towarzyszy Miku Hinasaki, bohaterka z pierwszej części gry, teraz asystentka Rei oraz Kei Akamura, przyjaciel jej zmarłego narzeczonego oraz wujek bliźniaczek z części drugiej.
Fatal Frame III jest podobne do poprzednich gier z serii, gracz steruje jedną z trzech postaci, walczy z duchami przy pomocy aparatu i próbuje ocalić bohaterów od klątwy. Każda z postaci ma jednak swoje specjalne umiejętności co urozmaica grę.
Ta część również posiada piosenkę końcową wykonaną przez Tsuki Amano, nosi ona tytuł "Koe (Głos)".
Dotychczas wydana została jedynie na platformę PlayStation 2.
Fatal Frame: The Movie (2006).
W 2003 r. John Rogers z Dreamworks SKG ogłosił, że zostanie nakręcony film na podstawie pierwszej części gry. Zdjęcia mają rozpocząć się w 2006 r. Film ma zostać nakręcony w Japonii. Oficjalnie nie podano jeszcze obsady, jednak można się spotkać z różnymi domysłami na ten temat.

</doc>
<doc id="423980" url="https://pl.wikipedia.org/wiki?curid=423980" title="Walerian Borowczyk">
Walerian Borowczyk

Walerian Borowczyk (ur. 2 września 1923 w Kwilczu, zm. 3 lutego 2006 w Paryżu) – artysta plastyk, scenarzysta i reżyser filmów animowanych oraz pełnometrażowych filmów aktorskich. Scenograf, autor zdjęć i pisarz.
Walerian Borowczyk jest twórcą artystycznego kina erotycznego, a także współtwórcą polskiej szkoły plakatu, polskiej szkoły animacji i pionierem surrealistycznego kina absurdu. Laureat nagród za twórczość plastyczną i filmową, a także honorowych odznaczeń m.in. Złotego Medalu Prezydenta Włoch i nagrody Maxa Ernsta za całokształt twórczości w dziedzinie filmu animowanego.
Życiorys.
Walerian Borowczyk urodził się w rodzinie inspektora kolejowego. Pasją jego ojca Wawrzyńca było malarstwo, co miało wpływ na dalsze losy syna. Borowczyk w dzieciństwie własnoręcznie robił kukiełki i wystawiał przedstawienia dla bliskich.
W czasie II wojny światowej, jako nastoletni chłopak, pracował przymusowo w lubońskich Zakładach Ziemniaczanych. Po wojnie, w wieku 22 lat, rozpoczął w Poznaniu przyspieszoną edukację. Po zdaniu matury chciał rozpocząć studia polonistyczne prowadzone przez Uniwersytet im. Adama Mickiewicza; w poczet studentów przyjęła go jednak Akademia Sztuk Pięknych w Krakowie, na której egzaminy odbywały się we wcześniejszym terminie. Już w czasie studiów na wydziale malarstwa i grafiki projektował plakaty dla teatru i filmu oraz publikował rysunki satyryczne w „Szpilkach”, "Nowej Kulturze" i "Życiu Literackim". Realizował także amatorskie filmy animowane. Dyplom uzyskał w 1951 roku.
Dwa lata później opublikował z Janem Tarasinem album "Rysunki satyryczne". W 1956 roku otrzymał Polską Nagrodę Narodową za cykl litografii "Nowa Huta". Przełomem okazało się spotkanie w redakcji "Szpilek" z Janem Lenicą, który był szefem graficznym tego czasopisma. Borowczyk pokazał mu swoje amatorskie filmy animowane i zaraził Lenicę pasją do tego gatunku sztuki; od 1956 roku zajęli się razem filmami animowanymi. W 1957 roku zrealizowali wspólnie film "Był sobie raz" (ruchomy kolaż wycinanek z papieru), który przyniósł im międzynarodowy rozgłos. Przez kolejne dwa lata zrealizował wspólnie z Lenicą jeszcze kilka innych głośnych tytułów, by w 1959 na stałe przenieść się wraz ze swoją żoną, aktorką Ligią „Branice” Borowczyk do Paryża.
We Francji Borowczyk początkowo realizował kolejne filmy animowane, nadal eksperymentując z wieloma technikami realizacyjnymi, by po kilku latach poświęcić się kinu aktorskiemu mówiącemu o erotyce. W 1966 zrealizował jeszcze krótkometrażowy, za to w pełni aktorski film "Rozalia". Scenariusz powstał na kanwie opowiadania Guy de Maupassanta pod tym samym tytułem, a główną rolę zagrała żona Borowczyka – Ligia. Film uhonorowano kilkoma znaczącymi nagrodami, w tym "Srebrnym Niedźwiedziem" na MFF w Berlinie.
Dwa lata później Walerian Borowczyk zrealizował swój pierwszy pełnometrażowy film "Goto, wyspa miłości", w którym główną rolę żeńską również zagrała jego żona.
W 1971 roku Borowczyk zainspirowany "Mazepą" Juliusza Słowackiego zrealizował we francuskim kostiumie historycznym kolejny swój film – "Blanche".
Zrealizowane w 1974 roku "Opowieści niemoralne" ugruntowały jego pozycję jako największego twórcę artystycznego kina erotycznego. Rok później powierzono mu reżyserię adaptacji powieści Stefana Żeromskiego "Dzieje grzechu". W tym samym roku Borowczyk ukończył realizację ostatniego z najbardziej znanych filmów zatytułowanego "Bestia" na motywach powiadania "Lokis" Prospera Mériméego.
Przez następne lata kontynuował swą pasję, realizując 10 pełnometrażowych filmów, m.in. "Heroiny zła", "Lulu", czy "Dr Jekyll i kobiety". W jednym z wywiadów powiedział: "Erotyka, seks to przecież jedna z najbardziej moralnych stron życia. Erotyka nie zabija, nie unicestwia, nie nakłania do zła, nie prowadzi do przestępstwa. Wręcz przeciwnie: łagodzi obyczaje, przynosi radość, daje spełnienie, sprawia bezinteresowną przyjemność".
Borowczyk był twórcą absolutnym swych filmów, nie tylko reżyserem i scenarzystą, ale też scenografem. Narzucał sposób fotografowania, nawet wybitni operatorzy musieli w pełni mu się podporządkować. Do jednego ze swoich filmów (Owidiusz: "Sztuka kochania") sam zrobił zdjęcia, ponieważ nie znalazł odpowiedniego operatora. Borowczyk był również autorem plakatów do swoich filmów, a nawet zwiastunów kinowych. Pod koniec życia zaczął jednak realizować inne młodzieńcze marzenia – pisanie książek. "Anatomia diabła" to cykl zmysłowych opowiadań, a "Moje polskie lata" (napisane po francusku) to próba rozrachunku z krainą swej młodości.
Walerian Borowczyk zmarł w wieku 83 lat w podparyskim szpitalu w wyniku komplikacji wywołanych chorobą serca.

</doc>
<doc id="423981" url="https://pl.wikipedia.org/wiki?curid=423981" title="Zamek Sobień">
Zamek Sobień

Sobień ("Soban" 1372, "castro Sobyen" 1460) – średniowieczny zamek przy ujściu potoku Adyszów do Sanu, na granicy Pogórza Bukowskiego i Gór Słonnych, obecnie w ruinie na terenie wsi Manasterzec.
Historia.
Początki warowni strzegącej szlaku wzdłuż doliny Sanu sięgają XIII wieku. Na przełomie XIII i XIV wieku (w czasach księstwa halicko-wołyńskiego) powstał tu murowany zamek. W dokumentach pojawił się po raz pierwszy jako "Soban", stanowiąc własność królewską. W roku 1389 zamek został nadany przez Władysława Jagiełłę rycerskiemu rodowi Kmitów. Dnia 5 sierpnia 1373 r. Elżbieta Łokietkówna nadała na zamku Sobień przywilej dla klasztoru w Starym Sączu. Od 1415 roku właścicielem posiadłości był Piotr Kmita, który w roku 1417 gościł na zamku króla Władysława Jagiełłę ze świeżo poślubioną Elżbietą z Pileckich Granowską. Według Jana Długosza, król w 1417 roku podróżował ze Lwowa przez Felsztyn i Sobień do Sanoka, gdzie w tamtejszym kościele św. Michała wziął ślub.
Dobra te posiadał następnie Jan Kmita. Z 1434 r. pochodzi wzmianka o kaplicy zamkowej. W 1436 r. Sobień po zmarłym bracie, Janie Kmicie, odziedziczyła Małgorzata Kmita Mościsławska. W 1436 r. Jan Goły ze Strzałkowa i Goliszewa w imieniu żony Małgorzaty Kmity wystąpił do sądu grodzkiego w Sanoku przeciw Mikołajowi Kmicie, kasztelanowi przemyskiemu, który zajął gwałtem dobra swojej siostry. Spór Gołego z Kmitą trwał do 1441 r., gdy doszło do ugody między Małgorzatą a jej stryjem Mikołajem z Wiśnicza, kasztelanem przemyskim. Małgorzata była już wtedy żoną Mościca z Wielkiego Koźmina. Odstąpiła Mikołajowi i jego synom zamek Sobień z wsiami do niego należącymi, jak Huzele, Myczkowce, Uherce Mineralne, Izdebki i inne.
W 1443 r. Jan Kmita daje intromisję Marciszowi na wsiach Lesko, Łukawica, Jankowce i inne położone pod zamkiem Sobień. W latach 1456-1457 Stanisław, Mikołaj i Jan Kmitowie, bracia z Wiśnicza, synowie Mikołaja z Sobienia, pozywali Jana Kmitę z Wiśnicza, kasztelana lwowskiego, o gwałtowne zajęcie dóbr im przypadłych - zamku Sobień i wsi Łukawica, Lesko, Jankowce.
Zamek Sobień został zniszczony w 1474 roku przez wojska węgierskie. W 1474 roku w odwecie za zniszczenia dokonane na Węgrzech Górnych przez Pawła Jasieńskiego, Maciej Korwin poprowadził wyprawę na polską Ruś dochodząc do Nowego Sącza i Jasła. W 1512 r. Węgrzy ponownie zniszczyli zamek. Wkrótce potem Kmitowie przenieśli swoją siedzibę do Leska, a opuszczony zamek zaczął popadać w ruinę. W latach 1518–1519 Sobień i Bóbrka stanowiły własność Piotra i Stanisława Kmitów. Piotr Kmita Sobieński (1477-1553) – wojewoda krakowski, marszałek wielki koronny, starosta spiski (1522-1553) w 1541 r. zapisał żonie, Barbarze Kmicie z Felsztyna, córce Jana Herburta, 5000 zł na dobrach Sobienia. W 1553 r. Sobień był w posiadaniu wdowy, Barbary Kmity z Herburtów. W 1580 r. przeszedł Sobień na rodzinę Stadnickich – na Stanisława Stadnickiego z Ożomli na Lesku herbu Szreniawa bez Krzyża (zm. 1610), kasztelana przemyskiego, stryja Stanisława Stadnickiego. Do Stadnickich Sobień należał w latach 1580-1713.
W dniu 19 września 1880, w czasie podróży koleją po Galicji cesarza Austrii Franciszka Józefa I, ruiny zamku były przyozdobione wielobarwnymi flagami.
Z 9 na 10 maja 1946 pod wzgórzem Sobienia rozegrała się jedna z większych potyczek partyzanckich po II wojnie światowej. Dowodzony przez kapitana Jarosza pociąg pancerny Panzertriebwagen 16 stoczył bój z połączonymi sotniami Bira, Stacha i Chrina, które zaatakowały posterunki SOK na odcinku Załuż – Olszanica.
Podczas prac archeologicznych w 1965 Tadeusz Żurowski odkrył palenisko i groty do kuszy z czasu poprzedzającego powstanie zamku tj. XV wieku.
Stan obecny.
Na zarośniętym lasem wzgórzu, nad Sanem zachowały się fragmenty murów obronnych, szczątki budynków i ślady wałów przedzamcza. Tuż za ruiną zamku wybudowano drewniany taras, z którego rozpościera się szeroki widok na zakole Sanu. W dalszej perspektywnie na Lesko, a przy dobrej widoczności można dostrzec nawet Bieszczady. Wejście do ruin zamku wiedzie przez wieżę, do której zbudowane zostały drewniane schody. W ruinach stosunkowo dobrze zachowała się kamieniarka okienna w dolnej kondygnacji. Teren, na którym znajduje się ruina należy do rezerwatu "Góra Sobień".
Przyroda.
Wzgórze zamkowe stanowi ciekawy obiekt przyrodniczy. Od 1970 roku istnieje tu rezerwat „Góra Sobień”.
Legendy.
Czarna Dama.
Zgodnie z legendą, kiedy Kmici przeprowadzali się z zamku Sobień do Leska, towarzyszyła im w drodze Czarna Dama. Istnieją podejrzenia, że był to duch Anny Kmity, która za życia była obecna w zamku podczas ataku króla węgierskiego - Macieja Korwina. Zaatakował on Sobień w czasie, gdy na zamku nie było jej męża. Ataki doprowadziły do zapłonu drewnianych części zamku, skutkiem czego doszło do pożaru. Anna skrywając się w swojej komnacie została zabarykadowana przez zawalające się fragmenty płonącej fortyfikacji. Założyła w tym czasie czarne szaty przygotowując się na śmierć. Kiedy Kmita wrócił do zamku, ujrzał zrujnowaną pożarem budowlę, a w zgliszczach i spaleniskach biżuterię swojej żony Anny. Przyrzekł sobie, że dotrzyma jej dozgonną wierność, co prawdopodobnie miało miejsce analizując jego późniejsze życie.
Ducha Anny widziano później przed śmiercią Piotra Kmity oraz innych członków z tego rodu, co interpretowane jest, jako wierność rodowi Kmitów w odpowiedzi na obietnicę pośmiertną jej męża.

</doc>
<doc id="423988" url="https://pl.wikipedia.org/wiki?curid=423988" title="Cool Jazz">
Cool Jazz



</doc>
<doc id="423989" url="https://pl.wikipedia.org/wiki?curid=423989" title="Penkowski Józef">
Penkowski Józef



</doc>
<doc id="423997" url="https://pl.wikipedia.org/wiki?curid=423997" title="Pen Club">
Pen Club



</doc>
<doc id="423998" url="https://pl.wikipedia.org/wiki?curid=423998" title="Konferencja Narodów Zjednoczonych ds. Handlu i Rozwoju">
Konferencja Narodów Zjednoczonych ds. Handlu i Rozwoju

Konferencja Narodów Zjednoczonych ds. Handlu i Rozwoju (UNCTAD, ang. "United Nations Conference on Trade and Development") – organ pomocniczy Organizacji Narodów Zjednoczonych utworzony w 1964 roku w Genewie.
Ma za zadanie wspieranie rozwoju gospodarczego (zwłaszcza państw rozwijających się), handlu międzynarodowego i światowych inwestycji. W okresie między sesjami organem wykonawczym jest Rada do spraw Handlu i Rozwoju (ang. "Trade and Development Board", TDB).
Obecnie członkami UNCTAD są 194 państwa, w tym Polska.
Od 1 września 2013 sekretarzem generalnym UNCTAD jest dr Mukhisa Kituyi z Kenii.

</doc>
<doc id="424000" url="https://pl.wikipedia.org/wiki?curid=424000" title="Trichopterolog">
Trichopterolog

Trichopterolog – naukowiec, entomolog zajmujący się badaniem chruścików ("Insecta: Trichoptera"). W szerszym rozumieniu to także osoba interesująca się (amator, hobbysta) tą grupą owadów, choć nie prowadząca samodzielnie czynnych badań. W badaniach terenowych trichopterolog posługuje się typowym sprzętem entomologicznym: siatką entomologiczną, czerpakiem entomologicznym, pułapką typu Malaise, lampą i ekranem do odłowów do światła, czerpakiem hydrobiologicznym (larwy), a także aparatem fotograficznym, dyktafonem. W badaniach laboratoryjnych trichopterolog wykorzystuje typową aparaturę: mikroskop, mikroskop stereoskopowy. Trichopterolodzy wykorzystują także laboratoryjne hodowle i eksperymenty. 
Szacunkowo na całym świecie jest ok. 300–400 trichopterologów, w Polsce ok. 5–7 aktualnie aktywnych naukowo.

</doc>
<doc id="424018" url="https://pl.wikipedia.org/wiki?curid=424018" title="Koszt krańcowy">
Koszt krańcowy

Koszt krańcowy (koszt marginalny, ang. "marginal cost", "MC") – koszt jaki ponosi producent w związku ze zwiększeniem wielkości produkcji danego dobra o jedną jednostkę. Stanowi przyrost kosztów całkowitych związany z produkowaniem dodatkowej jednostki dobra.
Przy danej wielkości produkcji danego dobra producent ponosi określone koszty. Jeżeli zwiększy swoją produkcję o jedną jednostkę, wówczas koszty całkowite produkcji zwiększą się. Różnica w wielkości kosztów jakie producent ponosił wcześniej i kosztów jakie ponosi po zwiększeniu produkcji stanowi właśnie koszt krańcowy. Jest to inaczej koszt wyprodukowania dodatkowej jednostki dobra.
Ujęcie matematyczne.
W ujęciu matematycznym koszty krańcowe są pochodną funkcji kosztów całkowitych ze względu na wielkość produkcji.
formula_1
gdzie:
Koszty krańcowe wskazują na dynamikę kształtowania się kosztów całkowitych w zależności od wielkości produkcji.

</doc>
<doc id="424021" url="https://pl.wikipedia.org/wiki?curid=424021" title="Trolejbusy w Warszawie">
Trolejbusy w Warszawie

Trolejbusy w Warszawie – system miejskiej komunikacji trolejbusowej działający w Warszawie w latach od 1946 do 1973 i drugi raz od 1983 aż do likwidacji w 1995.
Historia.
W marcu 1945 Warszawa otrzymała w darze od Związku Radzieckiego 30 używanych trolejbusów starszego typu, z których wyremontować zdołano 15. Rosjanie przeszkolili pierwszą grupę ich kierowców. Po raz pierwszy na ulice Warszawy trolejbusy wyjechały w 1946. Dnia 5 stycznia 1946 kursowanie rozpoczęły linie A i B. 15 marca 1946 uruchomiono również linię C. W 1948 zmieniono oznaczenia linii z literowych na cyfrowe (zarezerwowano przedział liczb 50–99, stąd w żargonie warszawskim pojawiło się określenie "wiek trolejbusowy"). Jego autorem był Stefan Wiechecki „Wiech”.
W listopadzie 1947 zakupiono 10, a w pierwszym półroczu kolejnych 5 nowoczesnych francuskich trolejbusów marki Vetra, później sprowadzono także wyprodukowane w Czechosłowacji pojazdy marki Škoda i z NRD marki LOWA.
Na początku lat sześćdziesiątych XX w. po stołecznych ulicach jeździło 127 wozów na 10 liniach. W 1963 podjęto kroki ku likwidacji sieci trolejbusowej, dziesięć lat później nastąpiła całkowita likwidacja linii trolejbusowych w stolicy. Ostatnia linia trolejbusowa 52 została zlikwidowana 30 czerwca 1973 i zastąpiona przez linię autobusową 183. Jednym z przytaczanych argumentów były problemy wynikające z przecinania się trolejbusowej i tramwajowej sieci trakcyjnej.
9 września 1976 rząd postanowił utworzyć linię trolejbusową łączącą Warszawę z Piasecznem, z myślą o mieszkańcach Piaseczna i pracownikach fabryki kineskopów Unitra Polkolor. Nowa trasa była (poza pętlami) prosta i nie stwarzała problemów spotykanych na trasach w centrum miasta.
1 czerwca 1983 została uruchomiona linia 51 na trasie: Dworzec Południowy – Puławska – Mysiadło – Piaseczno. W 1990 po tej samej trasie został uruchomiony nocny trolejbus 651. Mimo protestów linie 51 i 651 zlikwidowano 31 sierpnia 1995, zastąpiła je dzienna linia autobusowa 709 o zbliżonej trasie. W 2000 ostatecznie zlikwidowano trakcję trolejbusową, przekreślając tym samym nadzieje na powrót komunikacji trolejbusowej w tej części Warszawy.
Przez okres „pierwszych trolejbusów” przypadających na lata 1946–1973 funkcjonowało trzynaście linii: A, B, C, 51, 52, 52 bis, 52 kreślone, 53, 53 bis, 54, 55, 56 i 56 bis. Linia 51 była czynna później jeszcze w latach 1983–1995.
Warszawskie trolejbusy marki Jelcz zostały przekazane do Lublina. Jeden Jelcz PR110E (nr T022) został przekazany kolekcjonerowi zabytkowych pojazdów – Tomaszowi Skrzelińskiemu z Piaseczna.
Szwajcarskie trolejbusy marki Saurer wraz z przyczepami w większości trafiły w ręce organizacji zajmujących się ochroną zabytków techniki, m.in.: Muzeum Przemysłu w Warszawie, Klubu Miłośników Komunikacji Miejskiej w W-wie, Muzeum Motoryzacji i Techniki w Otrębusach, kolekcji Tomasza Skrzelińskiego, Lubelskiego Towarzystwa Ekologicznej Komunikacji oraz Przedsiębiorstwa Komunikacji Trolejbusowej Gdynia.
Z infrastruktury trolejbusowej zostały słupy wzdłuż ulicy Puławskiej i w centrum Piaseczna oraz podstacja trakcyjna na warszawskim Ursynowie (obecnie znajduje się tam klub sportowy). Na terenie dawnej zajezdni trolejbusowej u zbiegu ulic Puławskiej i Energetycznej w Piasecznie planowana jest budowa kompleksu handlowo-usługowo-mieszkaniowego.

</doc>
<doc id="424029" url="https://pl.wikipedia.org/wiki?curid=424029" title="Zgromadzenie Córek św. Franciszka Serafickiego">
Zgromadzenie Córek św. Franciszka Serafickiego

Zgromadzenie Córek św. Franciszka Serafickiego – katolickie żeńskie zgromadzenie zakonne.
Założył je w Sandomierzu bł. ks. Antoni Rewera (ur. 1869; zm. 1942). Siostry należą do rodziny franciszkańskiej. W Kościele podejmują pracę katechetek, organistek, kancelistek, zakrystianek, prowadzą domy rekolekcyjne, posługują na plebaniach oraz ludziom chorym i starszym.

</doc>
<doc id="424030" url="https://pl.wikipedia.org/wiki?curid=424030" title="Za szybcy, za wściekli">
Za szybcy, za wściekli

Za szybcy, za wściekli (tytuł oryg. "2 Fast 2 Furious") – film sensacyjny produkcji amerykańskiej z 2003 roku w reżyserii Johna Singletona, opowiadający o wyścigach ulicznych. Sequel "Szybkich i wściekłych" (2001). Udział w filmie powtórzył aktor Paul Walker jako Brian O’Conner, a na ekranie towarzyszył m.in. raperowi Ludacrisowi.
Fabuła.
Policjant z Los Angeles Brian O’Conner (Paul Walker) w wyniku nielegalnych działań traci pracę w policji. Teraz zarabia, biorąc udział w ulicznych wyścigach w Miami, zostaje jednak złapany i dostaje szansę rehabilitacji od agentów federalnych: Markhama i Bilkinsa, którzy chcą dopaść przy jego pomocy barona narkotykowego Cartera Verone'a – zamieszanego także w pranie brudnych pieniędzy. W akcji z O’Connerem współdziałają jego przyjaciel z dzieciństwa i zarazem kryminalista Roman Pearce (Tyrese Gibson) oraz tajna agentka Monica Fuentes (Eva Mendes).
Box office.
Film zarobił 236 041 731 dolarów.

</doc>
<doc id="424031" url="https://pl.wikipedia.org/wiki?curid=424031" title="TWAIN">
TWAIN

TWAIN – standard komunikacji między skanerami, aparatami cyfrowymi a programami graficznymi, opracowany dla Windows i systemów Apple Macintosh, a także Linux/Unix (od wersji 2.0, która jest dostępna jako open source).
Historia.
Pierwsza wersja została wydana w 1992 roku. Po jakimś czasie jej nazwę zaczęto interpretować jako akronim od "Technology Without An Interesting Name" („technologia bez interesującej nazwy”). W rzeczywistości była ona nawiązaniem do wiersza Rudyarda Kiplinga "Ballada o Wschodzie i Zachodzie", w którym pojawiają się słowa "...and never the twain shall meet..." (ang. „i nigdy się nie spotkają”), co było aluzją do trudności, jakie niegdyś napotykano w komunikacji między skanerami i komputerami. Zapis dużymi literami miał na celu lepsze wyróżnienie nazwy, co spowodowało, że uznano ją za wspomniany skrótowiec.

</doc>
<doc id="424033" url="https://pl.wikipedia.org/wiki?curid=424033" title="Augusta (Georgia)">
Augusta (Georgia)

Augusta – miasto w Stanach Zjednoczonych (stan Georgia), położone nad rzeką Savannah. Według spisu w 2020 roku liczy 202,1 tys. mieszkańców i jest to trzecie co do wielkości miasto stanu Georgia. Obszar metropolitalny Augusty rozlewa się na Karolinę Południową i liczy 611 tys. mieszkańców.
Co roku odbywa się tu jeden z najbardziej prestiżowych turniejów golfowych – Masters Tournament.
Dane ogólne.
Port śródlądowy; węzeł kolejowy i drogowy, przemysł włókienniczy i materiałów budowlanych, uczelnia medyczna. W mieście jest wyższa uczelnia publiczna Augusta State University, 
Historia
Miasto założone w 1736 roku jako "Fort Augusta". W okolicach tego miasta odbyło się kilka bitew w czasie wojny o niepodległość.
W latach 1786–1795 miasto było stolicą Georgii.
Zabytki
Kościół św. Pawła i gmach sądu z XIX wieku.
Demografia.
Według spisu w 2020 roku populację miasta stanowiły: 57,5% czarni lub Afroamerykanie, 35,3% biali, 3,3% osoby rasy mieszanej, 2% Azjaci, 0,2% rdzenni Amerykanie i 0,2% osoby z wysp Pacyfiku. Latynosi dowolnego pochodzenia etnicznego stanowili 5,1% populacji.
Religia.
Podobnie jak cały stan Georgia, obszar metropolitalny Augusty jest silnie protestancki. Do największych grup wyznaniowych (ponad 10 tys. członków) w 2010 roku należały:

</doc>
<doc id="424035" url="https://pl.wikipedia.org/wiki?curid=424035" title="Dąbrowska Ściema Kabaretowa">
Dąbrowska Ściema Kabaretowa

Dąbrowska Ściema Kabaretowa w skrócie "DebeŚciaK", to przegląd młodych, studenckich kabaretów amatorskich z całej Polski. 
Z racji na swe dotychczasowe dokonania i osiągnięcia do udziału w przeglądzie zostają zaproszone najciekawsze i najbardziej obiecujące zespoły. Doboru kabaretów biorących udział w konkursie dokonują organizatorzy imprezy. Jedynym jurorem na Dąbrowskiej Ściemie Kabaretowej jest publiczność, ona ocenia i nagradza biorąc pod uwagę wszystkie kabarety startujące w konkursie.
Nazwa „Ściema” sugeruje zabawowy charakter imprezy i luźny stosunek do samych sztywnych reguł konkursu. Biorąc za jedyne kryterium oceny reakcję widowni zrezygnowano z niepotrzebnej atmosfery rywalizacji, nerwowego oczekiwania na werdykt oraz nie zawsze zgodne z oczekiwaniem widzów, opinie profesjonalnego jury.
Pomysłodawcą przeglądu jest dąbrowski kabaret DNO, który po raz pierwszy, przy udziale Dąbrowskiego Pałacu Kultury Zagłębia i wsparciu władz miasta Dąbrowa Górnicza, zorganizował tę imprezę w 2002 roku. Przegląd przez pierwsze lata odbywał się w lutym. Ostatnie edycje przesunęły się na marzec a tegoroczna aż na kwiecień. 

</doc>
<doc id="424037" url="https://pl.wikipedia.org/wiki?curid=424037" title="Płatność transferowa">
Płatność transferowa

Płatności transferowe, transfery – przepływy pieniężne pomiędzy podmiotami gospodarki, które nie rodzą obowiązku wzajemnego świadczenia ze strony podmiotu, który otrzymuje środki pieniężne od innego podmiotu. Przepływy te mają charakter redystrybucyjny i należą do nich m.in.:
Transfery są wykorzystywane m.in. do ochrony miejsc pracy, grup najsłabszych ekonomicznie i nieefektywnych dziedzin działalności, ale niezbędnych do funkcjonowania państwa.
Płatności transferowe tym różnią się też od przepływów ekwiwalentnych, że nie są regulowane przez mechanizmy rynkowe, lecz przez normy prawne ustalane przez podmioty publiczne.

</doc>
<doc id="424038" url="https://pl.wikipedia.org/wiki?curid=424038" title="BACnet">
BACnet

BACnet () – otwarty (publiczny) Protokół komunikacyjny, umożliwiający współdziałanie systemów sterowania i monitorowania pochodzącym od różnych producentów. Posiada aprobatę ISO 16484-5. Został zatwierdzony przez ASHRAE w 2004.
Lista producentów urządzeń komunikujących się z użyciem protokołu BACnet dostępna jest na oficjalnej stronie organizacji standaryzującej.
Protokół BACnet jest niezależny od sprzętu i pozwala na połączenie dowolnych urządzeń od niezależnych producentów w jedną wspólną sieć. W specyfikacji protokołu zdefiniowane są warstwy komunikacji (podobnie do OSI) oraz obiekty reprezentujące świat rzeczywisty.
Warstwa łącza danych:
Aktualnie BACnet opisuje następujące media transmisyjne:
Wybór medium transmisyjnego jest uzależniony od pożądanej prędkości komunikacji oraz dostępnych złącz fizycznych w urządzeniach.
Wykorzystując BACnet można komunikować się w każdym z powyższych sposobów transmisyjnych jednocześnie.
Przesyłane ramki zależnie od wybranego standardu komunikacyjnego posiadają różne długości buforów dla warstwy aplikacyjnej (np. Ethernet, BACnet IP 1476, albo 480 dla MS/TP). Różna długość ramek jednak nie powoduje problemów w komunikacji, gdyż każde urządzenie może dowiedzieć się jaki bufor akceptuje inne urządzenie, z którym chce się komunikować.
Warstwa sieci.
Sieć BACnet może składać się maksymalnie z 65 533 podsieci, w których może występować łącznie 4 194 303 urządzeń. Adresy urządzeń są unikalne w ramach danej podsieci.
Jeżeli podsieć jest oparta na Ethernecie, to adresami urządzeń są MAC adresy. W przypadku podsieci opartej na protokole IP adresami urządzeń będą adresy IP wraz z numerem portu.
Protokół BACnet nie przewiduje ograniczeń długości adresu urządzenia, chociaż w rzeczywistych implementacjach bywa to ograniczane do 8 bajtów (oktetów).
Pomiędzy dowolnymi urządzeniami może istnieć tylko jedna możliwa droga przesyłania danych. Drogi przesyłania danych mogą być stałe lub okresowe (np. połączenia modemowe)
Warstwa aplikacji.
Dane są transmitowane z użyciem PDU:
Urządzenie bądź oprogramowanie przedstawia swoje zasoby w postaci obiektów oraz usług.
Aktualnie wspierane obiekty:
Operacje na obiektach wykonywane są z użyciem usług, np.:
BACnet często bywa stosowany w budynkowych systemach wizualizacji, monitoringu i pozwala na integracje tak różnych systemów jak:
W niektórych przypadkach istnieje konieczność stosowania urządzeń pośredniczących, zwanych „gateway”. Stosowanie w ramach jednego systemu kilku rodzajów protokołów komunikacyjnych bywa często uzasadnione technicznie i ekonomicznie ze względu na szybkość transmisji komunikatów, łatwość sterowania urządzeniami
wykonawczymi (HVAC) różnych producentów czy współpracę sieci komunikacyjnej z urządzeniami peryferyjnymi różnych producentów.

</doc>
<doc id="424042" url="https://pl.wikipedia.org/wiki?curid=424042" title="Haunting Ground">
Haunting Ground

Haunting Ground (wydana w Japonii jako Demento) – gra wyprodukowana i wydana przez Capcom na platformę PlayStation 2 w 2005 roku.
Postacią sterowaną przez gracza jest Fiona Belli, nastolatka, która z nieznanego powodu znalazła się w klatce wewnątrz starego zamku. Nie mając pojęcia jak się tam znalazła i gdzie jest zaczyna chodzić po zamku w poszukiwaniu odpowiedzi.
Fiona nie jest uzbrojona, może jedynie uciekać i ukrywać się. Szybko znajduje owczarka niemieckiego imieniem Hewie, który na jej rozkaz atakuje przeciwników lub pomaga jej w inny sposób.

</doc>
<doc id="424044" url="https://pl.wikipedia.org/wiki?curid=424044" title="Przepływy ekwiwalentne">
Przepływy ekwiwalentne

Przepływy ekwiwalentne – wzajemne świadczenie między dwoma podmiotami. Najczęściej wynika ono z transakcji zakupu towaru lub usługi, którego skutkiem jest powstanie wydatków u jednej strony i wpływów u drugiej strony. W efekcie, w wyniku przepływu obie strony uzyskują świadczenia o ekwiwalentnej wartości. Wartość ta w warunkach gospodarki rynkowej wynika z mechanizmu rynkowego.
Innym rodzajem przepływów są płatności transferowe.

</doc>
<doc id="424053" url="https://pl.wikipedia.org/wiki?curid=424053" title="Lili Marlene (piosenka)">
Lili Marlene (piosenka)



</doc>
<doc id="424057" url="https://pl.wikipedia.org/wiki?curid=424057" title="Odpady">
Odpady

Odpady – substancje i przedmioty, których posiadacz pozbywa się, zamierza pozbyć się lub do ich pozbycia się jest zobowiązany. Wojewódzki Sąd Administracyjny w Poznaniu, w wyroku z dnia 18.12.2019 r. (znak IV SA/Po 630/19) zwrócił uwagę, że definicja odpadów opiera się na znanej od dawna w prawie unijnym i polskim „triadzie”: odpadem jest każda substancja lub przedmiot, których posiadacz pozbywa się, zamierza się pozbyć lub do pozbycia się jest obowiązany. Dla uznania przedmiotu za odpad nie ma znaczenia okoliczność, że dla jego nabywcy może on mieć wartość użytkową i nadaje się do dalszego wykorzystania po poddaniu stosownym operacjom. Pojęcie odpadu nie wyłącza substancji i przedmiotów, które nadają się do dalszego gospodarczego wykorzystania, odpadami są także materiały podlegające ponownemu gospodarczemu wykorzystaniu przez nabywcę, posiadają dla niego określoną wartość gospodarczą, rynkową. Dla zakwalifikowania danej substancji lub przedmiotu jako odpadu, nie ma znaczenia wola, świadomość nabywcy.
Jako odpady należy traktować nie tylko przedmioty i substancje będące pozostałością procesu produkcyjnego, którego celem nie było powstanie tego produktu lub substancji, a które posiadacz, wytwórca uważa za zbędne i których chciałby się wyzbyć, ale także takie, które podlegają dalszym procesom odzysku w celu ich gospodarczego wykorzystania.
Klasyfikacja odpadów.
W celu uporządkowania gospodarki zasobami i ochrony środowiska niezbędna jest klasyfikacja odzwierciedlająca genezę odpadów, ich właściwości, ekologiczną szkodliwość, użyteczność i masowość ich wytwarzania.
Podstawą każdej klasyfikacji są odpowiednio dobrane kryteria o charakterze fizykochemicznym, biologicznym, technologicznym, ekonomicznym np.:
Odpady klasyfikuje się w zależności od źródeł powstawania, stopnia uciążliwości bądź stwarzania zagrożeń dla życia lub zdrowia ludzi oraz dla środowiska.
W problematyce dotyczącej ochrony środowiska rozpatruje się i klasyfikuje odpady, jako substancje pochodzące z produkcji lub konsumpcji, które zanieczyszczają środowisko.
Przy klasyfikacji odpadów w oparciu o kryterium toksyczności i zagrożenia dla środowiska przyjmuje się, że o ich szkodliwości decyduje:
Podział odpadów według stopnia szczególnego zagrożenia dzieli je na:
Ze względu na właściwości odpadów, a głównie udział frakcji organicznej, dzieli się je na:
W Polsce na podstawie rozporządzenia Ministra Klimatu z dnia 2 stycznia 2020 r. odpady w zależności od źródła ich powstawania klasyfikowało się na 20 grup:
"Spośród międzynarodowych (regionalnych) klasyfikacji odpadów do najważniejszych zalicza się klasyfikacje przygotowane przez EKG, EWG i RWPG. "
Największy geograficzno-gospodarczy zasięg działania ma klasyfikacja EKG, dlatego projekt standardowej klasyfikacji odpadów (z 12 – 16.06.1989 r.) przyjęto za podstawę jednolitej klasyfikacji odpadów w Polsce.
"Biorąc za podstawę warunki powstawania (źródło, pochodzenie), główne składniki oraz fizyczne, chemiczne i biologiczne właściwości odpadów, podzielono je na":
Grupy jednolitej klasyfikacji odpadów.
W praktyce gospodarczej, tzn. w gospodarce materiałowej, jeszcze często korzysta się z klasyfikacji tych odpadów, które stanowią potencjalne surowce wtórne. Klasyfikacja stanowi więc podstawę do jednoznacznego oznaczenia poszczególnych rodzajów surowców wtórnych, umożliwiając właściwe odróżnienie poszczególnych grup zarówno przez dostawców, jak i przez odbiorców.
Klasyfikacja ta (funkcjonująca od 1976 r.) oparta jest na konstrukcji wieloszczeblowej przy zastosowaniu różnych kryteriów podziału odpadów, jest dość szczegółowa i w miarę kompleksowa.
Według powyższej klasyfikacji odpady podzielono na 5 podstawowych rodzajów: metaliczne, niemetaliczne, mineralne, komunalne i energii cieplnej.
W drugim etapie klasyfikacji podstawą podziału poszczególnych rodzajów surowców wtórnych na grupy są ich źródła pochodzenia (miejsca powstawania).
W trzecim etapie przyjęto niejednolite kryteria dla poszczególnych rodzajów surowców wtórnych. W odniesieniu do metalicznych, niemetalicznych i energii przyjęto kryterium surowcowe, dla mineralnych kryterium miejsca ich powstawania, natomiast dla komunalnych kryterium stanu skupienia.
W czwartym stopniu klasyfikacji za podstawę przyjęto kryterium właściwości fizyczno-chemicznych lub technologicznych. Omawiana klasyfikacja, mimo wielu niedoskonałości, umożliwia jednak objęcie nią wszystkich surowców wtórnych i może być wykorzystywana w praktyce gospodarczej.
Zasady gospodarowania odpadami.
Jednym z istotniejszych celów ustawy o odpadach jest uregulowanie racjonalnego zagospodarowywania odpadów i powtórnego ich wykorzystania. Przez gospodarkę odpadami należy rozumieć: „zbieranie, transport, odzysk i unieszkodliwianie odpadów, w tym również nadzór nad takimi działaniami oraz nad miejscami unieszkodliwiania odpadów”.
Z powyższej definicji wynika, że gospodarowanie odpadami należy rozumieć szeroko. Dlatego też zasady gospodarowania dotyczą szerokiego zakresu i można je już dostrzec na poziomie prewencji.
Gospodarowanie odpadami podlega jednak określonym zasadom.
"„Kto podejmuje działania powodujące lub mogące powodować powstawanie odpadów, powinien takie działania planować, projektować i prowadzić, tak aby”":
Obowiązki wytwórców odpadów.
Przez wytwórcę odpadów rozumie się każdego, którego działalność lub bytowanie powoduje powstawanie odpadów, oraz każdego, kto przeprowadza wstępne przetwarzanie, mieszanie lub inne działania powodujące zmianę charakteru lub składu tych odpadów; wytwórcą odpadów powstających w wyniku świadczenia usług w zakresie budowy, rozbiórki, remontu obiektów, czyszczenia zbiorników lub urządzeń oraz sprzątania, konserwacji i napraw jest podmiot, który świadczy usługę, chyba że umowa o świadczenie usługi stanowi inaczej.
Wytwórca odpadów (z wyjątkiem odpadów komunalnych) prowadzący instalację, który wytwarza rocznie:
W przypadku, gdy wytwórca odpadów narusza przepisy ustawy lub działa w sposób niezgodny ze złożoną informacją, organ, któremu należało przedłożyć informację, wzywa go do niezwłocznego zaniechania naruszeń. Jeżeli wytwórca odpadów mimo wezwania, nadal narusza przepisy ustawy lub działa w sposób niezgodny ze złożoną informacją, organ właściwy do otrzymania wstrzymuje w drodze decyzji działalność powodującą wytwarzanie odpadów, uwzględniając potrzebę bezpiecznego dla środowiska zakończenia tej działalności. W takim przypadku wytwórca odpadów zobowiązany jest do usunięcia skutków prowadzonej działalności na własny koszt.
Wytwórca odpadów może zlecić wykonanie obowiązku gospodarowania odpadami innemu podmiotowi. Przeniesienie posiadania odpadów może nastąpić w zasadzie tylko na rzecz takiego podmiotu, który uzyskał zezwolenie właściwego organu na prowadzenie działalności w zakresie gospodarki odpadami.
Dokonanie na rzecz takiego podmiotu przeniesienie posiadania odpadów skutkuje również przeniesieniem odpowiedzialności za zgodne z prawem postępowanie z odpadami.
Posiadacz odpadów objętych listą ustaloną w przepisach wykonawczych może „przekazać” je do wykorzystania przez osobę fizyczną lub jednostkę organizacyjną, które nie są przedsiębiorcami, „na ich własne potrzeby”.
W tym samym trybie można określić rodzaje odpadów, których zbieranie, transport, odzysk lub unieszkodliwianie nie wymagają zezwolenia.
Z pewnymi wyjątkami zezwolenia wymaga działalność w zakresie:
Winno ono m.in. określać rodzaje oraz roczną ilość przeznaczonych w tym celu odpadów, dopuszczalne metody odzysku (unieszkodliwiania), a w razie potrzeby także warunki prowadzenia zamierzonej działalności. Decyzje w tych sprawach podejmuje się na czas oznaczony, nie dłuższy niż 10 lat. Jeżeli przemawia za tym szczególnie ważny interes społeczny, związany z ochroną środowiska, a zwłaszcza z zagrożeniem pogorszenia jego stanu w znacznych rozmiarach, mogą one zostać uzależnione od ustanowienia zabezpieczenia roszczeń, w sposób przewidziany prawem ochrony środowiska.
Obowiązki posiadaczy odpadów.
Posiadaczem odpadów jest każdy, kto faktycznie włada odpadami (wytwórca odpadów, inna osoba fizyczna, osoba prawna lub jednostka organizacyjna); domniemywa się, że władający powierzchnią ziemi jest posiadaczem odpadów znajdujących się na nieruchomości.
Posiadacz odpadów, który łącznie prowadzi działalność gospodarczą w zakresie odzysku lub unieszkodliwiania odpadów oraz zbierania lub transportu odpadów, jest zwolniony z obowiązku uzyskania zezwolenia na prowadzenie działalności w zakresie zbierania lub transportu odpadów. Posiadacz odpadów powinien dodatkowo uwzględnić we wniosku o wydanie zezwolenia na prowadzenie działalności w zakresie odzysku lub unieszkodliwiania odpadów wymagania przewidziane dla wniosku o wydanie zezwolenia na prowadzenie działalności w zakresie zbierania lub transportu odpadów.
Właściwy organ, wydając zezwolenie na prowadzenie działalności w zakresie odzysku lub unieszkodliwiania odpadów, uwzględnia dodatkowo wymagania przewidziane dla zezwolenia na prowadzenie działalności w zakresie zbierania lub transportu odpadów.
Posiadacz odpadów może przekazać określone rodzaje odpadów w celu ich wykorzystania osobie fizycznej lub jednostce organizacyjnej, niebędącym przedsiębiorcami, na ich własne potrzeby. Prowadzenie działalności w zakresie wykorzystania odpadów na własne potrzeby przez osoby fizyczne lub jednostki organizacyjne, nie wymaga zezwolenia na prowadzenie działalności w zakresie odzysku.
Wójt, burmistrz lub prezydent miasta, w drodze decyzji, nakazuje posiadaczowi odpadów usunięcie odpadów z miejsc nieprzeznaczonych do ich składowania lub magazynowania, nakazując sposób wykonania tej decyzji.
Do dalszych obowiązków posiadacza odpadów należy zaliczyć prowadzenie ich ilościowej i jakościowej ewidencji.
Posiadacz odpadów jest obowiązany do prowadzenia ich ilościowej i jakościowej ewidencji zgodnie z przyjętym katalogiem odpadów i listą odpadów niebezpiecznych; ewidencja ta w przypadku posiadacza odpadów, który prowadzi działalność w zakresie odzysku lub unieszkodliwiania odpadów, powinna obejmować sposoby gospodarowania odpadami, a także dane o ich pochodzeniu i miejscu przeznaczenia.
Obowiązek ten w odniesieniu do odpadów komunalnych spoczywa na prowadzących działalność bądź przedsiębiorcach posiadających zezwolenie wójta (burmistrza, prezydenta miasta).
Składowanie i magazynowanie odpadów.
Zarówno składowanie odpadów, jak i ich magazynowanie nie są pożądane z punktu widzenia ochrony środowiska. Ustawodawca musiał jednak rozstrzygnąć, co należy uczynić z odpadami, których nie da się poddać odzyskowi albo odzysk ma charakter jedynie częściowy. Dlatego też konieczne było uregulowanie zarówno sposobów, jak i miejsc, gdzie można składować i magazynować odpady.
Składowiskiem odpadów jest obiekt budowlany przeznaczony do składowania odpadów.
Dzielą się one na składowiska odpadów:
Z kolei przez magazynowanie odpadów rozumie się czasowe przetrzymywanie lub gromadzenie odpadów przed ich transportem, odzyskiem lub unieszkodliwianiem.
"Ex definitione" magazynowanie charakteryzuje się ograniczeniem czasowym. Z czasowego charakteru magazynowania odpadów wynika również to, że ta faza gospodarowania odpadami ma jedynie charakter przejściowy i poprzedza ostateczne zagospodarowanie odpadów (odzysk lub unieszkodliwianie) lub też następną fazę
przejściową, prowadzącą wprawdzie do ostatecznego zagospodarowania odpadów, jaką jest ich transport do miejsca unieszkodliwiania lub odzysku.
Magazynowanie może odbywać się wyłącznie na terenie, do którego posiadacz odpadów ma tytuł prawny. Ponieważ magazynowanie jest tylko fazą przejściową, ustawodawca nie stawia takich rygorystycznych wymogów jak w przypadku składowania odpadów.
Miejsce magazynowania odpadów nie wymaga, tak jak miejsce składowania odpadów, wyznaczenia w trybie przepisów o zagospodarowaniu przestrzennym. Jednak podmiot zajmujący się składowaniem odpadów musi mieć tytuł prawny do nieruchomości gruntowej (terenu).
Ustalenie miejsca magazynowania następuje odpowiednio w:
Największym zbiornikiem odpadów w Europie jest „Żelazny Most”.
Sposoby zagospodarowania odpadów.
Utylizacja odpadów w piecach cementowych
W technologii spalania odpadów w piecach cementowych wykorzystuje się fakt, że prowadzony w tych instalacjach proces klinkieryzacji jest procesem wysoko-temperaturowym (1200-1400 °C). Dodatkowym atutem jest czas przybywania cząstki zawieszonej w strefie wysokich temperatur, który wynosi 4-5 s.
Warunkiem właściwego przeprowadzenia spalania odpadów, w układzie skojarzonym z produkcją klinkieru, jest precyzyjne wyznaczenie jednostkowej ilości odpadu. Dopuszczalna ilość odpadu dobierana jest w taki sposób, aby ograniczyć negatywne oddziaływania na skład lotnych produktów spalania, które są gwarancją stabilności pracy pieca, oraz na jakość klinkieru. Ilość ta określana jest głównie na podstawie zawartości metali ciężkich oraz alkaliów i chloru w odpadach oraz ich dopuszczonej zawartości w klinkierze.
Warunki spalania w piecach cementowych sprawiają, że są one szczególnie przydatne do spalania niebezpiecznych odpadów przemysłowych, ale również wyselekcjonowanych odpadów z sektora komunalnego.
Należą do nich głównie:
Utylizacja odpadów przemysłowych (zwłaszcza niebezpiecznych) w piecach cementowych prowadzona jest systematycznie w 30 krajach świata.
Odpady o konsystencji półstałej, a także odpady komunalne, można dozować bezpośrednio do środkowej części pieca pomiędzy wymiennik i dekarbonizator, gdzie temperatura gazów piecowych wynosi 950-1200 °C. Ta temperatura stwarza wystarczające warunki do rozkładu termicznego substancji niebezpiecznych.
Pozostałości nieorganiczne zawarte w spalonym odpadzie wchodzą w mineralną strukturę składników klinkieru cementowego w strefie spiekania.
W Polsce gospodarkę odpadami regulowała ustawa z dnia 27 kwietnia 2001 roku o odpadach. 8 stycznia 2013 roku została ogłoszona nowa ustawa o odpadach z dnia 14 grudnia 2012 roku.

</doc>
<doc id="424058" url="https://pl.wikipedia.org/wiki?curid=424058" title="Audio Stream Input/Output">
Audio Stream Input/Output

ASIO (ang. "Audio Stream Input/Output") – wejście/wyjście dla strumienia danych audio.
Sposób zarządzania danymi audio, opracowany przez firmę Steinberg Media Technologies, będący podstawową metodą dostępu do kart dźwiękowych i interfejsów audio w sekwencerze Cubase. "ASIO" został zaakceptowany przez szereg firm zajmujących się produkcją sprzętu i oprogramowania, dzięki czemu stał się jednym z popularniejszych sposobów zarządzania hardwarem z poziomu programów muzycznych. "ASIO" zarządza wszystkimi parametrami sygnałów i urządzeń, jak częstotliwość próbkowania, rozdzielczość bitowa i synchronizacja pomiędzy sygnałami audio, MIDI i wideo. Dzięki temu użytkownik uzyskuje bardzo małą wartość opóźnienia (sięgającą kilku ms), wysoką jakość dźwięku oraz możliwość sprawowania kontroli nad systemem nagrywająco-odtwarzającym. Obecnie technologia "ASIO" jest stosowana zarówno w komputerach PC, jak i Macintosh.

</doc>
<doc id="424061" url="https://pl.wikipedia.org/wiki?curid=424061" title="Skrzydło owada">
Skrzydło owada

Skrzydło owadów – baldaszkowate, dwuścienne uwypuklenie powłok ciała (fałdy skórne), wzmocnione żyłkami, pokryte czasami włoskami lub łuskami służące owadom jako narząd lotu. U pierwotnych i większości obecnie istniejących gatunków występują dwie pary lotnych skrzydeł, na drugim i trzecim segmencie tułowia. Użyłkowanie skrzydeł (zwłaszcza lotnych) jest bardzo charakterystyczną i ważną cechą wykorzystywaną w systematyce.
U niektórych grup systematycznych pierwsza para skrzydeł może ulec sklerotyzacji i pełnić funkcje ochronne, a nie lotne (np. u chrząszczy lub pluskwiaków różnoskrzydłych). U pewnej części owadów przekształceniu uległa druga para skrzydeł. U muchówek uległa ona przekształceniu w przezmianki. Nieliczne gatunki są pierwotnie bezskrzydłe, a inne wtórnie utraciły zdolność lotu.
Powstanie skrzydeł tłumaczy kilka alternatywnych hipotez: m.in. paranotalna i skrzelotchawkowa. Nie mają one jednak żadnych powiązań rozwojowych z odnóżami.

</doc>
<doc id="424062" url="https://pl.wikipedia.org/wiki?curid=424062" title="Niska orbita okołoziemska">
Niska orbita okołoziemska

Niska orbita okołoziemska (, LEO) – orbita dookoła Ziemi, przebiegająca między powierzchnią Ziemi a Pasami Van Allena, czyli na wysokości od 200 do 2000 kilometrów nad Ziemią. Nad nią znajdują się średnia orbita okołoziemska i orbita geostacjonarna.
Obiekty znajdujące się w niskiej orbicie okołoziemskiej napotykają na gazy atmosferyczne w termosferze (około 80–500 km powyżej Ziemi) lub w egzosferze, w zależności od wysokości.
Większość lotów załogowych odbyła się w niskiej orbicie okołoziemskiej, w tym loty wahadłowców kosmicznych. Wyjątkiem były podorbitalne loty testowe, takie jak wczesne misje Programu Merkury, loty samolotu rakietowego X-15 (który według założeń nie miał osiągać takich wysokości) oraz loty na Księżyc Programu Apollo (powyżej niskiej orbity okołoziemskiej).
Sztuczne satelity poruszające się po niskiej orbicie okołoziemskiej mają prędkość około 27 400 km/h (8 km/s), okrążając Ziemię w czasie około 90 minut. Umieszczenie satelity w niskiej orbicie okołoziemskiej, w stosunku do orbity geostacjonarnej, wymaga mniej energii, a satelita, jako znajdujący się bliżej powierzchni Ziemi, wymaga nadajników o mniejszej mocy do transmisji, dlatego ta część przestrzeni kosmicznej używana jest także w celach komunikacyjnych. Ponieważ takie orbity nie są geostacjonarne, do zapewnienia stałego zasięgu potrzebna jest sieć satelitów. Stosowanie naziemnych anten kierunkowych wymaga ich ciągłego ruchu.
Środowisko niskiej orbity okołoziemskiej jest coraz bardziej zanieczyszczone kosmicznymi śmieciami i staje się to coraz większym problemem, ponieważ uderzenia przy orbitalnych prędkościach są bardzo destruktywne. Amerykańskie służby wojskowe starają się monitorować jak najwięcej obiektów.
Chociaż w niskiej orbicie okołoziemskiej wciąż występuje grawitacja Ziemska (zmniejsza się o około 1% co 30 km), ludzie i obiekty w satelicie poruszającym się bez napędu na orbicie doświadczają stanu nieważkości ze względu na to, że satelita znajduje się w stanie swobodnego spadku. Poruszanie się z pierwszą prędkością kosmiczną zapewnia, że satelita nie wpadnie w atmosferę.

</doc>
<doc id="424067" url="https://pl.wikipedia.org/wiki?curid=424067" title="Branwen">
Branwen

Branwen (Branwen ferch Llˆyr) – w mitologii celtyckiej córka Llyra, który był walijskim odpowiednikiem iryjskiego boga morza Lira, siostra Brana Błogosławionego.
Opis Legendy.
Pewnego razu król Irlandii Matholwch przybył na dwór Brana w Harlech. Podczas spotkania obaj uzgodnili, że Branwen zostanie żoną iryjskiego króla. Nie wysłuchali jednak opinii jej przyrodniego brata Efnisiena, który uznając to za zniewagę zemścił się na iryjskim królu i okaleczył mu konie. Bran jako rekompensatę za konie podarował irlandzkiemu władcy czarodziejski kocioł. Matholwch powrócił do Irlandii, zabierając ze sobą Branwen, którą przyjęto z wielką radością, gdyż okazała się hojna w rozdawaniu prezentów, a także urodziła królowi syna Gwerna. Po kilku latach rodzina i przyjaciele Matholwcha uznali, że rekompensata, którą dał Bran, jest niewystarczająca. Aby ich zadowolić, Matholwch zdecydował, że Branwen straci swoją pozycję królowej i będzie kuchtą przy dworze. Przez następne trzy lata, pracując w pałacowych kuchniach, Branwen hodowała szpaka, którego uczyła, jak rozpoznać jej brata Brana. Następnie wysłała ptaka przez morze z przywiązanym do nóżki listem, w którym opisała, w jaki sposób została potraktowana. Gdy Bran dowiedział się o jej losie, przybył z armią do Irlandii.
Jej prawdopodobny grób, kurhan, "Bedd Branwen" znajduje się w północnej Walii. Istnieją paralele między nią a walijską boginią Rhiannon. Jej imieniem ("Branwen’s Seat") nazwano szczyt w Walii w paśmie wzgórz Berwyn.

</doc>
<doc id="424070" url="https://pl.wikipedia.org/wiki?curid=424070" title="Koszt marginalny">
Koszt marginalny



</doc>
<doc id="424071" url="https://pl.wikipedia.org/wiki?curid=424071" title="Rezerwat przyrody Skałki Stoleckie">
Rezerwat przyrody Skałki Stoleckie

Rezerwat przyrody „Skałki Stoleckie” – faunistyczny rezerwat przyrody w południowo-zachodniej Polsce, na Wzgórzach Niemczańsko-Strzelińskich, na Przedgórzu Sudeckim, w woj. dolnośląskim.
Rezerwat położony jest w południowej części Wzgórz Niemczańskich, w zachodniej części Wysoczyzny Ziębickiej, we wsi Stolec, w gminie Ząbkowice Śląskie, około 4,4 km na wschód od Ząbkowic Śląskich. Leży na terenie Nadleśnictwa Henryków.
Opis ogólny.
Rezerwat przyrody „Skałki Stoleckie” znajduje się w nieczynnym, częściowo zalesionym kamieniołomie wapienia, na południowym stoku Góry Wapiennej (398 m n.p.m.), kilkaset metrów od zabudowań wsi Stolec. Zajmuje powierzchnię 2,03 ha.
Został utworzony w 1965 roku zarządzeniem Ministra Leśnictwa i Przemysłu Drzewnego () w celu zachowania jedynego w Polsce i najdalej wysuniętego na północ stanowiska czterech gatunków owadów charakterystycznych dla krajów śródziemnomorskich – obrostki murówki oraz trzech innych gatunków błonkówek: "Andrena lepida" Schenck, "Stelis franconica" Blüthg., "Araba fastuosa" Mg.
Obrostka murówka (pszczoła czarna) buduje gniazda z gliny na skale wapiennej. Z biegiem lat populacja tej pszczoły została zniszczona przez zanik jej bazy pokarmowej (m.in. wskutek zaorywania pobliskich łąk czy zalesianie), intensywne nawożenie upraw nawozami sztucznymi i chemicznymi środkami ochrony roślin oraz pozyskiwanie okazów tego gatunku do kolekcji. Już w 1984 roku nie udało się potwierdzić obecności tej pszczoły na terenie rezerwatu.
Obecnie za cel ochrony rezerwatu podaje się: „zachowanie ze względów naukowych i dydaktycznych dawnego kamieniołomu wraz z kserotermiczną entomofauną oraz siedliskami nietoperzy”.
Z drzew i krzewów występuje tutaj: dąb, brzoza brodawkowata, jarzębina, kruszyna pospolita, żarnowiec miotlasty, dzika róża, bez czarny, a wśród roślin naskalnych – unikatowy zdziczały rozchodnik biały.
Obszar rezerwatu objęty jest ochroną czynną.
Natura 2000.
W 2007 roku został zatwierdzony obszar Natura 2000 PLH020012 o tej samej nazwie co rezerwat, ale większej powierzchni 6,31 ha. W sztolniach i komorach podziemnych dawnej kopalni rud srebra i wapienia znajduje się jedno z najbogatszych stanowisk nietoperzy na Dolnym Śląsku, reprezentowanych tu przez 12 gatunków m.in. nocek orzęsiony, nocek duży, mopek zachodni, nocek Bechsteina, nocek Natterera. Wśród nich najliczniej występującym jest mopek zachodni. W lutym 2003 roku naliczono 261 osobników różnych gatunków.
Turystyka.
Przez rezerwat prowadzą szlaki turystyczne:

</doc>
<doc id="424072" url="https://pl.wikipedia.org/wiki?curid=424072" title="Zosma">
Zosma

Zosma ("Delta Leonis", "δ Leo") – gwiazda w gwiazdozbiorze Lwa (wielkość gwiazdowa: 2,56), odległa od Słońca o około 58 lat świetlnych.
Nazwa.
Gwiazda ma tradycyjną nazwę Zosma, która wywodzi się od , co oznacza „pas”. Położenie w gwiazdozbiorze trafniej oddaje nazwa Duhr, która wywodzi się od , „grzbiet Lwa”. Międzynarodowa Unia Astronomiczna w 2016 roku formalnie zatwierdziła użycie nazwy Zosma dla określenia tej gwiazdy.
Właściwości fizyczne.
Zosma jest podolbrzymem reprezentującym typ widmowy A5. Masa tej gwiazdy jest około 2,2 raza większa od masy Słońca, średnica zaś około dwukrotnie większa od słonecznej. Temperatura powierzchni tej gwiazdy to 8350 K, jest ona 23 razy jaśniejsza od Słońca. Rotuje bardzo szybko, wykonując 1 obrót w ciągu zaledwie 0,5 dnia. Wykazuje ona niewielkie pulsacje, nie jest otoczona pyłem, którego obecność wskazywałaby na obecność planet. Ma ona 600–750 milionów lat; całkowita długość życia gwiazd o tej masie to około miliarda lat. Gwiazda pod koniec życia przekształci się w pomarańczowego olbrzyma.
Zaobserwowane zostały trzy gwiazdy towarzyszące jej na niebie, składnik B odległy o 204,8″ (pomiar z 2010) o wielkości gwiazdowej 10,87, bliższy składnik C o wielkości 12,69m odległy o 96,7″ (pomiar z 2007), oraz jeszcze bliższy składnik D o wielkości 13,3m oddalony o 46,5″ (pomiar z 2007). Dwie pierwsze gwiazdy były znane jeszcze w XIX wieku. Ich ruch własny jest zupełnie inny niż Zosmy.

</doc>
<doc id="424073" url="https://pl.wikipedia.org/wiki?curid=424073" title="Pluskwiaki wodne">
Pluskwiaki wodne

Pluskwiaki wodne - ekologiczna grupa pluskwiaków różnoskrzydłych, owadów prowadzących wodny lub nawodny tryb życia. Skupia dwie grupy systematyczne: Gerromorpha (zasiedlające powierzchnie wody) i Nepomorpha (żyjące w wodzie). Do pluskwiaków wodnych żyjących w Polsce zaliczane są rodziny:

</doc>
<doc id="424075" url="https://pl.wikipedia.org/wiki?curid=424075" title="Użytkowanie lasu">
Użytkowanie lasu

Użytkowanie lasu jest działem, gałęzią gospodarki leśnej zajmującym się planowaniem i racjonalnym pobieraniem użytków leśnych w postaci:
Użytkowanie lasu należy również rozpatrywać jako dyscyplinę naukową traktującą nie tylko o użytkach leśnych, ale i służącą zaspokajania potrzeb społecznych.
Użytkowanie lasu zajmuje się przede wszystkim sposobami i organizacją pozyskiwania drewna i innych płodów leśnych oraz narzędziami do tego służącymi, ich budową i techniką posługiwania się nimi. Podstawą do opanowania tej dziedziny wiedzy jest nauka o drewnie.
Ze względu na rodzaj użytków leśnych użytkowanie lasu dzieli się na:
W skład użytkowania lasu wchodzą takie dziedziny wiedzy jak:

</doc>
<doc id="424078" url="https://pl.wikipedia.org/wiki?curid=424078" title="Piotr Nikołajewicz Wrangel">
Piotr Nikołajewicz Wrangel



</doc>
<doc id="424082" url="https://pl.wikipedia.org/wiki?curid=424082" title="Każdemu wolno kochać">
Każdemu wolno kochać

Każdemu wolno kochać – polska komedia romantyczna z roku 1933 w reżyserii Mieczysława Krawicza. Film czarno-biały, pierwszy polski film w pełni udźwiękowiony. 
Fabuła.
Alojzy Kędziorek jest biednym muzykiem zakochanym z wzajemnością w młodej Paniczce Renacie. Rodzice dziewczyny nie chcą przystać na zaloty człowieka "niższej" klasy i chcą wydać córkę za bogatego rzeźnika - Pana Balerona. Zakochany po uszy muzyk pisze piosenkę "Każdemu wolno kochać", która podbija serce nie tylko młodej dziewczyny, jednak rodzice wysyłają córkę na prowincję do posiadłości rzeźnika "Świntuchy" w gminie Wygłupia. Muzyk podąża za nią. Tymczasem za sprawą obrotnego przyjaciela Hipka (który sprzedał piosenkę niczego nie świadomego kompozytora), utwór podbija serca całej Warszawy.

</doc>
<doc id="424087" url="https://pl.wikipedia.org/wiki?curid=424087" title="Bałtycki tygrys">
Bałtycki tygrys

"Bałtycki tygrys" - przydomek nadany Estonii, Łotwie i Litwie w okresie gwałtownego wzrostu gospodarczego w tych krajach na początku XXI wieku (2001-2002). 
Jest ono przeróbką powstałego wcześniej określenia "azjatyckie tygrysy", używanego w odniesieniu do czterech szybko rozwijających się azjatyckich państw: Korei Południowej, Singapuru, Hongkongu i Tajwanu.

</doc>
<doc id="424090" url="https://pl.wikipedia.org/wiki?curid=424090" title="Limnephilus flavicornis">
Limnephilus flavicornis

Limnephilus flavicornis (polska nazwa bagiennik żółtorogi) – owad z rzędu chruścików (Insecta: Trichoptera), z rodziny Limnephilidae, jeden z najpospolitszych gatunków. Larwy osiągają wielkość ok. 2,5 cm, żyją w litoralu jezior, drobnych zbiornikach, bagnach. Domki larw zbudowane są z detrytusu, fragmentów roślin oraz bardzo często z muszli ślimaków wodnych – czasem wbudowywane są żywe mięczaki.
Limnefil, preferuje w jeziorach strefę helofitów oraz dno z grubym detrytusem, spotykany we wszystkich typach jezior. Gatunek eurosyberyjski, nie występuje w Hiszpanii i Islandii. Podawany z Kaukazu, larwy występują we wszystkich typach wód śródlądowych oraz wodach słonawych. Notowany z całej Polski (Tomaszewski 1965).
Na Pojezierzu Pomorskim larwy są często spotykane w jeziorach lobeliowych oraz jeziorach eutroficznych Niziny Szczecińskiej, w szuwarach, oczeretach, napływkach, na gałęziach, dnie piaszczystym, sporadycznie w izoetidach i elodeidach. Larwy i imagines często łowione w jeziorach Pojezierza Mazurskiego, w jeziorach mezotroficznych, eutroficznych, śródleśnych i zanikających, torfowiskowych, najliczniej wśród trzcin i roślinności szuwarowej, także na gałęziach i kłodach, czasami wśród osoki w litoralu zanikającym. W niektórych jeziorach występował w kasie eudominantów (np. w jez. Skanda). W Dolinie Biebrzy łowiony w ciekach, torfiankach i śródleśnych drobnych zbiornikach, rzadziej w starorzeczach, w Dolinie Narwi w kilku starorzeczach. Na Poj. Łęczyńsko-Włodawskim, nieliczne larwy spotykane były wśród trzcin. Obecny także w jeziorach Wielkopolski.
W Skandynawii pospolity we wszystkich rodzajach wód stojących, w tym w jeziorach, także w zalewach morskich. W Karelii larwy "L. flavicornis" poławiano wśród turzyc na dnie z detrytusem. Imagines poławiane nad jeziorami Estonii, Karelii, Łotwy i Litwy, najczęściej nad eutroficznymi i ultraeutroficznymi jeziorami, rzadziej nad mezotroficznymi i oligo-dystroficznymi. Wykazywany także z jezior niemieckich oraz zbiorników Holandii, obecny wśród osoki w glonach nitkowatych, stwierdzony w zbiornikach o pH 3,9 - 9,4.

</doc>
<doc id="424091" url="https://pl.wikipedia.org/wiki?curid=424091" title="Kontrola finansowa">
Kontrola finansowa

Termin kontrola pochodzi od francuskiego słowa "contrôle". 
W potocznym słowa znaczeniu może oznaczać:
Kontrola jest procesem przynależnym do wszystkich dziedzin życia człowieka.
Kontrola jako pojęcie określa nam najczęściej funkcję organu, który kontroluje działania innych instytucji i organów, co jest związane z oceną działania tychże podmiotów.
Kontrola jest koniecznym atrybutem władzy państwowej. Rzeczywiste wykonywanie pełni władzy jest nie do pomyślenia bez kontroli. Kontrola polega na obserwowaniu, ustalaniu czy wykrywaniu stanu faktycznego, porównywaniu rzeczywistości z zamierzeniami, występowaniu przeciw zjawiskom niekorzystnym i sygnalizowaniu jednostkom kompetentnym o dokonanych spostrzeżeniach – bez decydowania jednak o zmianie kierunku działania jednostki skontrolowanej.
Kontrola rozumiana jest zazwyczaj jako badanie zgodności stanu istniejącego z postulowanym, ustalanie zasięgu i przyczyn rozbieżności oraz przekazywanie wyników tego ustalenia.
Administracja publiczna jest podmiotem kontrolowanym, ale bywa także podmiotem kontrolującym.
Jak wynika z powyższej definicji ustalenie stanu faktycznego jest ważną cechą postępowania kontrolnego, lecz nie mniej ważną niż jego rzetelne udokumentowanie oraz dokonanie oceny kontrolowanej działalności.
Kontrola finansowa.
"Kontrola finansowa" to szczególny rodzaj kontroli, której przedmiotem są zjawiska i procesy finansowe, dotyczące głównie finansów publicznych. W literaturze występuje także pojęcie kontroli zbieżne z pojęciem ogólnej kontroli gospodarczej. Kontrola finansowa jest elementem procesu zarządzania publiczną gospodarką finansową. Z reguły jest podejmowana przez państwo i zmierza do osiągnięcia zgodności między stanem rzeczywistym (wykonaniem) a stanem obowiązującym (wyznaczeniem). Celem kontroli jest zapewnienie zgodności między przebiegiem a wynikiem określonego działania.
Kontrola finansowa jest więc swoistą działalnością, na którą składają się następujące "zasadnicze rodzaje czynności":
Działalność pokontrolna należy zazwyczaj do innych organów systemu zarządzania.
Pojęcie kontroli finansowej ma wiele cech wspólnych z innymi pojęciami zbliżonymi, np. z nadzorem, rewizją, inspekcją, weryfikacją, zwłaszcza – analizą.
Nadzór.
"Nadzór" obejmuje czynną ingerencję w działalność nadzorowaną, np. wydawanie zarządzeń na podstawie wyników kontroli. Nadzór jest pojęciem wyraźnie szerszym od pojęcia kontroli, obejmującym m.in. również czynności kontroli, która jednak stanowi tylko część składową, jeden z etapów wykonywania nadzoru, obejmującego zarówno kontrolę, jak i prawo wydawania zarządzeń i poleceń w celu usunięcia stwierdzonych braków. Obejmuje on poza czynnościami właściwymi dla procesu kontroli również typowe czynności pokontrolne. Nadzór łączy się z organizacyjnym lub funkcjonalnym podporządkowaniem oraz odpowiedzialnością za czynności poddawane nadzorowi.
Rewizja.
"Rewizja" łączy się z reguły z kontrolą w dziedzinie finansów, polegającą na bezpośredniej konfrontacji stanu faktycznego środków finansowych i innych składników majątkowych jednostki kontrolowanej z odpowiednią dokumentacją i na ocenie prawidłowości dysponowania tymi składnikami. Konfrontacja ta polega na ocenie prawidłowości dysponowania tymi składnikami, a stan faktyczny musi być w każdym przypadku poparty dokumentacją.
Inspekcja.
"Inspekcja" jest to kontrola wykonywana na miejscu, w jednostce kontrolowanej. Jest ona rodzajem kontroli faktycznej, polegającej na bezpośrednim, osobistym obserwowaniu czynności i zasobów, zjawisk i stanów rzeczywistych. Inspekcja to kontrola dokonywana przez bezpośrednią obserwację zachowania się badanej jednostki oraz na porównaniu tego zachowania z zachowaniem poprawnym kontrolowanej jednostki.
Weryfikacja.
"Weryfikacja" oznacza najczęściej kontrolę następną, będąc w istocie jej synonimem. Na przykład weryfikacja zysków przedsiębiorstwa – dokonywana w celu ustalenia i oddzielenia zysków prawidłowych i nieprawidłowych, w wyniku czego nastąpi odpowiedni ich podział – jest jednym z rodzajów kontroli finansowej o wyraźnie określonym przedmiocie.
Analiza finansowa.
"Analiza finansowa" to działalność, na którą składają się cztery zasadnicze rodzaje czynności:
W analizie punktem wyjścia są rozmaite elementy uznawane za przydatne do oceny danego stanu faktycznego, np. stan analogiczny w okresie ubiegłym, stan przeciętny w wielu jednostkach, tendencja rozwojowa kilku okresów. Analiza służy głównie formułowaniu wniosków dotyczących poprawy analizowanej działalności, przede wszystkim zaś zwiększeniu jej efektywności.

</doc>
<doc id="424092" url="https://pl.wikipedia.org/wiki?curid=424092" title="Czarna (gmina w powiecie dębickim)">
Czarna (gmina w powiecie dębickim)

Czarna (dawniej "gmina Czarna ad Tarnów") – gmina wiejska w województwie podkarpackim, w powiecie dębickim. Siedzibą gminy jest Czarna.
Przed 1945 rokiem teren obecnej gminy Czarna należał do województwa krakowskiego, po zakończeniu II wojny światowej weszła w skład nowo utworzonego województwa rzeszowskiego. W latach 1975–1998 gmina administracyjnie należało do województwa tarnowskiego.
Powierzchnia gminy wynosi 147 km2. Liczba mieszkańców na dzień 31 grudnia 2016 roku wynosiła 13 083 osoby.
Przez gminę przechodzi dwutorowa, zelektryfikowana linia kolejowa nr 91 (Kraków Główny – Medyka) z przystankiem kolejowym Czarna Tarnowska. 
Sołectwa.
Borowa, Chotowa, Czarna, Głowaczowa, Golemki, Grabiny, Jaźwiny, Podlesie, Przeryty Bór, Przyborów, Róża, Stara Jastrząbka, Stary Jawornik, Żdżary
Sąsiednie gminy.
Dębica (gm. wiejska), Dębica, Lisia Góra, Pilzno, Radgoszcz, Radomyśl Wielki, Skrzyszów, Tarnów, Żyraków

</doc>
<doc id="424095" url="https://pl.wikipedia.org/wiki?curid=424095" title="PW">
PW

Kluby sportowe:
Inne:

</doc>
<doc id="424105" url="https://pl.wikipedia.org/wiki?curid=424105" title="Lasiocephala basalis">
Lasiocephala basalis

Lasiocephala basalis – kosmarek (koszmarek) – chruścik z rodziny pierzekowatych (Lepidostomatidae), larwy wielkości ok. 1 cm, budują przenośne domki z ziaren piasku zespojonych jedwabną przedzą, domek rurkowaty lekko zakrzywiony. Gatunek zasiedla rzeki nizinne średniej wielkości o dnie piaszczystym, potamobiont. Na niżu w Polsce pospolity.
Bibliografia:
Czachorowski S. 1998. Chruściki (Trichoptera) jezior Polski - charakterystyka rozmieszczenia larw. Wyd. WSP Olsztyn, 156 str.

</doc>
<doc id="424106" url="https://pl.wikipedia.org/wiki?curid=424106" title="Danny Aiello">
Danny Aiello

Danny Aiello, właśc. Daniel Louis Aiello Jr. (ur. 20 czerwca 1933 w Nowym Jorku, zm. 12 grudnia 2019 w New Jersey) – amerykański aktor filmowy i telewizyjny, nominowany w 1990 do Oscara za drugoplanową rolę w filmie Spike’a Lee "Rób, co należy" (1989). Wystąpił w filmach takich jak "Ojciec chrzestny II" (1974), "Figurant" (1976), "Dawno temu w Ameryce" (1984), "Purpurowa róża z Kairu" (1985), "Wpływ księżyca" (1987), "Noce Harlemu" (1989), "Hudson Hawk" (1991), "Ruby" (1992), "Leon zawodowiec" (1994) i "Zabójczy numer" (2006).
Życiorys.
Urodził się na West 68th Street na nowojorskim Manhattanie, w rodzinie katolickiej jako piąte z sześciorga dzieci Frances (z domu Pietrocova), krawcowej, i Daniela Louisa Aiello Seniora, robotnika. Uczęszczał do James Monroe High School w Bronx.
W wieku 16 lat Aiello skłamał na temat swojego wieku, aby zaciągnąć się do United States Army. Po trzech latach służby wrócił do Nowego Jorku i wykonywał różne prace, aby utrzymać siebie, a potem rodzinę. Aiello był przedstawicielem związkowym pracowników Greyhound Lines i dorabiał jako wykidajło klubu nocnego w legendarnym nowojorskim klubie komediowym The Improv.
Danny Aiello zadebiutował w filmie dopiero jako czterdziestolatek. Był już jednak wówczas doświadczonym aktorem teatralnym, znanym z występów na Broadwayu. Jego pierwszy film to – nakręcony w 1973 roku – "Uderzaj powoli w bęben". Od czasu debiutu obsadzany był zazwyczaj w rolach charakterystycznych, m.in. w "Ojciec chrzestny II" (1974), "Forcie Apache" (1981) i "Dawno temu w Ameryce" (1984).
W 1985 pojawił się w obsadzie filmu "Purpurowa róża z Kairu" Woody’ego Allena. Cztery lata później aktor został nominowany do Oscara za drugoplanową rolę w filmie Spike’a Lee "Rób co należy". W filmie poruszającym temat segregacji rasowej w Stanach Zjednoczonych Aiello zagrał postać Sala – właściciela pizzerii. Aktor był jednocześnie autorem większości kwestii wypowiadanych przez siebie w filmie. Wystąpił gościnnie w teledysku Madonny do piosenki „Papa Don't Preach” (1986).
Aiello wcielał się w role z szerokiego spektrum konwencji. W "Jednej rundzie", ciepłej opowieści o rodzinnych więzach, zagrał Włocha – ojca głównej bohaterki, w którą wcieliła się Holly Hunter. W tym samym roku partnerował Bruce’owi Willisowi w sensacyjnej komedii "Hudson Hawk" (1991). Na swoim koncie ma też rolę w filmie Roberta Altmana "Prêt-à-porter" (1994).
Życie osobiste.
8 stycznia 1955 ożenił się z Sandy Cohen, z którą miał czworo dzieci.
Zmarł 12 grudnia 2019 w wieku 86 lat w nocy w szpitalu w New Jersey, gdzie leczono go w związku z zakażeniem związanym z wykonanym wcześniej zastrzykiem. Aiello zmarł wkrótce po tym, jak rodzina złożyła mu wizytę.

</doc>
<doc id="424109" url="https://pl.wikipedia.org/wiki?curid=424109" title="Lepidostoma hirtum">
Lepidostoma hirtum

Lepidostoma hirtum (polska nazwa pierzek) – chruścik z rodziny Lepidostomatidae. Larwy wielkości około 1 cm budują czworościenne, przenośne domki, zbudowane z fragmentów roślin lub detrytusu. Młodsze stadia larwalne budują rurkowane, niezakrzywione domki z piasku. Gatunek pospolity w rzekach nizinnych średniej wielkości, potamobiont.

</doc>
<doc id="424111" url="https://pl.wikipedia.org/wiki?curid=424111" title="Madhya Pradesh">
Madhya Pradesh

Madhya Pradesh (hindi मध्य प्रदेश, trb.: "Madhja Pradeś", trl.: "Madhya Pradeś"; ang. "Madhya Pradesh") – stan w środkowych Indiach, który był największym stanem indyjskim do 1 listopada 2000 r., kiedy to został wydzielony z jego terytorium nowy stan Chhattisgarh. Madhya Pradesh graniczy ze stanami Uttar Pradesh, Chhattisgarh, Maharashtra, Gujarat i Radżastan.
Gospodarka.
Jest to stan o dominującej roli rolnictwa w gospodarce, występują tu czarne ziemie o podłożu wulkanicznym. Uprawia się: bawełnę (co sprawiło, że w regionie rozwinął się przemysł tekstylny), a także pszenicę, trzcinę cukrową, soję, ryż. Występuje też drobne rzemiosło i słabo rozwinięty przemysł maszynowy i samochodowy.
Podział administracyjny.
Madhja Pradeś dzieli się na następujące dystrykty:
Dystrykty Bhopal:
Dystrykty Gwalior:
Dystrykty Chambal:
Dystrykty Indore:
Dystrykty Jabalpur:
Dystrykty Rewa:
Dystrykty Sagar:
Dystrykty Ujjain:

</doc>
<doc id="424116" url="https://pl.wikipedia.org/wiki?curid=424116" title="Janusz z Lubienia">
Janusz z Lubienia

Janusz (Jan Śledź) z Lubienia herbu Doliwa (ur. ?, zm. ok. 20 marca 1435) – biskup przemyski.
Był kapelanem Władysława Jagiełły. bardzo często wspomagał króla w jego działalności dyplomatycznej. W dniu 20 sierpnia 1420 został prekonizowany biskupem przemyskim. Urzędował w Krośnie. Zakładał nowe parafie; dbał o rozwój diecezji i jej podstawy ekonomiczne. W tym celu za 800 grzywien wykupił wójtostwo w Brzozowie.
Był sygnatariuszem pokoju mełneńskiego 1422 roku.

</doc>
<doc id="424117" url="https://pl.wikipedia.org/wiki?curid=424117" title="Julius Maggi">
Julius Maggi

Julius Michael Johannes Maggi (ur. 9 października 1846 we Frauenfeld, zm. 19 października 1912 w Küsnacht) – szwajcarski przedsiębiorca, twórca pierwszych zup w proszku oraz przyprawy w płynie maggi.
Życiorys.
W 1886 roku Maggi opracował roślinną przyprawę w płynie, a w 1895 roku stworzył rosół w kostkach pakowanych w papierki. W przeciwieństwie do wcześniejszego wynalazku Justusa von Liebiga, jego produkt nie zawierał ekstraktu mięsnego, a jedynie sól, tłuszcz roślinny, suszone warzywa i przyprawy. Był dlatego tańszy niż produkt Liebiga i zyskał większą popularność na rynku. Maggi prowadził także agresywną kampanię reklamową, dużo inwestując w plakaty reklamowe i angażując artystów do opracowania wizualnej identyfikacji produktu.

</doc>
<doc id="424118" url="https://pl.wikipedia.org/wiki?curid=424118" title="Przyoczko">
Przyoczko

Przyoczko (l.mn. przyoczka), oczko ("ocellus") – pojedynczy narząd wzroku występujący u stawonogów. Wyróżnia się przyoczka boczne ("ocellus lateralis", "stemma"), obecne w liczbie 1–7 par na bocznej lub brzusznej części głowy larw owadów o przeobrażeniu zupełnym i u skoczogonków oraz przyoczka grzbietowe ("ocellus dorsalis", "ocellus anterior"), o pojedynczym aparacie dioptrycznym i licznych receptorach, występujące w liczbie 1–3 par na czole u imagines i larw niektórych owadów o przeobrażeniu niezupełnym.
Pszczoły mają trzy przyoczka na głowie pomiędzy parą oczu złożonych. Przyoczka służą im głównie do określenia jasności przedmiotów.
U mrówek widzących występują przyoczka zauważalne jako małe ciemne wypukłe punkty w środkowej części głowy pomiędzy czułkami.

</doc>
<doc id="424119" url="https://pl.wikipedia.org/wiki?curid=424119" title="Wojsławice (Niemcza)">
Wojsławice (Niemcza)

Wojsławice (niem. "Eibendorf", przed rokiem 1936 "Woislawitz") – dzielnica miasta Niemcza w województwie dolnośląskim, w powiecie dzierżoniowskim. Znajduje się tam, założone przez Fritza von Oheimba w 1880 roku, arboretum Uniwersytetu Wrocławskiego, w którym rośnie około 2000 gatunków drzew i krzewów, w tym 470 odmian rododendronów.
Historia.
Według legendy nazwa wsi pochodzi od imienia rycerza Wojsława, opiekuna księcia Bolesława Krzywoustego. Pierwsze udokumentowane wzmianki o wsi, wówczas pod nazwą "Woislowitz", pochodzą z roku 1366. Później używano nazw "Wojslic", "Weislicz", "Wojslowic", "Weislitz", "Weiselwitz", "Woislawitz", a w latach 1936–1945 "Eibendorf".
Nazwa miejscowości należy do grupy nazw patronomicznych i pochodzi od staropolskiego imienia założyciela miejscowości Wojsława. Imię to złożone z członów Woj- („wojownik”) i -sław („sława”). Oznacza „tego, który zdobywa sławę w wojnach”, „sławnego wojownika”. Niemiecki językoznawca Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Weislitz" podając jej znaczenie "„Dorf des Woislaw"" czyli po polsku "„Wieś Wojsława”".
Wieś wielokrotnie zmieniała właścicieli, odnotowano na przykład, że w roku 1559 przeszła w ręce księcia brzeskiego Jerzego II.
Zabytki.
W wojewódzkim rejestrze zabytków na liście zabytków wpisane są obiekty::

</doc>
<doc id="424121" url="https://pl.wikipedia.org/wiki?curid=424121" title="Od zmierzchu do świtu">
Od zmierzchu do świtu

Od zmierzchu do świtu (ang. "From Dusk Till Dawn") – amerykański film z 1996 roku wyreżyserowany przez Roberta Rodrigueza, do którego scenariusz napisał Quentin Tarantino. Występują w nim gwiazdy Hollywood – m.in. George Clooney, Harvey Keitel, Quentin Tarantino, Juliette Lewis, Salma Hayek i Cheech Marin oraz Tom Savini.
Opis fabuły.
Film opowiada o dwóch braciach, kryminalistach o imionach Seth i Richard, którzy próbują uciec ze Stanów do Meksyku. Zabijają troje ludzi po czym porywają wóz kempingowy, w którym znajdują się tracący wiarę pastor Jacob Fuller i dwoje jego dorastających dzieci - Kate i Scott. Dzięki pomocy rodziny bracia przedostają się przez granicę.
Wkrótce potem grupa dociera do baru "Titty Twister", gdzie bracia mają się spotkać ze swoim wspólnikiem, Carlosem. Atrakcją lokalu okazuje się taniec pięknej Santanico Pandemonium. Tuż potem nastaje zmierzch. Bracia uczestniczą w bójce a nagle Santanico, czując woń krwi, przemienia się w wampira i rzuca się na Richarda. Seth strzela do wampirzycy, ale nie udaje mu się już uratować brata. Nagle cała obsługa baru zamienia się w wampiry, które w mgnieniu oka zabijają większość gości.
Rzeź przeżywają tylko Seth, Fullerowie i jeszcze dwaj goście - Sex Maszyna i Frost, weteran wojny w Wietnamie. Szybko porozumiewają się, aby przetrwać noc. Zabici goście, w tym Richard, budzą się do życia jako wampiry, co zmusza ocalałą grupkę do zabicia ich wszystkich (Sethowi zabicie brata przychodzi z ogromnym bólem). Jeden z wampirów gryzie Sex Maszynę, który zaraża Jacoba Fullera i Frosta. Seth i Fullerowie chronią się w magazynie, żeby nie dopadła ich horda wampirów. Jacob wiedząc, że i tak umrze, wymusza na pozostałych, żeby go zabili, zanim zacznie się przemieniać. Dochodzi do ostatecznej konfrontacji, w której giną przemienieni Frost, Sex Maszyna i Jacob Fuller, a także Scott. Wkrótce nastaje świt i wszystkie wampiry giną spalone przez światło słońca. Noc udaje się więc przeżyć tylko dwóm osobom - Sethowi i Kate.
Kontynuacje.
Film doczekał się dwóch kontynuacji: "Od zmierzchu do świtu 2" i "". Jedynym aktorem, który pojawił się we wszystkich trzech odsłonach, był Danny Trejo.

</doc>
<doc id="424123" url="https://pl.wikipedia.org/wiki?curid=424123" title="Letycja Buonaparte">
Letycja Buonaparte

Maria Letycja Buonaparte, wł. "Maria Letizia Buonaparte", fr. "Maria-Laetizia", z domu "Ramolino" (ur. 24 sierpnia 1750 w Ajaccio, zm. 2 lutego 1836 w Rzymie) – matka Józefa - krótkotrwałego króla Neapolu, późniejszego króla Hiszpanii, Napoleona I – Cesarza Francuzów, Ludwika – krótkotrwałego króla Holandii i Hieronima, króla Westfalii. Jako matka Napoleona I, nosiła w latach 1806-1815 tytuł "Pani Matki Cesarza" (fr. "Madame Mère de l'Empereur", w skrócie "Madame Mère"). Przysługiwał jej również zwrot "Jej Cesarskiej Wysokości" (fr. "Altesse Impériale"). Była protoplastką wszystkich Bonapartych XIX i XX wieku.
Rodzina Letycji.
Rodzina Ramolino była osiadłym na Korsyce od 200 lat starym rodem szlacheckim wywodzącym się od lombardzkich hrabiów "Collalto". Ojciec Letycji, "Giovanni Girolamo" († 1755) był przez pewien czas komendantem garnizonu w Ajaccio, potem generalnym inspektorem dróg i mostów na Korsyce. Po śmierci męża matka Letycji "Angela Maria" z domu "Pietrosanta" († 1790) wyszła za Szwajcara "Franza Fescha" i miała z nim syna, późniejszego kardynała Józefa Fescha, który przez całe życie pomagał dzieciom przyrodniej siostry. Angela Maria Pietrosanta wywodziła się ze słynącego z okrucieństwa górskiego rodu - we wczesnej młodości Letycja nosiła sztylet za pasem.
Małżeństwo z Buonapartem.
Carlo Maria Buonaparte poznał Letycję w roku 1764 i poślubił 1 czerwca tego samego roku. Niedługo potem na Korsyce wybuchło powstanie niepodległościowe w proteście przed przekazaniem wyspy Francji przez zadłużoną Republikę Genui.
Carlo i Maria Letycja mieli trzynaścioro dzieci (pięcioro zmarło we wczesnym dzieciństwie):
Życie wdowy.
Kariera syna Napoleona wyzwoliła ją z nędzy. Przeniosła się do Paryża, gdzie poznała Józefinę de Beauharnais.
Jej Cesarska Wysokość Pani Matka.
Dekret Napoleona z 23 marca 1805 zapewnił matce tytuł "Jej Cesarskiej Wysokości Pani Matki", pałac w Paryżu i zamek pod miastem oraz roczną dotację. W roku 1807 Pani Matka przejęła protektorat nad szpitalami i organizacjami filantropijnymi Cesarstwa.
Po pierwszej abdykacji Napoleona Letycja przeniosła się do Rzymu. Stamtąd udała się na Elbę, by odwiedzić syna, i pozostała przy nim do chwili ekspedycji do Francji. W czasie tzw. Stu Dni Napoleona była u jego boku w Paryżu. Po Waterloo wróciła do Rzymu, gdzie spędziła resztę życia w istniejącym do dziś pałacu przy ulicy Corso. 
Ostatnie lata.
Zmarła na zapalenie płuc w lutym 1836 roku.
Pochowana została w Corveto koło Civitavecchia. W roku 1851 wnuk Ludwik Napoleon przeniósł jej szczątki do Ajaccio, a w r. 1860 Letycja spoczęła we wzniesionej przez wnuka Kaplicy Cesarskiej przy katedrze w tym mieście. Swoje serce Letycja kazała pochować na Korsyce.

</doc>
<doc id="424125" url="https://pl.wikipedia.org/wiki?curid=424125" title="Żuwaczka">
Żuwaczka

Żuwaczka (łac. "mandibula") − parzysta część narządu gębowego skorupiaków i tchawkowców (owadów, skrytoszczękich i wijów) należących do typu stawonogów. Posiadające je stawonogi łączone bywały w grupę żuwaczkowców. Żuwaczki służą do chwytania, rozrywania i rozdrabniania pokarmu pochodzenia roślinnego i zwierzęcego lub jako narząd chwytny do transportu obiektów.
Żuwaczki rozwojową są przekształconymi odnóżami gębowymi trzeciej pary, położonymi na czwartym segmencie głowy, zwanym segmentem żuwaczkowym.
Należą one do pierścienia górnej wargi. Wyróżnia się część trzonową (krający brzeg). Zazwyczaj ostre brzegi skierowane są do wewnątrz. U niektórych owadów żuwaczki przystosowane są do pobierania pokarmu płynnego (np. larwy mrówkolwowatych z siatkoskrzydłych, pływak żółtobrzeżek z pływakowatych). Wyróżniane są żuwaczki typu ortopteroidalnego oraz typu tyzanuroidalnego.
Żuwaczki pareczników unerwione są przez zwój podprzełykowy, zaopatrywane w hemolimfę przez odgałęzienia aorty głowowej, a poruszane za pomocą zwieraczy przyczepionych do poprzecznej listwy tentorium.
Żuwaczka krociongów zbudowana jest z nasadowego, osadzonego na kotwiczce pieńka i dystalnego płata szczękowego schowanego pod płytką gębową ("gnathochilarium").
U widłogonków żuwaczka nie jest w ogóle połączona z puszką głowową, zaś u pozostałych sześcionogów połączona jest z nią jednym lub dwoma stawami. W pierwszym przypadku staw tworzą guzek dorsalnej główki stawowej z jamką stawową. W dwustawowej żuwaczce Dicondylia staw tylny tworzy tylna główka stawowa, a staw przedni panewka żuwaczki i główka stawowa podpoliczka.
Za ruch każdej z żuwaczek u Dicondylia odpowiedzialnych jest 8 następujących mięśni: "m. craniomandibularis internus", "m. craniomandibularis externus anterior", "m. craniomandibularis externus posterior", "m. hypopharyngomandibularis", "m. tentoriomandibularis lateralis superior", "m. tentoriomandibularis lateralis inferior", "m. tentoriomandibularis medialis superior", "m. tentoriomandibularis medialis inferior".

</doc>
<doc id="424126" url="https://pl.wikipedia.org/wiki?curid=424126" title="Piotr z Chrząstowa">
Piotr z Chrząstowa

Piotr z Chrząstowa, Piotr Chrząstowski herbu Kościesza, syn Imrama (ur. ok. 1389, zm. 19 stycznia 1452 w Brzozowie) – biskup rzymskokatolicki, senator I Rzeczypospolitej.
Po studiach odbytych w Akademii Krakowskiej w 1430 został kanonikiem krakowskim oraz prepozytem parafii św. Floriana w Krakowie. 9 marca 1436 został prekonizowany biskupem przemyskim wbrew woli kapituły przemyskiej. Jako biskup przemyski dbał o rozwój życia religijnego oraz o ekonomiczne podstawy tej diecezji. Ponadto powiększył skład miejscowej kapituły. Erygował nowe parafie. Przeniósł rezydencję biskupów przemyskich z Krosna do Brzozowa. Aktem z 25 czerwca 1448 Piotr Chrząstowski darował Pałac Biskupi w Krośnie dziedzicowi Jedlicza Mikołajowi Żarnowieckiemu na czas jego życia, zobowiązując jego bliskich, by po śmierci dziedzica, budynek przekazali biskupowi przemyskiemu. Tak też się stało i pałac przeszedł pod bezpośrednią opiekę biskupów przemyskich. Założył też osadę zwaną początkowo od jego imienia - Piotrawin. Został pochowany w Przemyślu.
W Muzeum Narodowym w Krakowie przechowywany jest witrażyk z połowy XV w. z jego herbem (Kościesza z infułą i pastorałem).

</doc>
<doc id="424134" url="https://pl.wikipedia.org/wiki?curid=424134" title="Przepoczwarczenie">
Przepoczwarczenie

Przepoczwarczenie, przepoczwarzenie – faza rozwoju złożonego u owadów, występująca u owadów z przeobrażeniem zupełnym. Proces przeobrażenia larwy w poczwarkę. Forma "przepoczwarzenie" bywa uznawana za błędną, gdyż słowo miałoby pochodzić od "poczwary", a nie od "poczwarki", jest jednak spotykana w literaturze entomologicznej, podobnie jak forma "przepoczwarczenie". Następuje zazwyczaj w ukryciu, często w osłaniającym oprzędzie.

</doc>
<doc id="424135" url="https://pl.wikipedia.org/wiki?curid=424135" title="Użytki leśne">
Użytki leśne

Użytki leśne są to płody leśne i różne dobra materialne pozyskiwane z lasu, wykorzystywane do zaspokojenia potrzeb człowieka. Jedne z nich nadają się do bezpośredniego użycia inne są surowcami do dalszego przerobu. Użytki leśne są przedmiotem zainteresowania nauki o użytkowaniu lasu. Właściwością użytków leśnych jest ich pochodzenie biologiczne, w związku z czym mogą być odtwarzane (reprodukowane) w lesie w procesie biosyntezy, dzięki czemu zasoby ich - przy racjonalnej gospodarce leśnej- są niewyczerpalne, choć ograniczone.
Użytki leśne dzieli się na:
Użytki uboczne pozyskiwane są ze stanu naturalnego, niektóre wytwarzane są również w plantacjach, farmach i półuprawach. Wartość użytków ubocznych polega głównie na ich specyficznych i niezastąpionych właściwościach. Owoce leśne zawierają naturalne i łatwo przyswajalne związki mineralne i organiczne, witaminy oraz ciała czynne, nadające im niezwykłe wartości odżywcze, smakowe i zdrowotne. Grzyby są cenione dla swych wartości smakowych. Poważnym źródłem pożywienia była kiedyś dziczyzna. Wartość jadalnych produktów leśnych jest szczególnie doceniana obecnie, gdyż - jak dotychczas - są one wytworem naturalnego środowiska. Doniosłe znaczenie mają również zioła lecznicze i farmaceutyczne. Duże znaczenie gospodarcze mają żywice, które przerabiane są na kalafonię, terpentyny i produkty ich przerobu. Uboczne użytki leśne zwiększają zakres produkcji gospodarstwa leśnego i przyczyniają się do intensyfikacji produkcji.

</doc>
<doc id="424137" url="https://pl.wikipedia.org/wiki?curid=424137" title="Mikołaj z Błażejowa">
Mikołaj z Błażejowa

Mikołaj z Błażejowa, Mikołaj z Błażejowic herbu Odrowąż (ur. ok. 1405, zm. 21 lipca 1474 w Brzozowie) – biskup przemyski, kanclerz Wielkiego Księstwa Litewskiego w 1434 roku, sekretarz Wielkiego Księstwa Litewskiego w 1432 roku, sekretarz królewski w 1451 roku, dziekan sandomierski w 1452 roku, prepozyt wileński w 1449 roku, kustosz krakowski w 1454 roku, kanonik gnieźnieński w 1452 roku. 
Studiował w Akademii Krakowskiej w 1422 roku. Po studiach, został kustoszem katedry krakowskiej i sekretarzem królewskim. W dniu 11 sierpnia 1452 prekonizowany biskupem przemyskim. Od króla Kazimierza Jagiellończyka otrzymał liczne przywileje dla diecezji. Rozpoczął budowę nowej katedry. Wprowadził nowe prawodawstwo kapitulne. Erygował wiele nowych parafii na terenie diecezji przemyskiej. Brał czynny udział w działalności politycznej. 
Za jego rządów do diecezji przybyli bernardyni, którzy w 1465 objęli klasztor świętej Barbary w Przeworsku, ufundowany cztery lata wcześniej przez Rafała Jakuba Jarosławskiego.
Był gwarantem pokoju toruńskiego 1466 roku.

</doc>
<doc id="424148" url="https://pl.wikipedia.org/wiki?curid=424148" title="Hydrometra">
Hydrometra

Hydrometra – rodzaj pluskwiaków różnoskrzydłych z rodziny poślizgowatych i podrodziny Hydrometrinae.
Morfologia.
Przedstawiciele rodzaju charakteryzują się znacznie dłuższą od przedplecza głową. W nasadowej części przedplecza znajdują się drobne dołeczki. Biodra odnóży rozstawione szeroko i wystające poza boki ciała. Samce mniejsze od samic i o węższym odwłoku.
Biologia i ekologia.
Poruszają się powoli krocząc po powierzchni wody, roślin, mchów i wilgotnych kamieni.
Występują w strefie roślinności przybrzeżnej jezior, torfowisk i bagien oraz wolnopłynących rzek. Poruszają się po powierzchni wody. Są drapieżne, żywią się małymi owadami, które wypływają na powierzchnię, aby zaczerpnąć powietrza.
Rozprzestrzenienie.
Rodzaj kosmopolityczny. Większość gatunków żyje w tropikach i subtropikach. W Europie, w tym Polsce, gdzie są jedynymi przedstawicielami swojej rodziny, żyją dwa gatunki: poślizg wysmukły ("H. stagnorum") i "H. gracilenta".
Systematyka.
Opisano około 100 gatunków, w tym:

</doc>
<doc id="424149" url="https://pl.wikipedia.org/wiki?curid=424149" title="Ikarus">
Ikarus

Ikarus – przedsiębiorstwo specjalizujące się w produkcji autobusów. Jego główna siedziba mieści się w Budapeszcie na Węgrzech. Autobusy produkowane są w Székesfehérvárze. Ikarus należał do 2006 roku do koncernu Irisbus.
Historia.
W 1913 roku przedsiębiorstwo skupiło się głównie na budowaniu samochodów i podczas I wojny światowej miało spore zyski. W 1927 roku Ikarus wygrał międzynarodowy przetarg i dostarczył 60 krótkich autobusów. Około 1933 roku Ikarus zaczął mieć problemy finansowe, przez co przerwał produkcję wielu modeli pojazdów. W 1935 roku przedsiębiorstwo wznowiło produkcję i całkowicie funkcjonowało podczas II wojny światowej. 23 lutego 1949 roku Ikarus połączył się z producentem samolotów Ikarus Gép és Fémgyár Rt.
W 1955 i 1956 roku nowe modele (Ikarus 620, 630 i 31) rozpoczęto sprzedawać w Chinach, Birmie oraz Egipcie. W 1962 roku Ikarus sprzedał za granicą 8000 autobusów. W 1970 roku firma zajęła drugie miejsce na targach Expo w Monako. Dzięki tej nagrodzie pokazała swoją pozycję w Europie. W latach 70.-90. Ikarus eksportował na Kubę autobusy i części zamienne, które były tam wykorzystywane do produkcji autobusów Girón. W 1971 roku przedsiębiorstwo wyprodukowało swój 100 000. autobus, a z każdym rokiem transakcje były coraz większe. W 1973 roku koncern Ikarus stał się czwartym pod względem wielkości producentem na świecie, ale pojawił się problem braku surowców, przez co dostawy znacznie się opóźniały. Największym importerem Ikarusów były Niemcy, lecz po połączeniu NRD i RFN zyski spadły o 10%.
W 1999 roku przedsiębiorstwo zostało przejęte przez francusko-włoski koncern Irisbus. W 2006 roku Irisbus sprzedał koncern Ikarus Bus firmie Müszertechnika. W 2002 roku Ikarus zaprezentował 18-metrową wersję autobusu napędzanego gazem ziemnym, użytkowaną przez przedsiębiorstwo TransMilenio, działające w Bogocie.
W 2006 roku Gary Urteaga, biznesmen z Peru, rozpoczął projekt dotyczący wejścia autobusów marki Ikarus na rynek Ameryki Łacińskiej. Przedsięwzięcie to zakładało produkcję autobusów napędzanych sprężonym gazem ziemnym w wersjach 8, 12 i 18-metrowych. Oferty zostały przedstawione spółkom, które w 2007 roku ubiegały się o pozwolenie na obsługę systemu szybkiego transportu autobusowego w Limie. Zainteresowanie zakupem pojazdów okazał także rząd Wenezueli.
W 2010 roku węgierska firma Auto Rad Controlle nabyła prawa do marki Ikarus i oficjalnie ukazała opinii publicznej nowe modele Ikarusa produkowane wcześniej pod marką ARC.
Modele Ikarusa.
Trolejbusy.
Trolejbusy tej marki są produkowane od lat 80. XX wieku. Oznaczenia modeli trolejbusów to trójcyfrowe kody i na końcu litera T.

</doc>
<doc id="424150" url="https://pl.wikipedia.org/wiki?curid=424150" title="Kokociniec">
Kokociniec

Kokociniec (niem. "Kokoczinietz") – historyczna część Katowic, położona w zachodniej części miasta, w granicach dzielnicy Ligota-Panewniki, na terenach historycznej gminy Panewniki. 
Osada ta zaczęła się rozwijać od połowy XVII wieku wokół powstałej wówczas kuźnicy, zaś w XIX wieku powstała huta żelaza "Ida". Znaczący rozwój Kokocińca nastąpił dopiero po II wojnie światowej. W 1951 roku osadę włączono do Katowic, zaś w latach 70. XX wieku rozpoczęto budowę osiedla Kokociniec. Na przełomie lat 80. i 90. XX wieku powstało osiedle Sadyba, zaś w 2014 roku rozpoczęto budowę osiedla Franciszkańskiego na granicy Kokocińca i Ligoty.
Kokociniec obecnie ma mieszkaniowy charakter z rozwiniętymi usługami towarzyszącymi. Główne trasy Kokocińca to ulice: Krucza i Kijowska. W 2007 roku w Kokocińcu mieszkało ok. 6,2 tys. osób, zamieszkujących głównie osiedle Kokociniec.
Geografia.
Kokociniec pod względem administracyjnym położony jest w województwie śląskim i wraz z całymi Panewnikami stanowi część dzielnicy Ligota-Panewniki. Od północy Kokociniec graniczy z lasami (z Lasem Załęskim), a za nimi z Szadokiem i Załęską Hałdą, od wschodu z Ligotą (Starą Ligotą), zaś od południa i zachodu z pozostałą częścią Panewnik (Nowe Panewniki i Wymysłów) i lasami. Według podziału fizycznogeograficznego Jerzego Kondrackiego Kokociniec znajduje się w mezoregionie Wyżyna Katowicka (341.13), natomiast pod względem historycznym we wschodniej części Górnego Śląska, do 1951 roku w gminie Panewniki. 
Pod względem budowy geologicznej Kokociniec położony jest w zapadlisku górnośląskim, które wypełnia utwory pochodzące z karbonu (głównie zlepieńce, piaskowce i łupki ilaste zawierające pokłady węgla kamiennego). Powierzchniowe utwory, na których leży Kokociniec są zbudowane natomiast z młodszych skał. Utwory plejstoceńskie w postaci glin zwałowych, budują północny Kokociniec, zaś południową część piaski i żwiry fluwioglacjalne. W dolinach cieków wodnych wykształciły się holoceńskie osady rzeczne. Utwory plejstoceńskie powstały pod wpływem trwających w tym czasie zlodowaceń. Pod utworami czwartorzędowymi równoleżnikowo biegnie uskok, zwany uskokiem kłodnickim, rozdzielająco dwie części dzielnicy: północna, wykształcona na skałach karbonu górnego i południowa, zbudowana z mioceńskich utworów. Cały obszar dzielnicy geomorfologicznie położony jest w Rowie Kłodnicy.
Klimat Kokocińca nie wyróżnia się zbytnio od warunków panujących w całych Katowicach, a jedynie jest modyfikowany przez lokalne czynniki (topoklimat). Występuje tu klimat umiarkowany przejściowy z przewagą prądów oceanicznych nad kontynentalnymi. Obszar Kokocińca położony jest w dorzeczu Odry. Przez teren dzielnicy płyną dwie rzeki: Kłodnica i dopływający do niej na terenie dzielnicy potok Kokociniec. Dolina potoku Kokociniec stanowi obszar o podwyższonej wartości przyrodniczej. Dolna, niezabudowana część łączy z korytarzem ekologicznym Kłodnicy i występują tam siedliska lęgowe oraz płaty lasu i zarośli olchowo-wierzbowych.
Historia.
Według językoznawców nazwa "Kokociniec" pochodzi od nazwy rośliny uprawnej – kłokoczki. Sam zaś Kokociniec został założony jako kolonia Panewnik nad Kłodnicą, wokół kuźnicy zbudowanej w 1650 roku (lub na początku XVII wieku). Kuźnię tę oddał do użytku zarząd pszczyńskich dóbr materialnych. Zakład ten do 1670 roku był dzierżawiony przez nieznanego obecnie kuźnika, a potem został przejęty przez zarząd pszczyńskiego dominium. W XVIII wieku była ona nieczynna, a w XIX wieku wznowiono niej produkcję jako fryszerka. 
W XIX wieku kolonia rozwijała się wokół omawianej fryszerki i huty "Ida", należącej do księcia pszczyńskiego z rodu Hochbergów. W latach 1845–1846 wybudowano przy hucie dwa wielkie piece opalane węglem, odlewnię żelaza i kotlarnię. W węgiel hutę zaopatrywała pobliska kopalnia "Szadok", położona na granicy Kokocińca z Ligotą. Obecnie pozostałością huty są budynki zajmowane przez Nadleśnictwo Katowice, położone przy ulicy Kijowskiej. W XIX i XX wieku w Kokocińcu rozwijała się nowa zabudowa mieszkaniowa w postaci domów jednorodzinnych dla robotników. W XIX wieku wytyczono również główną drogę, prowadzącą przez Kokociniec – obecną ulicę Kijowską. W grudniu 1885 roku w Kokocińcu mieszkały 354 osoby. W tym czasie osada ta przynależała do gminy wiejskiej Panewniki w powiecie pszczyńskim (Pleß).
W 1912 roku oddano do użytku szkołę katolicką, według projektu Fedora Rudzińskiego. W związku z likwidacją powiatu katowickiego, Kokociniec włączono do Katowic w dniu 1 kwietnia 1951 roku. Do lat 70. XX wieku tereny Kokocińca były słabo zaludnione, a większość budynków stanowiły domy jednorodzinne. W latach 70. i 80. XX wieku, w rejonie ulic: Kruczej, Zielonej, Kijowskiej i gen. J. Wybickiego powstało dla pracowników kopalni "Śląsk" w Rudzie Śląskiej i ich rodzin osiedle mieszkaniowe Kokociniec, będące obecnie w zarządzie Spółdzielni Mieszkaniowej Górnik, Śląsko-Dąbrowskiej Spółki Mieszkaniowej oraz osobnych wspólnot mieszkaniowych. Na przełomie lat 80. i 90. XX wieku w Kokocińcu powstało osiedle Sadyba.
W 1995 roku na osiedlu oddano do użytku nową szkołę – obecną Szkołę Podstawową Nr 67 z Oddziałami Integracyjnymi im. Komisji Edukacji Narodowej. Z uwagi na działalność wydobywczą pod osiedlem Kokociniec, w kwietniu i maju 2011 roku celem uratowania całego segmentu bloków na osiedlu Kokociniec wyburzono budynki przy ulicy Kijowskiej 73d i 73j. Na rzecz mieszkańców obydwu osiedli: Kokociniec i Sadyba, w 2016 roku powołano Inicjatywę Mieszkańców.
Architektura i urbanistyka.
W pierwszej połowie XX wieku zabudowa Kokocińca skupiała się w rejonie dzisiejszych ulic: Kijowskiej i Kruczej, a pomiędzy nimi znajdowały się pola uprawne poprzecinane niewielkimi potokami. Na północ znajdował się natomiast gęsty las, za którym położona jest Załęska Hałda. Obecna, najstarsza zabudowa Kokocińca, będąca pozostałością górnośląskiego budownictwa drewnianego, znajduje się w rejonie ulic: Braci Woźniaków, Płochej, Panewnickiej, Stolarskiej. 
Po II wojnie światowej zakazano zabudowania kokocinieckich pól uprawnych, prawdopodobnie z uwagi na warunki geologiczne – niestabilny grunt i przebiegający przez osiedle uskok kłodnicki. Mimo tego, w latach 70. XX wieku zaplanowano budowę osiedla dla górników kopalni "Śląsk" w Rudzie Śląskiej w rejonie ulic: Zielonej, Kruczej, Kijowskiej i gen. J. Wybickiego. W latach 1974–1975 Katowickie Zjednoczenie Przemysłu Węglowego wybudowało osiem czteropiętrowych bloków, w których znalazło się 640 mieszkań. Obecnie ta część osiedla zarządzana jest przez Administrację Śląsk Śląsko-Dąbrowskiej Spółki Mieszkaniowej. Nowsze bloki są zarządzane przez Spółdzielnię Mieszkaniową Górnik. W skład tego osiedla wchodzą 22 budynki mieszkalne z lat 1982–1991 o zabudowie wysokiej i niskiej, w której znajdują się łącznie 1 153 mieszkania o łącznej powierzchni użytkowej ok. 65,4 tys. m², a także 24 lokale użytkowe, 32 garaże i boisko sportowe. Udział powierzchni zabudowanej na powierzchni terenu osiedla Kokociniec wynosi 18%, wskaźnik intensywności zabudowy (netto) – 0,63 WIZ; średnia ważona liczby kondygnacji to 3,5. Obszar pomiędzy ulicami: Kijowską, J. Płochy i Małą stanowi lokalny ośrodek usługowy, w którym występują placówki handlowo-usługowe, przedszkole, szkoła podstawowa, obszary zielone oraz przystanki transportu miejskiego.
Po 1989 roku trwała dalsza rozbudowa Kokocińca, obejmująca zwłaszcza zachodnie i południowe części dzielnicy. Jeszcze na przełomie lat 80. i 90. XX wieku w rejonie ulicy Szafirowej powstało osiedle Sadyba, do około 1995 roku ukończono budowę domów szeregowych w rejonie m.in. ulic: K. Grzesika, J. Heweliusza, J. Wybickiego, Wyzwolenia i Ogrodowej, zaś w latach 2000–2012 powstało osiedle w rejonie ul. J. Szojdy. Powstała również nowa zabudowa w rejonie granicy z Nowymi Panewnikami, m.in. przy ul. Twardej i Panewnickiej, zaś na granicy Kokocińca i Ligoty w 2014 roku rozpoczęto budowę osiedla Franciszkańskiego.
Transport.
Do głównych dróg przebiegających przez Kokociniec należą dwie ulice, przy których w czasie rozwoju Kokocińca w XIX wieku koncentrowała się zabudowa. Są to:
Powyższymi ulicami kursują również autobusy na zlecenie Zarządu Transportu Metropolitalnego (ZTM). W Kokocińcu zlokalizowane są cztery przystanki ZTM-u: na ulicy Kruczej Kokociniec Ogrodowa i Kokociniec Wybickiego, zaś na ulicy Kijowskiej Kokociniec Płochy [nż] i Kokociniec Kijowska. Linie kursujące przez te przystanki łączą Kokociniec z innymi dzielnicami Katowic oraz z niektórymi ościennymi miastami Gónośląsko-Zagłębiowskiej Metropolii, tj. z Chorzowem, Rudą Śląską oraz Świętochłowicami.
Sieć kolejowa w Kokocińcu okala dzielnicę od północnej strony. Znajduje się tam posterunek odgałęźny Panewnik, w którym krzyżuje się pięć linii kolejowych w tym linia nr 141 Katowice Ligota – Gliwice oraz nr 171 Dąbrowa Górnicza Towarowa – Panewnik. Posterunek Panewnik został oddany do użytku w 1953 roku przez Polskie Koleje Państwowe. Linia kolejowa nr 141 została otwarta dla ruchu 1 października 1904 roku przez pruskie koleje państwowe (KPEV). Linię tę zelektryfikowano 8 września 1977 roku, zaś pociągi pasażerskie kursowały przez nią do 27 maja 2000 roku. Na linii tej znajdował się też przystanek osobowy Katowice Kokociniec – obecnie zlikwidowany. Linię nr 171 na odcinku Szadok – Panewnik otwarto 27 września 1953 roku, a zelektryfikowano 30 maja 1970 roku. Na linii tej prowadzony jest ruch towarowy.
Oświata, kultura i sport.
W 1881 roku na terenie Kokocińca została założona biblioteka Towarzystwa Czytelni Ludowych – wówczas jedna z pierwszych na Górnym Śląsku. W 1908 roku przystąpiono do działań na rzecz budowy szkoły w Kokocińcu. W tym czasie władze gminy Panewniki zakupiły od Piotra Gierlotki teren pod budowę szkoły, którą oddano do użytku w 1912 roku. Powstanie osiedle Kokociniec w latach 70. XX wieku spowodowało zatłoczenie istniejącej szkoły przy ulicy Panewnickiej (obecna Szkoła Podstawowa nr 9 im. J. Brzechwy). W tym celu szkołę powiększono, co jednak z biegiem czasu spowodowało ponowny problem z przepełnieniem. Dopiero w 1992 roku przy ulicy Zielonej rozpoczęto budowę nowej szkoły, którą ukończono w 1995 roku. Jest nią obecna Szkoła Podstawowa Nr 67 z Oddziałami Integracyjnymi im. Komisji Edukacji Narodowej.
Od 2016 roku w Kokocińcu działa Inicjatywa Mieszkańców Osiedli Kokociniec i Sadyba, która działa na rzecz mieszkańców obydwu osiedli. Wśród podjętych działań, zaangażowano się w sprawie zgłoszenia do katowickiego budżetu obywatelskiego pomysłu wybudowania strefy aktywności fizycznej. Strefa ta wraz z parkiem do strret workoutu została oddana do użytku w 2017 roku. Z Kokocińcem związani są dwaj znaczący bokserzy: Leszek Błażyński (dwukrotny brązowy medalista olimpijski w wadze muszej) oraz Antoni Papierski (pięściarz specjalizujący się w wadze papierowej).

</doc>
<doc id="424152" url="https://pl.wikipedia.org/wiki?curid=424152" title="Alicja Dorabialska">
Alicja Dorabialska

Alicja Dorabialska (ur. 14 października 1897 w Sosnowcu, zm. 7 sierpnia 1975 w Warszawie) – polska fizykochemik, profesor Politechniki Lwowskiej, Warszawskiej i Łódzkiej.
Życiorys.
Urodziła się 14 października 1897 w Sosnowcu, w rodzinie urzędnika pocztowego Tomasza i Heleny z Kamińskich. W latach 1908–1913 uczęszczała do Siedmioklasowej Szkoły Handlowej pani Józefy Siwikowej (obecnie II Liceum Ogólnokształcącego im. Emilii Plater) w Sosnowcu. Po przeniesieniu się do Warszawy była jedną z założycielek tajnego skautingu w stolicy. W 1914, po ukończeniu klasy VII w Siedmioklasowej Szkole Handlowej Teodory Raczkowskiej w Warszawie i uzyskaniu świadectwa dojrzałości, rozpoczęła studia w Towarzystwie Kursów Naukowych w Warszawie, a w latach 1915–1918 kontynuowała studia w Moskwie na wydziale fizyko-chemicznym Wyższego Kursu Żeńskiego. W latach 1918–1922 była asystentką profesora Wojciecha Świętosławskiego w Zakładzie Chemii Fizycznej Politechniki Warszawskiej. W 1922 Dorabialska uzyskała na Uniwersytecie Warszawskim tytuł doktora chemii za pracę "Badania termochemiczne nad stereoizomerią ketoksymów", napisaną pod kierunkiem prof. Wiktora Lampego. W latach 1925–1926 pod kierunkiem Marii Skłodowskiej-Curie w Instytucie Radowym w Paryżu kontynuowała studia uzupełniające. Po powrocie do Warszawy, w 1928 habilitowała się na Politechnice Warszawskiej w dziedzinie chemii fizycznej, a w 1934 r. uzyskała tytuł profesora nadzwyczajnego oraz nominację na kierownika Katedry Chemii Fizycznej Politechniki Lwowskiej. W ten sposób – jako pierwsza kobieta – została profesorem Politechniki Lwowskiej.
W dwudziestoleciu międzywojennym działała społecznie. Była członkinią tajnego „Zet”-u, w czerwcu 1919 została wybrana do Centralizacji „Zet”-u.
W maju 1940 w ramach umowy przesiedleńczej między Niemcami a ZSRR wyjechała ze Lwowa do Warszawy. W okresie okupacji wykładała na tajnych studiach w Warszawie. W 1945 otrzymała nominację na profesora zwyczajnego i jednocześnie objęła Katedrę Chemii Fizycznej na Wydziale Chemicznym Politechniki Łódzkiej. Została również dziekanem Wydziału Chemicznego.
Zajmowała się głównie problematyką ciepła promieniowania radioizotopów, mikrokalorymetrią, przemianami alotropowymi, korozją metali oraz historią chemii. Jej dorobek naukowy obejmuje 128 publikacji – głównie z dziedziny kalorymetrii, radiochemii i chemiluminescencji, w tym 5 opracowań książkowych. W 1968 otrzymała Nagrodę „Problemów” za osiągnięcia w dziedzinie popularyzowania wiedzy o chemii fizycznej.
W 1972 wydała wspomnienia zatytułowane "Jeszcze jedno życie".
Nie miała dzieci ani nie wyszła za mąż. Zmarła w 1975 roku, spoczywa na cmentarzu Powązkowskim w Warszawie (kwatera 107-6-6).

</doc>
<doc id="424154" url="https://pl.wikipedia.org/wiki?curid=424154" title="Sinergy">
Sinergy

Sinergy – fińska grupa muzyczna wykonująca power metal, powstała w 1997 roku w Helsinkach.
Historia.
Zespół powstał w 1997 roku w Helsinkach. Skład utworzyli keyboardzistka i wokalistka Kimberly Goss, basista Sharlee D’Angelo, keyboardzistka Erna Siikavirta, perkusista Ronny Milianowicz oraz gitarzysta Jesper Strömblad. 21 czerwca 1999 roku został wydany debiut płytowy zespołu pt. "Beware the Heavens". Materiał został zarejestrowany we współpracy z producentem muzycznym Fredrikiem Nordströmem. Wydawnictwo było promowane podczas europejskiej trasy koncertowej u boku Metalium i Primal Fear. Jeszcze w 1999 roku D’Angelo, Siikavirta, Milianowicz i Strömblad odeszli z zespołu. Goss zaprosiła do współpracy gitarzystów Alexi'ego Laiho i Roope Latvala, basistę Marco Hietalę, znanego z występów w zespole Tarot oraz perkusistę Tonmiego Lillmana, członka grupy To/Die/For.
26 czerwca 2000 roku ukazał się drugi album studyjny Sinergy pt. "To Hell and Back". Na płycie zarejestrowanej ponownie we współpracy Nordströmem znalazło się osiem autorskich utworów oraz interpretacja "Hanging On The Telephone" z repertuaru zespołu Blondie. Materiał przysporzył zespołowi pierwszego sukcesu komercyjnego. Nagrania trafiły na 29. miejsce fińskiej listy przebojów – Suomen virallinen lista. W 2001 roku grupa nagrała cover "Gimme! Gimme! Gimme! (A Man After Midnight)" z repertuaru Abby, który trafił na kompilację pt. "A Tribute To Abba". 7 stycznia 2002 roku ukazał się trzeci album studyjny formacji zatytułowany "Suicide by My Side". Materiał uplasował się na 11. miejscu fińskiej listy przebojów. Nagrania były promowane teledyskiem do utworu tytułowego, który wyreżyserował Tuukka Temonen. Wkrótce potem z zespołu odeszli Marco Hietala i Tonmi Lillman, których zastąpili Lauri Porra i Janne „Abyssir” Parviainen.
Na początku 2005 roku grupa zaanonsowała premierę czwartego albumu studyjnego pt. "Sins of the Past". Album początkowo miał zostać wydany 24 sierpnia 2005 roku, jednakże z niepodanych do publicznej wiadomości przyczyn jego premiera została przełożona na 6 marca 2006 roku. Nagrania ostatecznie nigdy nie trafiły do sprzedaży. W udzielonym w 2011 roku wywiadzie dla serwisu Ultimate-guitar.com gitarzysta – Alexi Laiho przyznał, iż zespół nie istnieje.

</doc>
<doc id="424155" url="https://pl.wikipedia.org/wiki?curid=424155" title="Chrząszcze wodne">
Chrząszcze wodne

Chrząszcze wodne (Coleoptera aquatica) – ekologiczna grupa owadów wodnych z rzędu "Coleoptera" (chrząszcze), żyjących w środowisku wodnym. W rozwoju filogenetycznym kilka linii niezależnie od siebie przystosowało się do życia w środowisku wodnym.
Do chrząszczy wodnych zaliczamy m.in.:

</doc>
<doc id="424162" url="https://pl.wikipedia.org/wiki?curid=424162" title="Rdzeń pnia">
Rdzeń pnia

Rdzeń pnia – środkowa część drewna okrągłego, stanowiąca jego fizjologiczną oś.
Występuje on na przekroju poprzecznym w postaci plamki ciemniejszej lub jaśniejszej od otaczającego drewna, o średnicy 1–5 mm. Na przekroju promieniowym rdzeń ma postać zabarwionej smugi, mniej lub więcej odchylającej się od podłużnej osi symetrii drewna okrągłego. 
Kształt rdzenia na przekroju poprzecznym jest cechą charakterystyczną gatunku drzewa, np. u dębu jest gwiaździsty, u jesionu – czworokątny, u olchy – trójkątny, u topoli – pięciokątny, u innych gatunków ma zarys koła lub owalu. Trudno jednak jest dokładnie określić ten kształt na próbce drewna. Charakterystyczne dla siebie kształty gatunki zniekształcają podczas kolejnych lat życia pędu.
Rdzeń w młodym wieku składa się z komórek cienkościennych, wypełnionych żywą treścią, która z czasem zanika, a komórki wypełniają się powietrzem. Cienkościenne komórki rdzenia są elementem mało wytrzymałym, a więc technicznie bezwartościowym. Rdzeń jest najczęściej otoczony szerokim przyrostem drewna o mniejszej twardości niż pozostałe, dlatego cała ta strefa uważana jest w wyrobach drzewnych za wadę. W rdzeniu i otaczającym go drewnie często występują tzw. spękania rdzeniowe; zdarza się też, że cała ta strefa wyłupuje się z drewna, oddzielając się od niego na granicy słoja rocznego, w postaci walca dość pokaźnej długości.

</doc>
<doc id="424163" url="https://pl.wikipedia.org/wiki?curid=424163" title="Aberforth Dumbledore">
Aberforth Dumbledore



</doc>
<doc id="424164" url="https://pl.wikipedia.org/wiki?curid=424164" title="Franciszek Ksawery Rymkiewicz">
Franciszek Ksawery Rymkiewicz



</doc>
<doc id="424166" url="https://pl.wikipedia.org/wiki?curid=424166" title="Al-Kusajr (Egipt)">
Al-Kusajr (Egipt)

Al-Kusajr (arab. القصير "Al-Quşayr", gr. "Leukos Limen") – miasto portowe liczące ponad 24 tys. mieszkańców, znajdujące się w Egipcie nad Morzem Czerwonym (Riwiera Morza Czerwonego). W starożytności miasto to miało większe znaczenie, było głównym czerwonomorskim portem starożytnego Egiptu, 8 km na północ miasta znajdował się starożytny port Myos Hormos. Istniały tu kopalnie złota, biegł stąd szlak do Koptos.
Obecnie w mieście znajduje się kilka kompleksów hotelowych z własnymi plażami, przy których znajdują się rafy koralowe. Na starówce stoi turecki fort i meczet z XIII w. W piątki odbywa się beduiński targ.

</doc>
<doc id="424167" url="https://pl.wikipedia.org/wiki?curid=424167" title="Strzał (czasopismo)">
Strzał (czasopismo)

Strzał. Magazyn o broni – czasopismo o broni strzeleckiej ukazujące się od 2002 roku, wydawane przez wydawnictwo Magnum-X. W latach 2002–2004 Strzał był dwumiesięcznikiem, od 2005 roku ukazywał się co miesiąc, od listopada 2010 ponownie co dwa.
W 2016 roku, po wydaniu 139 numerów czasopisma, dotychczasowy zespół redakcyjny z redaktorem naczelnym Jarosławem Lewandowskim utworzył nowy miesięcznik o analogicznym profilu "Strzał.pl", wydawany przez Wydawnictwo Y. "Strzał" nadal wydawany jest przez Magnum-X.
Komitet doradczy.
Istniał wyodrębniony do przełomu 2006/2007

</doc>
<doc id="424172" url="https://pl.wikipedia.org/wiki?curid=424172" title="Tonfa">
Tonfa

Tonfa (pałka wielofunkcyjna typu tonfa) – rodzaj broni obuchowej, pałki z poprzecznym uchwytem z boku, cechujący się dużą wszechstronnością i łatwością użycia, używany tradycyjnie we wschodnich sztukach walki, obecnie wprowadzony do wyposażenia jednostek policji i pracowników ochrony.
Historia.
Pierwsze informacje o użyciu tonfy sięgają XVII wieku i pochodzą z Okinawy. Pierwowzorem tego oryginalnego przyrządu był zwykły drewniany uchwyt, mocowany w otworze w kamieniu młyńskim do mielenia ziarna. Z czasem do treningu zaczęto używać broni o długości 45 cm, wyprofilowanej z drzewa dębowego. W okinawańskim Kobudō stosuje się dwie tonfy, gdzie jedna zazwyczaj służy do blokowania, a druga do atakowania. Inne sztuki walki zaadaptowały techniki tonfy w ramach swoich technik, modyfikując je. W Việt Võ Đạo odpowiednik tonfy nosi nazwę Moc Can. Techniki podstawowe niewiele różnią się od pierwowzoru, inne natomiast są kata i taktyka walki. Uniwersalność tonfy została wykorzystana w policji (kilka innych tradycyjnych broni także znalazło zastosowanie w pracy służb mundurowych, m.in. tambo, yawara). Tonfa, której używa się obecnie w służbach mundurowych, różni się od swojego pierwowzoru wielkością, ciężarem oraz tym, że w prewencji stosuje się tylko jeden przyrząd. Tak więc taktyką walki i niektórymi technikami różnią się od siebie.
Techniki użycia.
Tonfa może być używana zarówno w obronie, jak i w ataku. Poprawnie trzymana jest niezastąpiona do blokowania nawet bardzo mocnych uderzeń, inny chwyt umożliwia obezwładnienie napastnika uzbrojonego w np. nóż. Opracowano wiele chwytów obezwładniających, tzw. "dźwigni", powszechnie wykorzystywanych przez służby mundurowe.
W ataku tonfą można uderzać na różne sposoby lub kłuć.
Tonfę ze względu na jej budowę można używać na kilka sposobów: uderzenia trzema końcami, dźwignię czy duszenia poprzez naciski przyrządem.
Ogólnie posługiwanie się tonfą policyjną można podzielić na kilka grup technik
Współcześnie sztukę walki "tonfą" ćwiczy się w ramach treningu uzupełniającego w karate, oraz jako jedno z podstawowych narzędzi kobudō.
Łatwość.
Garda jest naturalna, poruszanie się łatwe, oparte na odruchach, łatwo przyswajalne przez osoby niećwiczące sztuk walki.
Efektywność.
Ćwiczący musi być od razu efektywny w realnej walce: na ulicy efektywność jest ważniejsza niż estetyka.
Bezpieczeństwo.
Należy trzymać odpowiednią gardę i przemieszczać się w czasie blokowania. Nawet podczas bójki uderzenia nie dosięgną punktów witalnych bez naruszenia fizycznej integralności atakującego.
Etyczność (deontologia).
Celem technik nie jest zabicie przeciwnika, ale jego kontrola na ziemi i neutralizacja. Naucza się respektowania prawa w samoobronie i etyki zawodowej.

</doc>
<doc id="424173" url="https://pl.wikipedia.org/wiki?curid=424173" title="Fundusz celowy">
Fundusz celowy

Fundusz celowy – fundusz stworzony do finansowania takich zadań należących do organów publicznych (państwowych lub samorządowych), które mogłyby być finansowane z budżetu, lecz z pewnych względów uznano, iż dla ich realizacji należy stworzyć odrębne budżety. Fundusze celowe charakteryzuje celowe przeznaczenie gromadzonych w nich dochodów.
Są tworzone na podstawie odrębnych ustaw (ustawa powołuje konkretny fundusz). Przychody funduszy pochodzą z dochodów publicznych. Jako ważna cechę można także podać nieokreślony czas ich funkcjonowania, który jest jednak zazwyczaj dłuższy niż rok. Metodę finansowania polegającą na powiązaniu określonych dochodów i wydatków ze wskazanymi celami, w ramach funduszu celowego nazywa się funduszowaniem. Stanowi ona odstępstwo od zasady jedności materialnej budżetu. Gospodarka finansowa w tym przypadku opiera się na metodzie budżetowania netto.
Fundusze celowe służą przede wszystkim finansowaniu wąsko zakrojonej kategorii celów, z zasobów pochodzących przeważnie z małej grupy źródeł dochodów.
Charakterystyka.
Analizując przesłanki tworzenia wszelkiego typu funduszy celowych oraz posługiwania się nimi w praktyce wyróżnić można następujące ich funkcje:
Funkcjonowanie funduszy celowych może polegać na:
Jednym z rodzajów funduszy celowych wyodrębnionym na podstawie przedmiotu finansowanego z jego źródeł wyróżnia się fundusze finansujące ochronę środowiska. Zalicza się tu:
Inne fundusze celowe w Polsce:

</doc>
<doc id="424174" url="https://pl.wikipedia.org/wiki?curid=424174" title="Wojsiłki">
Wojsiłki

Wojsiłki – stara ewolucyjnie grupa prawie 1000 gatunków owadów o charakterystycznym, ryjkowatym kształcie głowy, tradycyjnie klasyfikowana w randze rzędu Mecoptera. Na świecie żyje współcześnie około 600 gatunków sklasyfikowanych w 9 rodzinach, a prawie 350 gatunków wymarłych znanych jest z odkryć paleontologicznych. Większość gatunków wojsiłek zasiedla strefy klimatu umiarkowanego i subtropikalnego. W Europie stwierdzono 21 gatunków, w tym 10 w Polsce. Występują w pobliżu strumieni, wśród drzew i krzewów.
U wojsiłek głowa jest ustawiona najczęściej ortognatycznie, rzadziej lekko hypognatycznie. Aparat gębowy typu gryzącego lub gryząco-ssącego z mocno wydłużonym nadustkiem w kształcie ryjka. Narząd wzroku tworzą dobrze rozwinięte oczy złożone oraz 3 (czasami szczątkowe) przyoczka.
Skrzydła błoniaste, gęsto użyłkowane, z wyraźnymi pterostygmami. Koniec odwłoka samców jest zagięty ku górze. Najmniejsze gatunki osiągają 2 mm, a największe do 35 mm długości. W przeważającej części odżywiają się martwą materią organiczną, nieliczne są także drapieżniki.
W czasie godów samce oferują samicy prezent w postaci pokarmu, by uzyskać możliwość kopulacji. Wojsiłki są jajorodne, rozwój z przeobrażeniem zupełnym, larwy są typu gąsienicowatego, żyją w wilgotnej glebie. Dorosłe są wszystkożerne lub drapieżne.
W zapisie kopalnym wojsiłki są znane z dolnego permu. W mezozoiku przechodziły rozkwit, w środkowej jurze i w początkach kredy wojsiłki pod względem liczebności, jak i różnorodności stanowiły większość owadów latających. Owady z tej grupy były pierwszymi zapylaczami roślin. Niektóre współczesne rodziny (np. Eomeropidae i Meropeidae) obejmują gatunki o tak prymitywnej morfologii, że są uważane za żywe skamieniałości.
Przykładowymi przedstawicielami są występujące w Polsce: wojsiłka pospolita ("Panorpa communis") i pośnieżek zimowy ("Boreus hyemalis"). Pozycja taksonomiczna tradycyjnie rozumianego rzędu Mecoptera nie jest ustabilizowana. Badania genetyczne wskazują na parafiletyczny charakter tej grupy owadów. Wiadomo, że są spokrewnione z pchłami (Siphonaptera) i muchówkami (Diptera) – wszystkie trzy grupy są zaliczane do kladu Antliophora. Bliższe relacje pomiędzy nimi są przedmiotem badań i dyskusji.
Analiza genetyczna (badania pod kierownictwem Erika Tihelki) wykazała, że do pasożytniczych wojsiłek powinno zaliczać się pchły, uznawane dotąd za odrębny rząd; pchły okazały się najbliżej spokrewnione z małą rodziną , której przedstawiciele żywią się nektarem.

</doc>
<doc id="424177" url="https://pl.wikipedia.org/wiki?curid=424177" title="Wszoły">
Wszoły

Wszoły (Mallophaga, l. poj. "wszoł") – owady wtórnie bezskrzydłe, przystosowane do pasożytniczego trybu życia. Grupa parafiletyczna, obecnie nie stanowi taksonu. Tradycyjnie klasyfikowana była w randze rzędu lub podrzędu. 
Opis.
Mają ciało grzbieto-brzusznie spłaszczone, długie na 0,5-12 mm. Odnóża są krępe i służą do przytrzymywania się na żywicielu. Czułki krótkie, 3-5-członowe. Ciało najczęściej pokryte gęsto włoskami oskórkowymi. Narządy gębowe gryzące, wyspecjalizowane; szczęki II silnie uwstecznione. Są zazwyczaj jajorodne, czasem partenogenetyczne, pasożytują na ptakach (piórojady) i ssakach (sierściojady). Żyją w piórach, włosach lub na skórze żywicieli. Odżywiają się piórami, włosami, komórkami naskórka oraz krwią zwłaszcza wydobywającą się z ran i zadrapań. Powodują chorobę zwaną wszołowicą.
Przenosiciele wielu mikroorganizmów chorobotwórczych. Mogą powodować szkody w hodowli ptactwa domowego. Są także przenosicielami tasiemca psiego. 
Systematyka.
Wszoły dawniej klasyfikowane były w randze rzędu lub podrzędu. Termin Mallophaga – wprowadzony do użytku w początkach XIX w. – obejmuje parafiletyczną grupę owadów obecnie klasyfikowanych w podrzędach Rhynchophthirina, Ischnocera i Amblycera. Wszoły i wszy tworzą rząd Phthiraptera.
Opisano ponad 3000 gatunków wszołów. Przedstawicielem pasożytującym w sierści psowatych jest sierścień psi ("Trichodectes canis"), u owiec: "Trichodectes ovis", na bydle: "Trichodectes bovis", na koniach: "Trichodectes equi", na ptakach brzuchacz "Goniocotes gigas" (kury), "Goniocotes bidentatus" i "Goniocotes hologaster" (gołębie), "Bavicola bovis" (bydło, u nasady ogona na grzbiecie i łopatkach)
Skamieniałości wszołów.
Wszoły ze względu na swe małe rozmiary, delikatną budowę i brak muszli lub szkieletu zachowują się jako skamieniałości skrajnie rzadko. Do 2006 opisano wszoły z górnego triasu z Indii ("Amblyceropsis indica" i pokrewną wszołom wesz "Anopluropsis khatamaensis"), dolnej kredy z rejonu zabajkalskiego ("Sarodectes vranskyi") oraz z eoceńskich skał z okolic Manderscheid w Niemczech ("Megamenopon rasnitsyni"). Jednak najnowsze badania ustaliły, że indyjskie okazy należą do roztoczy, okaz zabajkalski nie należy do wszołów, a być może i do owadów, zatem jedynym kopalnym gatunkiem wszoła jest eoceński "Megamenopon rasnitsyni" z Niemiec, reprezentujący podrząd Amblycera.

</doc>
<doc id="424179" url="https://pl.wikipedia.org/wiki?curid=424179" title="Libice">
Libice



</doc>
<doc id="424181" url="https://pl.wikipedia.org/wiki?curid=424181" title="Wyższa Szkoła Nauk Społecznych w Warszawie">
Wyższa Szkoła Nauk Społecznych w Warszawie



</doc>
<doc id="424183" url="https://pl.wikipedia.org/wiki?curid=424183" title="Stefania Skwarczyńska">
Stefania Skwarczyńska

Stefania Maria Salomea Skwarczyńska z domu Strzelbicka, ps. „Maria” i „Jarema” (ur. 17 listopada 1902 w Kamionce Strumiłowej, zm. 28 kwietnia 1988 w Łodzi) – polska teoretyk i historyk literatury, teatrolog, profesor zwyczajny, doktor honoris causa Uniwersytetu Łódzkiego.
Życiorys.
Stefania Maria Salomea Skwarczyńska urodziła się 17 listopada 1902 w Kamionce Strumiłowej. Ze strony ojca pochodziła z rodu Strzelbickich herbu Sas, a ze strony matki wywodziła się z rodu Ścibor-Rylskich herbu Ostoja. Bratem jej prababki był Stefan Garczyński. Jej rodzicami byli Mieczysław Strzelbicki (1857–1922) i Maria Antonina Józefa z domu Ścibor-Rylska. Ojciec był urzędnikiem i pracował na stanowisku starosty. Rodzina zamieszkiwała w różnych miejscowościach w zależności od miejsca pracy urzędniczej ojca. Stefania Skwarczyńska urodziła się w Kamionce Strumiłowej, gdzie rodzina posiadała gospodarstwo, a w tym czasie ojciec był tamtejszym starostą. Miała siostrę Janinę (1904–1927, absolwentka studiów filozofii) oraz braci Stanisława (1906–1938, podporucznik 9 Pułku Strzelców Konnych, zginął podczas manewrów wojskowych w Ceranowie) i Mariana (1908–1940, inżynier, podporucznik rezerwy Wojska Polskiego, ofiara zbrodni katyńskiej). Matka zmarła w 1908 po urodzeniu czwartego dziecka, a po jej śmierci rodzeństwo wychowywała Maria Parczewska (1869–1939), siostra cioteczna Marii Ścibor-Rylskiej. Wówczas rodzina przeniosła się z Kamionki do Nowego Sącza. Po wybuchu I wojny światowej od 1914 do 1915 rodzeństwo zostało ewakuowane przez ojca na teren Austrii, wpierw do Bad Ischl, a wiosną 1915 do Gmunden. Później w trakcie wojny rodzina powróciła do Nowego Sącza, a po przejściu Mieczysława Strzelbickiego na emeryturę osiadła w Dąbrówce Polskiej pod Sanokiem; obecnie miejska dzielnica Dąbrówka (tam znajdował się majątek z dworem, który pierwotnie Maria Ścibor-Rylska odziedziczyła po swojej krewnej, Zygmuncie).
Stefania Skwarczyńska uczyła się w gimnazjach w Gmunden (1915, prowadzone przez Siostry Świętego Krzyża), Nowym Sączu (1915–1918, ukończyła tam klasy III, IV i V) oraz od 1918 w Gimnazjum Męskim w Sanoku (po przejściu ojca na emeryturę), gdzie 22 czerwca 1921 jako prywatystka (hospitantka) uzyskała egzamin dojrzałości z wynikiem celującym. Następnie, kierując się swoimi zainteresowaniami, w 1921 podjęła studia polonistyki i romanistyki na Uniwersytecie Jana Kazimierza we Lwowie. Jej praca roczna napisana w pierwszym semestrze studiów "Ewolucja obrazów u Słowackiego" na seminarium u prof. Juliusza Kleinera została uznana za dysertację doktorską, której obrona odbyła się po czwartym roku studiów w 1925. 
5 sierpnia 1922 w Dąbrówce Polskiej wyszła za mąż za Tadeusza Skwarczyńskiego, kapitana artylerii Wojska Polskiego (kilka tygodni później, 25 września 1922, zmarł jej ojciec). Mieszkała i pracowała w miejscowościach, gdzie pełnił służbę wojskową jej mąż: w Stanisławowie (1922–1924 i 1925–1929, tam uczyła języka polskiego w Gimnazjum ss. Urszulanek i języka francuskiego w Gimnazjum im. Elizy Orzeszkowej; w tym czasie była też recenzentem teatralnym w „Kurierze Stanisławowskim”), Warszawie (1924–1925, wówczas studiowała nauki o literaturze na Uniwersytecie Warszawskim), niespełna rok ponownie w Stanisławowie, od 1929 do 1930 w Będzinie (wówczas publikowała), od 1931 do 1932 Brześciu nad Bugiem (pracowała w żeńskim Gimnazjum Macierzy Szkolnej), Łodzi (od 1932, pracowała w Gimnazjum im. Elizy Orzeszkowej). W Łodzi założyła Łódzkie Towarzystwo Polonistów, przekształcone następnie w Oddział Stowarzyszenia Polonistów RP, którego od 1937 była wiceprezesem i prezesem. W 1937 współdziałała przy tworzeniu rocznika „Prace Polonistyczne”.
23 czerwca 1937 habilitowała się na Uniwersytecie Jana Kazimierza we Lwowie za pracę „Estetyka makaronizmu”. Była to pierwsza habilitacja z teorii literatury. Mianowana na stanowisko docenta teorii literatury na Wydziale Humanistycznym Uniwersytetu Jana Kazimierza we Lwowie. Od tego czasu mieszkając w Łodzi i wykładając tam na Wolnej Wszechnicy, jednocześnie dojeżdżała do Lwowa, gdzie rozpoczęła wykładać teorię literatury. W 1939 została profesorem nadzwyczajnym w Oddziale Łódzkim Wolnej Wszechnicy Polskiej. W roku akademickim 1938/1939 przydzielono jej Katedrę Historii i Teorii Literatury, której pełnienie przerwał wybuch II wojny światowej.
We wrześniu 1939 przebywała w Dąbrówce Polskiej, po czym wyjechała do Lwowa, gdzie została zatrudniona w niższym od uzyskanego przed wojną stopniu docenta filologii polskiej przemianowanego na ukraiński Uniwersytetu im. Iwana Franki, współpracowniczką prof. Juliusza Kleinera w Katedrze Literatury Polskiej. W nocy 13/14 kwietnia 1940, jako żona polskiego oficera przebywającego wówczas w oflagu, została aresztowana i wraz z trojgiem małych dzieci (dwiema córkami i chrześniakiem) i teściową wywieziona do miejscowości Michajłówka (Krasnyj Skotowod) w pobliżu Ałmaty w Kazachstanie. 
Sylwetkę Skwarczyńskiej na zesłaniu opisała Ola Watowa we wspomnieniach "Wszystko, co najważniejsze". Jako jedna z nielicznych, w listopadzie 1940, po ośmiu miesiącach powróciła z zesłania do Lwowa dzięki interwencji prof. Kleinera, Wandy Wasilewskiej i prof. Rudolfa Weigla, w którego Instytucie Badań nad Tyfusem Plamistym znalazła zatrudnienie i ochronę jako kierownik hodowli wszy zdrowych (karmiciel wszy). Wówczas pracowała ponownie jako docent na Uniwersytecie im. Iwana Franki we Lwowie. Później uratowała prof. Kleinera z rodziną przed Niemcami umieszczając go kolejno u rodzin Fudakowskich, Teleżyńskich i Żółtowskich (Krasnobród, Wilkołaz, Milejów).
Po odzyskaniu wolności była członkiem konspiracji ZWZ-AK działając pod pseudonimami „Maria” i „Jarema”. Kierowała komórką „Pomoc Żołnierzowi”, prowadziła szkolenie kobiet i działalność wydawniczą, współredagowała konspiracyjne pisma „Służba Państwu” (1941, współpracując z organizacją Wierni Polsce) i „Kobieta w walce” (1943–1944). Funkcjonowała także w tajnym nauczaniu, prowadząc m.in. seminarium „Historycznym szlakiem teorii literatury” dla przyszłych kandydatów do doktoratów. Jej publikacje z okresu okupacji wydało Biuro Informacji i Propagandy ZWZ-AK. W 1944 wraz z Mirosławem Żuławskim wydała ulotkę "Pieśń o męczennikach. Lament na mordy ukraińskie" dotyczącą ludobójstwa ukraińskiego na Wołyniu. Ponadto funkcjonowała w konspiracyjnym teatrze pod nazwą „Sodaliskowo”. Po ponownym zajęciu Lwowa przez Armię Czerwoną (lipiec 1944) pracowała na uniwersytecie oraz była kelnerką w kawiarni polskiej. Od 1944 do 1945 była zatrudniona na Uniwersytecie im. Iwana Franki we Lwowie w Katedrze Filologii Francuskiej.
W maju 1945 została wysiedlona ze Lwowa. Wyjechała do Łodzi i w tym roku została profesorem powstałego Uniwersytetu Łódzkiego (przyjął ją prof. Teodor Vieweger, który zginął w wypadku samochodowym kilka dni później), gdzie kierowała Katedrą Teorii Literatury, która została zlikwidowana w 1951. Wskutek interwencji prof. Jana Szczepańskiego, Stefania Skwarczyńska pozostała na uczelni, wykładała literaturę powszechną aż do ponownego powołania Katedry Teorii Literatury w 1958. Wykładała także w Łodzi na Kursie Przysposobienia Filmowego (1945–1946), Państwowej Wyższej Szkole Pedagogicznej (od 1946), Państwowej Wyższej Szkole Teatralnej (od 1947, w tym w roku akademickim 1947/1948 była dziekanem Wydziału Dramatycznego) i Państwowej Wyższej Szkole Filmowej (od 1947), zaś w latach 1958–1962 w połączonej Państwowej Wyższej Szkole Teatralnej i Filmowej im. Leona Schillera. W 1958 została profesorem zwyczajnym. W 1981 otrzymała tytuł doctora honoris causa Uniwersytetu Łódzkiego.
W ramach inwigilacji środowisk byłych lwowskich profesorów, po 1945 zatrudnionych na uczelniach PRL, w latach 1959–1960 Stefania Skwarczyńska wraz z Łucją Woszczyk była rozpracowywana przez UB za „"utrzymywanie kontaktów z emigracyjnym PSL"” oraz „"z biskupem Klepaczem"”.
Pełniła funkcję prezesa Łódzkiego Oddziału Towarzystwa Literackiego im. Adama Mickiewicza (1945–1949), przewodniczącej Wydziału I Łódzkiego Towarzystwa Naukowego (1957–1960). Od 1951 była członkiem korespondentem PAU, od 1951 członkiem Komitetu Badań o Literaturze PAN, od 1971 członkiem korespondentem PAN, od 1976 członkiem rzeczywistym PAN, członkiem Zarządu Głównego Ligi Kobiet, członkiem Zarządu Association Internationale de Littérature Comparée (1964–1967), członkiem Międzynarodowego Komitet Obrońców pokoju (1952–1969), członkiem Międzynarodowego Komitetu Matek. Współpracowała z organami prasowymi Stowarzyszenia „Pax”, „Tygodnikiem Powszechnym”, miesięcznikiem „Znak”.
Z okazji zjazdu koleżeńskiego na jubileusz 70–lecia pierwszej matury w sanockim gimnazjum, który odbył się w dniach 21–22 czerwca 1958, przygotowała do okolicznościowej publikacji artykuł pt. „Panny i Jaskółka”, opisujący jej lata nauki w tymże Gimnazjum w latach 1918–1925, w tym działalność (także podczas I wojny światowej) organizowanego i współkierowanego przez siebie stowarzyszenia "Jaskółka", funkcjonującego w kierunku pracy patriotyczno-charytatywno-społecznej oraz szerzenia oświaty i umacniania świadomości narodowej, zrzeszającego panny tj. uczennice hospitantki Gimnazjum Męskiego. Na tym zjeździe dokonała odsłonięcia tablicy pamiątkowej poświęconej poległym i pomordowanym absolwentom gimnazjum.
Córkami Stefanii i Tadeusza Skwarczyńskich były: Maria, po mężu Olszewska (1928–2011, biolog, emerytowana profesor Uniwersytetu Łódzkiego, członek rzeczywisty PAN) i Joanna (1935-1948, utonęła w lipcu 1948 na Jeziorze Gardno wraz z grupą kilkunastu innych harcerek w wyniku przewrócenia się łodzi). Stefania Skwarczyńska zamieszkiwała przy ulicy Julianowskiej 22 w Łodzi. 
Zmarła 28 kwietnia 1988 w Łodzi i została pochowana na Starym Cmentarzu w Łodzi 3 maja 1988. W tym samym miejscu został pochowany jej mąż Tadeusz (1894–1978), a na tym cmentarzu spoczęła także ich córka Joanna (we wspólnej kwaterze harcerek). Powinowatymi teściowej Tadeusza Skwarczyńskiego byli Józef Haller i Stanisław Haller.
W 1988 powstał dokumentalny film biograficzny o Stefanii Skwarczyńskiej "Stefania Skwarczyńska – szkic do portretu uczonej" autorstwa Zygmunta Skoniecznego.
Dorobek naukowy.
Rozległy dorobek twórczy Skwarczyńskiej ogarniał kilka dyscyplin. Jako teoretyk literatury najpierw wypracowała pionierską koncepcję „literatury stosowanej” (użytkowej, wyróżnionej obok autonomicznej „literatury pięknej”; 1932), postulując i rozwijając badania nad rozmaitymi gatunkami tekstów użytkowych (rozprawy "Estetyka makaronizmu" i "Próba teorii rozmowy"). Rewelacją stała się wysnuta z tych założeń obszerna i nowatorska monografia "Teoria listu" (1937). Sformułowała potem nowatorską, rewolucyjnie śmiałą, a nadal mało docenianą, koncepcję dzieła literackiego, którym jest „każdy sensowny twór słowny” (1954), otwierając się na rozpoznanie wszelkiej aktywności słownej jako przejawu egzystencji ludzkiej (co przypomina egzystencjalną refleksję o literaturze jako „świadectwie bycia” Martina Heideggera, lecz powstało niezależnie). Następnie (1965) dała precyzyjny opis gatunku literackiego (wyróżniając „nazwy, pojęcia i przedmioty genologiczne”) oraz całą teorię gatunków. Swą rozległą wiedzę o metodologii badań literackich, wysnutą z analizy tekstów źródłowych, przedstawiła w klasycznej już syntezie "Kierunki w badaniach literackich" (1984), obfitującej we wnikliwe mikrointerpretacje poszczególnych koncepcji teoretycznych.
Jako historyk literatury skupiała się najchętniej wokół romantyzmu (tu słynna rozprawa o strukturze gatunkowej "Genezis z Ducha" Juliusza Słowackiego oraz odkrywcza interpretacja "Nie-Boskiej komedii" Zygmunta Krasińskiego jako utworu awangardowego) i Młodej Polski (Wyspiański), ale też wokół epoki baroku (głośny esej o "Myślach" Pascala), a nawet renesansu (rozprawa o „toku eseistycznym” w "Trenach" Jana Kochanowskiego). Stałym przedmiotem fascynacji Skwarczyńskiej był Adam Mickiewicz, któremu, prócz wielu rozpraw, poświęciła osobną monografię "Mickiewiczowskie „powinowactwa z wyboru”" (1957). Mistrzowskie są jej interpretacje (ideowe, genologiczne) liryków Mickiewicza, zwłaszcza "Hymnu na dzień Zwiastowania NMPanny".
W dziedzinie teatrologii głosiła „teatralną teorię dramatu”, uznając go, wbrew tradycji sięgającej Arystotelesa, za osobny rodzaj z pogranicza literatury i sztuki teatru. Nowatorskim osiągnięciem Skwarczyńskiej były rekonstrukcje i interpretacje spektakli Leona Schillera. W eseju "Stefan Jaracz i biała tragedia" zawarła, z kolei, obok rekonstrukcji warsztatu wielkiego aktora nowatorskie obserwacje o dramatach Cypriana Norwida.
Jej pierwsza książka to praca studencka (potraktowana jako doktorska), wykonana pod opieką Juliusza Kleinera: "Ewolucja obrazów u Słowackiego" (Lwów 1925). Praca habilitacyjna została zatytułowana „Estetyka makaronizmu”. Ważniejsze książki późniejsze: "Szkice z zakresu teorii literatury" (1932), "Teoria listu" (1937; nowatorska monografia gatunku z zakresu literatury stosowanej, pierwsza w Polsce habilitacja z teorii literatury - wydana jako książka habilitacyjna), "Studia i szkice literackie" (1953), "Wstęp do nauki o literaturze" (1954-1965; synteza nieukończona, lecz podstawowa jako wykład poglądów uczonej i klasyczna już; w tomie III wykład teorii genologicznej), "Mickiewiczowskie „powinowactwa z wyboru”" (1957), "Leona Schillera trzy inscenizacje „Nie-Boskiej komedii”" (1959), "W kręgu wielkich romantyków polskich" (1966), "Wokół teatru i literatury" (1970), "Pomiędzy historią a teorią literatury" (1975), "Kierunki w badaniach literackich" (1984), "W orbicie literatury – teatru – kultury naukowej" (1985). Jej ostatnia książka została wyróżniona Nagrodą Narodowej Rady Kultury w 1986.
Opracowała też cenną antologię źródłową "Teoria badań literackich za granicą" (1965–1986, 6 woluminów), zawierającą teksty niezbędne dla rekonstrukcji i poznania refleksji o literaturze (m.in. Goethego, Freuda, Junga, Heideggera, Jakobsona). Była pomysłodawcą i redaktorem naczelnym międzynarodowego i wielojęzycznego pisma naukowego „Zagadnienia Rodzajów Literackich”, wydawanego w Łodzi i redagowane w mieszkaniu przy ul. G. Narutowicza (od 1958; półrocznik)
Była promotorką prac naukowych, m.in. magisterskiej Jana Trzynadlowskiego.

</doc>
<doc id="424184" url="https://pl.wikipedia.org/wiki?curid=424184" title="Twierdzenie Cantora-Bernsteina">
Twierdzenie Cantora-Bernsteina



</doc>
<doc id="424186" url="https://pl.wikipedia.org/wiki?curid=424186" title="Awal">
Awal

Awal (z fr. "aval", poręczenie wekslowe) – czynność prawna polegająca na przyjęciu przez poręczającego (awalistę) solidarnej odpowiedzialności za dług osoby podpisanej na wekslu. Awalista odpowiada za zapłatę weksla w przypadku, gdy osoba, za której dług wekslowy poręczył nie wywiązała się ze spłaty zobowiązania. Awal może dotyczyć całości lub części sumy wekslowej i każdej osoby podpisanej na wekslu; konieczne jest wówczas ujawnienie tego ograniczenia w treści weksla.
Dla ważności awalu konieczne jest złożenie przez poręczyciela podpisu na przedniej stronie weksla, na jego grzbiecie (odwrotnej stronie) bądź przedłużku. W dwóch ostatnich przypadkach - w celu jednoznacznego wskazania charakteru złożonego podpisu - niezbędne jest zamieszczenie zwrotu „Poręczam”, „Gwarantuję” lub podobnego. 
Szczegółowe zasady dotyczące formy i zakresu awalu określone są w przepisach prawa kraju, w którym został udzielony awal.
Awal, podobnie jak ustawa antytrustowa, działa inaczej niż reszta prawa gdzie stosuje się zasadę domniemania niewinności podejrzanego. Jeśli awalista nie zrobi zastrzeżeń, przyjmuje się, że poręcza "za wszystko". 

</doc>
<doc id="424188" url="https://pl.wikipedia.org/wiki?curid=424188" title="Poręczenie wekslowe">
Poręczenie wekslowe



</doc>
<doc id="424196" url="https://pl.wikipedia.org/wiki?curid=424196" title="Trójguzkowce">
Trójguzkowce

Trójguzkowce (†Trituberculata) – całkowicie wymarłe drobne zwierzęta ssakokształtne. Ich szczątki znaleziono w mezozoicznych pokładach pochodzących z 215–85 mln lat. Na podstawie znalezionych zębów i kilku fragmentów czaszki, stwierdzić można, że odżywiały się głównie owadami. Ich cechą charakterystyczną są zęby trzonowe z trzema guzkami ("tuberculum") ustawionymi w kształcie symetrycznego trójkąta.
Trójguzkowce dzieli się na dwie grupy:
Niektórzy autorzy zaliczali do trójguzkowców także trykonodonty (†Triconodonta); większość autorów nie zalicza ich jednak do tej grupy.

</doc>
<doc id="424198" url="https://pl.wikipedia.org/wiki?curid=424198" title="Rudolf Scharping">
Rudolf Scharping

Rudolf Scharping (ur. 2 grudnia 1947 w Niederelbert) – niemiecki polityk i samorządowiec, działacz Socjaldemokratycznej Partii Niemiec i jej przewodniczący w latach 1993–1995, przewodniczący Partii Europejskich Socjalistów (1995–2001), premier Nadrenii-Palatynatu (1991–1994), deputowanych do Bundestagu, od 1998 do 2002 minister obrony.
Życiorys.
W 1966 uzyskał maturę w Gymnasium Oberlahnstein, w tym samym roku wstąpił do Socjaldemokratycznej Partii Niemiec. W latach 1966–1974 studiował nauki polityczne, socjologię i prawo na Uniwersytecie w Bonn. W trakcie studiów pracował jako asystent posłów do Bundestagu. W latach 1969–1974 kierował socjaldemokratyczną młodzieżówką Jusos w Nadrenii-Palatynacie, następnie do 1976 był wiceprzewodniczącym struktur federalnych tej organizacji. W latach 1974–1991 zasiadał w radzie miasta Lahnstein, a od 1979 jednocześnie w radzie powiatu.
Od 1975 do 1994 był deputowanym do landtagu kraju związkowego Nadrenia-Palatynat. Pełnił różne funkcje w ramach frakcji poselskiej i regionalnej SPD, m.in. od 1985 do 1993 przewodniczył partii w Nadrenii-Palatynacie. W latach 1988–2003 wchodził w skład zarządu federalnego swojego ugrupowania. Od maja 1991 do października 1994 sprawował urząd premiera Nadrenii-Palatynatu.
W czerwcu 1993 wybrany na przewodniczącego SPD, zastąpił pełniącego obowiązki Johannesa Rau. W listopadzie 1995 nie został wybrany na kolejną kadencję – na czele partii stanął wówczas Oskar Lafontaine. Został natomiast jednym z wiceprzewodniczących SPD. W międzyczasie był kandydatem socjaldemokratów na kanclerza w wyborach parlamentarnych w 1994, które jego formacja przegrała z chadekami Helmuta Kohla. Rudolf Scharping uzyskał w tych wyborach mandat posła do Bundestagu, który odnawiał w 1998 i 2002, zasiadając w niższej izbie niemieckiego parlamentu do 2005. Od 1994 do czasu wejścia w skład rządu przewodniczył frakcji deputowanych SPD. W latach 1995–2001 był przewodniczącym Partii Europejskich Socjalistów.
27 października 1998 objął urząd ministra obrony w pierwszym gabinecie kanclerza Gerharda Schrödera. Sprawował go do 18 lipca 2002, został odwołany na kilka miesięcy przed kolejnymi wyborami. Doszło do tego po ujawnieniu niejasnych powiązań finansowych ministra z PR-owcem Moritzem Hunzingerem (od którego polityk otrzymał w trakcie pełnienia funkcji honorarium w wysokości 140 tys. marek niemieckich). Również wcześniej był publicznie krytykowany za różne zachowania. W 2001 opublikowano jego zdjęcia ze spędzanych wraz z partnerką wakacji na Majorce, gdy w tym samym czasie niemiecka Bundeswehra przygotowywała się do uczestnictwa w operacji militarnej w Macedonii.
Po odejściu z aktywnej polityki zajął się działalnością dydaktyczną, a później również biznesową. W 2005 po raz pierwszy wybrany na prezesa Niemieckiego Związku Kolarskiego, uzyskiwał reelekcję na kolejne kadencje.

</doc>
<doc id="424201" url="https://pl.wikipedia.org/wiki?curid=424201" title="Samsung">
Samsung

Samsung Group (zapis stylizowany: SΛMSUNG; kor. 삼성 "Samseong" – „trzy gwiazdy”) – jedna z największych południowokoreańskich grup biznesowych (czeboli) zrzeszających przedsiębiorstwa produkcyjne i usługowe działające w wielu branżach, oraz instytucje finansowe. Założona w 1938 przez Lee Byung-chula jako firma eksportowa, wkrótce rozszerzyła swą działalność także na inne dziedziny. W ciągu trzech następnych dekad grupa rozszerzyła swoją działalność w różnych dziedzinach, w tym o przetwórstwo rolno-spożywcze, tekstylia, ubezpieczenia, papiery wartościowe i sprzedaż detaliczną. Samsung weszła w przemysł elektroniczny w latach 60. XX wieku, w przemysł budowlany i stoczniowy w połowie lat 70. XX wieku. Po śmierci Lee w 1987, Samsung został podzielony na cztery grupy biznesowe – Grupę Samsung, Shinsegae, CJ Group oraz Hansol.
"Grupa Samsung", będąca dawniej konglomeratem (czebolem), zatrudnia obecnie na całym świecie ponad 400 tysięcy pracowników w przemyśle samochodowym, elektronicznym, chemicznym, lotniczym, stoczniowym, w handlu, hotelarstwie, parkach rozrywki, przy projektowaniu i budowie wysokościowców oraz w przemyśle tekstylnym i spożywczym. Po azjatyckim kryzysie finansowym, oddziały przedsiębiorstwa "Samsung", zajmujące się poszczególnymi sektorami rynku, są osobnymi spółkami, podlegającymi "Grupie Samsung". Działalność przedsiębiorstwa w Korei jest zlokalizowana głównie w mieście Suwŏn, zwanym potocznie "miastem Samsunga".
Samsung Electronics, największy członek "Grupy Samsung", jest jednym z największych przedsiębiorstw elektronicznych na świecie. Zostało założone w 1969 w mieście Daegu i obecnie zatrudnia ponad 208 tysięcy pracowników w 58 krajach. Obrót przedsiębiorstwa w 2003 osiągnął 101,7 miliarda dolarów. "Samsung Electronics" znajduje się na liście 10 najlepszych marek świata. Przychody Samsunga w 2019 r. wyniosły 305 miliardów dolarów, w 2020 r. ponad 107 miliardów dolarów, a w 2021 r. 236 miliardów.
Historia.
Po 1990.
W latach 90. XX wieku "Samsung" stał się korporacją międzynarodową i liderem w produkcji podzespołów elektronicznych. We wrześniu 1993 roku "Samsung Construction" dostał zlecenie na budowę jednej z dwóch wież Petronas Towers w stolicy Malezji Kuala Lumpur, a w 2004 na budowę największej budowli zbudowanej przez człowieka, wieży Burdż Dubaj w Dubaju (otwartej jako Burdż Chalifa).
Azjatycki kryzys finansowy w latach 1997–1998 nie zaszkodził firmie "Samsung" w znaczącym stopniu w przeciwieństwie do innych przedsiębiorstw koreańskich, ale będąca częścią "Grupy Samsung" firma "Samsung Motor Co", musiała zostać sprzedana za 5 miliardów dolarów koncernowi Renault. Z kolei "Samsung Electronics" zaczął rozwijać się bardzo dynamicznie stając się liderem "Grupy Samsung", oraz producentów półprzewodników, pokonując światowego lidera w tej dziedzinie, amerykańską firmę Intel.
"Samsung Electronics" stał się silnym konkurentem dla przedsiębiorstw japońskich, tajwańskich i amerykańskich przedsiębiorstw z Doliny Krzemowej, rozwijając produkcję głównie układów pamięci "DRAM", pamięci flash, lodówek i odtwarzaczy DVD, stawiając sobie za cel podwojenie sprzedaży i osiągnięcie pozycji globalnego lidera w produkcji 20 produktów z tej grupy do 2010 roku. Obecnie "Samsung Electronics" jest wiodącym producentem ekranów LCD i nowoczesnych telefonów komórkowych.
Ze względu na szerokie spektrum działalności firmy, budzi ona duże kontrowersje w sprawach naruszenia praw patentowych, np. z firmą Fujitsu o pierwszeństwo w opracowaniu technologii wyświetlaczy LCD.
Obecnie "Samsung" jest sklasyfikowany na 20. miejscu listy najbardziej wartościowych przedsiębiorstw na świecie, a wśród koreańskich studentów od lat prowadzi w rankingach na idealnego pracodawcę.

</doc>
<doc id="424203" url="https://pl.wikipedia.org/wiki?curid=424203" title="Poligon (czasopismo)">
Poligon (czasopismo)

Poligon, Magazyn Miłośników Wojsk Lądowych – ukazujący się od 2006 roku kwartalnik poświęcony wojskom lądowym, od początku 2009 wydawany w formule dwumiesięcznika. Wydawany przez wydawnictwo Magnum-X. 

</doc>
<doc id="424205" url="https://pl.wikipedia.org/wiki?curid=424205" title="Chassis (zespół muzyczny)">
Chassis (zespół muzyczny)

Chassis – polski zespół muzyczny założony w 1999 roku w Gdańsku, kiedy to do muzyków grupy Cierń dołączył wokalista Not Quite Metal, Michał Gabryelczyk. Muzyka grana przez Chassis jest wypadkową rocka i metalu, charakteryzuje się niskim brzmieniem gitar oraz melodyjnym wokalem w odpowiednich momentach przybierającym drapieżny charakter. Jednym z pierwszych sukcesów zespołu było zdobycie drugiego miejsca w podsumowaniu rocznym 2004 Listy Przebojów Radia Gdańsk dzięki piosence "There's A Place." Grupa zagrała setki koncertów w klubach całej Polski, na festiwalach i przeglądach. Chassis obecny był na antenach stacji radiowych i TV m.in. Polskie Radio Program III, Eska Rock, Antyradio, Radio Dla Ciebie, Kuba Wojewódzki Polsat, TVN Uwaga.""
W maju 2011 Chassis na przeglądzie Antyfest 2011 zdobył drugie miejsce i specjalne wyróżnienie. Na warszawskim festiwalu Sonisphere 2011 występował u boku m.in. Mastodon, Motorhead i Iron Maiden.

</doc>
<doc id="424206" url="https://pl.wikipedia.org/wiki?curid=424206" title="Owczarek szkocki">
Owczarek szkocki



</doc>
<doc id="424210" url="https://pl.wikipedia.org/wiki?curid=424210" title="Mroczkowate">
Mroczkowate

Mroczkowate (Vespertilionidae) – kosmopolityczna rodzina ssaków z podrzędu mroczkokształtnych (Vespertilioniformes) w rzędzie nietoperzy (Chiroptera), bardzo szeroko rozprzestrzeniona na całym świecie. 
Charakterystyka.
Występują na wszystkich kontynentach (oprócz Antarktydy). Charakteryzują się dość prymitywnym, niezredukowanym uzębieniem. Uszy mają dobrze rozwinięte, duże, a na nich błoniasty wyrostek, tzw. koziołek, prawdopodobnie usprawniający odbieranie wysyłanych przez nie ultradźwięków. Podczas lotu posługują się echolokacją. Na nosie brak brodawek. Ogon mają długi, prawie całkowicie objęty błoną lotną. Podczas snu zimowego mają skrzydła ułożone wzdłuż ciała. Odżywiają się owadami, niektóre większe gatunki także drobnymi kręgowcami.
Systematyka.
Do rodziny mroczkowatych należą następujące podrodziny:
Opisano również kilka rodzajów wymarłych nie sklasyfikowanych w żadnej z podrodzin:
Ochrona.
Wszystkie gatunki nietoperzy występujące w Polsce podlegają ścisłej ochronie.

</doc>
<doc id="424211" url="https://pl.wikipedia.org/wiki?curid=424211" title="TBiU">
TBiU



</doc>
<doc id="424214" url="https://pl.wikipedia.org/wiki?curid=424214" title="Sasanka">
Sasanka

Sasanka ("Pulsatilla" ) – rodzaj roślin z rodziny jaskrowatych. Należy do niego ok. 40 gatunków. Rozprzestrzenione są one szeroko w strefie umiarkowanej półkuli północnej. W Polsce występuje 6 gatunków sasanki (wszystkie podlegają ochronie gatunkowej). Zasiedlają nasłonecznione i suche murawy zakwitając zwykle wczesną wiosną, krótko po stopnieniu śniegów. Kwiaty zapylane są przez owady, zwłaszcza pszczoły, a owoce rozprzestrzeniane są przez wiatr. Ze względu na efektowne, duże kwiaty uprawiane są jako rośliny ozdobne. Są blisko spokrewnione z zawilcami i w wielu ujęciach systematycznych rodzaje te bywają łączone.
Rozmieszczenie geograficzne.
Zasięg rodzaju obejmuje znaczną część Europy – bez Islandii, Portugalii i wysp na Morzu Śródziemnym (rośnie tu w sumie 8 gatunków) i Azji – na południu tego kontynentu sięgając po Turcję, Iran, Pakistan i południowe Chiny. Najbardziej zróżnicowany jest w Azji Środkowej i Wschodniej – w Chinach obecnych jest 11 gatunków. W Ameryce Północnej zasięg rodzaju obejmuje północno-zachodnią część kontynentu sięgając na południe do Kalifornii, Nowego Meksyku i Illinois. Na tym kontynencie rodzaj reprezentowany jest tylko przez dwa gatunki.
Systematyka.
W pierwszych pracach systematycznych Linneusza (Species Plantarum 1753) gatunki zaliczane później do tego rodzaju włączone zostały do rodzaju zawilec "Anemone". Później jednak dominował w systematyce pogląd o odrębności rodzaju "Pulsatilla" ustalony też wcześnie, bo już w 1754 roku przez Philipa Millera. Kwestia odrębności rodzaju "Pulsatilla" wróciła w końcu XX wieku wraz z analizami filogenetycznymi bazującymi na cechach molekularnych i morfologicznych. W ich rezultacie bowiem zaproponowano włączenie kilku linii rozwojowych sztucznie rozdzielanych, a tworzących jeden klad określany mianem rodzaju zawilec "Anemone" "sensu lato".
Kluczowe znaczenie dla wyodrębnienia rodzaju "Pulsatilla" miało odkrycie, że "Anemone" "sensu lato" nie tworzy grupy monofiletycznej, lecz stanowi parafiletyczny grad ewolucyjny prowadzący do pary rodzajów powojnik "Clematis" i "Anemoclema" (wcześniej uznawano, że cała grupa "Anemone" "sensu lato" jest monofiletyczna, ponieważ w badaniach w latach 90. użyto rodzaju "Clematis" w roli grupy zewnętrznej). Ze względu na rozpoznawalność i znaczenie rodzaju "Clematis", jego włączenie do rodzaju "Anemone" uznano za zbyt wywrotowe dla klasyfikacji i w efekcie dla jego zachowania wrócono do koncepcji podziału całej grupy "Anemone" na drobne, monofiletyczne rodzaje, w tym też ponownie wyodrębniając rodzaj sasanka "Pulsatilla". Rodzaj jako akceptowany figuruje w aktualizowanych bazach taksonomicznych takich jako Plants of the World Online, World Flora Online, Catalogue of Life.
Rodzaj klasyfikowany jest do plemienia "Anemoneae" z podrodziny "Ranunculoideae" i rodziny jaskrowatych "Ranunculaceae". 

</doc>
<doc id="424216" url="https://pl.wikipedia.org/wiki?curid=424216" title="Maharasztra">
Maharasztra

Maharasztra (marathi महाराष्ट्र, trb. "Maharasztra", trl. "Mahārāṣṭra"; ang. "Maharashtra") – trzeci pod względem wielkości i drugi pod względem liczby ludności stan indyjski. Maharasztra graniczy ze stanami: Gudźarat, Madhja Pradeś, Ćhattisgarh, Andhra Pradeś, Karnataka, Goa i z terytorium związkowym Dadra i Nagarhaweli. Na zachodzie styka się z Morzem Arabskim. Maharasztra była także znana pod nazwą "Rashtra".
Historia.
Nazwa Maharasztra pojawiła się w VII wieku. Od XIV wieku rządy muzułmanów. W XVII wieku powstało tutaj Imperium Marathów.
Gospodarka.
Maharasztra jest najbogatszym stanem indyjskim. Główne gałęzie przemysłu to: chemiczny, elektromaszynowy, tekstylny, stoczniowy i wydobywczy. Uprawia się głównie bawełnę, trzcinę cukrową, tytoń, pszenicę, ryż, proso oraz pomarańcze. Na dużą skalę stosuje się nawadnianie (łączny obszar tych terenów wynosi 30 tys. km kw.).
Urbanizacja.
Stolicą stanu jest Mumbaj, inne duże miasto to Pune, a także Nagpur.
Religia.
Około 80% ludności stanowią hinduiści. Jest to także główne w kraju skupisko buddystów i dźinistów. Znajdują się tutaj kompleksy świątyń wykutych w skałach.
Podział administracyjny.
Dystrykty Amravati:
Dystrykty Aurangabad:
Dystrykty Konkan:
Dystrykty Nashik:
Dystrykty Nagpur:
Dystrykty Puny (ang. "Pune Districts"):

</doc>
<doc id="424224" url="https://pl.wikipedia.org/wiki?curid=424224" title="Przełęcz Kłodzka">
Przełęcz Kłodzka

Przełęcz Kłodzka (niem. "Heinrichswalder Pass", "Pass von Neudeck", "Neudecker Pass") – przełęcz na wysokości 483 m n.p.m. w południowo-zachodniej Polsce, w Sudetach, między Sudetami Środkowymi a Sudetami Wschodnimi.
Wcześniejsze nazwy przełęczy to: "Heinrichswalder Pass, Pass von Neudeck, Neudecker Pass". 
Charakterystyka.
Przełęcz położona jest na wschód od miejscowości Podzamek. Stanowi szerokie odkryte siodło o stromych zboczach i łagodniejszych podejściach, wcinające się między Góry Bardzkie i Góry Złote i oddzielające tym samym Sudety Środkowe od Sudetów Wschodnich. Podłoże przełęczy tworzą górnokarbońskie granodioryty i tonality masywu kłodzko-złotostockiego, pokryte plejstoceńskimi glinami zwałowymi i osadami deluwialnymi. Od południowej strony występuje niewielka soczewka hornfelsów. Ze względu na budowę przełęcz należy do najbardziej interesujących geologicznie miejsc w Sudetach. Obszar w pobliżu przełęczy zajmują łąki i pola uprawne, w górnej części północne skrzydło przełęczy porasta las świerkowy regla dolnego z domieszką drzew liściastych. Przez przełęcz prowadzi droga nr 46 łącząca Kłodzko ze Złotym Stokiem i dalej z południową częścią województwa opolskiego, autostradą A4 i drogą krajową nr 94 (E40).
Przez przełęcz w 1846 zbudowano nową drogę, która po modernizacjach służy do dzisiaj.
Turystyka.
Przez przełęcz prowadzi szlak turystyczny:
Rejon przełęczy jest widokowy, a sama przełęcz stanowi punkt widokowy, z której roztacza się panorama ziemi kłodzkiej. Na przełęczy znajduje się przystanek PKS oraz parking. Na przełęczy znajdują się pozostałości po nieczynnej piaskowni.

</doc>
<doc id="424233" url="https://pl.wikipedia.org/wiki?curid=424233" title="Wampiry">
Wampiry

Wampiry (Desmodontinae) – podrodzina ssaków z rodziny liścionosowatych (Phyllostomidae) odżywiających się krwią zwierząt. Nietoperze te polują głównie w nocy, atakując zwierzęta (wyłącznie stałocieplne) w sposób praktycznie niezauważalny. Jest to możliwe dlatego, że ich zęby są bardzo ostre, a ślina zawiera specjalne substancje znieczulające i zapobiegające krzepnięciu krwi (antykoagulanty). Wampiry przecinają skórę zaatakowanych zwierząt i spijają spływającą krew. Są to niewielkie zwierzęta, masa ich ciała nie przekracza 48 g, przy rozpiętości skrzydeł do 40 cm. Potrafią latać, ale także szybko biegać i skakać. Prowadzą nocny tryb życia, w dzień ukrywając się w dziuplach drzew, jaskiniach i innych kryjówkach. Ich uzębienie liczy od 20 do 26 zębów, kły i siekacze mają postać ostrych blaszek, doskonale przecinających skórę. Nietoperze te występują w strefie tropikalnej, szczególnie rozpowszechnione są w Ameryce Środkowej i Południowej. Ich szkodliwość polega nie tylko na tym, że osłabiają zaatakowane zwierzęta. Są one również nosicielami wścieklizny.
Wśród wampirów szczególnie często występuje gatunek wampira zwyczajnego ("Desmodus rotundus").
Znanym wśród wampirów zjawiskiem jest dzielenie się pokarmem z innymi członkami stada. Odbywa się to w ten sposób, że po przybyciu do miejsca noclegowania te nietoperze, którym z jakichś powodów nie udało się pożywić krwią, „zaczepiają” współtowarzyszy, domagając się krwi, a ci zwykle przekazują im część swojej zdobyczy. Jest to jeden z wielu opisanych przez etologię przykładów altruizmu odwzajemnionego wśród zwierząt. Nietoperz, któremu nie udało się polowanie, mógłby nie przeżyć do następnego polowania, a w każdym razie znacznie spadłyby jego szanse. W istocie zjawisko to jest korzystne dla wszystkich członków stada, w przypadku bowiem nieudanego polowania liczyć mogą na pomoc innych. W ten sposób stado wspólnie zwiększa swoje szanse przeżycia.
Systematyka.
Do podrodziny Desmodontinae należą następujące plemiona:

</doc>
<doc id="424235" url="https://pl.wikipedia.org/wiki?curid=424235" title="Donkervoort">
Donkervoort



</doc>
<doc id="424237" url="https://pl.wikipedia.org/wiki?curid=424237" title="Arcybiskupi Monachium i Freising">
Arcybiskupi Monachium i Freising

Biskupi i Arcybiskupi archidiecezji Monachium i Freising

</doc>
<doc id="424243" url="https://pl.wikipedia.org/wiki?curid=424243" title="Piła II">
Piła II

Piła II (ang. "Saw II") – sequel filmu "Piła" z 2004 roku, hybryda gatunków horror, thriller i podgatunku gore. Premiera w większości krajów odbyła się 28 października 2005 roku.
Opis fabuły.
Okoliczności makabrycznego morderstwa Michaela Marks'a, które bada detektyw Eric Matthews, świadczą o jednym: psychopatyczny morderca „Jigsaw” powrócił. Niewinne ofiary, zamknięte w jednej celi, ponownie będą zmuszone do wzięcia udziału w śmiertelnej grze. Od ich decyzji zależeć będzie, kto z uwięzionych przeżyje, a kto umrze. Dla tych, którzy ocaleją, nic już nie będzie takie, jak przedtem. Dla Erica najbardziej szokujący okazuje się fakt, że wśród więźniów znajduje się jego nastoletni syn Daniel.

</doc>
<doc id="424251" url="https://pl.wikipedia.org/wiki?curid=424251" title="Widłorogowate">
Widłorogowate

Widłorogowate (Antilocapridae) – rodzina ssaków parzystokopytnych z rzędu Cetartiodactyla występująca wyłącznie w Ameryce Północnej. 
Morfologia.
Wyróżniają się rozwidlonymi rogami, których kostne możdżenie pokryte są pochwą rogową zmienianą corocznie po okresie godowym. Widłorogi przypominają budową antylopy, często nazywane są antylopami widłorogimi. Wzór zębowy: I formula_1 C formula_2 P formula_3 M formula_3 = 32. 
Podział systematyczny.
Do rodziny należy jeden występujący współcześnie rodzaj:
W zapisach kopalnych widłorogie znane są od miocenu. W pliocenie i plejstocenie była to rodzina bogata w bardzo zróżnicowane gatunki zaliczane do rodzajów:

</doc>
<doc id="424263" url="https://pl.wikipedia.org/wiki?curid=424263" title="Praesumptio iuris tantum">
Praesumptio iuris tantum



</doc>
<doc id="424265" url="https://pl.wikipedia.org/wiki?curid=424265" title="Różańcowa Góra">
Różańcowa Góra

Różańcowa Góra, Wzgórze Różańcowe (niem "Kahlersberg", "Kappelenberg", "Rosenkranzberg" lub "Rosen-Kapellenberg") – wzniesienie (380 m n.p.m.) w południowo-zachodniej Polsce, w Sudetach Środkowych, w Górach Bardzkich, po północnej stronie, na końcu przełomu Nysy Kłodzkiej.
Góra położona jest około 1,5 km na północny wschód od centrum miejscowości Bardo Śląskie, w północno-zachodniej części Gór Bardzkich, na południowo-wschodnim krańcu Grzbietu Zachodniego.
Małe kopulaste wzniesienie o łagodnych zboczach, częściowo zalesione. Na zboczach góry przy drodze pątniczej prowadzącej z Barda na szczyt znajduje się szereg kaplic różańcowych pochodzących XX wieku.
Wzniesienie zbudowane jest z dolnokarbońskich szarogłazów, zlepieńców i łupków ilastych struktury bardzkiej.

</doc>
<doc id="424273" url="https://pl.wikipedia.org/wiki?curid=424273" title="Tapirowate">
Tapirowate

Tapirowate, tapiry (Tapiridae) – rodzina ssaków kopytnych z rzędu nieparzystokopytnych (Perissodactyla). Do rodziny należą duże ssaki o długości ciała 180–300 cm z zaokrąglonym grzbietem i tylnymi kończynami, zwężającymi się kończynami przednimi i nosem, krótkimi, muskularnymi nogami, ciemnym kolorem futra, grubą skórą i szczeciniastymi, porozrzucanymi włosami. Występują w regionach indo-malajskich i neotropikalnych. Zamieszkują tropikalne i subtropikalne, wilgotne lasy górskie, nizinne, bagienne i mgliste, paramo, sezonowo wilgotne łąki i sawanny; są silnie związane z wodą i środowiskami nadrzecznymi.
Taksonomia.
Rodzinę zdefiniował w 1821 roku angielski zoolog John Edward Gray, podając następującą definicję: „nos zakończony krótką trąbą: palce trzy z tyłu, trzy lub cztery z przodu: kły dwa, a wyrzynające się po sześć w każdej szczęce”. W tak zdefiniowanej rodzinie Gray umieścił trzy rodzaje: "Palaeotherium" (obecnie w odrębnej rodzinie Palaeotheriidae), "Tapirus" (rodzaj typowy) oraz nowo utworzony "Hydrochoerus" (obecnie starszy synonim "Acrocodia" ).
Ewolucja.
Prawdziwe tapirowate zostały po raz pierwszy rozpoznane w eocenie w Ameryce Północnej, prawie 50 milionów lat temu. Rodzaj "Tapirus" pojawił się po raz pierwszy w miocenie (25–5 milionów lat temu), co dowodzi że istniejące współcześnie tapiry wywodzą się ze starożytnej linii i należą do taksonu, który w przeszłości odnosił duże sukces ewolucyjny. Tapirowate są często nazywane „żywymi skamieniałościami”. Prehistoryczne tapiry występowały na terenach Europy, Ameryki Północnej, Azji Południowo-Wschodniej oraz Chińskiej Republiki Ludowej; w Afryce czy Australii nie odnaleziono żadnych szczątków. Tapiry pojawiły się w Eurazji, migrując przez most lądowy łączący Ameryką Północną i Azję. Wraz z powstaniem Przesmyku Panamskiego między Ameryką Północną a Południową, w okresie pliocenu około 7–2 mln lat temu, tapiry pojawiły się w Ameryce Południowej.
Systematyka.
Tapirowate, wraz z nosorożcowatymi (Rhinocerotidae) i koniowatymi (Equidae), należą do rzędu nieparzystokopytnych (Perissodactyla); gdzie wraz z nosorożcami tworzą podrząd gruboskórców (Ceratomorpha). Obecnie istnieją cztery odrębne gatunki tapirów, które należą do trzech rodzajów: rodzaj "Tapirus" z dwoma gatunkami występującymi Ameryce Południowej (tapir amerykański ("Tapirus terrestris") i tapir górski ("Tapirus pinchaque")); rodzaj "Tapirella" z jednym współcześnie występującym gatunkiem żyjącym w środkowej i północnej Ameryce Południowej (tapir panamski ("Tapirella bairdii"); i rodzaj "Acrocodia" z jednym współcześnie występującym gatunkim z południowo-wschodniej Azji (tapir czaprakowy ("Acrocodia indicus")). Od momentu odkrycia tapiry były dzielone na aż cztery odrębne monotypowe rodzaje lub podrodzaje na podstawie rozległych i charakterystycznych cech czaszki, z wieloma nazwanymi gatunkami i podgatunkami. Podczas gdy pod względem uzębienia może to być bardzo jednolity rodzaj, liczne różnice w budowie czaszki, a także różnice zewnętrzne (ubarwienie, obecność grzebienia strzałkowego) między znanymi formami uznano za wystarczający dowód na poparcie pełnej rangi gatunkowej dla każdego z żyjących gatunków. Badania oparte na przeglądzie literatury i analizach morfometrycznych wspierają istnienie trzech rodzajów, jednak ich rozpoznawanie jest nadal odrzucane przez niektórych autorów. Analiza filogentyczna oparta na mitochondrialnym genie COII wykazał, że "Acrocodia" oddzieliła się od neotropikalnych tapirów od 21 do 25 milionów lat temu, "Tapirella" oddzieliła się od gatunków południowoamerykańskich od 19 do 20 mln lat temu, podczas gdy rozdzielenie się "Tapirus terrestris" i "Tapirus pinchaque" nastąpiło dopiero około 3 miliony lat temu, przypuszczalnie już po przybyciu tapirów do Ameryki Południowej. Natomiast Ruiz-García i współpracownicy w 2012 roku, wykorzystując w analizie gen cytochromu b, stwierdzili, że trzy amerykańskie tapiry faktycznie tworzą klad z tapira czaprakowym jako grupą zewnętrzną, sugerując podział między "Tapirus terrestris" i "Tapirus pinchaque" 3 miliony lat temu, a między kladem azjatyckim i amerykańskim 18 milionów lat temu, przy czym "Tapirella bairdii" oddzielił się od innych gatunków amerykańskich jakiś okres pomiędzy wyżej wymienionymi.
Uproszczony kladogram z zaznaczeniem pozycji Tapiridae:
Podział systematyczny.
Do rodziny należy następujące występujące współcześnie rodzaje:
Opisano również rodzaje wymarłe:
Zasięg występowania.
Rodzina obejmuje cztery gatunki występujące na terenach Ameryce Środkowej i Południowej oraz Azji Południowo-Wschodniej. Trzy z tych gatunków żyją w Ameryce, od południowego Meksyku przez Amerykę Środkową do Wenezueli i na południe do Paragwaju i Brazylii. Czwarty gatunek, tapir czaprakowy, zamieszkuje Majnmę i Tajlandię na południe do Malezji i Sumatry.
Morfologia.
Długość ciała 180–300 cm, ogona 10 cm; wysokość w kłębie 80–130 cm. Tapir czaprakowy osiąga masę od 280 kg do 400 kg i jest największym ze wszystkich gatunków tapirów. Drugim co do wielkości gatunkiem jest tapir panamski, który waży od 250 kg do 350 kg. Trzecie co do wielkości są tapiry amerykańskie o masie ciała od 180 do 300 kg. Tapir górski ma masę ciała od 150 do 200 kg i jest najmniejszym z czterech gatunków tapirów. Samice tapirów są na ogół większe i cięższe niż samce. Tapiry są solidne i masywnie zbudowane, z zaokrąglonym ciałem z tyłu i zwężającym się z przodu. Dobrze przystosowały się do szybkiego poruszania się po gęstych zaroślach; w lesie tapir może biec tak szybko jak człowiek ("Homo sapiens"). Tapiry z Ameryki Łacińskiej są zazwyczaj jednolicie ciemnobrązowe, czarne lub szare, natomiast tapir czaprakowy z Azji jest czarny na kończynach dolnych i na całym przedzie ciała, a kremowobiały w środkowej części ciała. Skóra tapirów jest najgrubsza na karku i często pokryta bliznami, zadrapaniami i siniakami; pod naskórkiem znajduje się warstwa tkanki włóknistej. Na całym ciele rozrzucone są szczeciniaste włosy. Młode wszystkich czterech gatunków tapirów mają ciemne futro z żółtymi lub białymi paskami i plamami; te paski i plamy zaczynają blednąć po trzech miesiącach, by całkowicie zniknąć po okresie od 5 do 6 miesięcy, chociaż pewne ślady plamek mogą pozostać u młodych dorosłych. Takie ubarwienie młodych zwierząt służy jako kamuflaż zabezpieczający przed drapieżnikami na wolności. Masa urodzinowa większości młodych tapirów wynosi 3–7 kg.
Wiele cech morfologicznych występujących u tapirów jest prymitywnych, w tym niezredukowany wzór zębowy, krótkie kończyny z zachowaniem pełnej kości łokciowej i strzałkowej oraz zachowanie czteropalcowego "manus" i trzypalcowego "pes"; wszystkie te cechy występowały u pierwszego przedstawiciela nieparzystokopytnych, "Hyracotherium". Wzór zębowy u dorosłych tapirów to I formula_1 C formula_2 P formula_3 M formula_1 = 42 i jest podobny do wzoru zębowego u koniowatych. U samic i samców występuje podobne uzębięnie. Górne trzecie siekacze są duże i dobrze rozwinięte, natomiast górne kły zredukowane i oddzielone od siekaczy wąską diastemą. Dolne trzecie siekacze są zredukowane, a dolne kły dobrze rozwinięte i pokrywają się z podobnymi do kłów górnymi trzecimi siekaczami. Siekacze mają kształt dłuta, a kły kształt stożka. Wszystkie zęby policzkowe pozbawione są cementu. Mają niską koronę i są silnie lofodontyczne. Istnieje również duża diastema między kłami a przedtrzonowcami w szczęce i żuchwie.
Tapiry mają stosunkowo długie, spłaszczone bocznie czaszki o wysokiej mózgoczaszce i wypukłym profilu. Kości nosowe są krótkie, wysklepione i swobodnie wystające; otwór nosowy jest bardzo duży. U tapirów występuje krótka, mięsista trąbka zbudowana z mięśni i tkanek miękkich znajdujących się na pyska i górnej wargi. Trąbka jest bardzo ruchliwa i wrażliwa na dotyk. Spełnia bardzo ważną funkcję przy manipulowaniu żywnością i jej połykaniu. Pomaga również tapirom żerować na gałęziach i liściach. Oprócz zastosowania trąbki jako narządu do chwytania przydaje się ona również podczas wąchania i wyczuwania pokarmu lub innych przedmiotów. Trąbka jest bardziej wydłużona u gatunków południowoamerykańskich.
Stopy są mesaksoniczne, co oznacza, że większość ciężaru spoczywa na środkowym palcu. Przednia część stopy ma trzy główne palce, a mniejszy (czwarty) jest używany tylko wtedy, gdy tapir chodzi po miękkim podłożu. Tylne stopy mają trzy palce. Wszystkie palce zakończone są kopytami. Rozstawione palce u stóp pomagają tapirom chodzić po błotnistej i miękkiej ziemi. Ciężar ciała jest rozłożony między elastyczną poduszkę pod stopami a środkowymi palcami, co uwidacznia się w śladach tapira.
Szyje tapirów są bardzo grube i twarde. Mają zapewnić zwierzęciu ochronę podczas przemieszczania się przez gęste, często kłujące podszycie, a być może także stanowić mechanizm obronny przed drapieżnikami, które często chwytają kark. Tapiry amerykańskie mają dobrze rozwinięty, wydatny grzebień, który biegnie od podstawy pyska do połowy grzbietu. Zbudowany jest z tkanki tłuszczowej i miękkiej, i pokryty jest bardzo długimi czarnymi włosami. Oczy tapira są małe i rozmieszczone równo z bokiem głowy. Ich uszy są owalne, stojące i mało ruchliwe. Tapiry mają słaby wzrok, ale dobry słuch i zmysł węchu. Jak wszystkie zwierzęta roślinożerne, tapiry są najprawdopodobniej krótkowzroczne i słabo widzą na duże odległości. Ponadto prawdopodobnie występuje u nich ślepota barw. Ogon jest krótki i wydaje się nie mieć żadnego istotnego celu poza zapewnieniem osłony dla odbytu.
Ekologia i biologia.
Siedlisko.
Tapiry są zwykle związane z tropikalnymi lasami nizinnymi lub tropikalnymi lasami górskimi. W toku wielu badań zidentyfikowano wzorce preferencji i selekcji siedlisk u tapirów. Istnieje coraz więcej dowodów na to, że oprócz dużych wymagań przestrzennych tapiry wymagają również pewnych typów siedlisk, które zawierają zasoby, których potrzebują lub które preferują, aby w dłuższej perspektywie przetrwać i utrzymać się przy życiu. Tapirowate są na ogół ściśle związane z lasami przyrzecznymi, bagnami, jeziorami i strumieniami, gdzie spędzają większość swojego aktywnego czasu i wykonują większość swoich czynności, zwłaszcza dotyczących żerowania. Lasy palmowe są znane jako ważne siedliska tapirów, ponieważ występujące w nich owoce są kluczowymi zasobami pożywienia dla tapirów. Kilka badań dotyczących tapirów amerykańskich wykazało intensywne użytkowanie lasów palmowych i wysoki procent spożycia przez nie owoców palmowych. W Mata Atlântica w interiorze Brazylii tapiry te znane są z bardzo intensywnego wykorzystywania kęp arekowca Romanzowa ("Syagrus romanzoffiana"). W północno-wschodnim regionie brazylijskiego Pantanalu tapiry w wysokim stopniu preferują lasy palmowe złożone z "Scheelea phalerala" w porównaniu z innymi typami roślinności. W Amazonii połacie "Mauritia flexuosa" są często odwiedzane przez tapiry amerykańskie. W związku z tym potencjalne modele rozmieszczenia tapirów wykazują wysokie prawdopodobieństwo występowania na takich obszarach siedliskowych. Oprócz lasów palmowych tapiry zaobserwowano również w solniskach, które odwiedzają w celu pozyskania niezbędnych minerałów.
Tryb życia.
Tapirowate przede wszystkim prowadzą nocny i zmierzchowy tryb życia, ponieważ jako duże zwierzęta mają trudności z odprowadzaniem nadmiaru ciepła ze względu na niski stosunek powierzchni do objętości. Dlatego nocny tryb życia może pomóc w termoregulacji, kiedy tapiry chowają się w lasach i zaroślach, odpoczywają w upalne dni i ograniczają swoją aktywność do chłodniejszych godzin nocnych. Tapiry zwykle wykazują wyraźny dwumodalny wzorzec aktywności, obejmujący dwa główne szczyty aktywności, pierwszy we wczesnych godzinach wieczornych, a drugi we wczesnych godzinach dziennych.
Tapiry są rzadko widywane ze względu na ich skrytość w gęstych zalesionych siedliskach oraz płochliwość i cichy tryb życia. Na pierwszy rzut oka ruchy tapirów przypominają ruchy ich krewnych, nosorożców i koni; w wolnym marszu zwykle trzymają głowę opuszczoną, a dopiero podczas kłusu unoszą głowę i elastycznie poruszają nogami. Zdumiewająco szybki galop obserwuje się tylko wtedy, gdy zwierzęta są na wolnej przestrzeni, bawią się lub są bardzo podekscytowane. Strome zbocza nie stanowią problemu dla tapirów, ponieważ ssaki te bardzo dobrze się wspinają. Ponadto doskonale pływają i z łatwością przekraczają nawet szerokie strumienie. Tapiry, podobnie jak hipopotamowate, potrafią podobno chodzić po dnie strumieni. Potrafią też całkiem dobrze nurkować, aby pożywić się roślinami wodnymi lub uciec, gdy są ścigane. Lubią też tarzać się w błocie. Tapiry wypróżniają się głównie w wodzie lub w suchych sezonowych strumieniach i stawach. 94% ze 136 próbek kału tapirów z Ameryki Środkowej zebranych w Parku Narodowym Corcovado w Kostaryce znaleziono w stałych lub sezonowych zbiornikach wodnych, podczas gdy tylko 6% znaleziono na suchym lądzie lub w pobliżu krawędzi lasu. Niektóre badania wykazały, że tapiry mogą używać sezonowych latryn, gdzie liczne odchody ułożone są razem w tym samym miejscu.
Jako że tapiry żyją w dość gęstych obszarach leśnych, to generalnie uniemożliwia im to wizualną lokalizację i identyfikację zwierząt, niezależnie od tego, czy są to inne tapiry, czy drapieżniki. W zachowaniu tapirów zauważa się reakcje węchowe, kiedy ssaki te znajdują się blisko siebie, ale nie są one wykorzystywane do identyfikacji na dużych odległościach. Badania przeprowadzone w 1965 roku na żyjących w niewoli tapirach amerykańskich w ogrodzie zoologicznym w San Diego w Stanach Zjednoczonych wykazały, że zwierzęta te używają w swoich interakcjach społecznych czterech różnych rodzajów dźwięków: dwóch rodzajów wrzaskliwych/piszczących nawoływań wytwarzanych za pomocą fałdów głosowych, wyraźnego klikającego odgłosu wytwarzanego przez język i podniebienie oraz nosowego parskania wywołanego przez siłowe wyrzucanie powietrza przez pysk. Intensywność tych nawoływań wahała się od prawie niesłyszalnego pisku do przeszywającego uszy krzyku podczas szczególnie przerażających sytuacji. Najbardziej charakterystycznymi odgłosami były piszczące nawoływania. Jeden z nich był wysoki i używany podczas odczuwania bólu, strachu lub uspokojenia (czas jego trwania wynosił od 1,5 do 5 sekund). Drugi piskliwy odgłos przybierał niższy ton i był używany sporadycznie podczas eksploracji terenu, najwyraźniej w celu ogłoszenia obecności tapira na danym obszarze. W trakcie tych badań zaobserwowano hierarchię społeczną, przy czym większość pisków była wydawana przez tapiry dominujące. W momencie zbliżenia się lub nawoływania przez dominującego tapira pozostałe zwierzęta piszczały i uciekały. Klikające odgłosy wydawały się funkcjonować jako metoda identyfikacji poszczególnych osobników; tapiry wydawały ten dźwięk podczas zachowań eksploracyjnych i kiedy zbliżały się do siebie. Rzadko był on obserwowany podczas karmienia, a nigdy podczas sytuacji wywołujących ból, agresję czy też podczas uspokajania. Odgłos parskania wiązał się z agresją, dorosłe zwierzę parskało, gdy rzucało wyzwanie drugiemu. Zaobserwowano, że samice rodzące wielokrotnie piszczały podczas porodu, prawdopodobnie z powodu bólu i nieznanych doznań. Samice tapirów również odzywają się, okazując widoczny niepokój, podczas poszukiwania młodych. Zachowanie podczas rui składało się ze wzmożonych nawoływań i rozrzucania moczu. Nawoływania stawały się częstsze i intensywniejsze podczas zalotów, zbliżenia i pokrywania. Dość ograniczona wokalizacja tapirów może być ściśle związana z ich samotnym trybem życia.
Tapiry cechują się szerokim zasięgiem. Chociaż wymagania areałów osobniczych tapirowatych różnią się w zależności od wielkości siedlisk w zasięgu ich występowania, zwykle wymagają one dużych obszarów. Tapiry czaprakowe mają największe areały, zwykle powyżej 10 km²; areał u tapira amerykańskiego waha się od 2,5 km² do 5 km². Średnią wielkość zasięgu tapirów górskich oszacowano na około 2,5 km² natomiast tapiry panamskie wydają się wykorzystywać mniejsze obszary – wcześniejsze szacunki dotyczące areału tego gatunku wynosiły około 1,25 km². Struktura obszaru występowania tapirowatych wydaje się bardzo złożona, z wieloma obszarami kluczowymi utworzonymi zgodnie z rozmieszczeniem połaci preferowanych typów siedlisk. Tapiry to duże, bardzo mobilne zwierzęta, więc mają prawdopodobnie większy zasięg percepcji, co ułatwia im wykrywanie odpowiednich siedlisk i dostrzeganie struktury krajobrazu oraz wzajemnych powiązań. Szeroki areał tapirów jest szczególnie ważny dla przetrwania tych zwierząt w rozdrobnionych siedliskach, jako że gatunki o dużych wymaganiach przestrzennych na ogół nie mogą znaleźć wystarczającej ilości pożywienia lub innych niezbędnych zasobów, aby przetrwać w dłuższej perspektywie na mniejszym obszarze. Wcześniejsze badanie, w którym przeanalizowano wpływ fragmentacji brazylijskiego lasu w Mata Atlântica na społeczności ssaków, doprowadziło do wniosków, że tapiry amerykańskie były obecne w większych rezerwatach, ale nie obserwowano ich w mniejszych fragmentach lasu. Jednak późniejsze badania nad tapirami amerykańskimi w pofragmentowanym krajobrazie regionu Pontal do Paranapanema w stanie São Paulo w Brazylii wykazały, że zwierzęta te dość łatwo poruszały się po obszarach bez odpowiednich siedlisk między fragmentami lasów, przecinając pola uprawne i pastwiska. Chociaż te przemieszczenia tapirów były zwykle raczej krótkie, wynoszące nie dalej niż 1,5–2 km i pozornie w niskim tempie, stanowiły dowód istnienia metapopulacji tapirów – fakt, że tapiry mogą wykorzystywać marginalne obszary otaczające lasy nie będące siedliskiem, w którym żyją, z pewnością pomaga im spełniać wymagania zarówno dotyczące zachowań przestrzennych, jak i siedliskowych w pofragmentowanych krajobrazach. Zagęszczenie populacji tapirów jest raczej niskie – szacunki wahają się od najwyższego poziomu wynoszącego 1,6 osobnika na km² dla tapirów amerykańskich w lasach neotropikalnych na terenach niezakłóconych, bez myśliwych lub z rzadkim ich się tam pojawianiem, do mniej niż 0,3 osobnika na km². Samotniczy styl życia i stosunkowo niskie zagęszczenie powodują, że tapiry rzadko osiągają wysoką lokalną liczebność. Oprócz zalotów lub matki z jej młodymi zwykle przemieszczają się i żywią samotnie; jednak widok dorosłych z osobnikami młodocianymi lub grupy wspólnie żerujące nie jest niczym niezwykłym. Dane zebrane podczas długoterminowych badań tapirów amerykańskich w Parque Estadual Morro do Diabo wykazały, że 78% z 81 napotkanych tapirów stanowiły pojedyncze osobniki; około 12% obserwacji dotyczyło par tapirów (dorosła samica i dorosły samiec, dorosła samica i potomstwo w różnym wieku). Udało się również zaobserwować trzy tapiry. Spośród 36 obserwacji tapirów amerykańskich w Parku Narodowym Noel Kempff Mercado w Boliwii 86% stanowiły osobniki samotne, a 14% stanowiły pary płci męskiej i żeńskiej. Długoterminowe badania tapirów amerykańskich w Brazylii i tapirów panamskich w Kostaryce wykazały silne nakładanie się poszczególnych areałów sąsiadujących osobników, zwykle w granicach od 30 do 45%.
Cielę tapira pozostaje z matką przez okres około 12–18 miesięcy. Po rozdzieleniu się matki i jej potomstwa w większości przypadków młode tapiry panamskie w Parku Narodowym Corcovado w Kostaryce pozostają w pobliżu areału matki przez trzy do czterech lat, zanim opuszczą ten obszar i założą odrębne areały. Być może wskazuje to na związek przestrzennej i społecznej organizacji tapirów z pokrewieństwem między różnymi osobnikami, co najprawdopodobniej prowadzi do wzrostu poziomu tolerancji pomiędzy sąsiadami.
Tapirowate są powszechnie uznawane za „gatunek osłonowy”.
Pokarm.
Tapirowate są wyłącznie fitofagami. Skład pokarmu tapirowatych jest bardzo szeroki, zwierzęta te żywią się bardzo dużą różnorodnością gatunków roślin i wieloma różnymi częściami roślin, w tym liśćmi, pąkami, gałązkami, korą, kwiatami i owocami nisko rosnących roślin lądowych; od czasu do czasu spożywają również roślinność wodną. Mimo że są to zasadniczo zwierzęta żywiące się roślinnością wysokopienną, intensywnie konsumują owoce, jeśli te są dostępne. Sugeruje się, że tapiry spożywają włóknistą roślinność w celu uzyskania białka, a energię czerpią z bardziej strawnych liści i owoców. W zależności od dostępności różnych składników ich pokarmu tapiry mogą zmieniać swoją strategię żerowania w zależności od typu siedliska i pory roku. Chociaż skład pokarmu tapirów był badany w kilku miejscach, bardzo niewiele wiadomo na temat zawartości składników odżywczych w pożywieniu spożywanym przez tapiry w warunkach naturalnych.
Tapiry spędzają do 90% swojej aktywności dobowej na żerowaniu. Jedzą wiele małych posiłków w ciągu całego okresu aktywności, co jest po części funkcją ich ograniczonej pojemności żołądka w porównaniu do żołądka przeżuwaczy. Przewód pokarmowy tapira, w którym fermentacja zachodzi w jelicie tylnym, jest bardzo podobny do przewodu pokarmowego konia. Podczas żerowania tapiry zazwyczaj nie podążają regularną ścieżką, ale wolą przedzierać się przez dżunglę. Owoce mogą być zbierane z niskich krzewów lub prosto z ziemi. Tapiry czasami stają na tylnych łapach i sięgają swoją wysuniętą trąbką na odległość prawie trzech metrów od ziemi, aby zdobyć pożywienie.
Kilka badań wykazało, że owoce palmy są jednymi z najważniejszych zasobów pokarmowych tapirów. Owoce prześcigly ("Mauritia") okazały się być najważniejszym składnikiem pokarmowym (76%) w składzie pokarmowym tapirów amerykańskich w peruwiańskiej Amazonii. W rzeczywistości rozmieszczenie połaci prześcigly wydaje się silnie wpływać na wzorce przemieszczania się tapirów na tym obszarze. We fragmencie półliściastego Mata Atlântica w Brazylii nasiona "Syagrus romanzoffiana" zostały znalezione w 54% z 46 próbek kału zebranych w ciągu czterech lat, a w Parque Estadual Morro do Diabo o powierzchni 350 km² stanowiącym skrawek Mata Atlântica w stanie São Paulo w Brazylii owoce "Syagrus romanzoffiana" były najczęściej znajdowanymi owocami (18,4%) w próbkach kału tapirów amerykańskich. Arekowiec Romanzowa ("Syagrus romanzoffiana") jest najliczniejszym i najbardziej rozpowszechnionym gatunkiem palm w półliściastym Mata Atlântica; owoce tej palmy są bogate w węglowodany i powszechnie spożywane przez wiele różnych ptaków i ssaków, szczególnie w porze suchej, kiedy inne gatunki owoców są mniej dostępne.
Tapiry odgrywają kluczową rolę w kształtowaniu struktury i utrzymaniu funkcjonowania ekosystemów, dlatego nazywane są „inżynierami ekologii”, a także „ogrodnikami lasu”. Eksperymenty wykluczające przeprowadzone z dużymi lądowymi roślinożercami w Boliwii wykazały, że tapiry, pekari i jelenie w znacznym stopniu wpływają na dynamikę ekosystemów. Ogólnie rzecz biorąc, zwierzęta te wpływają na strukturę i różnorodność zbiorowisk roślinnych poprzez zmniejszenie liczebności preferowanych gatunków i zmianę interakcji konkurencyjnych między roślinami, a tym samym utrzymanie heterogeniczności siedlisk. Duże zwierzęta, takie jak tapiry, nawet przy niskim zagęszczeniu populacji mogą stanowić znaczną biomasę i spożywać duże ilości pożywienia. Tapiry panamskie występujące w Parku Narodowym Corcovado w Kostaryce spożywały średnio 15,63 kg owoców i materiałów włóknistych dziennie. Ponadto tapiry selektywnie przeglądają wegetatywne części różnych roślin nadających się do spożycia i wydają się odgrywać ważną rolę jako długodystansowi rozsiewacze nasion. Owoce przypominające strąki z małymi nasionami mogą być przeżuwane ze znacznym uszkodzeniem nasion, ale mięsiste owoce z dużymi nasionami mogą być spożywane w całości, po czym nasiona te przechodzą przez jelita z minimalnym uszkodzeniem i zwiększoną zdolnością kiełkowania. Tapiry zjadają całe nasiona i wypluwają lub wypróżniają je w dużej liczbie, przy czym nasiona te zachowują swoją żywotność i mogę być mniej podatne na zjedzenie przez inne zwierzęta niż nasiona nie znajdujące się w odchodach, co wydaje się sugerować, że tapiry mogą zwiększać skuteczność rozprzestrzeniania się nasion, jeśli wypróżniają się z dala od roślin macierzystych. Tapir amerykański jest jedynym ssakiem kopytnym, który regularnie rozsiewa nasiona w Amazonii. Rozsiewanie nasion przez tapiry umożliwia również ich wtórne rozprzestrzenianie przez małe gryzonie, które usuwają nasiona z kału złożonego przez tapiry w latrynach. Tapirowate nie są przeżuwaczami – mają hipertroficzne jelito ślepe, w związku z czym trawienie nasion jest mniejsze w porównaniu z innymi roślinożernymi dużymi ssakami, takimi jak jelenie i pekari. Tak więc lokalne wymieranie tapirów lub drastyczne spadki ich populacji mogą spowodować załamanie kluczowych procesów ekologicznych, zagrażając w dłuższej perspektywie integralności ekosystemu. Fragmentacja siedlisk ma wpływ na dietę tapirów, negatywnie wpływając na populacje tapirów występujących w niewielkich fragmentach lasu, gdzie dostępnych jest mniej owoców niż w ciągłych połaciach lasów tropikalnych. Naukowcy przeanalizowali wpływ fragmentacji lasów w Mata Atlântica w regionie Pontal do Paranapanema w stanie São Paulo w Brazylii na dietę tapirów amerykańskich. Badania wykazały, że tapiry w Parque Estadual Morro do Diabo, największej pozostałości leśnej w regionie, spożywały znacznie wyższy procent owoców i niższy procent materiałów włóknistych w porównaniu z tapirami zamieszkującymi mniejsze fragmenty lasu w okolicy parku.
Rozmnażanie.
Większość informacji o rozmnażaniu tapirów pochodzi od zwierząt trzymanych w niewoli, ponieważ wiedza o ich rozmnażaniu na wolności jest bardzo skąpa. Wszystkie cztery gatunki tapirów są bardzo podobne pod względem biologii rozrodu i zachowań rozrodczych. U tapirów występuje bardzo powolny cykl reprodukcyjny i wydaje się, że nie ma on sezonowego wpływu na reprodukcję. W Ameryce Południowej reprodukcja tapirów amerykańskich i panamskich jest niższa niż u gatunków jeleni i pekari, które mogą z nimi współwystępować. Bezpośrednie i pośrednie dowody z badań terenowych nad tapirami panamskimi w Parku Narodowym Gorcovado w Kostaryce wskazują, że tapiry nie są monogamiczne, ale prawdopodobnie fakultatywnie poligamiczne; ten system kojarzenia przewiduje, że pojedynczy samiec może kojarzyć się z kilkoma samicami, bez żadnych ograniczeń w liczbie samic przypadających na jednego samca, a samice zazwyczaj kojarzą się tylko z jednym samcem. U większości dużych roślinożerców występuje poligamiczny system godowy, a samce zazwyczaj nie pomagają samicom w wychowywaniu młodych. Dorosłe samice tapirów są zazwyczaj wielorujowe, a cykl rujowy występuje co 28–81 dni. Okres rui trwa od 1 do 4 dni, przy czym oznaki rui tapirów są bardzo trudne do ustalenia. Samce co najmniej raz podczas cyklu kopulują z samicami będącymi w stanie rui, a sama kopulacja może trwać nawet 15–20 minut. Tapiry zwykle wydają na świat jedno potomstwo po długim okresie ciąży wynoszącej od 13 do 14 miesięcy (390–410 dni). Ciąże bliźniacze są bardzo rzadkie. Ogólnie przyjmuje się, że odsetek płci przy urodzeniu na wolności wynosi 50% samic i 50% samców.
To, czy samica jest w ciąży, może być trudne do ustalenia; masa ciała ciężarnych samic wzrasta tylko o 10%. W diagnostyce i monitorowaniu ciąży u osobników będących w niewoli powszechnie stosuje się ultrasonografię przezbrzuszną i odbytniczą, a także analizę steroidów moczu i stolca. Precyzyjne przewidzenie czasu narodzin jest u tapirów trudne; obrzęk sromu i wydzielina śluzowa mogą poprzedzać poród od dwóch do trzech tygodni, a także powiększa się wymię. Poród jest zwykle krótki, a zdrowe cielę może stać już na własnych nogach w ciągu kilku godzin od urodzenia. Ruja poporodowa jest możliwa od 9 do 27 dni po urodzeniu cielęcia, więc samica może zajść w ciążę w ciągu 1 do 3 miesięcy po porodzie. Jeśli następuje utrata potomstwa podczas laktacji lub z powodu przyjść na świat martwego płodu lub śmierci noworodka, może to spowodować, że samice szybciej znajdą się w rui, co skraca odstęp międzyporodowy. W przypadku tapirów żyjących w niewoli odstęp międzyporodowy może wynosić nawet 14 miesięcy. W naturze ten okres może być możliwy w siedliskach wykazujących niewielką sezonowość dostępności pożywienia, natomiast w siedliskach sezonowo suchych odstęp między porodami może być dłuższy.
W niewoli zarówno samice, jak i samce osiągają zwykle dojrzałość płciową w wieku dwóch lat. Samice są gotowe do zajścia w ciążę w wieku średnio trzech lat; istnieją doniesienia, że trzymywane w niewoli samce tapirów doczekały się swojego pierwszego potomstwa w wieku zaledwie dwóch lat. Maksymalny wiek reprodukcji szacuje się na około 15–20 lat dla obu płci; ponieważ warunki występujące w środowisku naturalnym są bardziej surowe niż w niewoli, co w konsekwencji prowadzi do większego obciążenia zwierząt, wiek pierwszego rozrodu tapirów na wolności oszacowano na 4–5 lat, a maksymalny wiek reprodukcji dla obu płci na około 20 lat. W niewoli tapiry mogą żyć ponad 35 lat.
W pierwszym tygodniu po urodzeniu młode jest schowane w ustronnym miejscu, gdzie samica okresowo wraca, aby je pielęgnować. Dziesięć dni później młode już aktywnie podąża za matką przez las. Młode szybko rosną i potrafią pływać po trzech tygodniach. Są całkowicie odstawiane od piersi do czwartego miesiąca życia. Cielę przebywa z matką od 12 do 18 miesięcy. Śmiertelność tapirów może być wysoka w ich pierwszym roku życia, ponieważ drapieżniki mają tendencję do chwytania młodszych zwierząt.
Interakcje międzygatunkowe.
Jako że tapiry są masywnymi ssakami, poluje na nie bardzo mało naturalnych drapieżników. Polują głównie na nie duże koty – jaguary amerykańskie ("Panthera onca") i pumy płowe ("Puma concolor") w Ameryce Środkowej i Południowej oraz tygrysy azjatyckie ("Panthera tigris") w południowo-wschodniej Azji. Podczas 12-letnich badań tapirów amerykańskich w Parque Estadual Morro do Diabo w Brazylii zaobserwowano kilkakrotnie drapieżnictwo na tapirach przez jaguary amerykańskie i pumy płowe. 3 z 25 tapirów z założonymi obrożami radiowymi (dwa osobniki niedojrzałe i jeden dorosły) zostały zabite przez jaguara amerykańskiego lub pumę płową, a także znaleziono trzy zwłoki dorosłych tapirów nie posiadających obroży, które zostały zabite przez jaguary amerykańskie. Ponadto u kilku schwytanych tapirów na ich skórze stwierdzono ślady po pazurach. w 2020 roku w regionie Calakmul w Meksyku udokumentowano pierwszy fakt drapieżnictwa jaguara amerykańskiego na tapirze panamskim. Chociaż jaguary amerykańskie i pumy płowe naturalnie wolą małą i średnią zdobycz, przegląd 15 badań dotyczących ekologii żywienia jaguarów amerykańskich w czterech brazylijskich biomach wykazał małą częstość występowania szczątków tapirów w odchodach jaguara: 0,4% w Pantanalu, 2,2% w Mata Atlântica, 3,2% w Amazonii i 4% w Cerrado; w stanie Parana na 85 próbek kału pumy płowej tylko w jednej znaleziono sierść i kilka kopyt tapira amerykanskiego. w Brazylii jaguary amerykańskie i pumy płowe zwykle atakują tapiry w nocy, gdy te opuszczają brzegi rzek i bagna, by żerować w lesie. Na tapiry panamskie mogą polować również duże krokodyle. Na fotopułapce zainstalowanej w Tajlandii sfotografowano kilka tapirów czaprakowych z głębokimi bliznami, najwyraźniej pochodzącymi nie od polowanie przez ludzi, ale od ataków tygrysów azjatyckich. Ponadto okazało się, że inne tapiry czaprakowe zostały poważnie okaleczone, ale przetrwały ataki, które uważano za wykonane przez lamparty plamiste ("Panthera pardus"), cyjony rude ("Cuon alpinus") lub tygrysy azjatyckie. Tapiry są w stanie przetrwać ataki tak sprawnych drapieżników dzięki bardzo grubej skórze wokół szyi, która ma 2–3 cm grubości i jest bardzo twarda (podczas chwytania i zabijania ofiary głównym celem tygrysa azjatyckiego jest szyja). Dodatkowo tapiry mają zdolność bardzo szybkiego biegu przez gęste leśne podszycie, co może być sposobem na umknięcie polującymi na nich drapieżnikowi.
Wszystkie cztery gatunków tapirów są uważane przez niektóre społeczności człowieka za szkodniki z powodu niszczenia przez nie upraw, przez co są zabijane za pomocą sideł, jak i broni palnej. Na Sumatrze rośnie również rynek mięsa pozyskiwanego z tapirów czaprakowych. Kolejnym problemem w interakcjach z człowiekiem jest hodowla bydła przez tego ostatniego. Do siedlisk tapirów amerykańskich i górskich na szeroką skalę wprowadzono bydło, co prowadziło do rywalizacji o przestrzeń i zasoby żywności. W Argentynie zaobserwowano, że obszary Parku Narodowego El Rey i okolicznych farm, na których wypasane jest bydło, są unikane przez tapiry amerykańskie. To samo zaobserwowano w Parku Narodowym Sangay w Ekwadorze, gdzie tapiry górskie nie występują na obszarach wykorzystywanych przez bydło. Potencjalnym problemem związanym z bliskością zwierząt gospodarskich jest ryzyko przenoszenia przez nie chorób zakaźnych i innych czynników etiologicznych. Zespół badawczy z Brazylii wykrył w surowicy dodatnie miana czterech chorób zakaźnych (choroba niebieskiego języka, końskie zapalenie mózgu, zakaźne zapalenie nosa i tchawicy bydła i leptospirozy) oraz szereg pasożytów w populacjach tapirów amerykańskich w Mata Atlântica i biomach Pantanalu. Innym poważnym problemem związanym z hodowlą bydła jest to, że powoduje ono zwiększone polowanie na tapiry. Tapiry giną również na drogach po kolizjach z pojazdami użytkowanymi przez człowieka.
Każdy tapir może stać się agresywny i potencjalnie niebezpieczny, nawet jeśli tapiry mogą przyzwyczaić się do ludzi i sprawiać wrażenie nieśmiałych i potulnych. W większości przypadków tapiry starają się unikać konfrontacji, uciekając w zarośla lub, jeśli to możliwe, zanurzając się w wodzie, dopóki zagrożenie nie minie. Niemniej jednak tapiry są w stanie się bronić, mając do dyspozycji bardzo potężne szczęki i duże, ostre zęby. Istnieją udokumentowane doniesienia o atakach tapirów i, w jednym przypadku, zabiciu człowieka. W 1998 roku opiekunka w ogrodzie zoologicznym w Oklahoma w Stanach Zjednoczonych została zaatakowana przez samicę tapira czaprakowago, gdy próbowała nakarmić ją i jej młode; lewa ręka opiekunki została odcięta w środkowej części mięśnia dwugłowego, a także doznała ona urazów szyi, miała przebite płuca i ogólne skaleczenia. W 2006 roku kostarykański minister środowiska był ścigany i atakowany przez tapira panamskiego w Parku Narodowym Corcovado w Kostaryce. W 2005 roku 55-letni mężczyzna został zaatakowany przez tapira amerykańskiego po tym, jak zaskoczył i poklepał zwierzę na swojej plantacji kukurydzy w pobliżu rzeki Parana w Brazylii; ofiara miała głębokie ukąszenia na udach, szyi i karku, co spowodowało poważne uszkodzenia ciała, krwotok i w konsekwencji śmierć. Był to pierwszy raport o incydencie z tapirem, który zakończył się śmiercią zaatakowanego człowieka.
Zagrożenia i ochrona.
Wszystkie cztery gatunków są uznawane przez IUCN za potencjalnie zagrożone wyginięciem: tapir amerykański klasyfikowany jest jako VU ( „narażony”), natomiast tapir czaprakowy, górski i panamski jako EN ( „zagrożony”). Ponadto tapir amerykański jest wymieniony w załączniku II w CITES, natomiast pozostałe gatunki tapirów są wymienione w załączniku I. Populacje wszystkich czterech gatunków doświadczyły spadku populacji o ponad 30% w ciągu ostatnich trzech pokoleń (co wynosi około 33 lat). Jako że niszczenie lasów i fragmentacja siedlisk neotropikalnych, w których można spotkać tapiry, będzie postępować w szybkim tempie, przewiduje się, że tempo spadku populacji będzie się utrzymywać, a w niektórych przypadkach wzrośnie, w ciągu następnych trzech pokoleń. Ze względu na samotniczy tryb życia, niski wskaźnik reprodukcji, długi czas pokolenia i niskie zagęszczenie populacji tapiry rzadko występują licznie, co czyni je bardzo podatnymi na potencjalne zagrożenia. Populacje tapirów nie odbudowują się łatwo po poważnej redukcji; w związku z tym populacje tapirów są szczególnie podatne na utratę i fragmentację siedlisk. Na dodatek, gdy fragmentacja siedlisk prowadzi do powstawania małych populacji, inne zagrożenia, takie jak polowania, śmierć na drogach i choroby, są jeszcze większymi zagrożeniami dla pozostałych populacji tapirów.
Polowania to jedno z najważniejszych zagrożeń dla populacji tapirów. Ze względu na ich ekologię populacje tapirów wykazują szybki spadek ze względu na polowania. Efekty polowań są szczególnie widoczne na obszarach, gdzie presja polowań jest wysoka, natomiast tapiry są zwykle powszechne na obszarach, na których nie ma polowań. Tapiry amerykańskie są jednymi z preferowanych gatunków zwierzyny łownej dla myśliwych zabijających na własne potrzeby i w celach komercyjnych w całej Amazonii; na tapiry górskie poluje się głównie ze względu na ich skórę, z której wytwarza się narzędzia i domowe artefakty; ponadto kłusownicy sprzedają skórę i stopy tapirów górskich do celów leczniczych.
Gatunki tapirów są prawnie chronione w większości krajów, jednak istniejące prawa są rzadko egzekwowane i dlatego w większości przypadków okazują się nieskuteczne.

</doc>
<doc id="424279" url="https://pl.wikipedia.org/wiki?curid=424279" title="Cywilne prawo">
Cywilne prawo



</doc>
<doc id="424281" url="https://pl.wikipedia.org/wiki?curid=424281" title="Nosorożec biały">
Nosorożec biały

Nosorożec biały, nosorożec afrykański, nosorożec szerokopyski, nosorożec tęponosy ("Ceratotherium simum") – gatunek ssaka nieparzystokopytnego z rodziny nosorożców. Jest to największy z żyjących obecnie nosorożców. Uzbrojony jest w dwa rogi. Pierwszy osiąga długość do 1,5 metra. Na wolności nosorożce białe mogą żyć nawet do 40 lat. Nie są tak agresywne jak nosorożce czarne. Mogą biec z prędkością 45 km/h.
W końcu XIX wieku nosorożec biały znalazł się na krawędzi wymarcia, gdy przy życiu pozostało około 20–50 osobników w parku KwaZulu-Natal w RPA. Po wielu latach ochrony populacja gatunku osiągnęła pod koniec 2010 roku liczebność ponad 20 000 osobników.
Nazwa "nosorożec biały" nie ma związku z ubarwieniem zwierzęcia. Początkowo gatunek nazywał się "wyd rhino" ("wyd" – po afrykanersku „szeroki”) i określenie to odnosiło się do szerokiego pyska nosorożca. Nazwa zwierzęcia została przez angielskich osadników źle przetłumaczona na "white rhino" („nosorożec biały”) i ta wersja się utrwaliła.
Środowisko, występowanie i odżywianie.
Nosorożec biały występuje głównie na terenach Demokratycznej Republiki Konga, Namibii, Republiki Południowej Afryki, Botswany, Zambii i Kenii. Jako że nosorożec biały żywi się prawie wyłącznie krótkimi trawami, preferuje biotopy sawannowe.
Większość dnia nosorożce spędzają ukryte w cieniu, by nie przegrzewać organizmu. Najbardziej aktywne są pod wieczór i wczesnym rankiem. Żywią się trawą, ale zjadają również gałęzie drzew, osty i krzewy.
Rozmnażanie i życie społeczne.
Ciąża nosorożca trwa ok. 16 miesięcy. Na świat przychodzi tylko jedno młode. Mimo osiągnięcia dojrzałości płciowej w wieku 4–5 lat, samica nie rozmnaża się przez następne około 2 lata. Kolejne ciąże przychodzą w odstępach 2–3 letnich. Samce osiągają dojrzałość płciową w wieku 10–12 lat. Nosorożce białe żyją samotnie lub w grupach dochodzących do kilkunastu osobników (głównie samice z młodymi).
Podgatunki.
Wyróżnia się dwa podgatunki nosorożca białego, różniące się znacznie pod względem budowy:
Znaczenie dla człowieka.
Podstawowa broń nosorożca – jego róg – stał się przyczyną jego nieomal całkowitej zagłady z powodu znaczenia dla człowieka. W medycynie Wschodu uznaje się bowiem sproszkowany róg nosorożca za remedium na choroby wątroby, serca, skóry, a także za doskonały afrodyzjak.

</doc>
<doc id="424284" url="https://pl.wikipedia.org/wiki?curid=424284" title="Piła (film)">
Piła (film)

Piła (ang. "Saw") – film z 2004 r. z gatunku horror, thriller oraz podgatunku gore, wyreżyserowany przez Jamesa Wana, twórcę horroru "Martwa cisza" (2007). Oficjalna premiera filmu odbyła się w Europie, a następnie w Ameryce (ze względu na jednogodzinne przesunięcie czasu).
Do filmu powstało sześć kolejnych sequeli: "Piła II" (2005), "Piła III" (2006), "Piła IV" (2007), "Piła V" (2008), "Piła VI" (2009), "Piła 3D" (2010). W 2009 roku premierę miała szósta część cyklu. W zamierzeniu "Piła VI" miała być ostatnią częścią, jednak w 2009 roku postanowiono, że rok później w kinach pojawi się "Piła 3D". W 2017 roku światło dzienne ujrzała kontynuacja, znana pod tytułem Piła: Dziedzictwo. Film pierwotnie miał trafić jedynie na nośniki DVD i VHS, jednak został pozytywnie przyjęty przez publiczność, dlatego zdecydowano się na wprowadzenie go do dystrybucji kinowej.
Film okazał się sukcesem pod względem finansowym. Nakręcony bez rozgłosu, przy budżecie w wysokości 1,2 miliona dolarów, zarobił na całym świecie kwotę 105 milionów dolarów.
Opis fabuły.
Film rozpoczyna się sekwencją przebudzenia młodego mężczyzny (Leigh Whannell), w wannie pełnej wody. Zdezorientowanemu człowiekowi udaje się wyjść z wody. Po zapaleniu świateł okazuje się, że w przeciwległym rogu łazienki znajduje się inna osoba, również przykuta do rury. Przedstawia się jako doktor Lawrence Gordon (Cary Elwes), chirurg. W czasie krótkiej konwersacji na jaw wychodzą personalia młodego mężczyzny – nazywa się Adam Faulkner i jest z zawodu fotografem. Obaj mężczyźni są przykuci do rur zniszczonej łazienki, na środku której leży martwy człowiek w kałuży krwi. Lewa ręka nieruchomego ciała trzyma rewolwer, w prawej znajduje się odtwarzacz kasetowy. Adam i Gordon znajdują kasety magnetofonowe, ukryte w kieszeniach ich spodni. Na każdej z nich widnieje jedynie napis „Odtwórz mnie”. Do kasety doktora dołączony jest także klucz i kula do pistoletu. Po kilku próbach Adamowi udaje się sięgnąć i wyrwać z ręki ciała na środku odtwarzacz. Kaseta Adama zawiera nagrany głos mężczyzny. Zwraca się on po imieniu do Adama, przekazując informację, że umrze, o ile czegoś nie wymyśli. Następnie zostaje odtworzona kaseta doktora Gordona. Ten sam głos zwraca się do niego po nazwisku i informuje, że do godziny szóstej doktor musi zabić Adama. Jeśli tego nie zrobi, zginie żona i córka doktora. Para więźniów próbuje się bez skutku wyzwolić z łańcuchów, aż w końcu doktor Gordon przypomina sobie wydarzenia z przeszłości, sugerujące kim jest ich oprawca.
W kilku scenach retrospektywnych zostają nakreślone wydarzenia z nieokreślonej przeszłości. Detektywi Tapp (Danny Glover) i Sing (Ken Leung) badają ofiary morderczych gier, których autora nazywają Jigsawem (układanką). Na miejscu jednej ze zbrodni odkrywają latarkę, którą najprawdopodobniej upuścił morderca. Detektywi wzywają właściciela latarki, doktora Gordona, ze szpitala, w którym pracuje. Po dowiedzeniu jego niewinności proszą go o wysłuchanie opowieści jedynej osoby, która przeżyła morderczą grę, prowadzoną przez Jigsawa – młodej kobiety o imieniu Amanda. Wyjaśnia ona jak przetrwała swoje zadanie oraz wyjawia, że jest wdzięczna losowi, gdyż wydarzenie to pozwoliło jej zerwać z uzależnieniem od narkotyków. Powstaje sugestia, że tajemniczy Pan Układanka jedynie pokazuje ludziom co robią źle, i zawsze pozostawia im drogę ucieczki, kosztującą najczęściej wiele krwi.
Kiedy kończy się retrospekcja, Adam i Lawrence odkrywają, że wielkie lustro w łazience jest w rzeczywistości lustrem weneckim, po którego drugiej stronie znajduje się kamera. W tym samym czasie detektyw Tapp, który jest ciągle przekonany o winie doktora Gordona, śledzi na własną rękę poczynania Pana Układanki. W krótkiej retrospekcji pokazana jest śmierć partnera Tappa w jednej z pułapek Jigsawa. W czasie szamotaniny detektyw Tapp został ranny, wskutek czego ciągle ma na szyi widoczną bliznę. Tymczasem w łazience Lawrence znajduje dwa papierosy, zapalniczkę i telefon komórkowy, który może jedynie odbierać rozmowy. Instrukcja, znaleziona przez niego w pudełku, mówi o tym, by otruć Adama krwią ze środka pokoju, która zawiera truciznę. Dwaj mężczyźni na moment wyłączają światło i postanawiają udawać śmierć Adama. Doktor nasącza papierosa zatrutą krwią, lecz podaje Adamowi drugiego, czystego. Adam udaje działanie trucizny, lecz przepływ prądu w łańcuchu Adama, włączony przez Jigsawa, demaskuje oszustwo. Lawrence wkrótce odkrywa na jednej z fotografii, które wykonał Adam, twarz mężczyzny, pracującego w jego szpitalu – Zepa Hindle. Doktor jest przekonany, że to on jest poszukiwanym Jigsawem. Niedługo po tym kończy się czas, jaki został dany doktorowi na zabicie Adama. Zep wstaje znad konsolety i idzie zabić więzione w pokoju obok żonę i córkę doktora Gordona. Nie wie, że zdołały się one wyswobodzić. Do mieszkania wpada detektyw Tapp, który wcześniej obserwował je. W wyniku szamotaniny Zep ucieka a Tapp rusza za nim w pościg. Żonie i córce Lawrence'a udaje się uciec. Detektyw zostaje ogłuszony w magazynie w którym przetrzymywane były ofiary strzałem pistoletu Zepa. W tym samym czasie w łazience zdesperowany doktor odcina sobie stopę, dobywa pistoletu z ręki leżącego na środku ciała i strzela do Adama. Płaczącym głosem woła, że ukończył zadanie i zabił go. Zep wchodzi do łazienki i mówi, że czas minął. Stojąc tyłem nie zauważa, że Adam żyje i ginie od uderzenia w głowę fragmentem spłuczki. Doktor Gordon czołgając się opuszcza łazienkę, zapewniając, że sprowadzi pomoc. Przestraszony Adam przeszukuje ciało Zepa. W jego kieszeni, ku swojemu zdumieniu, odnajduje odtwarzacz kasetowy. Po jego odsłuchaniu staje się jasne, że Zep był kolejną ofiarą układanki, a Jigsaw pozostaje jak dotąd nieznany.
Skonfundowany Adam jest świadkiem, jak martwe ciało ze środka łazienki powstaje. Okazuje się, że jest nim Jigsaw. Mówi, że klucz do łańcuchów, którymi byli skuci, był w wannie (po przebudzeniu się Adam przypadkowo spuścił go do kanalizacji). Jigsaw odkrywa swoją tożsamość, wyjawia swoje motywy, następnie pozostawia Adama w łazience i, zamykając ją, mówi „Gra skończona”.

</doc>
<doc id="424286" url="https://pl.wikipedia.org/wiki?curid=424286" title="Shout at the Devil">
Shout at the Devil

Shout at the Devil – drugi album studyjny amerykańskiej grupy heavymetalowej Mötley Crüe. Krążek został wydany 26 września 1983 roku przez Elektra Records.
Lista utworów.
Bonusy

</doc>
<doc id="424289" url="https://pl.wikipedia.org/wiki?curid=424289" title="Szczekuszkowate">
Szczekuszkowate

Szczekuszkowate (Ochotonidae) – rodzina niewielkich ssaków z rzędu zajęczaków (Lagomorpha). 
Zasięg występowania.
Rodzina obejmuje gatunki występujące w Ameryce Północnej oraz Eurazji. 
Charakterystyka.
Długość ciała (bez ogona) 110–260 mm; masa ciała 40–360 g. Mają rozmiar szczura, jednak w przeciwieństwie do niego nie mają ogona. Ich tylne kończyny są nieco dłuższe od przednich, a uszy zaokrąglone. Poruszają się skokami, jak zając. Żyją w górach lub na stepach, przeważnie w stadkach. Kopią w ziemi nory mające liczne wejścia. Odżywiają się roślinami. Przed zimą w norach gromadzą zapasy suszonych traw. Na zimę zapadają w płytki sen, w czasie którego przebudzają się i odżywiają zgromadzonymi zapasami. U różnych gatunków ciąża trwa 20–32 dni, w ciągu roku samica wydaje 2–4 mioty, po kilka młodych w każdym.
Podział systematyczny.
Do rodziny należy jeden występujący współcześnie rodzaj:
Opisano również szereg rodzajów wymarłych:

</doc>
<doc id="424294" url="https://pl.wikipedia.org/wiki?curid=424294" title="Oprogramowanie antywirusowe">
Oprogramowanie antywirusowe



</doc>
<doc id="424298" url="https://pl.wikipedia.org/wiki?curid=424298" title="Kopnięcie okrężne">
Kopnięcie okrężne

Kopnięcie okrężne (, niekiedy , , "mawashi-geri") – kopnięcie polegające na trafieniu przeciwnika za pomocą podbicia stopy, śródstopia lub piszczeli. Wykorzystywana w sportach walki oraz sztukach walki takich jak taekwondo, kick-boxing, boks tajski, tangsudo, karate oraz innych, w których do uderzeń wykorzystywane są nogi. W taekwondo i kick-boxingu jest to technika podstawowa. Ponadto w kick-boxingu jest to najczęściej zadawane kopnięcie w walce. Można je wykonać za pomocą nogi wykrocznej (kopnięcie szybsze, ale o mniejszej sile) lub zakrocznej (silniejsze, ale łatwiejsze do zauważenia przez osobę broniącą się).
Kopnięcie okrężne może być wykonywane na trzy wysokości:
Technika ta może być wykonywana kilkakrotnie bez stawiania nogi na podłożu. Ważnym elementem w kopnięciu okrężnym jest skręt na stopie podporowej, gdyż w końcowej fazie biodra powinny być ustawione bokiem lub skosem do przeciwnika. Ponadto skręt pozwala uzyskać dużą siłę i dynamikę kopnięcia. Kopnięcia okrężne w karate różnią się od tych wykonywanych w kick-boxingu i taekwondo.

</doc>
<doc id="424300" url="https://pl.wikipedia.org/wiki?curid=424300" title="Faza sadystyczno-analna">
Faza sadystyczno-analna



</doc>
<doc id="424303" url="https://pl.wikipedia.org/wiki?curid=424303" title="Widelnice">
Widelnice

Widelnice (Plecoptera) – rząd owadów uskrzydlonych o rozwoju z przeobrażeniem niezupełnym. Larwy żyją w wodzie o dużej zawartości tlenu, zasiedlają głównie wody płynące, szczególnie niewielkie potoki górskie i strumienie. Rozwój zazwyczaj trwa do kilku lat. Z zapłodnionych jaj wylęgają się larwy i żyją wśród roślinności lub martwych szczątków, które zalegają na dnie. Głowa oraz powierzchnia grzbietowa larwy jest schitynizowana. Oddychają całą powierzchnią ciała. Larwy wyglądem przypominają jętki, ale nie mają skrzelotchawek na odwłoku a mają na tułowiu. Dorosłe składają skrzydła wzdłuż ciała. Larwy widelnic są wrażliwe na zanieczyszczenia, dlatego wykorzystywane są jako bioindykatory. Młodsze stadia larwalne są detrytusożerne, starsze stadia larwalne są bardziej wyspecjalizowane pokarmowo:
Na całym świecie istnieje ok. 2 tys. gatunków widelnic,w Europie – 387 gatunków, natomiast w Polsce ok. 80 gatunków.

</doc>
<doc id="424304" url="https://pl.wikipedia.org/wiki?curid=424304" title="Pańska Góra (Góry Bardzkie)">
Pańska Góra (Góry Bardzkie)

Pańska Góra, Mężyk (niem. "Herrnberg", "Herren Berg") – wzgórze (381 m n.p.m.) w południowo-zachodniej Polsce, w Sudetach Środkowych, w Grzbiecie Zachodnim Gór Bardzkich.
Wzniesienie położone około 2,0 km na północ od centrum miejscowości Barda, w północno-zachodniej części Gór Bardzkich, w Grzbiecie Zachodnim.
Małe wzniesienie w kształcie kopuły o łagodnych zboczach i mało podkreślonym wierzchołkiem. Stok południowo-zachodni jest łagodny i łączy się z Lisiurą i Różańcową. Zbocza północno-zachodnie i południowo-wschodnie są podcięte krótkimi dolinkami bezimiennych potoków, dopływów Studwi. Zbocze północno-zachodnie jest najdłuższe i opada stromo do Obniżenia Podsudeckiego, będącego częścią Przedgórza Sudeckiego. Ta asymetryczna budowa została zapoczątkowana w trzeciorzędzie, gdy w czasie orogenezy alpejskiej Sudety, wraz z całym Masywem Czeskim, zostały podniesione wzdłuż sudeckiego uskoku brzeżnego w stosunku do bloku przedsudeckiego (Przedgórza Sudeckiego). Od tego czasu wzmogła się erozja krawędziowej partii Gór Bardzkich.
Wzniesienie zbudowane jest z dolnokarbońskich szarogłazów, zlepieńców i łupków ilastych struktury bardzkiej.
Wzniesienie tylko częściowo, w pobliżu wierzchołka, porasta pas lasu. Na szczycie wzniesienia ruiny umocnień fortyfikacyjnych z 1813 r. związane z Twierdzą Srebrnogórską o nazwie "Szwedzkie Szańce" (nazwa nieokreślonego pochodzenia).

</doc>
<doc id="424308" url="https://pl.wikipedia.org/wiki?curid=424308" title="Osobowość analna">
Osobowość analna

Osobowość analna – typ osobowości, wprowadzony przez Sigmunda Freuda (obok osobowości oralnej i fallicznej). 
Zgodnie z psychoanalityczną koncepcją rozwoju psychoseksualnego, powstaje w wyniku fiksacji podczas fazy analnej w drugim i trzecim roku życia dziecka. Charakterystyczne cechy osobowości analnej skupiają się wokół uporu, uporządkowania i czystości. 
Cechy charakteru.
W zależności od przebiegu fazy analnej cechami osobowości, które mogą się rozwinąć w tej fazie są: 

</doc>
<doc id="424314" url="https://pl.wikipedia.org/wiki?curid=424314" title="Zdrowie publiczne">
Zdrowie publiczne

Zdrowie publiczne – nauka zajmująca się zdrowiem na poziomie populacji ludzkiej.
Profesor Uniwersytetu Yale, Charles-Edward Amory Winslow, zaproponował w 1920 następującą definicję: "Zdrowie publiczne jest nauką i sztuką zapobiegania chorobom, przedłużania życia, promowania zdrowia i sprawności fizycznej poprzez zorganizowane wysiłki na rzecz higieny środowiska, kontroli chorób zakaźnych, szerzenia zasad higieny osobistej, organizowania służb medycznych i opiekuńczych w celu wczesnego rozpoznawania, zapobiegania i leczenia oraz rozwijania takich mechanizmów społecznych, które zapewnią każdemu standard życia umożliwiający zachowanie i umacnianie zdrowia".
Definicja Światowej Organizacji Zdrowia.
Zdrowie publiczne jest to zorganizowany wysiłek społeczny, realizowany głównie przez wspólne działania instytucji publicznych, mający na celu polepszenie, promocję, ochronę i przywracanie zdrowia ludności. Obejmuje, między innymi, takie rodzaje działalności jak analizę sytuacji zdrowotnej, nadzór zdrowotny, promocję zdrowia, zapobieganie, zwalczanie chorób zakaźnych, ochronę środowiska i sanitację, działania przygotowawcze na wypadek katastrof i nagłych sytuacji zdrowotnych i medycynę pracy.
Definicja Międzynarodowego Towarzystwa Epidemiologicznego.
W słowniku epidemiologii wydanym przez Międzynarodowe Towarzystwo Epidemiologiczne ("International Epidemiological Association") zdrowie publiczne definiuje się jako zorganizowany wysiłek społeczeństwa na rzecz ochrony, promowania i przywracania ludziom zdrowia, a wszelkie programy, świadczenia i instytucje zajmujące się tą problematyką są ukierunkowane na zapobieganie chorobom i potrzeby zdrowotne populacji jako całości.
W definicji tej widać połączenie nauki, umiejętności skierowanych na utrzymanie i poprawę stanu zdrowia całego społeczeństwa poprzez wspólne działanie. Jednak działania te ulegają ciągłym zmianom, które spowodowane są między innymi rozwojem technologii. Cele pozostają jednak te same, a są nimi zmniejszenie liczby zachorowań, przedwczesnych zgonów, profilaktyka.
Zdrowie jako wartość społeczna.
Patrząc wstecz na postępujący w świecie na przestrzeni prawie całego minionego stulecia rozwój systemów ochrony zdrowia należy podkreślić, że w większości krajów świata cała ochrona zdrowia łącznie z opieką medyczną traktowana była w całości jako dobro publiczne, w związku z czym starano się ograniczyć indywidualną odpowiedzialność finansową użytkowników.
Zdrowie publiczne jest instytucją społeczną i oznacza po prostu zdrowie ludności. Myślą przewodnią lat 80. w rozwoju systemów ochrony zdrowia w świecie było uznanie zdrowia za dobro publiczne, a nie indywidualne. Zdrowie publiczne obejmuje szeroki zakres działań wielodyscyplinarnych wiążących się z różnymi aspektami zdrowia ludzi, jego ochroną, umocnieniem i poprawą, oceną potrzeb zdrowotnych populacji oraz sposobami ich zaspakajania. Zajmuje się nie tylko zdrowiem jednostki, ale także zdrowiem wszystkich ludzi oraz jego uwarunkowaniami zarówno negatywnymi, jak i pozytywnymi, czyli działaniami prozdrowotnymi umacniającymi zdrowie.
Uznanie zdrowia za wspólne dobro publiczne oznaczało w praktyce przyjęcie zasady solidaryzmu i współodpowiedzialności wszystkich za finansowanie wydatków na zdrowie z budżetu państwa. Przyjęta w licznych krajach forma finansowania wydatków na opiekę zdrowotną poprzez powszechne ubezpieczenia zdrowotne jest specyficzną formą zasady solidaryzmu i współodpowiedzialności. Umiejscowienie zdrowia wysoko w hierarchii wartości człowieka oraz przypisywanie mu wartości społecznej powoduje, iż staje się ono obiektem zainteresowania nie tylko stron bezpośrednio uczestniczących, pacjent, ale i państwa. Jak zauważa jeden z wybitnych ekonomistów ochrony zdrowia naszych czasów R. Freeman: [...] "Zdrowie liczy się bardziej niż kiedykolwiek. Stało się ono jednym z podstawowych przedmiotów troski współczesnych zachodnich społeczeństw". Mowa tu o zainteresowaniu zdrowiem nie tylko jednostek, które chcą się nim cieszyć, ale również ze strony podmiotów zaangażowanych w proces finansowania usług medycznych.
Przez stulecia praktycznie wszystkie rządy państwa akceptowały swą odpowiedzialność za systematyczny rozwój ochrony zdrowia i opieki medycznej nad swoimi obywatelami. Dotyczyło to zarówno opieki profilaktycznej, jak i leczniczej i miało na celu zapewnienie bezpieczeństwa zdrowotnego wszystkim obywatelom. Wszystkie rządy czuły się współodpowiedzialne za funkcjonowanie i rozwój przyjętego systemu ochrony zdrowia, czy to narodowej służby zdrowia, ubezpieczeń zdrowotnych, systemu centralnie planowanego czy systemu opartego na świadczeniach udzielanych przez podmioty prywatne.
Podstawowe funkcje zdrowia publicznego.
Światowa Organizacja Zdrowia definiuje podstawowe funkcje zdrowia publicznego ("essential public health functions") jako funkcje władz zdrowia w zakresie (1) monitoringu, ewaluacji i analizy stanu zdrowia, (2) nadzoru epidemiologicznego, badania i zwalczania zagrożeń dla zdrowia publicznego, (3) promocji zdrowia, (4) udziału społeczeństwa w rozwiązywaniu zagadnień zdrowia, (5) rozwoju polityki zdrowotnej i bazy instytucjonalnej dla planowania i zarządzania zdrowiem publicznym, (6) umacniania prawodawstwa zdrowotnego i możliwości jego wdrażania, (7) ewaluacji i promocji równego dostępu do świadczeń zdrowotnych, (8) rozwóju kadr i szkolenia w dziedzinie zdrowia publicznego, (9) zapewnienia jakości świadczeń zdrowotnych indywidualnych i w środowisku, (10) badań naukowych w zakresie zdrowia publicznego, (11) zmniejszenia niekorzystnego wpływu na zdrowie sytuacji nagłych i katastrof.
Organizacje międzynarodowe działające w dziedzinie zdrowia publicznego.
Światowa Organizacja Zdrowia (wyspecjalizowana agencja Organizacji Narodów Zjednoczonych) jest główną organizacją międzynarodową zajmującą się problemami zdrowia. Dwuletni budżet na lata 2014–2015 wyniósł prawie 4 miliardy dolarów. Do innych organizacji międzynarodowych działających w dziedzinie zdrowia należą:
Dokumenty.
Odpowiedzialność państwa za bezpieczeństwo zdrowotne i właściwe warunki zdrowotne zostały uwzględnione w większości, jeśli nie we wszystkich konstytucjach narodowych. Artykuł 68 Konstytucji RP zobowiązuje władze publiczne do zapewnienia obywatelom równego dostępu do świadczeń zdrowotnych finansowanych ze środków publicznych. Organizacje i instytucje opieki zdrowotnej stoją przed problemem godzenia niespójnych celów. Powinna wzrastać świadomość, że odpowiedzialność za zdrowie musi obejmować kryteria zarówno kliniczne, jak i finansowe.
Znaczenie zdrowia publicznego znalazło swój wyraz w licznych dokumentach Organizacji Narodów Zjednoczonych i licznych jej agend, w szczególności w dokumentach Światowej Organizacji Zdrowia, jak również w dokumentach Unii Europejskiej. Unia Europejska tworzy ustawodawstwo, któremu podlegają bezpośrednio obywatele europejscy i dla ich dobra ustanawia specyficzne prawa. Konstytucyjnymi podwalinami UE, tworzącymi więzy prawne wykraczające poza stosunki wynikające z umów pomiędzy suwerennymi państwami, są między innymi: traktat paryski, "Jednolity akt europejski", traktat z Maastricht i traktat amsterdamski.

</doc>
<doc id="424317" url="https://pl.wikipedia.org/wiki?curid=424317" title="Pańska Góra">
Pańska Góra



</doc>
<doc id="424321" url="https://pl.wikipedia.org/wiki?curid=424321" title="Volvo 240">
Volvo 240

Volvo 240 – samochód osobowy szwedzkiej marki Volvo Car Corporation wprowadzony na rynek w roku 1974. Był to samochód projektowany dla przeciętnego Szweda, spełniający wymagania tamtejszego rynku i klimatu. Produkowany do 14 maja 1993. Zbudowany na bazie modelu 140. Łącznie wyprodukowano 2 862 573 sztuk.
Opis techniczny samochodu "Volvo 240".
Nadwozie.
Nadwozie samonośne z blachy stalowej, zabezpieczone w zależności od rocznika i fabryki warstwą galwanicznego cynku lub kadmu.
Równolegle z wersją 240 produkowana była bardziej luksusowa wersja 260.
Podwozie.
Oś przednia: niezależne zawieszenie na wahaczach trójkątnych i sprężynach śrubowych. Oś tylna sztywna na wahaczach wleczonych, silnik z przodu ustawiony w osi pojazdu, napęd na koła tylne.
Silnik.
Silniki benzynowe o oznaczeniach B19 (4 cylindry, 2 l), B21 (4 cylindry, 2,1 l), B200 (4 cylindry, 2,0 l) B23 B230 (4 cylindry, 2,3 l), B27 (6 cylindrów, 2,7 l). 
Silnik Diesla D24 (6 cylindrów rzędowy 2,4 l, o mocy 82 KM) napędzał Volvo 240 D6 i pochodził z dostawczego Volkswagena LT. Ta dostępna od 1979 wersja była pierwszym samochodem osobowym z sześciocylindrowym silnikiem wysokoprężnym.
Układ napędowy.
Skrzynia biegów początkowo 4-biegowa, następnie 5-biegowa, w zależności od rocznika nadbieg przełączany elektrycznie lub ręcznie.

</doc>
<doc id="424324" url="https://pl.wikipedia.org/wiki?curid=424324" title="Ludwik Gawrych">
Ludwik Gawrych

Ludwik Gawrych ps. "Gustaw", "1944" (ur. 23 sierpnia 1907 w Pyszczynie, zm. 30 sierpnia 1979 w Warszawie) – major Wojska Polskiego, członek Narodowej Organizacji Wojskowej i Armii Krajowej. W powstaniu warszawskim dowódca batalionu „Gustaw”.
Życiorys.
W 1929 ukończył gimnazjum w Pyzdrach. W 1932 z drugą lokatą ukończył Szkołę Podchorążych Piechoty w Ostrowi Mazowieckiej. Po ukończeniu szkoły służył w 58 pułku piechoty.
W 1938 odznaczony szwedzkim Krzyżem Kawalerskim Orderu Miecza.
W trakcie wojny obronnej 1939, walczył w szeregach pułku jako adiutant dowódcy pułku. Po walkach pod Kutnem i Puszczy Kampinoskiej wzięty do niewoli. Uciekł w trakcie transportu do oflagu i wrócił do Poznania.
Przystąpił do konspiracji w ramach organizacji Wojskowej Organizacji Ziem Zachodnich. Po rozbiciu organizacji w 1940, ukrywał się w Warszawie i Krakowie. Od września 1942 był członkiem Narodowej Organizacji Wojskowej. Początkowo dowódca plutonu, następnie batalionu i szkoły podchorążych NOW. W sierpniu 1943 został zastępcą szefa Wydziału Operacyjnego Komendy Okręgu stołecznego AK/NOW. W listopadzie 1943, w związku z reorganizacją Zgrupowania AK/NOW „Stolica”, objął dowództwo batalionu "1427", który od jego pseudonimu przyjął kryptonim „Gustaw”. Batalion stanowił II Zgrupowanie w Rejonie I Obwodu Śródmieście AK. W 1944 został awansowany do stopnia kapitana.
W czasie powstania warszawskiego dowodził batalionem „Gustaw” w rejonie Starego Miasta w Zgrupowaniu „Róg” w ramach Grupy AK „Północ”. Był ranny 3 sierpnia podczas ataku na bramę gett przy ul. Żelaznej.
Po ewakuacji do Śródmieścia, objął dowództwo połączonych batalionów „Gustaw” i „Harnaś”. 31 sierpnia 1944 r. doszło do tzw. buntu „Gustawa”. Wobec klęski planów dowództwa powstańczego przebicia sił powstańczych ze Starego Miasta do Śródmieścia, olbrzymich strat powstańców oraz praktycznego wyczerpania się amunicji, część oddziałów powstańczych zaczęła porzucać broń i rozchodzić się. Podpułkownik Błaszczak dowódca zgrupowania „Róg” walczącego na Starym Mieście zarzucił mjr. Gawrychowi, że wobec bezładnej ewakuacji ze Starego Miasta jego żołnierze samowolnie opuścili stanowiska bojowe. Prawdopodobnie Gawrych rzeczywiście, bez rozkazu przełożonych, dla ratowania swoich ludzi ściągnął ich w okolice włazów, którymi miała następować ewakuacja, zostawiając jednak silną grupę osłonową.
Z powodu pogorszenia zdrowia od 6 września w szpitalu. 18 września został awansowany do stopnia majora.
Po wojnie pracował zawodowo w wielkopolskiej służbie zdrowia i społecznie w ZHP. Odznaczony Krzyżem Walecznych i Orderem Virtuti Militari.
Pochowany na Powązkach Wojskowych (kwatera B24, rząd 9, grób 3).

</doc>
<doc id="424325" url="https://pl.wikipedia.org/wiki?curid=424325" title="Batalion „Gustaw”">
Batalion „Gustaw”

Batalion „Gustaw” – batalion utworzony na bazie Narodowej Organizacji Wojskowej, podległy zgrupowaniu "Róg". Od 1942 był dowodzony przez mjr. Ludwika Gawrycha (pseud. „Gustaw”).
Opis.
Batalion brał udział w powstaniu warszawskim. Walczył w I Obwodzie na Starym Mieście (południowo-wschodni odcinek obrony). Część batalionu została odcięta w Śródmieściu (kompania "Grażyna" i kompania "Genowefa") tworząc Batalion "Harnaś". Pozostałe kompanie (kompanie "Gertruda" i kompania "Harcerska"), zostały uzupełnione kompaniami z rozwiązanego Batalionu "Antoni" i Oddziałem Specjalnym "Juliusz". 
7 sierpnia batalion wszedł do Grupy Północ. 13 sierpnia w wyniku eksplozji „czołgu pułapki“, zginęło 67 (zaś 13 rannych zmarło w wyniku ran) żołnierzy kompanii "Gertruda" i "Harcerska".
31 sierpnia 1944 r. doszło do tzw. buntu „Gustawa“. Wobec klęski planów dowództwa powstańczego przebicia sił powstańczych ze Starego Miasta do Śródmieścia, olbrzymich strat powstańców oraz praktycznego wyczerpania się amunicji, część oddziałów powstańczych zaczęła porzucać broń i rozchodzić się. Dowódca zgrupowania „Róg“ walczącego na Starym Mieście zarzucił mjr. Gawrychowi, że wobec bezładnej ewakuacji ze Starego Miasta jego żołnierze samowolnie opuścili stanowiska bojowe. Prawdopodobnie Gawrych rzeczywiście, bez rozkazu przełożonych, dla ratowania swoich ludzi ściągnął ich w okolice włazów, którymi miała następować ewakuacja, zostawiając jednak silnej grupę osłonową.
Po 3 września, po wycofaniu ze Starego Miasta, połączył siły z batalionem Harnaś (dowództwo nad tym zgrupowaniem objął Ludwik Gawrych po śmierci kpt. Mariana Krawczyka). Razem rozpoczęły obronę: ul. Mazowiecka – Świętokrzyska – plac Napoleona – ul. Górskiego. 6 września z dotychczasowych oddziałów utworzono jedną kompanię zbiorczą i włączono ją do Zgrupowania "Bartkiewicz".
Wspólne siły oddziałów AK/NOW: "Antoni" – "Gustaw" – "Harnaś" wynosiły ok. 750 żołnierzy. Szacuje się, że liczba poległych i zaginionych w powstaniu to ok. 400 osób. W tym batalionie walczyli m.in.: Ludwik Gawrych, Jan Hermanowski, Witold Kieżun, ks. Wacław Karłowicz (kapelan), Edward Chudzyński, Stefan Zielewicz i Andrzej Bieńkowski. Sanitariuszkami w tym batalionie były Henryka Brzeska i Anna Przecławska.
Szkoła Podstawowa nr 279 na Przyczółku Grochowskim nosi imię Batalionów AK "Gustaw" i "Harnaś".
Ordre de bataille batalionu.
W przededniu powstania skład batalionu przedstawiał się następująco:
W trakcie powstania w skład batalionu wchodziły:
Batalion i jego tradycja dzisiaj.
W Poznaniu przy Światowym Związku Żołnierzy Armii Krajowej Okręg Wielkopolska i Środowisku "Syrena" zrzeszającym powstańców warszawskich działa Grupa Historyczna "Gustaw-Harnaś", która podtrzymuje tradycję i pamięć o Batalionie. Jako główny cel członkowie grupy stawiają sobie kontynuację idei Armii Krajowej, pamięci o powstańcach i propagowanie wiedzy o Powstaniu, a w szczególności Batalionie Gustaw-Harnaś.

</doc>
<doc id="424326" url="https://pl.wikipedia.org/wiki?curid=424326" title="Aine">
Aine

Aine – irlandzka bogini lata, dostatku i suwerenności. Wiąże się ją z Midsommar i ze słońcem, a niekiedy bywa przedstawiana jako ruda klacz. Jest córką Egobaila, siostrą Aillen i Fennen, a także podawana jest jako przodek wielu irlandzkich rodzin. Jako bogini miłości i płodności sprawuje władzę nad plonami i zwierzętami, jest też związana z rolnictwem.
Aine jest silnie powiązana z hrabstwem Limerick. Wzgórze Knockainey, nazwane jej imieniem (po irlandzku: "Cnoc Áine", „Wzgórze Aine”), było miejscem obrzędów na jej cześć, które miały miejsce jeszcze w 1879 roku. Jest również związana z takimi miejscami jak: Toberanna, w hrabstwie Tyrone; Dunany, w hrabstwie Louth; Lissan, w hrabstwie Londonderry; i Cnoc Áine koło Teelin, w hrabstwie Donegal.
W mitologii irlandzkiej.
Ailill Aulom.
We wczesnych opowieściach jest związana z na wpół mitycznym królem Munsteru, Ailill Aulomem, który ją zgwałcił, co zakończyło się odgryzieniem mu ucha przez Aine, stąd też imię Aulom „Nagie Ucho” (Olomm). Zgodnie ze staroirlandzkim prawem, tylko „nieskalana” osoba może rządzić; okaleczając go w ten sposób, Aine uczyniła go niezdolnym do bycia królem. Jako symbol suwerenności, może ona zarówno przyznać, jak i odebrać mężczyźnie prawo do rządzenia. Potomkowie Auloma, czyli Eóganachta, podają Áine za przodkinię.
Gearóid FitzGerald.
W innych legendach Áine jest żoną , trzeciego hrabi Desmond, znanego częściej jako „Iarl Gearóid”. Zamiast zawrzeć małżeństwo za jej zgodą, on postanawia ją zgwałcić (uważa się, że jest to oparte na opowieści o Ailill Aulom), skutkiem czego ona dokonuje na nim zemsty zmieniając go w gęś, zabijając go albo robiąc jedno i drugie. Ród FitzGerald twierdzi tym samym, że jest spokrewniony z Áine; pomimo normańskiego pochodzenia klanu, przez co stali się znani z tego, że chcą być „bardziej irlandzcy niż sami Irlandzcycy” (irl. "Níos Gaelaí ná na Gaeil féin)".
W inntm wariancie historii Áine zostaje zgwałcona przez ojca Geralda, podobnie hrabiego Desmond, który jest świadkiem tego jak Áine czesze włosy podczas kąpieli w rzece. Hrabia bierze w posiadanie jej płaszcz, który jest jedynym sposobem na kontrolowanie jej, a następnie gwałci ją. Gerald FitzGerald jest owocem ich związku, który wykazuje pewne magiczne zdolności; ma zdolność do drastycznej zmiany rozmiaru (kurczy się, aby wskoczyć do butelki), a także może przemienić się w gęś, co robi w Lough Gur w pobliżu Cnoc Áine. Po śmierci ojca Geralda, Áine i Gerald dziedziczą jego ziemie. Áine zaczarowuje zbocze wzgórza Cnoc Áine, powodując, że w ciągu jednej nocy cudownie wyrasta tam groch. W niektórych wersjach opowieści Gerald jest królem Sídhfir, przywiązanym do słupa w Loch Guirr i zgodnie z przepowiednią Munster, pewnego dnia wynurzy się z Lochu na czarnym rumaku z białą twarzą, by wziąć udział w walce podczas ostatecznej wojny.
Manannán mac Lir.
W jeszcze innych wersjach jej legendy jest ona żoną lub córką boga morza, Manannána mac Lir.
Święta.
Na jej cześć odbywało się święto przypadające w okolicy przesilenia letniego, Midsommar. W hrabstwie Limerick jest wspominana jako Królowa Wróżek. W wigilię św. Jana mężczyźni zbierali się na Cnoc Áine, gdzie ponoć mieszkała, i zapalali clíary — pęczki słomy i siana przywiązane do tyczek — które były niesione w procesji na szczyt wzgórza. Później mężczyźni biegali z clíarami przez własne pola i między bydłem, aby przynieść szczęście na resztę roku.
O Aine mówi się, że jest „kobietą o najpiękniejszym sercu, jaka kiedykolwiek żyła”, a wiązówka błotna, nazywana też „królową łąk”, jest uznawana za jej roślinę.
Pokrewne boginie.
Aine jest czasami błędnie utożsamiana z Danu, ponieważ jej imię wykazuje pozorne podobieństwo do Anu.

</doc>
<doc id="424329" url="https://pl.wikipedia.org/wiki?curid=424329" title="Marek Karwan">
Marek Karwan

Marek Karwan (ur. 1962) – polski przedsiębiorca i działacz żużlowy. Założyciel i główny właściciel spółki Adriana z Kijewa Królewskiego koło Chełmna. Firma jest jednym z największych w Europie dostawców mebli tapicerowanych do sieci IKEA. Karwan jest absolwentem Uniwersytetu Gdańskiego.
Karierę w biznesie zaczynał w 1989 r. od produkcji poduszek i kołder z owczej wełny. Zatrudniał wówczas sześć osób, dzisiaj daje pracę prawie 1800 osobom. Do grupy kapitałowej Adriana S.A. należą także Zakłady Tkanin Dekoracyjnych Dekora S.A., producent mebli skrzyniowych "Lignarius" oraz sieć sklepów "Domo Faber" (sprzedają meble wyprodukowane przez Adrianę). W 2004 r. przychody grupy kapitałowej Adriana SA wyniosły 454 mln zł. 40. na liście 100 najbogatszych Polaków tygodnika "Wprost" w 2005 r. z majątkiem 400 mln zł.
Był przewodniczącym Głównej Komisji Sportu Żużlowego oraz prezesem klubu żużlowego KS Toruń

</doc>
<doc id="424330" url="https://pl.wikipedia.org/wiki?curid=424330" title="Zatorze (Elbląg)">
Zatorze (Elbląg)

Zatorze – dzielnica Elbląga, położona na południowym krańcu miasta.
Położenie.
Dzielnica ograniczona jest: od północy ulicą Tysiąclecia, od zachodu ulicami: Zagonową i Malborską, a od wschodu: Skrzydlatą.
Historia osiedla.
W latach 70. wybudowano przy ulicy Malborskiej sześć 10-piętrowych wieżowców. Na Zatorzu znajdują się także garaże powstałe w latach 1978–1981 oraz tzw. „baraki” przy ulicy Skrzydlatej, zamieszkane przez osoby eksmitowane ze swoich dotychczasowych lokali za zaległości w płatnościach.
Na Zatorzu znajduje się także lotnisko Aeroklubu Elbląskiego, które organizuje kursy spadochronowe, szybowcowe i inne. Od niedawna ulica ta należy do dzielnicy Nowe Pole. Na lotnisku tym 6 czerwca 1999 Jan Paweł II odprawił mszę św., w której uczestniczyło ok. 300 000 wiernych.
Przy ulicy Lotniczej znajdują się dawne koszary po Jednostce Wojskowej Nr 3271 oraz osiedle służbowych bloków wojskowych.
Przy ulicy Skrzydlatej klub piłkarski Olimpia Elbląg posiada kompleks boisk, przy tej ulicy znajduje się również Wojewódzki ośrodek ruchu drogowego (WORD).
W okresie od lipca 2017 do października 2018 kosztem 35 mln zł nad torami stacyjnymi powstał wiadukt, o nazwie 100-Lecia Odzyskania Niepodległości, łączący dzielnicę z centrum miasta. Inwestycję zrealizowało konsorcjum gdyńskich firm MTM S.A. i Vistal.
Komunikacja miejska.
Na Zatorze można dotrzeć autobusami komunikacji miejskiej linii numer 13, 15, 17 oraz 19.

</doc>
<doc id="424334" url="https://pl.wikipedia.org/wiki?curid=424334" title="The Forgotten Tales">
The Forgotten Tales

The Forgotten Tales – album kompilacyjny zespołu Blind Guardian z 1996. Okładkę zaprojektował Andreas Marschall.
Lista utworów.
Edycja zremasterowana z 2007:

</doc>
<doc id="424335" url="https://pl.wikipedia.org/wiki?curid=424335" title="Flaga Singapuru">
Flaga Singapuru

Flaga Singapuru – prostokąt podzielony na dwa poziome pasy o tej samej wielkości (górny czerwony, dolny biały). Z lewej strony czerwonego pasa znajduje się biały półksiężyc i pięć pięcioramiennych gwiazd.
Historia.
Kiedy w 1959 Singapur uzyskał niemal pełną niepodległość, przyjął flagę w barwach, które od wieków były używane przez dziesiątki państw na terenie Archipelagu Malajskiego. Oficjalnie została podniesiona 3 grudnia 1959.
Symbolika.
Barwy symbolizują powszechne braterstwo i równość wszystkich ludzi (czerwona) oraz czystość i prawość (biała). Półksiężyc jest symbolem młodego państwa, dążącego do osiągnięcia swych ideałów demokracji, pokoju, postępu, sprawiedliwości i równości – symbolizowanych przez pięć gwiazd.

</doc>
<doc id="424337" url="https://pl.wikipedia.org/wiki?curid=424337" title="Wachlarzoskrzydłe">
Wachlarzoskrzydłe

Wachlarzoskrzydłe (Strepsiptera) – rząd owadów o niejasnej pozycji systematycznej. U wachlarzoskrzydłych występuje zaawansowany dymorfizm płciowy, samce są uskrzydlone, samice (u większości gatunków) są wtórnie bezskrzydłe i beznogie. Skomplikowany rozwój przebiega z przeobrażeniem zupełnym, często występuje poliembrionia i partenogeneza, niektóre gatunki są larworodne. 
Wachlarzoskrzydłe są parazytoidami owadów; ich gospodarzami są przedstawiciele siedmiu rzędów owadów (rybików, karaczanów, pluskwiaków, prostoskrzydłych, modliszek, błonkoskrzydłych i muchówek) i 33 rodzin. Są to owady niewielkich rozmiarów – imagines samców osiągają 1,5–6 mm. Na świecie opisano około 600 gatunków, są znane od okresu kredowego. "Fauna Europaea" wymienia około trzydziestu gatunków. W Polsce wykazano siedem.
Zapis kopalny grupy sięga środkowej kredy – gatunek "Cretostylops engeli" opisano z birmańskiego bursztynu.
Historia badań.
Pierwszy gatunek wachlarzoskrzydłych, "Xenos vesparum", został opisany przez Pietro Rossiego w 1793. Odtąd datują się nierozwiązane do dziś kontrowersje dotyczące systematyki Strepsiptera, określane nawet jako „problem Strepsiptera” w literaturze naukowej. Rząd Strepsiptera utworzył William Kirby; nazwa pochodzi od greckiego "strepsi" oznaczającego „zakręcony” i "pteron" oznaczającego skrzydło. John Obadiah Westwood jako pierwszy użył określenia „stylopizowany” („stylopized”) odnośnie do owadów spasożytowanych przez "Stylops". Westwood był też pierwszym, który zaobserwował larwy pierwszego stadium wachlarzoskrzydłych.
Filogeneza.
Badania molekularne i analizy morfologiczne wykazują bliskie pokrewieństwo wachlarzoskrzydłych z Neuropterida i Coleoptera. Możliwe, że są grupą siostrzaną dla Coleoptera.
Zapis kopalny.
Wachlarzoskrzydłe znane są z inkluzji w birmańskim (100 MYO), kanadyjskim (75 MYO), bałtyckim (42-45 MYO) i dominikańskim (25 MYO) bursztynie, a także z węgla brunatnego datowanego na eocen. Opisano również larwy pierwszego stadium z eoceńskiego węgla brunatnego i kanadyjskiego bursztynu. Z łupków kopalni Messel znana jest skamieniałość robotnicy mrówki "Camponotus" z dwoma pupariami, inkluzja w bałtyckim bursztynie została opisana jako mrówka "Prionomyrmex" z (prawdopodobnie) głowotułowiem samicy widocznym w odwłoku.
Systematyka.
Grupa „bazalnych wachlarzoskrzydłych”
Grupa (podrząd) Stylopidia
Nadrodzina Stylopoidea

</doc>
<doc id="424345" url="https://pl.wikipedia.org/wiki?curid=424345" title="Modliszki">
Modliszki

Modliszki (Mantodea) – rząd owadów, które najliczniej występują w strefie tropikalnej i subtropikalnej. Swoją nazwę zawdzięczają pozycji, przypominającej osobę z rękami złożonymi do modlitwy. W południowej Polsce występuje chroniona modliszka zwyczajna ("Mantis religiosa"). Opisano ok. 2300 gatunków modliszek.
Głowa jest ortognatyczna, ruchliwa, z dużymi oczami (występują także przyoczka) typu apozycyjnego. Skrzydła błoniaste, bogato użyłkowane, składane w spoczynku wzdłuż ciała. Pierwsza para odnóży dobrze rozwinięta, służąca do chwytania ofiary. W końcu odwłoka znajdują się ujścia przewodu pokarmowego, wydalniczego i rozrodczego. U niektórych gatunków ubarwienie mimetyczne, upodobniające do kwiatów, wśród których czatują na ofiary.
Modliszki są drapieżne, czasem występuje kanibalizm. Nie jest jednak prawdą popularny mit, zgodnie z którym każda kopulacja kończy się zjedzeniem samca przez samicę. Takie zdarzenie zachodzi tylko w 5 do 30% przypadków (liczby różnią się w zależności od badań). Aby do tego doszło, musi zajść kilka czynników jednocześnie: w otoczeniu musi być mało pożywienia, samiec musi podchodzić do samicy od przodu, a nie od tyłu, a sezon godowy musi się już kończyć. Kanibalizmowi podczas kopulacji sprzyja też stres, jakiemu poddane są te zwierzęta w warunkach laboratoryjnych.
Płeć modliszek rozpoznaje się po segmentach na odwłoku. Samiec ma ich zazwyczaj 7-8, a samica 6.
Systematyka.
Do rzędu modliszek zaliczane są rodziny:
Najbliższe pokrewieństwo łączy modliszki z karaczanami, jak również z termitami.

</doc>
<doc id="424347" url="https://pl.wikipedia.org/wiki?curid=424347" title="ChemXL">
ChemXL



</doc>
<doc id="424351" url="https://pl.wikipedia.org/wiki?curid=424351" title="Herb Malanowa">
Herb Malanowa



</doc>
<doc id="424352" url="https://pl.wikipedia.org/wiki?curid=424352" title="Robert Trivers">
Robert Trivers

Robert Trivers (ur. 19 lutego 1943 w Waszyngtonie) – amerykański socjobiolog.
Twórca pojęcia altruizmu odwzajemnionego (zob. altruizm) oraz teorii inwestycji rodzicielskich (mówiącej o tym, że przedstawiciele płci, która inwestuje więcej w wychowanie potomstwa, będą wybredni w doborze partnera i to oni będą obiektem zalotów).

</doc>
<doc id="424353" url="https://pl.wikipedia.org/wiki?curid=424353" title="European Robotic Arm">
European Robotic Arm

European Robotic Arm (ERA) – robotyczny manipulator, który został przymocowany do rosyjskiego modułu Nauka Międzynarodowej Stacji Kosmicznej.
Dźwig ERA został zaprojektowany i zbudowany przez konsorcjum przedsiębiorstw z ośmiu państw europejskich, którym przewodził Dutch Space (Leiden, Holandia) w imieniu Europejskiej Agencji Kosmicznej (etap budowy zakończył się w 2005 roku).
European Robotic Arm zostało wyniesione na orbitę okołoziemską przymocowane do MLM Nauka, a wyniesione przez rosyjską rakietę Proton-M. Ten rosyjski moduł stacji będzie również służył jako baza dla ERA podczas funkcjonowania. Prace nad modułem Nauka się dłużyły, w związku z czym data wyniesienia go w kosmos wraz z Europejskim Ramieniem Robotycznym była wielokrotnie przekładana. W maju 2014 przewidywano, że start nastąpi najwcześniej pod koniec 2015 roku. Później przewidywano start na grudzień 2017. Start rakiety z ładunkiem odbył się 21 lipca 2021 r. Ostatecznie Nauka z ERA zadokowała do MSK 29 lipca 2021 roku.
Główne własności i zadania.
Mechaniczne ramię ma kilka interesujących cech charakterystycznych. Najbardziej wyróżniającą własnością jest jego zdolność do samodzielnego „chodzenia” po zewnętrznym poszyciu stacji, poprzez przyłączanie/odłączanie się do/od specjalnych wsporników oraz jego umiejętność do przeprowadzania wielu zadań automatycznie lub półautomatycznie, tym samym, pozwalając operatorowi-kosmonaucie na wykonywanie innych czynności. 
Do zadań ERA należy:
Na Międzynarodowej Stacji Kosmicznej jest już jeden, większy manipulator – Canadarm2, ale ze względu na inny typ wsporników-interfejsów oraz inny system chwytny tamten dźwig nie może być używany w rosyjskiej części MSK. 
Sterowanie ERA.
Kosmonauci będą mogli kontrolować robota zarówno z wewnątrz jak i na zewnątrz stacji. Sterowanie z wnętrza stacji kosmicznej ("Intra Vehicular Activity-Man Machine Interface", IVA-MMI) będzie się odbywać poprzez laptop z programem ukazującym wirtualny model ERA wraz z otoczeniem. Kontrola na zewnątrz stacji ("Extra Vehicular Activity-Man Machine Interface", EVA-MMI) będzie możliwa dzięki specjalnie zaprojektowanemu interfejsowi, umożliwiającemu obsługę urządzenia w skafandrze kosmicznym.
Budowa ERA.
European Robotic Arm składa się z:

</doc>
<doc id="424357" url="https://pl.wikipedia.org/wiki?curid=424357" title="Batalion Harnaś">
Batalion Harnaś

Batalion Harnaś – batalion AK, utworzony 6 sierpnia w trakcie powstania warszawskiego, na bazie dwóch kompanii Batalionu „Gustaw”, które pozostały Śródmieściu. We wrześniu połączył się z batalionem Gustaw. 
Podczas powstania warszawskiego dowodzony przez ppor. rez. Mariana Krawczyka "Harnaś", walczył w rejonie Nowego Światu, Mazowieckiej i Świętokrzyskiej. 23 sierpnia batalion "Harnaś" i kompania "Lewara" zdobyły gmach Komendy Policji przy Krakowskim Przedmieściu 1. Dowództwo nad zgrupowaniem objął mjr Ludwik Gawrych, po śmierci kpt. "Harnasia", który poległ 3 września w rejonie ul. Mazowieckiej. W batalionie tym walczył m.in. Wiesław Chrzanowski i Witold Kieżun (ps. "Wypad").
Ordre de bataille batalionu "Harnaś".
Ze zgrupowaniem współpracowała 3 kompania VIII Zgrupowania (kompania "Lewara"), dowodzona przez – por. Jana Piotrowskiego "Lewar", choć formalnie podlegała dowódcy Grupy Bojowej "Krybar".

</doc>
<doc id="424359" url="https://pl.wikipedia.org/wiki?curid=424359" title="Siatkoskrzydłe">
Siatkoskrzydłe

Siatkosrzydłe może oznaczać:

</doc>
<doc id="424362" url="https://pl.wikipedia.org/wiki?curid=424362" title="Ostróg (góra)">
Ostróg (góra)

Ostróg (niem. "Spitzberg", 627 m n.p.m.) – góra w południowo-zachodniej Polsce w Sudetach Środkowych na Grzbiecie Zachodnim Gór Bardzkich.
Położenie i opis.
Wzniesienie położone jest w północno-zachodniej części Gór Bardzkich, w Grzbiecie Zachodnim, w bocznym ramieniu, odchodzącym od Łysej Góry ku wschodowi i północnemu wschodowi. Jest najdalej na północ wysuniętym szczytem Gór Bardzkich. Leży na południowy zachód od miejscowości Srebrna Góra.
Jest to wzniesienie o stromych zboczach z płaskim wierzchołkiem. Na południowym zboczu poniżej fortu znajduje się grupa skałek.
Zbudowane jest z dolnokarbońskich szarogłazów, zlepieńców i łupków ilastych struktury bardzkiej oraz brekcji i kataklazytów, związanych z uskokiem ograniczającym od południa blok sowiogórski.
Zbocza porasta w całości las dolnoreglowy. 
Ostróg znajduje się na obszarze Parku Krajobrazowego Gór Sowich.
Turystyka.
Na szczycie położony jest "Fort Ostróg" – fort pomocniczy Twierdzy Srebnogórskiej z lat 1763-1777. W forcie w czasie II wojny światowej znajdował się niemiecki obóz karny dla oficerów wziętych do niewoli o ciężkich warunkach Oflag VIIIB (niem. "Oflag VIIIB Silberberg"). Przy wejściu wmurowane tablice upamiętniające o istnieniu obozu. Z obozu mimo ciężkich warunków i ścisłego nadzoru uciekło trzech polskich oficerów.
W chwili obecnej fort jest ponownie udostępniony do zwiedzania. Oprowadza żołnierz pruskiego regimentu i prezentuje m.in. wystrzał z pruskiego moździerza. Obecny dzierżawca przeprowadził prace częściowo zabezpieczające fort. Część kazamat została oczyszczona, z korony fortu usunięto stare domki letniskowe, wyczyszczono fosy i mury. W forcie organizowane są imprezy integracyjne dla firm oraz biesiady historyczne.
Na wschodnim stoku góry znajduje się stadnina oraz startowisko paralotniowe używane przy wiatrach północno-wschodnich.

</doc>
<doc id="424368" url="https://pl.wikipedia.org/wiki?curid=424368" title="Biegacz złocisty">
Biegacz złocisty

Biegacz złocisty ("Carabus auratus") – gatunek owada drapieżnego z rodziny biegaczowatych z rzędu chrząszczy. Występuje szeroko w zachodniej i środkowej Europie. Przez terytorium Polski przebiega wschodnia granica jego występowania. Pospolitszy na północy i północnym zachodzie Polski. Niekiedy można go spotkać w górach.

</doc>
<doc id="424369" url="https://pl.wikipedia.org/wiki?curid=424369" title="Dedukcyjna baza danych">
Dedukcyjna baza danych

Dedukcyjna baza danych – baza danych, która potrafi wydedukować nowe dane.
Budowa.
W skład dedukcyjnej bazy danych wchodzą dwie bazy (lub grupy baz):
Zarówno dane jak i aksjomaty mogą być opisane w języku logiki zdań lub logiki predykatów I rzędu. Przykładem takiego języka jest Prolog lub Datalog (stworzony specjalnie dla dedukcyjnych baz danych).
Współcześnie bazy składowe realizowane są jako typowe aplikacje bazodanowe dowolnego typu, przy użyciu wybranego języka programowania.
Bazy składowe spaja ze sobą dedukcyjny system zarządzania bazą danych (SZBD). Jest to System Zarządzania Bazą Danych, który potrafi przeprowadzać dedukcję, dla której korzysta z zawartości baz składowych. System ten może być aplikacją lokalną lub rozproszoną. Możliwe jest też wykonanie go jako systemu wieloagentowego.
Zasada działania.
Dane, które znajdują się w bazie ekstensjonalnej, są dostępne użytkownikowi bazy dedukcyjnej bezpośrednio. Wówczas dedukcyjny SZBD nie przeprowadza wnioskowania.
Dane, które nie znajdują się w bazie ekstensjonalnej są tworzone na bieżąco w procesie wnioskowania. Wówczas dedukcyjny SZBD, wykonując algorytm wnioskowania (dedukcji), pobiera potrzebne do tego reguły wnioskowania z bazy intensjonalnej a fakty z bazy ekstensjonalnej)
Dane często tworzone mogą zostać zmaterializowane w bazie ekstensjonalnej.
Dedukcyjna baza danych a system ekspertowy.
Główną różnicą między dedukcyjną bazą danych a systemem ekspertowym jest to, że ten drugi na czas działania powinien (według tradycyjnego podejścia) wszystkie potrzebne fakty i reguły wnioskowania posiadać w głównej bezpośrednio dostępnej pamięci. Tymczasem dedukcyjna baza danych jako źródło wiedzy wykorzystuje tradycyjne bazy danych (intensjonalną i ekstensjonalną). W samej idei działania nie ma istotnych różnic.

</doc>
<doc id="424373" url="https://pl.wikipedia.org/wiki?curid=424373" title="PKT Katowice">
PKT Katowice



</doc>
<doc id="424383" url="https://pl.wikipedia.org/wiki?curid=424383" title="Hrabstwo Oxford">
Hrabstwo Oxford

Hrabstwo Oxford (ang. "Oxford County") to:

</doc>
<doc id="424385" url="https://pl.wikipedia.org/wiki?curid=424385" title="Kelly Clarkson">
Kelly Clarkson

Kelly Brianne Clarkson Blackstock (ur. 24 kwietnia 1982 w Fort Worth, Teksas) – amerykańska piosenkarka pop-rockowa, autorka tekstów piosenek oraz aktorka. Karierę muzyczną rozpoczęła w 2002 roku, kiedy wygrała pierwszą edycję amerykańskiego programu "American Idol". W 2003 roku zajęła drugie miejsce w Światowym Idolu ("World Idol"). Do 2015 roku Clarkson związana była z wytwórnią RCA Records, natomiast obecnie nagrywa dla Atlantic Records. Do tej pory wydała osiem albumów studyjnych. Clarkson jest zdobywczynią trzech statuetek Grammy: za najlepszą popową piosenkę „Since U Been Gone” (2006), za najlepszy popowy album "Breakaway" (2006) i "Stronger" (2013).
Wczesne życie.
Urodziła się w Fort Worth w stanie Teksas, a dorastała w małym mieście Burleson. Jest trzecim i najmłodszym dzieckiem Jeanne Rose i Stephena Michaela Clarksona. Ma starsze rodzeństwo, siostrę Alyssę i brata Jasona, z którymi nie utrzymywała zbyt dobrych kontaktów, ponieważ jej rodzice rozwiedli się gdy miała sześć lat i rodzeństwo zostało rozdzielone. Przed rozpoczęciem kariery pracowała m.in. w zoo, kinie, aptece jako pomocnik farmaceuty oraz jako kelnerka.
Kariera.
2002-03: "Thankful".
We wrześniu 2002 roku po wygraniu programu "American Idol" został wydany debiutancki singiel Clarkson „A Moment Like This” na podwójnej stronie z utworem „Before Your Love”. Singiel zadebiutował na sześćdziesiątym miejscu listy "Billboard Hot 100", ostatecznie docierając do miejsca pierwszego i zdobywając status złotej płyty. Singel zajął pierwsze miejsce także w Kanadzie na "Canadian Hot 100", gdzie pokrył się podwójną platyną.
15 kwietnia 2003 roku ukazał się debiutancki album piosenkarki zatytułowany "Thankful". Album zadebiutował na pierwszym miejscu notowania "Billboard 200" sprzedając się w nakładzie 300,000 kopii. Pierwszy singiel z albumu, „Miss Independent” stał się pierwszym międzynarodowym singlem Clarkson docierając do pierwszej dziesiątki oficjalnych list w pięciu krajach świata. Utwór przyniósł artystce pierwszą nominację do nagrody Grammy w kategorii "Najlepszy kobiecy występ pop". Kolejny singiel „Low” został wydany w sierpniu 2003 roku. Ostatni singiel z albumu, „The Trouble with Love Is” został wykorzystany do promocji komedii romantycznej "To właśnie miłość". 18 listopada 2003 roku Clarkson wydała swoje pierwsze DVD zatytułowane "Miss Independent" zawierające jej występy koncertowe i teledyski utworów z albumu "Thankful". W Stanach Zjednoczonych DVD pokryło się złotem.
2004-06: "Breakaway".
W listopadzie 2004 roku został wydany drugi album artystki zatytułowany "Breakaway". W tworzenie płyty zaangażowani byli m.in. Ben Moody (były gitarzysta zespołu Evanescence), David Hodges, Kara DioGuardi, Dr. Luke oraz Max Martin. Sama piosenkarka jest współautorką sześciu utworów na płycie. Album "Breakaway" początkowo wydany został jedynie w Ameryce Północnej. W Stanach Zjednoczonych płyta zadebiutowała na trzecim miejscu listy "Billboard 200". "Breakaway" pokrył się sześciokrotną platynową płytą i stał się trzecim najlepiej sprzedającym się krążkiem w 2005 roku w tym kraju. Album przyniósł Clarkson pierwszą nagrodę Grammy w kategorii "Najlepszy album pop". Utworem promującym płytę "Breakaway" była piosenka o tym samym tytule. Została ona wykorzystana do promocji filmu "", co zapewniło jej większy sukces komercyjny. Singiel dotarł do szóstej pozycji notowania "Billboard Hot 100".
W większości państw europejskich album "Breakaway" wydany został dopiero w połowie 2005 roku, a pierwszym singlem z albumu była piosenka „Since U Been Gone”. Utwór znalazł się w pierwszej dziesiątce oficjalnych notowań w dziewięciu krajach świata m.in. w Wielkiej Brytanii, Niemczech, Szwajcarii, Australii, a także Stanach Zjednoczonych, gdzie dotarł do drugiego miejsca na liście "Billboard Hot 100". Utwór przyniósł artystce drugą nagrodę "Grammy". W marcu 2005 roku Clarkson wydała swoje drugie DVD " Behind Hazel Eyes". Kolejne single z albumu "Breakaway" „Behind These Hazel Eyes” oraz „Because of You” również stały się międzynarodowymi przebojami. Ostatni singiel „Walk Away” został wydany w 2006 roku i odniósł umiarkowany sukces. Clarkson w celu promocji albumu zorganizowała trzy trasy koncertowe "Breakaway World Tour" (2005-2006). "Hazel Eyes Tour" (2005) oraz "Addicted Tour" (2006).
2007-08: "My December".
W czerwcu 2007 roku wydany został trzeci album artystki zatytułowany "My December". Clarkson jest współautorką wszystkich utworów na tej płycie. W Stanach Zjednoczonych album zadebiutował na drugim miejscu listy "Billboard 200", ostatecznie pokrywając się platyną. Utworem promującym płytę została piosenka „Never Again”, która zadebiutowała na ósmym miejscu "Billboard Hot 100". Kolejne single „Sober”, „One Minute” oraz „Don’t Waste Your Time” nie powtórzyły sukcesu pierwszego singla. Sam album odniósł najmniejszy sukces ze wszystkich płyt Clarkson.
W 2007 roku został wydany singiel „Because of You” nagrany w duecie z amerykańską piosenkarką country Rebą McEntire. Utwór znalazł się na albumie McEntire "Reba: Duets". Singel dotarł do drugiej pozycji na liście "Billboard Hot Country Songs" i został nominowany do nagrody "Grammy" w kategorii "Najlepsza kolaboracja country". Artystki wyruszyły we wspólną trasę koncertową "2 Worlds, 2 Voices Tour" promującą ich albumy "My December" i "Reba: Duets".
2008-10: "All I Ever Wanted".
24 października 2008 za pośrednictwem swojego oficjalnego bloga, artystka poinformowała, że zakończyła nagrywanie swojego czwartego studyjnego albumu zatytułowanego "All I Ever Wanted", który miał się ukazać 10 marca 2009 roku. Nad albumem Clarkson współpracowała m.in. z Ryanem Tedderem (wokalistą OneRepublic) oraz producentem Howardem Bensonem. Krążek zadebiutował na pierwszym miejscu notowania "Billboard 200" pozostając na tej pozycji przez dwa tygodnie. Album przyniósł artystce drugą nominację do nagrody "Grammy" w kategorii "Najlepszy album pop". Clarkson w celu promocji płyty wyruszyła w trasę koncertową "All I Ever Wanted Tour" (2009–2010).
Singiel zwiastujący płytę „My Life Would Suck Without You” ukazał się 13 stycznia 2009. Utwór pobił rekord tygodniowego awansu na liście "Billboard Hot 100", awansując z pozycji dziewięćdziesiątej siódmej na miejsce pierwsze, będąc tym samym drugą piosenką artystki, która zdobyła szczyt notowania (pierwszą była „A Moment Like This”). Singel był także numerem jeden w Kanadzie i Wielkiej Brytanii. Kolejne single „I Do Not Hook Up” i „Already Gone” znalazły się w top 20 notowania "Billboard Hot 100". Ostatni singel z albumu, „All I Ever Wanted” nie odniósł sukcesu komercyjnego. Dodatkowo Clarkson wydała singel „Cry” tylko w Niemczech i Austrii.
W listopadzie 2010 roku Clarkson nagrała duet z amerykańskim muzykiem country Jasonem Aldeanem zatytułowany „Don’t You Wanna Stay”. Utwór znalazł się na albumie Aldeana "My Kinda Party" oraz na późniejszym albumie Clarkson "Stronger". Piosenka została nominowana do nagrody "Grammy" w kategorii "Najlepszy występ country w duecie lub grupie". Singiel sprzedał się w nakładzie dwóch milionów egzemplarzy pokrywając się w Stanach Zjednoczonych podwójną platyną i stając się najlepiej sprzedającą się kolaboracją country w historii.
2011-13: "Stronger" i "Greatest Hits – Chapter One".
We wrześniu 2011 roku premierę miał utwór „Mr. Know It All” zapowiadający wydanie piątego albumu studyjnego Clarkson. Sam utwór początkowo odnosił umiarkowany sukces, lecz później dotarł do wysokich pozycji w oficjalnych notowaniach. Singel zajął dziesiąte miejsce na "Billboard Hot 100", czwarte na brytyjskiej liście UK Singles Chart i pierwsze na Australian Singles Chart. 21 października 2011 ukazał się album "Stronger". Przy jego produkcji obecni byli m.in. Greg Kurstin, Ester Dean, Darkchild, Toby Gad, Steve Jordan i Howard Benson. Album zadebiutował na drugim miejscu notowania "Billboard 200" i pokrył się platyną w Stanach Zjednoczonych. Album przyniósł artystce nagrodę Grammy w kategorii "Najlepszy album pop". 24 października ukazał się pierwszy minialbum Clarkson "The Smoakstack Sessions" zawierający alternatywne wersje niektórych piosenek z albumu "Stronger". Natomiast 23 grudnia Clarkson wydała drugi minialbum "iTunes Session" zawierający m.in. jej interpretację świątecznego utworu „I’ll Be Home for Christmas”.
Drugi singiel z albumu „Stronger (What Doesn’t Kill You)” okazał się największym sukcesem Clarkson. Utwór znalazł się w pierwszej dziesiątce oficjalnych notowań w ponad piętnastu krajach świata. W Stanach Zjednoczonych utwór był trzecim numerem jeden Clarkson na liście "Billboard Hot 100". Piosenka sprzedała się w nakładzie ponad 5.000.000 kopii na całym świecie. Utwór był nominowany do nagrody "Grammy" w trzech kategoriach: "piosenka roku", "nagranie roku" oraz "najlepszy solowy występ pop". Trzecim singlem z płyty wydanym 5 czerwca 2012 był utwór „Dark Side”. Artystka promowała album podczas trasy koncertowej "Stronger Tour" oraz trasy "Summer Tour" zorganizowanej wspólnie z zespołem The Fray. 
W listopadzie 2012 Clarkson wydała swoją pierwszą składankę muzyczną "Greatest Hits – Chapter One" oraz swój trzeci minialbum "The Smoakstack Sessions Vol. 2". Na płycie "Greatest Hits: Chapter One" znalazły się największe przeboje z poprzednich albumów Clarkson, a także trzy nowe utwory, wszystkie zostały wydane na singlach. Pierwszym z nich była piosenka „Catch My Breath” wydana 10 października 2012. Utwór dotarł do miejsca dziewiętnastego na "Billboard Hot 100". Kolejnym singlem została piosenka „Don’t Rush” nagrana w duecie z Vince Gillem. Za to nagranie artyści otrzymali nominację do nagrody "Grammy" w kategorii "najlepszy występ country w grupie lub duecie". W kwietniu 2013 wydano trzeci singel z albumu zatytułowany „People Like Us”. Artystka promowała album "Greatest Hits: Chapter One" podczas trasy koncertowej "12th Annual Honda Civic Tour" zorganizowanej wspólnie z zespołem Maroon 5.
W 2012 roku ukazała się płyta Jewel zatytułowana "Greatest Hits", na której Clarkson razem z Jewel nagrała piosenkę „Foolish Games”. W lipcu 2013 Clarkson wydała singiel „Tie It Up”, który miał zapowiadać jej siódmy studyjny album w stylu country. Jednak wydanie albumu country piosenkarka przełożyła na późniejsze lata. We wrześniu 2013 Kelly nagrała piosenkę „Little Green Apples” w duecie z Robbie Williamsem na jego album "Swings Both Ways".
2013-14: "Wrapped in Red".
25 października 2013 Clarkson wydała swój pierwszy świąteczny album "Wrapped in Red". Na płycie znalazły się popularne utwory świąteczne w wykonaniu artystki m.in. „Have Yourself a Merry Little Christmas” ‚„White Christmas”, „Silent Night” z gościnnym udziałem Reby McEntire i Trishy Yearwood, a także pięć oryginalnych kompozycji. Album "Wrapped in Red" zadebiutował na liście "Bilboard 200" na trzeciej pozycji oraz dotarł na szczyt listy "Billboard Top Holiday Albums". W Stanach Zjednoczonych oraz w Kanadzie album pokrył się platyną. Wydawnictwo było najlepiej sprzedającym się albumem świątecznym 2013 roku w Stanach Zjednoczonych. Singlem promującym album był utwór „Underneath the Tree”, który trzy tygodnie po premierze znalazł się na szczycie listy "Billboard Adult Contemporary" oraz osiągnął pozycję w pierwszej dziesiątce na liście "Billboard Holiday 100". Piosenka zajęła także wysokie pozycje na listach w Kanadzie, Holandii, Korei Południowej i Wielkiej Brytanii.
Na potrzeby promocji albumu 30 października 2013 w hotelu The Venetian w Las Vegas został nagrany świąteczny program "Kelly Clarkson’s Cautionary Christmas Music Tale" z gościnnym udziałem wielu gwiazd, takich jak, m.in. Blake Shelton, Reba McEntire, Trisha Yearwood, Robin Williams, Whoopi Goldberg, William Shatner, Jay Leno czy Heidi Klum. W programie artystka śpiewała utwory ze swojej świątecznej płyty. Program został nagrodzony (Gold World Medal) na festiwalu w Nowym Jorku (New York Festival’s International Television &amp; Film Awards).
8 kwietnia 2014 roku ukazała się płyta "Everlasting" Martiny McBride, na której Clarkson wraz z McBride zaśpiewała utwór Etty James „In the Basemant”.
6 października 2014 roku Clarkson ogłosiła, że drugim singlem ze świątecznego albumu będzie tytułowa piosenka. Zapowiedziała także, że 20 grudnia 2014 roku zostanie zorganizowany specjalny świąteczny koncert charytatywny w Nashville zatytułowany "Miracle on Broadway", gdzie Clarkson wraz z innymi artystami zaśpiewa największe świąteczne przeboje oraz utwory z albumu "Wrapped in Red".
2015-16: "Piece by Piece".
7 stycznia 2015 roku Kelly Clarkson za pośrednictwem Twittera zapowiedziała wydanie pierwszego singla promującego jej siódmy album studyjny. Ogłosiła, że utwór „Heartbeat Song” ukaże się 12 stycznia. 26 stycznia artystka ogłosiła, że jej nowy album będzie zatytułowany "Piece by Piece" i zostanie wydany 3 marca 2015 roku. 3 lutego Kelly ujawniła całą tracklistę albumu oraz okładkę. Tydzień przed premierą albumu artystka zaczęła ujawniać kolejne piosenki za pośrednictwem swojego oficjalnego kanału na Vevo oraz udostępniając je do pobrania w sklepie iTunes. W Stanach Zjednoczonych album "Piece by Piece" został wydany 3 marca 2015 roku. Zadebiutował na pierwszym miejscu amerykańskiego notowania "Billboard 200", sprzedając się w nakładzie 97,000 egzemplarzy w pierwszym tygodniu premiery. Był to trzeci album Clarkson (obok "Thankfull" i "All I Ever Wanted"), który osiągnął pozycję pierwszą w amerykańskim notowaniu. Album przyniósł artystce nominację do nagrody "Grammy" w kategorii "najlepszy album pop", co uczyniło z Clarkson artystkę rekordowo (czterokrotnie) nominowaną do nagrody w tej kategorii. Utwór „Heartbeat Song” również był nominowany do nagrody "Grammy" w kategorii "najlepszy występ pop".
W kwietniu Clarkson zaśpiewała w duecie z Joshem Grobanem utwór „All I Ask of You”, który znalazł się na albumie Grobana zatytułowanym "Stages". W maju 2015 roku ukazał się kolejny singel z albumu "Piece by Piece" zatytułowany „Invincible”. 17 maja piosenkarka wystąpiła podczas gali "Billboard Music Awards", gdzie zaśpiewała ten utwór. 11 lipca 2015 roku rozpoczęła się trasa koncertowa artystki "Piece by Piece Tour". Trasa miała potrwać do 20 listopada i obejmować Stany Zjednoczone, Kanadę i Wielką Brytanię, jednak część koncertów w Stanach oraz w Kanadzie i Wielkiej Brytanii zostało odwołanych z powodów zdrowotnych.
16 października został wydany debiutancki singiel zwycięzcy brytyjskiej edycji X-Factora, Bena Haenowa „Second Hand Heart” z gościnnym udziałem Clarkson. 9 listopada został wydany trzeci singiel z płyty "Piece by Piece" o tym samym tytule. Artystka zaśpiewała utwór 25 lutego 2016 roku podczas piętnastej i ostatniej edycji programu "American Idol". Wystąpiła także w roli jurora. Po wzruszającym występie, po którym dostała owacje na stojąco, 29 lutego 2016 roku została wydana wersja utworu „Piece by Piece” zaprezentowana w programie. Za tę wersję utworu „Piece by Piece” Clarkson otrzymała nominację do nagrody Grammy. 3 marca Clarkson wystąpiła w programie "The Ellen Degeneres Show", gdzie zaśpiewała singel „Piece by Piece”. W efekcie utwór zadebiutował na ósmym miejscu amerykańskiego notowania "Billboard Hot 100".
15 marca Clarkson nagrała wspólnie z Missy Elliott, Janelle Monáe, Kelly Rowland, Zendayą, Lea Michele, Chloe &amp; Halle i Jadagrace piosenkę „This Is For My Girls”. Utwór został napisany przez Diane Warren dla wsparcia akcji Michelle Obamy "Let Girls Learn" mającej na celu promocję edukacji dziewcząt w krajach Trzeciego Świata.
W czerwcu 2016 roku Clarkson zmieniła wytwórnię płytową na Atlantic Records.
4 października 2016 roku Clarkson wydała swoją pierwszą książkę dla dzieci zatytułowaną "River Rose and the Magical Lullaby" oraz kołysankę „River Rose's Magical Lullaby” i audiobook. Książka opisuje przygody córki piosenkarki, River Rose, m.in. wizytę w zoo.
2017: "Meaning of Life".
7 września 2017 roku ukazał się singiel „Love So Soft” promujący ósmy album studyjny Clarkson. Tego samego dnia piosenkarka ujawniła również kolejny utwór „Move You”. 27 października Clarkson wydała album "Meaning of Life". Płyta zadebiutowała na 2. miejscu notowania "Billboard 200", sprzedając się w nakładzie 68,000 egzemplarzy w pierwszym tygodniu sprzedaży.
Od 9 września 2019 na kanale NBC prowadzi swój własny talk show "The Kelly Clarkson Show", będący niejako kontynuacją formatu The Ellen DeGeneres Show. Zastąpił on program Steveʼa Harveyʼa "Steve".
Tatuaże.
Ma 13 tatuaży. Na karku japoński symbol kanji oznaczający „błogosławiony”. Na przegubie prawej dłoni – krzyż, obok niego – napis „love them more” (kocham ich bardziej). Na przegubie lewej dłoni ma wytatuowane serce, następnie uzupełniła rysunek sznurkiem od latawca. Na wierzchu prawej dłoni ma czterolistną koniczynkę, za lewym uchem – płatek śniegu, za prawym uchem – księżyc, na prawej łopatce – puzzel, pod lewą piersią – napis „what doesn't kill you” alfabetem Morse’a, na podbrzuszu po lewej stronie – kontur stanu Teksasu, na prawej kostce – słonecznik, a na lewej stopie – napis „nothado” (z miłością).
Życie prywatne.
Spotykała się z wokalistą zespołu Graham Colton Band – Grahamem Coltonem, wokalistą i gitarzystą zespołu Yellowcard – Ryanem Key, byłym członkiem Evanescence – Davidem Hodgesem, menedżerem Reby McEntire i synem własnego menedżera – Brandonem Blackstockiem. W październiku 2013 wyszła za Brandona Blackstocka, z którym zamieszkała w Nashville wraz z jego dziećmi z poprzedniego małżeństwa. 12 czerwca 2014 urodziła córkę River Rose, a 12 kwietnia 2016 – syna Remingtona Alexandra. W czerwcu 2020 artystka złożyła pozew o rozwód.

</doc>
<doc id="424386" url="https://pl.wikipedia.org/wiki?curid=424386" title="Podberescy herbu Gozdawa">
Podberescy herbu Gozdawa

Podberescy – polski ród szlachecki pieczętujący się herbem Gozdawa. Swego czasu jego niektórzy przedstawiciele utrzymywali, iż są jedną z gałęzi książąt Druckich – procesowali się nawet z tymi ostatnimi o udział w zamku Druck. Badania naukowe Józefa Wolffa wykazały jednak, że Podberescy są potomkami rodu Pstruch vel Pstrucki, zaś pochodzenie kniaziowskie wprawdzie istniało, ale "po kądzieli" i to nie od Druckich, ale od kniaziów Jamontowiczów. Zdaje się, że mimo tego jedna z gałęzi Podbereskich uzyskała w XIX w. potwierdzenie tytułu książęcego na zasadzie mylnej tradycji pochodzenia kniaziowskiego, przybrała również w sposób nieuprawniony nazwisko Drucki-Podbereski.

</doc>
<doc id="424389" url="https://pl.wikipedia.org/wiki?curid=424389" title="Wywiad diagnostyczny">
Wywiad diagnostyczny

Wywiad diagnostyczny – rozmowa badającego z respondentem lub respondentami według opracowanych wcześniej dyspozycji lub w oparciu o specjalny kwestionariusz.
Typy wywiadu:

</doc>
<doc id="424396" url="https://pl.wikipedia.org/wiki?curid=424396" title="Zamek w Broniszowie">
Zamek w Broniszowie

Zamek w Broniszowie – zamek w województwie lubuskim, w powiecie nowosolskim, w gminie Kożuchów, w miejscowości Broniszów.
Historia zamku.
Zamek gotycki.
W miejscu dzisiejszego założenia w XII wieku zbudowano zamek rycerski, którego właścicielem był Bronisław, komes Bytomia Odrzańskiego leżącego na terenie Księstwa głogowskiego na Dolnym Śląsku.
Zamek renesansowy.
Przed 1608 rokiem średniowieczny zamek rozbudowano w renesansową rezydencję, której plan uzyskał kształt litery L. Rezydencja miała trzy kondygnacje i była zdobiona dekoracją sgraffitową. Na parterze powstały dwie obszerne sale – jedna nakryta sklepieniem kolebkowym z lunetami ozdobionymi stiukową dekoracją okuciową. Druga – stropem belkowym pokrytym bogatą renesansową dekoracją stiukową (koniec XVI w.), o motywach roślinnej groteski, gwiazd, rozet, anielskich główek i profilowych popiersi. Ubytki w elewacji odsłaniają renesansową dekorację sgraffitową o motywach roślinnych. W ścianie północnej znajduje się wejście główne z kamiennym późnorenesansowym portalem z bogatą dekoracją roślinną i inskrypcją:
"ANNO MISSERIMA FORTUNA QUAE INIMICIS CARET 1608"
W XIX wieku, do renesansowego dworu dobudowano ceglany mur i widokową basztę w stylu neogotyckim, dzięki czemu powstał mały wewnętrzny dziedziniec. Dwór otoczono fosą połączoną ze stawem. Od wschodu, między lizjerami parku, leży łąka spacerowa. W 1839 roku właścicielami pałacu stała się rodzina von Tschamer und Quaritz, której, po 1945 roku, ówczesny rząd polski odebrał pałac i przekazał miejscowemu PGR.
Od 1986 roku w zamku w Broniszowie odbywały się Ogólnopolskie Warsztaty Fotograficzne.
Prace remontowe.
W 2010 roku zrujnowany pałac stał się własnością prywatną i rozpoczął się jego remont. Od tego czasu jest poddawany systematycznym pracom konserwatorskim.
Do tej pory wyremontowano:

</doc>
<doc id="424401" url="https://pl.wikipedia.org/wiki?curid=424401" title="Manipur">
Manipur

Manipur (hindi मणिपुर, trb.: "Manipur", trl.: "Maṇipur"; ang. "Manipur") – jeden ze stanów Indii, położony w ich północno-wschodniej części. Stolicą stanu, a zarazem największym miastem jest Imphal. Stan został utworzony 21 stycznia 1972 roku. 
Na terenie stanu znajduje się jezioro Loktak – największe słodkowodne jezioro Indii.
Podział administracyjny.
Stan Manipur dzieli się na następujące okręgi:

</doc>
<doc id="424402" url="https://pl.wikipedia.org/wiki?curid=424402" title="Wybory prezydenckie w USA 1976">
Wybory prezydenckie w USA 1976



</doc>
<doc id="424404" url="https://pl.wikipedia.org/wiki?curid=424404" title="Techniki projekcyjne">
Techniki projekcyjne

Techniki projekcyjne (badania projekcyjne) – metoda badania osobowości polegająca na przedstawieniu badanemu sytuacji bodźcowej, niemającej dla niego znaczenia arbitralnie ustalonego przez eksperymentatora, ale zarazem takiej, która będzie mogła nabrać znaczenia przez to, iż osobowość badanego narzuci jej swoje indywidualne znaczenie i organizację.
Jest to wprowadzenie między badającego a badanego, czynnika celowo dobranego, co do którego można żywić nadzieję, że wywoła w badanym określone reakcje i postawy emocjonalne. Charakter tych reakcji, ich siła, natężenie i trwanie stanowią właśnie przedmiot zainteresowania badacza.
Grupy technik projekcyjnych.
Techniki werbalne – polegają na kojarzeniu słów, kończeniu zdań lub odpowiedzi na specjalne pytania. Badany wyraża w ten sposób swoje uczucia lub reakcje. Odpowiedzi udzielane przez badanego powinny być udzielane natychmiastowo, na zasadzie bodziec – reakcja, ponieważ tylko takie badania będą obiektywne i pozwolą na ukazanie prawdziwych emocji i procesów zachodzących wewnątrz umysłu człowieka.
Techniki obrazkowe – polegają na opisywaniu treści przedstawianych obrazków, konsekwencji przedstawianych scen lub przyczyn, które do przedstawionej sytuacji doprowadziły.
Wykorzystanie technik projekcyjnych.
Techniki projekcyjne stosowane są najczęściej w psychologii klinicznej i w psychologii eksperymentalnej. Wykorzystywane są w:

</doc>
<doc id="424405" url="https://pl.wikipedia.org/wiki?curid=424405" title="The Westin Warsaw">
The Westin Warsaw

Hotel Westin – hotel znajdujący się przy al. Jana Pawła II 21 róg ul. Grzybowskiej w Warszawie. 
Opis.
Budynek ma 94 metry wysokości i 22 kondygnacje naziemne, a jego wykonawcą była spółka Skanska S.A. Uroczyste otwarcie hotelu nastąpiło we wrześniu 2003. Kosztował około 79,5 mln euro. 
Elewację budynku pokrywają płyty barwy łososiowej. We frontowej części hotelu znajduje się przeszklona, podświetlana nocą tuba zawierająca w sobie szyby panoramicznych wind. Osiągają one prędkość 3,5 m/s.
Hotel dysponuje 366 pokojami. 

</doc>
<doc id="424406" url="https://pl.wikipedia.org/wiki?curid=424406" title="Panateje">
Panateje



</doc>
<doc id="424412" url="https://pl.wikipedia.org/wiki?curid=424412" title="Trójdźwięk jednoimienny">
Trójdźwięk jednoimienny

Trójdźwięki jednoimienne to trójdźwięki o tej samej nazwie, mające taką samą prymę, ale różny tryb (durowy lub molowy, np. C-dur (c-e-g) oraz c-moll (c-es-g). Trójdźwięki jednoimienne różnią się jedynie tercją akordu, co wynika z innego materiału dźwiękowego obu skal.
Trójdźwięki jednoimienne w konstrukcji harmonicznej.
Trójdźwięki jednoimienne łączy się według zasad powtórzenia akordu, jednak zmiana chromatyczna (w praktyce jest to zamiana tercji wielkiej na małą lub odwrotnie) musi być dokonana w tym samym głosie. Zmiana chromatyczna dokonana między dwoma różnymi głosami powoduje powstanie ukośnego brzmienia półtonu, które w harmonii klasycznej w przypadku łączenia trójdźwięków jednoimiennych jest niedozwolone.

</doc>
<doc id="424414" url="https://pl.wikipedia.org/wiki?curid=424414" title="Władysław Jasiński (lekarz)">
Władysław Jasiński (lekarz)

Władysław Jasiński (ur. 1827 w obwodzie jasielskim, zm. 26 kwietnia 1903 we Lwowie) – polski lekarz.
Uczęszczał do szkół średnich w Drohobyczu i Brzeżanach, następnie ukończył kurs filozoficzny we Lwowie. W latach 1849-1855 studiował medycynę (a także filologię klasyczną i angielską) w Wiedniu. W 1855 uzyskał stopień doktora medycyny i chirurgii oraz magistra akuszerii. Przez dwa lata pracował w klinice we Lwowie, w 1857 powrócił do Wiednia, gdzie uzupełniał wykształcenie. W latach 1858-1860 służył w wojsku austriackim, odbył także podróż po uzdrowiskach Niemiec, Szwajcarii, Francji i Anglii.
W 1860 osiadł we Lwowie. Był m.in. prymariuszem w szpitalach więziennych Brygidek i Marii Magdaleny, pracował także jako lekarz przy Akademii Rolniczej w Dublanach. Należał do Galicyjskiego Towarzystwa Gospodarskiego. W połowie lat 70. ograniczył aktywność zawodową ze względu na kłopoty zdrowotne; skutecznie leczył się zimną wodą i w kolejnych latach propagował ten sposób leczenia. Publikował artykuły na łamach czasopism fachowych.
Źródła:

</doc>
<doc id="424416" url="https://pl.wikipedia.org/wiki?curid=424416" title="Bardzka Góra">
Bardzka Góra

Bardzka Góra, Kalwaria (593 m n.p.m.) – wzniesienie w południowo-zachodniej Polsce, w Górach Bardzkich, w Sudetach Środkowych.
Położenie.
Wzniesienie położone jest w północno-zachodniej części Grzbietu Wschodniego Gór Bardzkich, nad Przełomem Bardzkim, na południowy wschód od Barda. Górę w dziejach nazywano: "Warthaberg, Wartha Berg, Warthaer Kapellenberg, Kapellenberg, Brona, Góra Kapliczna, Bardzka Góra, Kalwaria".
Opis.
Jest to góra o kopulastym kształcie i stromych zboczach z wyraźnie zaznaczonym wierzchołkiem. Góruje nad Przełomem Bardzkim i Bardem, do których opada bardzo stromym zboczem ze skalnym Obrywem Bardzkim. Wydzielona jest głębokimi dolinami potoków, Srebrnika od zachodu, Bratniaka od południowego wschodu, a od południowego zachodu Węglówki. Góra stanowi zwornik, z którego rozchodzą się grzbiety o stromo opadających zboczach. Na północny wschód ciągnie się grzbiet z Kurzyńcem, w stronę północnego zachodu odchodzi najdłuższe ramię z Kozłem i Broną, a w stronę południa za płytką przełęczą ciągnie się wąski, właściwy Grzbiet Wschodni z Jodłową.
Budowa geologiczna.
Kalwaria zbudowana jest z dolnokarbońskich szarogłazów, zlepieńców i łupków ilastych struktury bardzkiej, którą od zachodu wzdłuż doliny Srebrnika przebiły górnokarbońskie granodioryty kłodzko-złotostockie, w których występuje prenit. Na południowym zboczu i w dolinie Srebrnika znajdują się wychodnie granitoidów stanowiących apofizę intruzji kłodzko-złotostockiej.
Roślinność.
Zbocza Kalwarii porastają lasy regla dolnego – przeważnie świerkowe, ze znaczną domieszką buka i innych gatunków, głównie liściastych. Lasy te są przerzedzone zrębami.
Obryw Bardzki.
Poniżej szczytu znajduje się tzw. Obryw Skalny – urwisko na zboczu Kalwarii od strony Nysy Kłodzkiej. Jest to pozostałość po olbrzymim obrywie mas skalnych, które 24 sierpnia 1598 r. zablokowały koryto Nysy, grożąc zatopieniem Barda. Na górnej krawędzi urwiska stoi krzyż. Są to ślady największego odnotowanego w historycznych czasach obrywu skalnego w Sudetach.
Kaplica.
Na szczycie znajduje się barokowa kaplica górska NMP z 1619 roku ze skromnym wyposażeniem, wzniesiona w miejscu, w którym według wierzeń w 1400 roku miała się objawić Matka Boża Płacząca. Obok znajduje się skałka z jej odbitą "stópką" (rekonstrukcja), przy której stoją kapliczki kalwaryjne.
Całą górę oplata gęsta sieć dróg i ścieżek, z których część związana jest z kultowym charakterem terenu, wiodą nimi trasy pątnicze, przy których stoją kapliczki z XVII i XIX wieku oraz stacje dróg krzyżowych. Jedna ze stromych ścieżek pątniczych prowadzi z Barda doliną potoku Srebrnik przez Źródło Marii na szczyt. Zespół kapliczek i ścieżek pątniczych nazywany jest Bardzką Kalwarią.
Ruiny zamku.
Na niewielkim spłaszczeniu bocznego ramienia Bardzkiej Góry, ograniczającego od zachodu Obryw Skalny, na wysokości ok. 420 m n.p.m., znajdują się ruiny średniowiecznego zamku. Powstał on prawdopodobnie w końcu XIII lub na początku XIV wieku.
Turystyka.
Przez szczyt prowadzi szlak turystyczny:
Na górnej krawędzi osuwiska położony jest punkt widokowy, z którego roztacza się panorama Barda, Przełomu Bardzkiego i północnej części Grzbietu Zachodniego Gór Bardzkich.

</doc>
<doc id="424417" url="https://pl.wikipedia.org/wiki?curid=424417" title="Tkanka wydzielnicza">
Tkanka wydzielnicza

Tkanka wydzielnicza – rodzaj tkanki roślinnej stałej. Tkanki wydzielnicze mogą znajdować się na powierzchni organów roślinnych lub w ich wnętrzu. Te tkanki wydzielnicze, które znajdują się wewnątrz organu mogą wydzielane substancje gromadzić wewnątrz komórki lub wydzielać je do przestrzeni międzykomórkowych.
Utwory wydzielnicze powierzchniowe to:
Utwory wydzielnicze wewnątrz organów roślin to:

</doc>
<doc id="424418" url="https://pl.wikipedia.org/wiki?curid=424418" title="Meghalaya">
Meghalaya

Meghalaya (hindi मेघालय, trb.: "Meghalaja", trl.: "Meghālaya"; ang. "Meghalaya") — stan w północno-wschodnich Indiach. Stolicą stanu i zarazem jego największym miastem jest Shillong. 
Stan został utworzony 25 stycznia 1971 roku. 
Podział administracyjny.
Stan Meghalaya dzieli się na następujące okręgi:

</doc>
<doc id="424419" url="https://pl.wikipedia.org/wiki?curid=424419" title="Kalomel">
Kalomel



</doc>
<doc id="424422" url="https://pl.wikipedia.org/wiki?curid=424422" title="Imaginations Through the Looking Glass">
Imaginations Through the Looking Glass

Imaginations Through the Looking Glass to pierwsze DVD zespołu Blind Guardian wydane w roku 2004.
Pomysł na DVD zrodził się już w roku 1998, jednak znany ze swej perfekcyjności zespół postanowił odłożyć to na inne – lepsze czasy. Dopiero w roku 2003, kończąc trasę i czynności związane z promocją płyty A Night at the Opera zespół postanowił zwieńczyć ten moment festiwalem. Blind Guardian Open Air Festival odbył się w obie noce 16/17 czerwca 2003 roku w pobliżu miejscowości Coburg, a przybyło nań ponad 6000 entuzjastów muzyki metal i bardów. Krążek jest zapisem "Live" z festiwalu.

</doc>
<doc id="424425" url="https://pl.wikipedia.org/wiki?curid=424425" title="Mizoram">
Mizoram

Mizoram (hindi मिज़ोरम, trb.: "Mizoram", trl.: "Mizorām"; ang. "Mizoram") – jeden ze stanów Indii, położony w ich północno-wschodniej części, zamieszkiwany głównie przez lud Mizo. Stolicą stanu, a zarazem największym miastem jest Aizawl. Stan został utworzony 20 lutego 1987 roku. 
Podział administracyjny.
Stan Mizoram dzieli się na następujące okręgi:

</doc>
<doc id="424430" url="https://pl.wikipedia.org/wiki?curid=424430" title="Nagaland">
Nagaland

Nagaland (hindi नागालैंड, trb.: "Nagalaind", trl.: "Nāgālaiṁḍ"; ang. "Nagaland") – jeden ze stanów Indii, położony w ich północno-wschodniej części. Stolicą stanu jest Kohima, a największym miastem Dimapur. Stan został utworzony 1 grudnia 1963 roku. Nazwę wywodzi od Nagów - grupy plemion zamieszkujących północno-wschodnie Indie. W spisie powszechnym z 2011 wyróżniono 35 plemion z grupy Naga, z tego 17 w Nagalandzie, ale badacze wyróżniają 66-67 plemion, w tym dziesięć o nieoficjalnym statusie oraz sześć zbiorowych społeczności, jak Tangshang. Łącznie - jak się szacuje - plemiona Naga posługują się 25 językami i 60 dialektami, z rodziny języków chińsko-tybetańskich w grupie tybetańsko-birmańskiej. Dla mieszkańców stanu język hindi, który jest ogólnopaństwowym językiem w Indiach, nie jest więc językiem macierzystym. Najliczniejsze plemię to Konyak, a kolejne to: Ao, Angami, Sümi i Tangkhul.
Przed uzyskaniem niepodległości przez Indie, ziemie stanu wchodziły w skład prowincji Asam oraz utworzonego przez Brytyjczyków regionu North-East Frontier Tracts (North-East Frontier Agency). W 1957 wydzielono rejon Naga Hills Tuensang, składający się z trzech dystryktów: Kohima, Mokokchung i Tuensang. W 1961 władze centralne w Delhi nadały mu nazwę "Nagaland", rok później parlament uchwalił "Nagaland Act". Zarząd tymczasowy zakończył działalność 30 listopada 1963, nowy stan został oficjalnie zainaugurowany 1 grudnia 1963, a Kohima uznana za stolicę stanu. Zgromadzenie stanowe ukonstytuowało się 11 lutego 1964 po pierwszych demokratycznych wyborach ze stycznia 1964. Tym sposobem Nagaland otrzymał autonomię i status pełnoprawnego stanu.
Podział administracyjny.
Stan Nagaland dzieli się na następujące dystrykty (okręgi):
Podział na dystrykty odbywał się stopniowo. W 1971 wydzielono dystrykty Wokha, Zunheboto, Mon i Phek. Dystrykty Kiphire, Longleng and Peren zostały ustanowione w roku 2004. W roku 2017 uchwalono powołanie dystryktu Noklak, ale oficjalna inauguracja działalności władz dystryktu nastąpiła w roku 2021.
Religia.
Nagaland jest szczególnym stanem pod względem religijności jego obywateli. 90% obywateli Nagalandu deklaruje chrześcijaństwo, co czyni z Nagalandu najbardziej chrześcijański stan Indii. Większość nagalandzkich chrześcijan to baptyści, co jest pokłosiem akcji misjonarzy amerykańskich w I połowie XIX wieku i uważane za ewenement w skali światowej. Hinduizm jest obecny w dystryktach Dimapur (28.75%) oraz Kohima (9.51%), ale ogółem liczba wyznawców hinduizmu wynosiła, wedle spisu z 2011, 8,7% ludności.

</doc>
<doc id="424434" url="https://pl.wikipedia.org/wiki?curid=424434" title="Radżastan">
Radżastan

Radżastan (, trb. "Radźasthan", trl.: "Rājasthān"; ) – stan w północno-zachodnich Indiach, położony w ich zachodniej części. Stolicą stanu, a zarazem jego największym miastem jest Jaipur. Stan został utworzony 1 listopada 1956 roku. Jest to obecnie największy pod względem powierzchni stan Indii. Radżastan graniczy z Pakistanem, oraz z następującymi stanami Indii: Gujarat, Madhya Pradesh, Uttar Pradesh, Hariana, Pendżab.
Historia.
Podczas brytyjskiego panowania w Indiach obszar obecnego Radżastanu nosił nazwę Radźputana („kraj radźputów”). W latach 1899–1902 należał do rejonów najsilniej dotkniętych klęską głodu.
Podział administracyjny.
Stan Radżastan dzieli się na następujące dystrykty:
Geografia.
Radżastan jest stanem półpustynnym i pustynnym. Na zachodzie rozciąga się pustynia Thar i góry Arawali (najwyższy szczyt: Abu, 1722 m n.p.m., na granicy z Gujaratem). W miarę przesuwania się na wschód i południe klimat Radżastanu staje się łagodniejszy.
Największe miasta.
W tabeli przedstawiono została lista największych miast Radżastanu wraz z liczbą mieszkańców (stan na 2012).
Demografia.
Radżastan zamieszkany jest przez około 57 milionów mieszkańców (2001). Najczęściej używanymi językami są hindi, radżastani i gudźarati, w użyciu są również między innymi pańdźabi i sindhi.
Podział ludności Radżastanu ze względu na wyznania:
Gospodarka.
Rolnictwo.
Główną gałęzią gospodarki Radżastanu jest rolnictwo. Do najczęściej uprawianych roślin należą pszenica, bawełna, trzcina cukrowa, tytoń i rośliny oleiste. Radżastan jest również największym producentem wełny w Indiach. Zasadniczym problemem rolnictwa Radżastanu jest brak wody. Problem braku wody do pewnego stopnia został rozwiązany w latach 60. XX wieku, w związku z budową Kanału Indiry Gandhi, zasilającego w wodę część stanu.
Przemysł.
Pierwsze zakłady przemysłowe na terenie Radżastanu pojawiły się w latach 60. XX wieku. Obecnie największe znaczenie ma przemysł tekstylny i spożywczy. Istotną rolę odgrywa górnictwo: na terenie Radżastanu wydobywa się między innymi sól kamienną, miedź i cynk, ropa naftowa i gaz ziemny.
W 2006 roku firma Cairn Energy odkryła największe złoże lądowe ropy naftowej Mangala. W wierceniach poszukiwawczych brała udział Polska firma Nafta „Piła”.
Turystyka.
Jedną z najważniejszych gałęzi gospodarki Radżastanu jest turystyka. Na terenie stanu znajduje się szereg atrakcji turystycznych:

</doc>
<doc id="424440" url="https://pl.wikipedia.org/wiki?curid=424440" title="Słup (góra)">
Słup (góra)

Słup (niem. "Hupprichtberg", "Hupprich") – wzniesienie (667 m n.p.m.) w południowo-zachodniej Polsce, w Sudetach Środkowych, w Grzbiecie Zachodnim Gór Bardzkich.
Wzniesienie położone około 3,6 km na południe od centrum miejscowości Srebrna Góra, w północno-zachodniej części Gór Bardzkich, w Grzbiecie Zachodnim, na północ od Wojborza.
Stroma, charakterystyczna góra, położona w Grzbiecie Zachodnim, o wyraźnie podkreślonym kopulastym wierzchołku. Wznosi się w bocznym, południowym grzbiecie, odchodzącym od Wilczej Góry i biegnącym w stronę Wojborza.
Wzniesienie zbudowane jest z dolnokarbońskich szarogłazów, zlepieńców i łupków ilastych oraz dewońskich piaskowców, łupków kwarcowych i lidytów struktury bardzkiej.
Zbocze wschodnie wzniesienia, od poziomu 575 m n.p.m. poniżej szczytu, zajmują górskie łąki i częściowo pola uprawne. Pozostałe zbocza wzniesienia łącznie z wierzchołkiem, zajmuje las mieszany i liściasty (buczyna) regla dolnego.

</doc>
<doc id="424453" url="https://pl.wikipedia.org/wiki?curid=424453" title="Olaf Thon">
Olaf Thon

Olaf Thon (ur. 1 maja 1966 w Gelsenkirchen) – niemiecki piłkarz, występował na pozycji obrońcy lub pomocnika.
Kariera klubowa.
Thon treningi rozpoczął w wieku 6 lat w klubie STV Horst-Emscher. W 1980 roku trafił do juniorskiej ekipy zespołu FC Schalke 04. W 1983 roku został włączony do jego pierwszej drużyny, grającej w 2. Bundeslidze. W 1984 roku awansował z klubem do Bundesligi. W tych rozgrywkach zadebiutował 24 sierpnia 1984 roku w przegranym 1:3 meczu z Borussią Mönchengladbach. 15 września 1984 roku w wygranym 3:1 pojedynku z Karlsruher SC strzelił pierwszego gola w Bundeslidze. W pierwszej drużynie Schalke Thon spędził 5 lat.
W 1988 roku odszedł do Bayernu Monachium, również z Bundesligi. Pierwszy ligowy mecz zaliczył tam 23 lipca 1988 roku przeciwko Eintrachtowi Frankfurt (3:0). Barwy Bayernu reprezentował przez 6 lat. W tym czasie zdobył 3 mistrzostwa kraju (1989, 1990, 1994), a także 2 wicemistrzostwa (1991, 1993).
W 1994 roku Thon ponownie został graczem Schalke. W 1997 roku zdobył z nim Puchar UEFA. W 2001 roku wywalczył z zespołem wicemistrzostwo Niemiec. W tym samym roku, a także rok później zdobył z nim Puchar Niemiec. W 2002 roku zakończył karierę.
Kariera reprezentacyjna.
W latach 1983–1984 Thon rozegrał 10 spotkań i zdobył 4 bramki w reprezentacji RFN U-18, a pomiędzy 1984 rokiem a 1985 rokiem zagrał 3 razy i strzelił 2 gole w reprezentacji RFN U-21. W seniorskiej kadrze RFN Thon zadebiutował 16 grudnia 1984 roku w wygranym 3:2 meczu eliminacji mistrzostw świata 1986 z Maltą.
W 1986 roku znalazł się w kadrze na mistrzostwa świata. Nie zagrał jednak na nich ani razu, a reprezentacja RFN zakończyła mundial na 2. miejscu. 24 września tego samego roku w wygranym 2:0 towarzyskim pojedynku z Danią Thon zdobył pierwszego gola w drużynie narodowej.
W 1988 roku został powołany do kadry na mistrzostwa Europy. Wystąpił na nich w spotkaniach z Włochami (1:1), Danią (2:0), Hiszpanią (2:0) i Holandią (1:2). W meczu z Danią strzelił także gola. Tamten turniej RFN zakończył na półfinale.
W 1990 roku ponownie wziął udział w mistrzostwach świata. Zagrał tam w pojedynkach z Kolumbią (1:1) i Anglią (1:1, 4:3 w rzutach karnych). Zespół RFN został triumfatorem tamtego mundialu.
W 1998 roku Thon po raz trzeci w karierze był uczestnikiem mistrzostw świata. Zaliczył tam 3 spotkania: ze Stanami Zjednoczonymi (2:0), Jugosławią (2:2) oraz Iranem (2:0). Z tamtego turnieju Niemcy odpadli w ćwierćfinale.
W latach 1984–1998 w drużynie narodowej Thon rozegrał w sumie 52 spotkania i zdobył 3 bramki.

</doc>
<doc id="424454" url="https://pl.wikipedia.org/wiki?curid=424454" title="Quidditch przez wieki">
Quidditch przez wieki

Quidditch przez wieki (ang. "Quidditch through the Ages") – fikcyjna książka opisana w serii książek fantasy "Harry Potter" napisanej przez brytyjską pisarkę Joanne Kathleen Rowling, a także rzeczywista książka tej autorki, w której jednak jej nazwisko widnieje jedynie jako właściciela praw autorskich. Ta ostatnia ma być jakoby reprodukcją kopii fikcyjnej książki trzymanej w bibliotece Hogwartu, napisanej przez "Kennilworthy'ego Whispa". Dochód ze sprzedaży tej książki trafił do fundacji Comic Relief.
Oficjalna premiera książki odbyła się w 2001 roku. W Polsce ukazała się ona nakładem wydawnictwa Media Rodzina w 2002 roku. Za jej polską wersję odpowiedzialny jest tłumacz pozostałych książek dot. świata Harry’ego Pottera, Andrzej Polkowski. Książka ma 64 strony w miękkiej oprawie. 
Zawartość.
Fikcyjna książka została napisana przez "Kennilworthy'ego Whispa", znanego w świecie Harry’ego Pottera znawcy quidditcha. Znajduje się w niej opis i historia quidditcha, najstarszej gry czarodziejów. Jej autor ma według informacji zawartych w książce przebywać w swoim domu w Nottinghamshire albo towarzyszyć drużynie Wędrowców z Wigtown, której jest zagorzałym fanem. Jego hobby to: tryktrak, wegetarianizm i kolekcjonowanie markowych mioteł.
Prawdziwa książka została napisana przez J.K. Rowling pod pseudonimem Kennilworthy Whisp, nawiązującym do fikcyjnego autora wspomnianego wyżej. Na 64 stronach znalazła się drobiazgowa historia quidditcha, w tym kiedy powstawała, jak się kształtowały jej zasady, kiedy pojawił się złoty znicz i jakie antymugolskie środki bezpieczeństwa stosuje się w trakcie meczu. Oprócz tego książka zawiera zestaw najsilniejszych drużyn quidditcha w Europie i na świecie, opis najnowszych mioteł oraz leksykon najsłynniejszych uderzeń i formacji technicznych, a także zestaw najczęściej stosowanych przez zawodników fauli.
Na pierwszej stronie prawdziwej książki, która wyglądem ma naśladować pierwszą stronicę księgi z biblioteki Hogwartu znajduje się pouczenie od tamtejszej bibliotekarki, Madam Pince, które brzmi następująco:
Fikcyjne recenzje.
Wiele fikcyjnych postaci z książek o Harrym Potterze zamieściło w książce swoją fikcyjną recenzję:

</doc>
<doc id="424456" url="https://pl.wikipedia.org/wiki?curid=424456" title="Balneoterapia">
Balneoterapia

Balneoterapia – dział fizjoterapii zajmujący się zabiegami rehabilitacyjnymi wykorzystującymi wody lecznicze w różnych temperaturach, peloidy i gazy, w celu leczenia schorzeń pacjenta. Stosowany między innymi przez Hipokratesa. Rozwinięty na szeroką skalę przez Rzymian.

</doc>
<doc id="424457" url="https://pl.wikipedia.org/wiki?curid=424457" title="Miasto gniewu">
Miasto gniewu

Miasto gniewu (ang. "Crash") – film produkcji amerykańskiej z 2004 roku w reżyserii Paula Haggisa. Miał swoją premierę na Festiwalu Filmowym w Toronto we wrześniu 2004 roku. Jest komentarzem do napięć rasowych i społecznych w Los Angeles.
Obsada.
i inni
Nagrody i nominacje.
Oscary za rok 2005
Złote Globy 2005
Nagrody BAFTA 2005
Nagroda Satelita 2005

</doc>
<doc id="424460" url="https://pl.wikipedia.org/wiki?curid=424460" title="Władysław Jasiński (działacz robotniczy)">
Władysław Jasiński (działacz robotniczy)

Władysław Jasiński, pseud. Rudolf (ur. 24 września 1886 roku w Górce Kościejowskiej koło Racławic, zm. 20 stycznia 1955 roku w Krakowie) – polski działacz robotniczy, elektromonter.
Był jednym z ośmiorga dzieci Feliksa, kowala dworskiego. Ukończył szkołę elementarną. W końcu lat 90. rodzina Jasińskich przeniosła się do Niwki koło Sosnowca, a Feliks Jasiński podjął pracę w kopalni „Helena” w Sosnowcu. W wieku 15 lat pracę zawodową rozpoczął także Władysław Jasiński – został pomocnikiem przy maszynie wyciągowej w kopalni „Hr. Renard” (późniejsza kopalnia „Sosnowiec”). Od 1903 należał do SdKPiL, zajmując się m.in. kolportażem materiałów partyjnych. Uczestniczył w rewolucji 1905; w grudniu t.r. został aresztowany przez władze rosyjskie, przez rok był więziony w Będzinie i Piotrkowie Trybunalskim, a w 1907 został zesłany na Syberię. Powrócił do Sosnowca w 1913. Pracował w hucie „Milowice”, nadal prowadził działalność partyjną. Przez pewien czas był zatrudniony w kopalni „Delbrückschacht” w Makoszowach koło Zabrza (późniejsza kopalnia „Makoszowy”), od 1917 ponownie w kopalni „Hr. Renard”. 
Według innej wersji życiorysu (podobnie jak podana wyżej pochodzącej od samego Jasińskiego) miał być od 1904 członkiem PPS, a po rozłamie PPS-Frakcji Rewolucyjnej, do więzienia trafił w 1907, a na zesłaniu przebywał do 1910. W latach I wojny światowej agitował w Sosnowcu na rzecz Legionów Polskich.
W 1918 uczestniczył aktywnie w organizowaniu Rad Delegatów Robotniczych w Sosnowcu i Dąbrowie Górniczej, był komisarzem Czerwonej Gwardii dzielnicy Sielec w Sosnowcu. W listopadzie 1918 został wybrany do Rady Delegatów Robotniczych Okręgu Sosnowieckiego. Miesiąc później uczestniczył w zjeździe SdKPiL i PPS-Lewicy w Warszawie. W lutym 1919 organizował strajki i demonstracje robotnicze w Dąbrowie Górniczej. 
Za działalność komunistyczną został wykluczony z Centralnego Związku Górników w 1921, krótko po tym, jak reprezentował kopalnię „Hr. Renard” na jego II zjeździe w Krakowie. Kilkakrotnie więziony, w 1933 stracił pracę i praktycznie zaprzestał działalności partyjnej. Utrzymywał się z dorywczych zajęć, a w okresie II wojny światowej, poszukiwany przez gestapo, pozostawał w ukryciu.
W 1945 wstąpił do PPR, od 1948 należał do PZPR. W ostatnich latach życia pracował w Komitecie Miejskim PZPR w Krakowie, m.in. jako instruktor wydziału organizacyjnego. Był odznaczony Krzyżem Niepodległości (1938) oraz Orderem Sztandaru Pracy I klasy (pośmiertnie).
Źródła:

</doc>
<doc id="424461" url="https://pl.wikipedia.org/wiki?curid=424461" title="Moszczenica (kopalnia)">
Moszczenica (kopalnia)



</doc>
<doc id="424468" url="https://pl.wikipedia.org/wiki?curid=424468" title="Ukośne brzmienie półtonu">
Ukośne brzmienie półtonu

Ukośne brzmienie półtonu – zmiana chromatyczna dźwięku pomiędzy dwoma różnymi głosami.
Ukośne brzmienie powstaje wówczas, gdy zmiana chromatyczna (w praktyce jest to często zamiana tercji wielkiej na małą lub odwrotnie) krzyżuje się w głosach. W harmonii klasycznej jest to niedozwolone. Wyjątek stanowi kadencja neapolitańska, której cechą charakterystyczną jest właśnie ukośne brzmienie półtonu (połączenie SIIobn. z D).

</doc>
<doc id="424470" url="https://pl.wikipedia.org/wiki?curid=424470" title="Rotunda Najświętszej Marii Panny na Wawelu">
Rotunda Najświętszej Marii Panny na Wawelu

Rotunda św. św. Feliksa i Adaukta (pierwotnie Najświętszej Panny Marii) – pierwsza budowla przedromańska odkryta na terenie Wawelu. Należy do najlepiej zachowanych obiektów architektury przedromańskiej i najstarszych budowli kamiennych w Polsce. Stanowi główny obiekt ekspozycji w rezerwacie archeologiczno-architektonicznym Wawel Zaginiony. Obecny wygląd budowli jest wynikiem rekonstrukcji przeprowadzonej przez Adolfa Szyszko-Bohusza w latach 20. oraz prac archeologicznych z lat 60. i 70. XX wieku. Pierwotna forma górnej części rotundy jest jednak wciąż niemożliwa do ustalenia, pozostaje głównym problemem badawczym i obiektem wielu spekulacji.
Dzieje odkryć.
W 1911 roku podczas prac w budynkach dawnych Kuchni Królewskich na jej mury natrafił architekt Zygmunt Hendel. Kilka lat później – w 1917 roku Adolf Szyszko-Bohusz dokonał pełnego odsłonięcia reliktów, opracowania badawczego, konserwacji oraz rekonstrukcji górnych części rotundy. Prace te w latach dwudziestych pozwoliły na udostępnienie obiektu dla zwiedzających.
Następne badania archeologiczne, prowadzone przez Andrzeja Żakiego miały miejsce w latach 1956–1966. Odsłonięto kolejne mury przylegające do rotundy od zachodu, w obrębie których znajdował się grób z pochówkiem ze złotym pierścieniem oraz wisior z kryształu górskiego w złocie. W okrągłym aneksie natrafiono na pozostałości posadzki, pośrodku zaś na koliste wgłębienie, zidentyfikowane przez Klementynę Żurowską jako negatyw słupa podtrzymującego schody. Odkrycie to było przyczynkiem do nowych rekonstrukcji rotundy, już jako dwupoziomowej budowli. Prace z lat siedemdziesiątych z udziałem Józefa Niżnika, Stanisława Kozieła, Klementyny Żurowskiej i Stefana Walczego pozwoliły na lepsze zbadanie murów przy rotundzie, ustalenie różnic w ich budowie i weryfikację dotychczasowego stanu badań. Nowe spojrzenie na zachowane relikty umożliwiły także inne odkrycia na wzgórzu Wawelskim, będące wynikiem prowadzonych od lat pięćdziesiątych prac wykopaliskowych. Znacząco powiększyła się ilość wczesnośredniowiecznych reliktów na Wawelu, wzrosła też wiedza na temat drewniano-ziemnych obwarowań wzgórza i podgrodzia.
W 1975 roku wokół obiektu utworzono rezerwat archeologiczno-architektoniczny udostępniony dla zwiedzających w ramach wystawy Wawel Zaginiony. W wyniku destrukcji zabytku, stwierdzonych w latach osiemdziesiątych, konieczne było zlecenie kolejnych prac konserwatorskich, trwających od 1986 do 1990 roku. Kierujący nimi Piotr Stępień, przeprowadzając obserwacje i analizy, dokonał chronologicznego rozwarstwienia murów metodą termoluminescencyjną, co pozwoliło uczytelnić relikty. Na początku XXI wieku obiekt poddano badaniom przy zastosowaniu metody C14, na podstawie której Zygmunt Świechowski datował tetrakonchos na rok mniej więcej 970.
Źródła pisane.
Wśród źródeł pisanych dotyczących Wawelu znajduje się kilka fragmentów, które pomogły w identyfikacji tetrakonchosu i posłużyły do wysnucia prawdopodobnej jego historii. Szerzej omawiane w literaturze przedmiotu, były punktem wyjścia dla hipotez o pierwotnym wezwaniu budowli i czasu jej powstania.
Pierwszy z fragmentów znajduje się w "Historii Polski" Jana Długosza, gdzie pod rokiem 1241 dziejopis wymienia Konrada Mazowieckiego, który przeprowadził fortyfikację Wzgórza Wawelskiego – od sanktuarium św. Tomasza przy kościele św. Wacława, dalej do kościoła św. Gereona aż do okrągłego kościółka Panny Marii.
Druga informacja pojawiała się w "Liber Beneficiorum", z niej dowiadujemy się, że Kazimierz Wielki odnowił i uposażył prebendę św. św. Feliksa i Adaukta. Dokument erekcyjny kaplicy Zygmuntowskiej wydany w 1543 roku przez biskupa Gamrata mówi o przeniesieniu prebendy św. św. Feliksa i Adaukta, znajdującej się w pobliżu kuchni królewskich, do kaplicy Wniebowzięcia Najświętszej Marii Panny w katedrze krakowskiej. Znając lokalizację ówczesnych kuchni oraz domniemany przebieg murów Konradowskich, założono, że odkryty tetrakonchos posiadał wezwanie Wniebowzięcia Najświętszej Marii Panny, a wtórnie, za czasów Kazimierza Wielkiego zyskał nowe – św. św. Feliksa i Adaukta.
Dalsze dzieje rotundy i zmiany jej formy po utracie dawnej funkcji, można prześledzić dzięki listowi Zygmunta Augusta do Jana Bonera z roku 1557, oraz lustracji zamku z 1739. Wszystkie znane źródła pisane i architektoniczne omawia między innymi Klementyna Żurowska w monografiach zabytku.
Opis.
Rotunda usytuowana w południowej części Wzgórza Wawelskiego znajduje się w obrębie budynku nr 5. Jest usytuowana od około 2,8 metra do 4 metrów poniżej obecnego poziomu Dziedzińca Arkadowego. Rzut poziomy, dobrze czytelny na podstawie zachowanych reliktów, jest oparty na formie czworoliścia, gdzie półkoliste apsydy (o średnicy 2,6–2,8 m) są oddzielone odcinkami murów (szerokości 0,95–1,15 m.), które wyznaczają okrągłą część środkową (o średnicy 4,8–4,9 m).
Dodatkowo pomiędzy apsydami południowo-wschodnią i południowo-zachodnią zachowały się mury kolistego pomieszczenia. Od zachodu przylegają do budowli dwa odcinki murów aneksów. Mur południowy (długości 2,5 m) przewiązany jest z murami apsydy południowo-zachodniej, a mur północny (długości 5,5m) jest dostawiony do apsydy północno-zachodniej i posadowiony na około 40 cm warstwie gruntu. Pozostałości te były rekonstruowane, jako fragmenty dwóch aneksów dostawionych do tetrakonchosu od zachodu. Mury kamienne o grubości około 1 metra, posadowione bezpośrednio na skale, zostały wykonane w technice podobnej do appareil allonge – płasko łupane płytki piaskowca i wapienia układano warstwowo przez całą grubość muru. Większość murów zachowała się do wysokości 2,4–3,4 m, wyjątek stanowi zewnętrzna część apsydy południowo-wschodniej, gdzie sięgają one do ponad 6,8 m. Ponadto w apsydzie północno-wschodniej brak środkowego fragmentu. Zachowały się pozostałości dwóch obustronnie rozglifionych, prostokątnych, od góry zamkniętych półkoliście, otworów okiennych, w apsydzie południowo-wschodniej na wysokości 1,85 m (od obecnego poziomu wnętrza), oraz dolna część analogicznego okna w apsydzie północno-zachodniej (tutaj na wysokości 1,65 m). Po wewnętrznej stronie apsydy północno-zachodniej zachowały się także dwa kamienne wsporniki (kroksztyny) oraz fragmenty późniejszych tynków. Największą zagadką pozostaje umieszczenie pierwotnego wejścia do rotundy.
Odsłonięto bowiem dwa otwory, z których żaden nie prowadzi bezpośrednio na zewnątrz budowli. Półkoliście przesklepione przejście w południowym murze międzyapsydowym znajduje się na wysokości 0,2 m ponad skałą i prowadzi do okrągłego pomieszczenia dostawionego do rotundy. Drugie wejście w murze apsydy północno-zachodniej przebite wtórnie i zamurowane przed 1241 rokiem, wznosi się na wysokości 1,5 m nad poziomem skały. Prowadziło do jednego z aneksów, który wyznaczają mury odnalezione po zachodniej stronie budowli.
Górną część rotundy stanowi drewniana, tynkowana konstrukcja wykonana przez Adolfa Szyszko-Bohusza w latach dwudziestych jako rekonstrukcja niezachowanej części budowli.
Historia.
Historię rotundy pierwszy przedstawił już Adolf Szyszko-Bohusz, wnioskując dość pewnie na podstawie zachowanych reliktów oraz źródeł pisanych i architektonicznych. Opisane przez niego dzieje dotyczą czasu między XIV a XIX wiekiem – czyli od odnowienia świątyni przez Kazimierza Wielkiego aż do jej zniszczenia przez wojska austriackie.
Odkrycie kolejnych murów i innych obiektów na terenie Wzgórza Wawelskiego oraz szczegółowa analiza zabytku pozwoliły Klementynie Żurowskiej na poszerzenie historii o czas przebudowań i zniszczeń tetrakonchosu od X do XIII wieku. Na weryfikację przedstawionych tez pozwoliły badania Piotra Stępienia dotyczące rozwarstwień chronologicznych murów. Nie udało się jednak ustalić dokładniej daty powstania obiektu. Jedynie na podstawie użytego wątku muru można przyjąć, jak czyni obecnie większość badaczy, że rotunda powstała pod koniec X wieku lub na początku XI wieku, prawdopodobnie podczas rządów Bolesława Chrobrego.
Pierwszy aneks (wyznaczony przez mur południowy) był organicznie związany z rotundą od początku jej istnienia. Drugi, powstały po dostawieniu kolejnego muru od północy wraz z przejściem w murze międzyapsydowym jest datowany na XI wiek.
Za czasów Konrada Mazowieckiego (ok. 1241 r.) podczas włączania rotundy do linii obwarowań zamurowano przejście do aneksu zachodniego. Budowla straciła funkcję sakralną i uległa wielu uszkodzeniom. Kazimierz Wielki odnowił ją i przywrócił pierwotną funkcję, nadając wezwanie św. św. Feliksa i Adaukta. Rotunda została włączona w część zabudowań zamkowych (skrzydła południowo-zachodniego). W tym samym czasie powstał prawdopodobnie kolejny, wieloboczny aneks przy apsydzie południowo-zachodniej. W latach 1516–1517, gdy budowano Kuchnie Królewskie, tetrakonchos znów zdesakralizowano. Sklepieniem podzielono go na dwie części i wykorzystano do celów użytkowych.
Z początkiem XIX wieku, w roku 1806, przebudowując całe skrzydło na szpital wojskowy, mury rozebrano do obecnie zachowanego poziomu.
Stan badań.
Stan badań dotyczący tetrakonchosu jest bardzo obszerny. Wiele różnych hipotez wraz z kolejnymi odkryciami ulegało dezaktualizacji. Pojawiały się nowe problemy i propozycje ich rozwiązań. W starszych publikacjach można znaleźć dużo więcej rozbieżnych hipotez – później zweryfikowanych i odrzuconych. Dalej jednak większość z problemów musi pozostać tematem spekulacji brak bowiem materialnych dowodów na ich udowodnienie. Pierwsze dokładne stany badań przedstawili – Maria Pietrusińska (do lat 60.) oraz Klementyna Żurowska w dwóch monografiach rotundy, kolejne, krótsze opracowania znajdują się w publikacjach Zbigniewa Pianowskiego, Klaudii Stali, Moniki Bober i Teresy Rodzińskiej-Chorąży.
Rekonstrukcja.
Problem rekonstrukcji pierwotnej bryły budowli budzi do dziś najwięcej wątpliwości. Zachowane relikty pozwalają ustalić rzut poziomy tetrakonchosu, brak jednak podstaw do przedstawienia wiarygodnej i niepodważalnej formy rzutu pionowego i układu brył. Pierwszą rekonstrukcję zaproponował w 1919 roku Adolf Szyszko-Bohusz, przedstawiając rotundę jako budowlę centralną sklepioną kopułą sferyczną wznoszącą się na wysokości około 10 metrów nad poziomem posadzki. Do części centralnej miały przylegać 4 apsydy wysokie na 6 metrów i sklepione konchowo. Dwa okna znajdowały się w apsydach, a kolejne cztery w bębnie kopuły. Od północy do budowli przylegała półkolista zakrystia. Rotunda nie była orientowana. Wejście miało być ulokowane w apsydzie północno-wschodniej, w przeciwległej zaś, apsydzie południowo-zachodniej miał znajdować się ołtarz.
Z taką rekonstrukcją polemizowała Klementyna Żurowska, stwierdzając, że budowla była orientowana (ze sporym odchyleniem na północ), zaprzeczyła tezie o wejściu w apsydzie północno-wschodniej. Kolisty aneks uznała za wieżową klatkę schodową, która prowadziła na emporę umieszczoną nad apsydą południowo-zachodnią. Ponadto, budowla interpretowana przez badaczkę jako kaplica miała stanowić organiczną całość z palatium usytuowanym na zachód od zachowanych reliktów.
W latach 60. XX w. odkrycia dwóch murów przylegających do rotundy od zachodu, pochówku, oraz negatywu drewnianego słupa w kolistym aneksie, pozwoliły na weryfikacje poprzednich i powstanie kolejnych hipotez. Uznanie kolistego aneksu za klatkę schodową wykluczyło według Żurowskiej możliwość istnienia w tym miejscu głównego wejścia do budowli, mimo to w literaturze wciąż pojawiają się takie interpretacje. Andrzej Żaki początkowo określający południowy aneks jako zakrystię, później skłaniał się ku funkcji kruchty wejściowej. Zaprzeczył istnieniu palatium, stwierdzając, że odsłonięte mury i odnaleziony pomiędzy nimi grób stanowiły prostokątne mauzoleum dostawione do kaplicy.
Zajmujący się badaniem budowli emporowych Andrzej Tomaszewski przedstawił zupełnie inne rozwiązanie dotyczące wnętrza. Według niego drewniane schody w kolistym aneksie prowadziły na prawdopodobnie drewniane empory ulokowane w każdej z apsyd – tworzące dwupiętrowe obejście wokół części centralnej. Niepoparte jednak wystarczającymi dowodami hipotezy nie wzbudziły dalszego zainteresowania.
Trzecią pełną rekonstrukcję, której punktem wyjścia były hipotezy Klementyny Żurowskiej i Stefana Walczego, zaprezentował Stanisław Kozieł. Za nimi przedstawił kolisty aneks jako wieżyczkę z klatką schodową prowadzącą na emporę. W tym przypadku jednak dodatkowo, obejmując apsydę południowo-zachodnią, przylegał do niej czworokątny aneks. Miał on mieć formę dwukondygnacyjnego, zredukowanego masywu zachodniego, który na piętrze otwierał się do wnętrza rotundy poprzez emporę. Stanisław Kozieł odrzucił też możliwość istnienia palatium.
W drugiej monografii dotyczącej tetrakonchosu Klementyna Żurowska na nowo podjęła się analizy reliktów i stworzenia nowej rekonstrukcji z pomocą Tomasza Węcławowicza. Zaprezentowana forma opiera się na przesłankach dotyczących usytuowania wejścia do budowli, systemu komunikacji między poszczególnymi aneksami i częścią główną oraz wysokości nawarstwień i poziomu skał wokół rotundy. Ponadto znaczenie miały względy pierwotnej funkcji. Otrzymane wnioski pozwoliły na wykazanie, że tetrakonchos był dwukondygnacyjny, a zachowane relikty są pozostałością krypty stanowiącej dolną kondygnację. Na komunikację między poszczególnymi pomieszczeniami pozwalała klatka schodowa łącząca rotundę z palatium i masywem zachodnim, prowadząca dodatkowo na emporę otwierającą się do wnętrza z drugiej kondygnacji masywu zachodniego. Północno-zachodni mur, nieprzewiązany z murem budowli, został uznany za fragment wtórnie dobudowanego, dodatkowego aneksu.
Kolejni badacze spekulowali na temat rekonstrukcji Klementyny Żurowskiej, większość uznała jednak, za bardzo prawdopodobne, iż była to budowla dwukondygnacyjna. Z tym założeniem zgodził się Zbigniew Pianowski, wykluczając jednak istnienie empory oraz palatium od zachodu. Janusz Firlet do dwupoziomowej bryły dodał dwa aneksy – czworoboczne mauzoleum i półkolistą klatkę schodową. Ponadto, rekonstruując usytuowanie pierwszej kurii piastowskiej na Wawelu, uznał, że rotunda była częścią tej zabudowy i przylegała do palatium od strony wschodniej. Zasugerowane przez niego poprzeczne, a nie osiowe połączenie kaplicy z palatium należy do bardzo rzadko spotykanych wyjątków. Zostało jednak poparte przez Klaudię Stalę. Zygmunt Świechowski powielający rekonstrukcję Adolfa Szyszko-Bohusza, dopiero w publikacji z 2004 roku przyjął możliwość istnienia dwóch poziomów budowli. Nie można uznać jego stanowiska za całkiem jasne, bo równocześnie tezie tej towarzyszy rysunkowe przedstawienie wariantu jednopoziomowego.
Za starszą rekonstrukcją według Stanisława Kozieła opowiedział się Jurij Dyba, prezentując na planach analogiczną, jednokondygnacyjną bryłę z aneksem z emporą. Wejście do wnętrza prowadziło od aneksu zachodniego, przez wnętrze klatki schodowej i przejście między apsydami.
Ostatniej rekonstrukcji podjęła się Teresa Rodzińska-Chorąży, próbując rozwiązać problemy różnic w poziomach zewnętrza i wnętrza budowli, sposobów komunikacji między jej częściami i umieszczenia pierwotnego wejścia. Autorka przedstawiła dwie możliwe wersje, dla których punktem wyjścia było kilka bazowych założeń – dwupoziomowość kaplicy, kolista wieżyczka z klatką schodową i masyw zachodni poprzedzony rampą schodową. Dwa warianty różnią się przede wszystkim sposobem rozwiązania masywu zachodniego. W pierwszej wersji ma on formę wieży. Ze względu na system komunikacji nie można jednak przyjąć, że jej przyziemie pełniło funkcję kruchty. Wykluczone jest także wybranie takiej formy tylko jako monumentalnej oprawy dla wejścia. Jedynym wytłumaczeniem może być chęć umieszczenia w jej wnętrzu empory poza główną częścią wnętrza. Druga rekonstrukcja prezentuje masyw zachodni jako niski przedsionek jednak z wejściem na górnej kondygnacji. Badaczka kończy swój wywód podkreślając, że rozważania te mają charakter spekulatywny, ponieważ na podstawie zachowanych reliktów nie da się pewnie ustalić jak wyglądała bryła.
Datowanie.
Również w sprawie datowania obiektu badacze nie są zgodni, zwłaszcza w starszej literaturze pojawia się wiele rozbieżnych opinii. Szyszko-Bohusz określił ją jako budowlę słowiańską, datując na przełom IX i X wieku. W recenzji jego artykułu Władysław Abraham skrytykował ten pogląd, wiążąc jej powstanie z rządami pierwszych Piastów (koniec X wieku do pierwszej połowy XI wieku). Marian Gumowski przypisywał rotundzie funkcję pierwszej katedry krakowskiej z X wieku. Bardzo zmienne stanowisko przyjmował Josef Strzygowski, który początkowo uważał tetrakonchos za świątynię słowiańską powstałą jeszcze w okresie przedromańskim, później zmienił swoją opinię, przesuwając czas powstania między XI a XIII wiek. Władysław Semkowicz wiązał budowlę z XI wiekiem, Josef Cibulka z okresem czeskich rządów w Małopolsce w drugiej połowie X wieku, a Vojslav Mole z końcem X wieku. Forma i technika wykonania była dla Mariana Morelowskiego argumentem dla datowania na XI lub XII wiek.
W późniejszej literaturze większość badaczy opowiadała się za jedną z dwóch hipotez łączących powstanie rotundy z 2 połową X i początkiem XI wieku, z panowaniem Czechów w Krakowie lub z pierwszymi Piastami. Wyjątkiem był Jerzy Hawrot, który określił tetrakonchos jako mauzoleum z VII lub VIII wieku. Andrzej Żaki, pisząc o odkryciu budowli czworokątnej na Wawelu, zestawił ją z rotundą, ze względu na podobieństwo wątków muru. Przytoczył krótko stan badań dotyczący datowania rotundy. Krytycznie się do niego odnosząc, stwierdził, że najbardziej prawdopodobne jest, iż wszystkie relikty pochodzą z X-XI stulecia z czasów Bolesława Chrobrego. Z tym zdaniem zgodziła się również Klementyna Żurowska, która dogłębnie studiowała zagadnienia genezy form, funkcji i treści ideowych obiektu. Kolejni badacze albo popierali to zdanie, albo przesuwali moment powstania na czasy Mieszka II. Nie ma przesłanek, które pozwoliłyby zawęzić datowanie. Jak pisała Teresa Rodzińska-Chorąży ze względu na technikę wykonania, tetrakonchos należy zaliczyć do grupy budowli „płytkowych” datowanych między przełom X i XI wieku do połowy XI wieku. Równocześnie przytoczone przez badaczkę lombardzkie analogie pozwalają zawęzić czas powstania do drugiej lub trzeciej dekady wieku XI. Josef Dyba wywodzący formę rotundy od węgierskich tetrakonchosów wskazywał na lata 1031–1048, kiedy na polskim dworze przebywał król węgierski Bela I. Powołując się na badania metodą radiowęglową 14C, Świechowski przytoczył dokładną datę – rok 970. Wynik ten nie jest jednak wiarygodny, ponieważ został uzyskany na podstawie analizy tylko jednej próby.
Wezwanie.
W literaturze przedmiotu tetrakonchos jest zamiennie określany rotundą Najświętszej Marii Panny lub św. św. Feliksa i Adaukta. Oba wezwania zostały ustalone na podstawie zachowanych tekstów źródłowych (zob. punkt 3). Jako pierwszy ten temat podjął Szyszko-Bohusz, dowodząc, że pierwotne wezwanie maryjne w XIV zostało zmienione na wezwanie św. św. Feliksa i Adaukta. Analizując teksty źródłowe, wersję tę potwierdziła Klementyna Żurowska. Do lat 60. zagadnienie to nie budziło większego zainteresowania, dopiero odkrycie innych budowli centralnych, zwłaszcza tak zwanego kościoła B zmusiło badaczy do weryfikacji postawionych tez i podjęcia kolejnej dyskusji na ten temat. Szerzej problemem wezwania zajmowali się: Zofia Kozłowska-Budkowa, Gerard Labuda oraz w kolejnej monografii Żurowska. Mimo zaistniałych wątpliwości ostatecznie większość badaczy poparła pierwszą hipotezę Szyszko-Bohusza, uznając jego rekonstrukcję przebiegu linii obwarowań konradowskich za najbardziej prawdopodobną, a teksty Długosza za wiarygodne.
Funkcja.
Do lat 60. pojawiały się różne interpretacje dotyczące funkcji rotundy. Większość z nich z czasem została odrzucona. Wśród tych można wymienić hipotezę Mariana Gumowskiego o pierwszej katedrze wawelskiej, obaloną już przez Romana Grodeckiego. Odosobnione pozostają także stanowiska Paula Stygera i Jerzego Hawrota, którzy określili tetrakonchos jako mauzoleum – Styger pierwszych Piastow, Hawrot pogan. Forma budowli czteroapsydowej mogła sugerować funkcję baptysterium, za którą opowiedział się Józef Muczkowski, przeciwko temu przemówił jednak brak pozostałości basenu chrzcielnego.
Do dziś utrzymała się teza o kaplicy pałacowej, za którą opowiedzieli się: Michał Walicki, Marian Morelowski, Josef Cibulka, Vojslav Molé i Klementyna Żurowska, która rekonstruowała rotundę, jako część założenia rezydencjonalnego, z kryptą pełniącą funkcję relikwiarzową. Przeprowadziła też szczegółową analizę typologiczną, genetyczno-porównawczą oraz ikonologiczną. Początkowo z tezą o kaplicy książęcej zgodzili się również Zbigniew Pianowski i Janusz Firlet.
W publikacji z 2001 roku Janusz Firlet, starając się zrekonstruować usytuowanie pierwszej piastowskiej kurii książęcej, stwierdził, że prawdopodobnie czteroabsydowa rotunda zajmowała południowo-zachodnią jej część i pełniła funkcję prywatnej kaplicy władcy. Ostatecznie obaj badacze za bardziej prawdopodobne uznali funkcje kaplicy relikwiarzowej lub książęcego skarbca relikwiarzowego. Zygmunt Świechowski zgodził się z wymienianą już funkcją kaplicy władcy lub wielkorządcy.
Teresa Rodzińska-Chorąży, podając w wątpliwość powiązanie rotundy z budynkiem rezydencjonalnym, i co za tym idzie jej rolą jako kaplicy pałacowej, opowiada się za funkcją skarbca relikwiarzowego, która mogłaby być umotywowana nie tylko dwupoziomową rekonstrukcją, ale także ilością konch (łącznie osiem na obu kondygnacjach), w których można było umieścić ołtarze lub eksponować relikwie
Analiza i geneza form.
Najszerzej dyskutowanym w starszej literaturze problemem jest kwestia genezy form. Trzeba jednak zwrócić uwagę, że dotyczy ona zarówno pochodzenia formy budowli czworolistnej, jak i bardziej dokładnie, jak te formy zostały przeszczepione na teren Krakowa. W pierwszym przypadku, większość badaczy pozostaje zgodna co do antycznej genezy formy tetrakonchosu. Szeroko o tradycji wznoszenia budowli na planie koła i pierwszych takich, antycznych przykładach, w kontekście wawelskiej rotundy, pisała Klaudia Stala.
Pozostali, skupiając się na bardziej dokładnej analizie, szukają proweniencji zarówno na wschodzie, jak i na zachodzie Europy. Szyszko-Bohusz doszukiwał się genezy na wschodzie w Bizancjum, gdzie rozwijał się typ przesklepionej budowli centralnej. Według niego wzorce dotarły przez państwo wielkomorawskie, które połączyło tradycję bizantyńską z łacińską (budowle kamienne zamiast ceglanych, na planie koła, a nie kwadratu).
Wyjątkowe stanowisko zajął Strzygowski, uznając, że rotunda jest zabytkiem rodzimej, słowiańskiej architektury. Niepoparta żadnymi dowodami teza pozostała jednak bez znaczenia dla dalszych badań.
Później Strzygowski razem z Biehnem i Wesenbergiem opowiedział się za wpływami pochodzącymi bezpośrednio z Armenii. Hawrot za prototyp rotundy uważał kościół z Dzweli-Gawazi w Gruzji. Szersze grono stanowią zwolennicy koncepcji o zachodnich wzorcach. Zajmujący się analizą rotund średniowiecznych z terenów Europy środkowej, Cibulka wyprowadził ich genezę z karolińskiego Zachodu. Przyjął też, że wawelski tetrakonchos jest redukcją rotundy św. Wita w Pradze i powstał pod jej wpływem. Za nim tezę tę powtórzyli kolejni badacze. Wojsław Molé zwrócił jednak uwagę, że mogła to być tylko jedna z możliwości.
W nowszej literaturze rzadziej przyjmowano to stanowisko, wyjątek stanowi Świechowski, który w publikacji z 2009 roku nadal je podtrzymywał. Wśród innych ośrodków na zachodzie, z których miano czerpać wzorce, wymienia się ponadto: Nadrenię – Feliks Kopera i Władysław Abraham, Włochy – Muczkowski, Francję i tereny nadmozańskie – Morelowski, Alzację – Zdzisław Kępiński. Pojawienie się typu tetrakonchosu Dyba wiązał z wpływami węgierskimi, a bezpośredniego prototypu dla wawelskiej budowli upatrywał w rotundzie w Ludaspusta.
Najszerzej problemem genezy zajęła się Żurowska. W pierwszej monografii z 1968 roku potwierdziła, że najbliższą analogię stanowią kościół św. Wita (za Cibulką), oraz kaplica z Avolsheim w Alzacji (za Kępińskim). Źródeł inspiracji upatrywała na terenach dolnego Renu i Mozy. Najistotniejszym dla ustalenia skąd przejęto wzór dla budowli wawelskiej były dla niej przesłanki ideowe. Podstawą założeń była rekonstrukcja z cylindryczną wieżyczką – jak w tego typu rozwiązaniach w budowlach karolińskich i ottońskich, oraz ze zredukowanym masywem zachodnim nasuwających porównanie do kaplicy akwizgrańskiej. Uznając rotundę za kaplicę pałacową o wezwaniu maryjnym, szukała związków z podobnymi obiektami w typie "Sancta Maria Rotunda", w szczególności tych pełniących rolę "capella palatina" – kaplic przy siedzibie władcy, przechowujących najcenniejsze dlań relikwie. Przeanalizowała również kwestię ideologii wczesnopiastowskich kaplic grodowych.
W kolejnej monografii Żurowska ukazała wawelski tetrakonchos na tle innych budowli centralnych o wielu kondygnacjach. Zanalizowała także ich system komunikacji i połączeń z innymi przyległymi budynkami. Doszła jednak do wniosku, że ze względu na specyfikę formy nie da się łączyć rotundy wawelskiej z grupą niemieckich kaplic podwójnych. Podsumowała stwierdzając, iż rotunda: „zdaje się być indywidualną realizacją, która łączy w sobie karolińsko-ottoński pomysł centralnej, maryjnej kaplicy pałacowej, wyposażonej w emporę umieszczoną w masywie zachodnim, z koncepcją centralnego, maryjnego kościoła z kryptą, która wykształciła się na Wschodzie w V w. i rozpowszechniwszy się na Zachodzie, poprzez sztukę karolińską, przeszła do tzw. pierwszej sztuki romańskiej”.
Dogłębnej analizy i genezy form tetrakonchosów podjęła się Teresa Rodzinska-Chorąży. Na tej podstawie wskazała, iż analogiczne rozwiązania można znaleźć w architekturze wczesnochrześcijańskiej i przedromańskiej. Najbliższe podobieństwo do dwukondygnacyjnego tetrakonchosu, z nawą na rzucie koła wykazują rotunda z Avolsheim, oraz baptysterium z Galliano i kościół św. Krzyża w Bergamo. Niemożliwe jest jednak pewne rozstrzygnięcie kręgu analogii, ponieważ nie da się ustalić, jak pierwotnie wyglądała bryła budowli (zwłaszcza jej część zachodnia). Istnienie masywu wieżowego wskazywałoby na wzorce karolińsko-ottońskie, niskiej kruchty zaś na przedromańskie założenia bliskie baptysterium z Galliano i wybranych polikonchosów z Dalmacji (np. Panny Marii w Stomorica czy św. Chryzogona w Kolovar w Zadarze). Rodzińska-Chorąży neguje także porównanie wawelskiej budowli do rotundy św. Wita w Pradze, pisząc, że wymiary, proporcje, dwupoziomowość założenia, oraz istnienie aneksu od strony zachodniej wskazują, że dużo bliższą analogię stanowią tetrakonchosy z Italii.

</doc>
<doc id="424476" url="https://pl.wikipedia.org/wiki?curid=424476" title="JAS-MOS">
JAS-MOS



</doc>
<doc id="424477" url="https://pl.wikipedia.org/wiki?curid=424477" title="Akwedukt w Segowii">
Akwedukt w Segowii

Akwedukt w Segowii jest jednym z najważniejszych i najlepiej zachowanych reliktów rzymskiej obecności na półwyspie Iberyjskim. Jest też symbolem Segowii, uwiecznionym nawet na herbie miasta.
Brak stosownej inskrypcji na attyce akweduktu uniemożliwia określenie z całkowitą pewnością jego wieku. Badacze umiejscawiają moment jego powstania na drugą połowę I i początki II wieku, w czasach cesarza Wespazjana lub Nerwy. W mrokach dziejów giną również początki samego miasta. Wiadomo jedynie, że okolica ta była zasiedlona przez Wakceów przed ich podbiciem przez Rzym.
Akwedukt w Segowii transportuje wodę z górskiego źródła Fuenfría, odległego od miasta o 17 kilometrów, położonego w pobliżu wsi La Acebeda. Woda zbierana jest najpierw w zbiorniku zwanym "El Caserón" (hiszp. "Wielki dom", "Chałupa"), potem transportowana kamiennymi kanałami do drugiej wieży ("Casa de Aguas", hiszp. "Dom wody"), gdzie jest odpiaszczana i klarowana. Następnie biegnie 728 m kanałem o nachyleniu 1% aż do szczytu wzniesienia Postigo (skaliste wzgórze, na którym wokół alkazaru osadzono miasto). Wcześniej jeszcze, na placu Díaz Sanz, konstrukcja zakręca gwałtownie w kierunku placu Azoguejo, na którym budowla prezentuje się w całej swej okazałości. W najwyższej części mierzy 28,5 m (przy prawie 6-metrowych fundamentach) i spoczywa na dwóch rzędach łęków wspartych na filarach. Cała konstrukcja składa się ze 167 łęków. Od momentu wejścia do miasta do placu Díaz Sanz akwedukt spoczywa na 75 pojedynczych łękach, następnie na 44 podwójnych i wreszcie na ostatnich czterech pojedynczych łękach. W pierwszym odcinku akweduktu znajduje się 36 ostro zakończonych łęków, zrekonstruowanych w XV wieku po zniszczeniu budowli przez muzułmanów w 1072 roku.
Wyższa kondygnacja to łęki o szerokości prześwitu 5,10 m, wsparte na kolumnach węższych i niższych niż te z niższej kondygnacji. Zwieńczeniem jest attyka, w której biegnie kanał transportujący wodę, o przekroju litery „U” i wymiarach 180 na 150 cm. Dolna kondygnacja, niwelująca nierówności terenu, to łęki o szerokości prześwitu 4,50 m wsparte na kolumnach zwężających się ku górze (wymiary u szczytu – 180 na 250 cm; wymiary u podstawy – 240 na 300 cm).
Całość zbudowana jest z granitowych bloków, połączonych bez zaprawy. Liczba bloków jest oceniana na 20 400. Ich objętość wynosi około 7500 m3, a masa 20 000 ton. Na trzech najwyższych łukach umiejscowiona była w czasach rzymskich tabliczka z literami z brązu z informacją o projektancie i dacie budowy. W górnej części akweduktu widać też dwie nisze, po jednej z każdej strony konstrukcji. Wiadomo, że w jednej z nich widniał niegdyś wizerunek Herkulesa egipskiego, zgodnie z legendą założyciela miasta. Aktualnie w niszach znajdują się wizerunki patronki miasta Matki Boskiej z Fuencisla ("Virgen de la Fuencisla") oraz Św. Szczepana. Co roku 4 grudnia, w dzień Św. Barbary, patronki artylerzystów, których akademia znajduje się w Segowii, kadeci szkoły przystrajają wizerunek Matki Boskiej flagą.
W czasach Ferdynanda Aragońskiego i Izabeli Kastylijskiej doszło do pierwszej dużej rekonstrukcji akweduktu. Pracami zajął się przeor pobliskiego klasztoru, don Pedro Mesa. Odbudowano 36 łęków, dochowując dużej wierności oryginałowi. Wspomniane już wizerunki Matki Boskiej i Św. Szczepana umieszczono na akwedukcie później w XVI wieku.
Akwedukt jest najważniejszym zabytkiem architektonicznym miasta. Przez stulecia był wykorzystywany do transportu wody i prawdopodobnie dzięki temu przetrwał do dziś w tak dobrym stanie. W ostatnich latach ucierpiał poważnie z powodu zanieczyszczenia powietrza i drgań wywołanych intensywnym ruchem ulicznym. Rozpoczęto więc prace konserwacyjne, jednocześnie zakazując ruchu samochodowego w bezpośrednim sąsiedztwie budowli (plac Azoguejo stał się strefą tylko dla pieszych). Od 1985 roku akwedukt jest na liście światowego dziedzictwa UNESCO.
Legenda.
Zgodnie z popularnym podaniem to nie Rzymianie zbudowali akwedukt, ale diabeł. Legenda mówi, że pewna dziewczyna pracująca jako nosiwoda, zmęczona dźwiganiem dzbana stromymi uliczkami miasta, zawarła pakt z czartem, oddając mu swoją duszę, o ile będzie on w stanie dostarczyć wodę do jej drzwi zanim kur zapieje. Kiedy zapadł zmrok, nad miastem rozszalała się potworna burza. Jedynie dziewczyna zdawała sobie sprawę, że to nie zwykły sztorm, ale diabelskie sztuczki czarta wypełniającego swoje zadanie. Naturalnie diabłu nie udało się wykonać zadania – kur zapiał w momencie, w którym do ukończenia akweduktu zabrakło położenia jednego kamienia.
Dziewczyna wyznała swoją winę mieszkańcom miasta, którzy poświęcili akwedukt i z radością zaakceptowali nową budowlę w mieście. Przekonani, że tylko cud mógł ocalić duszę dziewczyny przed potępieniem, umieścili wizerunki Matki Boskiej i Świętego Stefana w niszach akweduktu.

</doc>
<doc id="424482" url="https://pl.wikipedia.org/wiki?curid=424482" title="Miodniki">
Miodniki



</doc>
<doc id="424486" url="https://pl.wikipedia.org/wiki?curid=424486" title="A Past and Future Secret">
A Past and Future Secret

A Past and Future Secret – singel grupy muzycznej Blind Guardian promujący album "Imaginations from the Other Side".

</doc>
<doc id="424487" url="https://pl.wikipedia.org/wiki?curid=424487" title="Wielka Bitwa Warszawska">
Wielka Bitwa Warszawska



</doc>
<doc id="424488" url="https://pl.wikipedia.org/wiki?curid=424488" title="Vallejo">
Vallejo



</doc>
<doc id="424489" url="https://pl.wikipedia.org/wiki?curid=424489" title="Źródło Q">
Źródło Q

Źródło Q, Ewangelia Galilejska (od niem. "Quelle" – źródło) – hipotetyczny dokument wczesnochrześcijański, spisany w języku greckim przed ukształtowaniem się Ewangelii Nowego Testamentu, być może w Galilei w latach 50. Z dokumentu mieli korzystać autorzy Ewangelii Mateusza i Łukasza pisząc swoje Ewangelie. Uczeni, którzy opowiadają się za istnieniem źródła Q, podejmują próby jego rekonstrukcji.
Źródło Q – jeśli w ogóle faktycznie istniało – nie zachowało się.
Według niektórych źródło Q miało posiadać formę zbioru wypowiedzi (tzw. logiów) Jezusa Chrystusa. Na korzyść tej tezy przemawiałaby odkryta w 1945 roku w Nag Hammadi koptyjska Ewangelia Tomasza, która potwierdziła istnienie gatunku literackiego zbioru logiów. Nie brak jednak głosów opowiadających się za narratywną formą dokumentu.
Treść.
Treść hipotetycznego źródła Q współczesna biblistyka rekonstruuje na podstawie analizy ewangelii synoptycznych. Źródło Q mogło liczyć ok. 240 wersetów. Dłuższe i krótsze wypowiedzi Jezusa ułożone były w kolejności zbliżonej do tej, w której pojawiają się w Ewangelii Łukasza.
Hipoteza istnienia Q.
Istnienie "Źródła Q" jest elementem tzw. teorii dwóch źródeł dla rozwiązania problemu synoptycznego, popularnej we współczesnej biblistyce. Hipoteza ta tłumaczy fakt, że w Ewangeliach Mateusza i Łukasza występuje szereg wypowiedzi Jezusa, których nie ma w Ewangelii Marka ani Ewangelii Jana. Wspomniane wypowiedzi tworzą około 250 wersetów wspólnych dla Ewangelii Łukasza i Mateusza, brzmią identycznie lub bardzo podobnie i najprawdopodobniej pochodzą z jakiegoś wcześniejszego greckojęzycznego dokumentu. Teoria istnienia źródła Q zakłada, że autorzy Ewangelii Mateusza i Łukasza pisząc swoje Ewangelie korzystali z dwóch głównych źródeł – Ewangelii Marka i drugiego – źródła Q, z którego zaczerpnęli wspomniane 250 wersetów obejmujących wypowiedzi (tzw. logia) Jezusa. Ponadto, każdy z nich korzystał jeszcze z indywidualnego źródła, skąd zaczerpnął materiał obecny tylko w jego Ewangelii. Ponieważ hipotezę te sformułowali po raz pierwszy uczeni niemieccy, nazwali owo hipotetyczne źródło po prostu 'Źródłem' – po niemiecku Quelle.
Nie ma żadnych zachowanych zapisów wczesnochrześcijańskich odnoszących się do tego dokumentu, z wyjątkiem dość enigmatycznego stwierdzenia Papiasza z II wieku, na temat spisanej przez św. Mateusza Apostoła listy wypowiedzi Jezusa. Przez pewien czas za fragment źródła Q uznawano apokryficzną Ewangelię Tomasza, która zawiera wypowiedzi przypisywane Jezusowi.
Czas powstania i autorstwo.
Zgodnie z tą teorią źródło Q najprawdopodobniej powstało w okresie misji wśród Żydów w diasporze, zwłaszcza w Syrii. Zdaniem Crossana niektóre wypowiedzi Jezusa oraz kilka drobnych źródeł stanowiących Q dla Mateusza, było w obiegu już pomiędzy rokiem 39 a 60 n.e. Ponieważ źródło zawiera pewne szczegóły z życia i działalności Jana Chrzciciela, możliwe jest, że do jego powstania przyczynili się uczniowie proroka.
W kulturze popularnej.
W książce Dana Browna "Kod Leonarda da Vinci" wspomniany jest "legendarny dokument Q", którego istnieniu ma nie przeczyć nawet Watykan i który zdaniem autora ma stanowić księgę nauk Jezusa, pisaną prawdopodobnie jego własną ręką.

</doc>
<doc id="424491" url="https://pl.wikipedia.org/wiki?curid=424491" title="Tamilnadu">
Tamilnadu

Tamilnadu (tamilski தமிழ்நாடு; ang. "Tamil Nadu"; hindi तमिल नाडु, trb.: "Tamilnad", trl.: "Tamiḻ Nāṭu") – jeden ze stanów Indii, położony w ich południowej części, zamieszkany głównie przez Tamilów, lud pochodzenia drawidyjskiego. 
Stolicą stanu, a zarazem największym miastem jest Ćennaj. 
Stan został utworzony 18 lipca 1967.
Geografia.
Powierzchnia stanu Tamilnadu wynosi 130 058 km², co czyni go jedenastym pod względem wielkości stanem Indii. Na zachodzie graniczy ze stanem Kerala, na północnym zachodzie z Karnataką oraz na północy z Andhra Pradesh. Na wschodzie znajduje się Zatoka Bengalska oraz terytorium związkowe Puducherry. Na terenie stanu znajduje się również najbardziej na południe wysunięty punkt półwyspu Indyjskiego – miasto Kanyakumari, gdzie spotykają się wody Morza Arabskiego, Zatoki Bengalskiej i Oceanu Indyjskiego.
Podział administracyjny.
Stan Tamilnadu dzieli się na następujące dystrykty:

</doc>
<doc id="424496" url="https://pl.wikipedia.org/wiki?curid=424496" title="Herman de Clermont de Chastes">
Herman de Clermont de Chastes

Herman de Clermont de Chastes-Gessans (ur. ?, zm. 13 maja 1603 w Nowej Francji) – oficer w służbie królów Francji Henryka III i Henryka IV, wiceadmirał Francji, wielki mistrz Rycerskiego Zakonu św. Łazarza z Jerozolimy, marszałek, komandor Limoges, wielki przeor Owernii Rycerskiego Zakonu św. Jana z Jerozolimy, gubernator Dieppe, namiestnik Nowej Francji
Był młodszym synem Franciszka de Clermont, barona de Chaste i Pauli de Joyeuse. Był krewnym przyszłego wielkiego mistrza joannitów Annet'ego de Clermont-Gessant. W 1566 został rycerzem Zakonu św. Jana z Jerozolimy i błyskawicznie zrobił w nim karierę.
W 1589 został królewskim gubernatorem francuskiego regionu Dieppe.
W 1593 na mocy umowy z joannitami jako baliw Boigny został wybrany wielkim mistrzem Rycerskiego Zakonu św. Łazarza z Jerozolimy.
Jako jeden z najbardziej zaufanych towarzyszy i oficerów królewskich w 1602 został mianowany przez Henryka IV namiestnikiem kanadyjskiej Nowej Francji z pełnymi przywilejami handlu z tych terenów. Był założycielem pierwszej kanadyjskiej kompanii handlowej "The Canada and Acadia Company". W 1602 został przez Henryka IV mianowany wiceadmirałem Francji. Był odpowiedzialny za wysłanie w 1603 podróżnika Samuela de Champlain w celu odkrycia góry Rzeki Świętego Wawrzyńca. Ufundował dwa statki, na których odbyła się wyprawa.

</doc>
<doc id="424497" url="https://pl.wikipedia.org/wiki?curid=424497" title="Mara Jade">
Mara Jade

Mara Jade – postać fikcyjna ze świata "Gwiezdnych wojen", bohaterka książek i komiksów rozgrywających się przede wszystkim w okresie po Bitwie o Yavin. Ręka Imperatora, przemytnik, później Jedi i żona Luke’a Skywalkera. Rudowłosa kobieta o wyjątkowej sprawności fizycznej oraz znakomitej pamięci.
Historia.
Ręka Imperatora.
Mara Jade urodziła się około 18 lat przed bitwą o Yavin. Nigdy nie poznała swoich rodziców. Została im zabrana przez samego Palpatine’a, a przez kolejne kilkanaście lat szkolono ją w posługiwaniu się Mocą, w sztukach walki, strzelaniu z blastera oraz lataniu wszelkimi pojazdami. Gdy miała około 16 lat, została Ręką Imperatora – specjalnym agentem Palpatine’a, działającym niezależnie od wszystkich służb państwowych. Z reguły wykonywała misje tam, gdzie szturmowcy, imperialna flota oraz inni agenci Imperatora nie mogli sobie poradzić lub też ich obecność nie była pożądana. Miała dostęp do większości danych wewnętrznych i wywiadowczych, w tym do wielu tajnych kodów i skrytek znanych tylko jej i samemu Imperatorowi. Dzięki użyciu Mocy mogła kontaktować się ze swoim mocodawcą z każdego miejsca w galaktyce.
Jedną z jej najważniejszych misji miało być zabicie Luke’a Skywalkera. Jako tancerka Arica czekała na niego w pałacu Jabby. Jednak Jabba nie zgodził się, by towarzyszyła jego świcie podczas egzekucji młodego Jedi, w związku z czym Mara nie zdołała wykonać misji.
Po Endorze.
W momencie śmierci Imperatora w trakcie Bitwy o Endor Mara doznała wizji pokazującej, jak Vader oraz Luke rzucają się na Palpatine’a i zabijają go. W ten sposób Palpatine wpoił jej w świadomość i podświadomość swój ostatni rozkaz – „Masz zabić Luke’a Skywalkera!”. Wizja była fałszywa i obliczona na wywarcie większego wpływu na psychikę Mary, o tym jednak Jade dowiedziała się dopiero wiele lat później. Po śmierci mentora Mara praktycznie straciła niewielkie możliwości korzystania z Mocy, które dotychczas przejawiała.
Przez kolejne lata Mara włóczyła się po Galaktyce, z reguły szukając zajęcia jako mechanik i starając się uciec przed okresowo nawracającymi wizjami. Na planecie Varonat spotkała przemytnika Talona Karrde. Uratowała mu życie, za co wdzięczny Karrde zaoferował jej pracę w jego organizacji. Przez kolejnych kilka miesięcy Mara zrobiła w jego organizacji błyskawiczną karierę, awansując ostatecznie na jego zastępcę.
Ostatni rozkaz.
Okazja do wykonania rozkazu Imperatora nadarzyła się, gdy podróżując z Karrdem Mara wyczuła Luke znajdującego się wówczas w rozbitym myśliwcu, w odludnym miejscu galaktyki. Ze względu na okoliczności nie wykonała jednak rozkazu Imperatora. Podczas odwiedzin Thrawna na Myrkr Luke uciekł porwaną kanonierką. Po krótkiej pogoni oboje rozbili się. Przez kilka kolejnych dni wędrowali po lasach tej planety. Ponieważ Wielki Admirał zorientował się, że jednym z uciekinierów był Skywalker, a ludzie Karrdego nie dość, że pomogli mu w ucieczce, to jeszcze rozbili grupę szturmowców, wyznaczył nagrodę za głowę Talona.
Mara próbowała z nim negocjować, jednak nie udało się to, a w dodatku jej błąd sprowadził żołnierzy Thrawna prosto do kryjówki Karrde'a. Ponieważ reszta grupy, z wyjątkiem Avesa, uznała ją za zdrajczynię, jedyną osobą, która mogła jej pomóc, był Luke. Pomogła mu więc uciec z rąk Mrocznego Jedi C’Baotha, a następnie wspólnie odbili przywódcę przemytników z pokładu imperialnego Gwiezdnego Niszczyciela, wykorzystując przy tym tajne kody będące w posiadaniu Mary.
Kilka dni później Jade wzięła udział w bitwie o Flotę Katańską, podczas której jej myśliwiec został zestrzelony, a ona sama, uratowana dzięki Luke’owi, trafiła do szpitala. Następnie wraz z Lukiem, Leią, Hanem, Landem i Chewbaką wzięła udział w wyprawie na Wayland, gdzie mieścił się wykorzystywany przez Thrawna jeden ze skarbców Imperatora. Podczas tej akcji zabiła klona Luke’a, co pozwoliło jej uznać swój rozkaz za wykonany.
Po upadku Thrawna.
Rok później Mara uratowała córkę Ja Bardina, za co dostała statek, który później nazwała "Miecz Jade". Następnie pomogła Karrde'owi organizować sojusz przemytników. Gdy Luke uruchomił Akademię Jedi na Yavinie, Mara była w pierwszej grupie studentów. Trenowała głównie z Corranem Hornem, który prezentował podobny poziom wiedzy i doświadczenia. Szybko jednak swoją naukę skończyła, gdyż zajęła się przejęciem Kessel z rąk Morutha Doole’a. Następnie wraz z Landem Calrissianem wyruszyła do Republiki Katholskiej, by szukać Car'dasa.
W roku 18 ABY brała udział w konflikcie koreliańskim. Przełomowe w jej życiu wydarzenia miały miejsce rok po Kryzysie Koreliańskim. Wraz ze Skywalkerem trafiła do tajnej bazy nieżyjącego już Thrawna. Kolejne niebezpieczne przygody znacznie przybliżyły ich do siebie. Mara zakończyła też wówczas swój trening Jedi. By zniszczyć Rękę Thrawna (nazwa bazy), poświęciła swój statek.
Trzy miesiące później, już na Coruscant, poślubiła Luke’a Skywalkera.
W roku 22 ABY Wraz z Lukiem Skywalkerem dostała wezwanie z Imperium Ręki na Nirauan. Chissowie odnaleźli rozbity statek zwany Lotem Pozagalaktycznym w Nieznanych Regionach. Była to misja z czasów Republiki. Gdy przybyli na miejsce statku zestrzelonego lata temu przez Admirała Thrawna odnaleźli rozbitków i obiecali im azyl w Hegemonii Chissów. Jednakże na pokładzie znajdowali się także wrodzy Vagaari. Po stoczeniu walki z Marą i Lukiem ostatecznie zostali pokonani. Luke z Marą bezpiecznie powrócili do Świątyni.
Nowa era Jedi.
Kolejnych kilka lat jej życia upływało w miarę spokojnie. Jednak gdy w roku 25 ABY Galaktykę najechali Yuuzhanie, dla Mary rozpoczął się prawdziwy horror. Przez jednego z ich wysłanników została potajemnie zarażona śmiertelnym wirusem, który zabił 99 innych ofiar, a ją znacznie osłabił. Mimo tego, jako pierwsza osoba w galaktyce pokonała Yuuzhanina na Belkadanie.
W czasie gdy wszyscy Jedi podróżowali po galaktyce i wykonywali przeróżne misje, Mara wraz z Anakinem wyruszyła na Dantooine. Miała tam odzyskać siły, ale odpoczynek zamienił się w ucieczkę przez Vongami. W ostatniej chwili wyczerpaną Marę i Anakina uratował Luke i jego siostrzeniec Jacen. Mimo iż stan zdrowia Mary nadal się pogarszał, wyruszyła na Ithor, gdzie wraz z wieloma innymi Jedi brała udział w walkach z wrogiem. Jednak po zniszczeniu Ithoru Mara kompletnie straciła siły.
W końcu lekarstwo – "Łzy Vergere" – zdobył dla niej Han Solo. Choroba ustąpiła. Kilka miesięcy później Mara zaszła w ciążę. Mimo tego brała udział w obronie Duro. Kolejnych kilka miesięcy spędziła na Coruscant, jednak wkrótce władze Nowej Republiki wydały rozkaz aresztowania małżeństwa Skywalkerów. Mara wraz z Lukiem przenieśli się na okręt Boostera Terrika. Tam okazało się, że "Łzy" mają szkodliwy wpływ na jej nienarodzone dziecko, a po zrezygnowaniu z nich – nastąpił nawrót choroby. Tuż przed urodzeniem syna, któremu nadali później imię Ben, Luke używając Mocy ostatecznie pokonał chorobę Mary.
Następnie Mara brała udział w kilku akcjach bojowych, zarówno ofensywnych, jak i defensywnych. Brała również udział w obronie Coruscant. Po upadku planety wraz z Lukiem i Benem wybrała się na tereny Konsorcjum Hapes.
Śmierć.
Mara Jade została zamordowana przez Jacena Solo w 40 roku ABY na planecie Kavan. Zrobiła to by uchronić swojego syna Bena od przejścia na ciemną stronę mocy oraz miała na celu uwolnienie Galaktycznego Sojuszu od tyranii Jacena Solo. Po śmierci jej ciało nie połączyło się z Mocą i pozostało na planecie. Jej pogrzeb odbył się w Świątyni Jedi na Coruscant. Gdy na ceremonię przybył spóźniony Jacen, jej ciało połączyło się z Mocą i zniknęło, dając Luke’owi oraz Benowi wskazówkę na temat tego, kto ją zabił.

</doc>
<doc id="424500" url="https://pl.wikipedia.org/wiki?curid=424500" title="Niagara (półwysep)">
Niagara (półwysep)

Półwysep Niagara znajduje się w południowym Ontario w Kanadzie. Od północy graniczy z jeziorem Ontario, a od południa z jeziorem Erie. Na wschodzie, rzeka Niagara tworzy granicę z Stanami Zjednoczonymi.
Większość półwyspu zajmuje administracyjny Region Niagara. Słynny wodospad na rzece Niagara przyciąga na półwysep turystów z całego świata.
Półwysep jest podzielony na dwie części przez Kuestę Niagary, która przebiega w kierunku wschodnio-zachodnim.

</doc>
<doc id="424501" url="https://pl.wikipedia.org/wiki?curid=424501" title="Braque d’Auvergne">
Braque d’Auvergne

Braque d’Auvergne – rasa psów należąca do grupy wyżłów, zaklasyfikowana do sekcji wyżłów kontynentalnych w podsekcji psów w typie gończego. Podlega próbom pracy.
Rys historyczny.
Historia powstania tej rasy nie jest do końca poznana. Istnieje prawdopodobieństwo, że Braque d’Auvergne pochodzi z rejonu Masywu Centralnego od dawnych wyżłów francuskich, które rozmnażały się między sobą przez wieki. Jego nazwa pochodzi od regionu, w którym powstał – Owernii. W regionie tym przed 1814 rokiem hodowane były psy czarno-białe nakrapiane, oraz czarno-białe i brązowo-białe. Po raz pierwszy Braque d’Auvergne zostaje wspomniany pisemnie w 1881 roku, przez "De Coninca". Przed XX wiekiem psy tej rasy prezentowały typ cięższy psa myśliwskiego. Po rozprzestrzenieniu się ich, także na północy Francji, wzrosło zapotrzebowanie na psa lżejszego. Do hodowli braków prawdopodobnie wprowadzono krew pointerów angielskich. Od tamtej pory ludzie związani z "Réunion des Amateurs du Braque d’Auvergne" zaczęli rozróżniać dwa typy tych psów:
Wygląd.
Szata i umaszczenie.
Sierść u Braque d’Auvergne jest krótka i przylegająca, o umaszczeniu białym z czarnymi plamami lub białe z czarnym cętkowaniem (czyli umaszczenie dereszowate z odcieniem błękitnym – tzw. "charbonnée"). Wymagane jest czarne umaszczenie uszu oraz okolic oczu.
Zachowanie i charakter.
Braque d’Auvergne to pojętne, szybkie, zwinne psy myśliwskie. Są wiernymi i inteligentnymi towarzyszami myśliwych.
Użytkowość.
Braque d’Auvergne używane są głównie do wystawiania i aportowania w polowaniach na bekasy i drobniejszą zwierzynę. Są to także przyjacielskie psy rodzinne.

</doc>
<doc id="424503" url="https://pl.wikipedia.org/wiki?curid=424503" title="Tripura">
Tripura

Tripura (hindi त्रिपुरा, trb.: "Tripura", trl.: "Tripurā"; bengalski ত্রিপুরা; ang. "Tripura") – jeden ze stanów Indii, położony w ich północno-wschodniej części. Stolicą stanu, a zarazem największym miastem jest Agartala. Stan został utworzony 21 stycznia 1972 roku. 
Podział administracyjny.
Stan Tripura dzieli się na następujące okręgi:

</doc>
<doc id="424505" url="https://pl.wikipedia.org/wiki?curid=424505" title="Kompilacja (muzyka)">
Kompilacja (muzyka)

Kompilacja (składanka, album kompilacyjny) – ogólny termin używany w odniesieniu do wydawnictwa muzycznego, złożonego z utworów, które nie zostały zaplanowane jako pojedyncze dzieło. Kompilacje często składają się z utworów różnych artystów: ścieżki dźwiękowe, samplery wytwórni płytowych, albumy tematyczne, choć czasami poświęcone są jednemu artyście. 
Kompilacje poświęcone wielu artystom.
Kompilacja ścieżek dźwiękowych.
Krytycy muzyczni jako wyróżniający się przykład albumu kompilacyjnego złożonego ze ścieżek dźwiękowych wymieniają "", zawierający nagrania różnych artystów i różne gatunki muzyczne, wyprodukowany przez producenta muzycznego Baza Luhrmanna i producenta wykonawczego Jay-Z.
Kompilacja samplerów wytwórni.
Sampler album stanowi kompilację nagrań artystów związanych kontraktem z wytwórniami płytowymi, opublikowanych w celu wypromowania tychże artystów. Niektóre z bardziej interesujących kompilacji tego typu pochodzą z wytwórni o wyraźnie zarysowanym profilu. Znaczącym przykładem jest tu Nonesuch Records, zarządzana w okresie jej największego znaczenia przez muzyka, producenta i miłośnika muzyki Roberta Hurwitza. Wydała ona kilka kompilacji, prezentujących jego umiejętności w zakresie odkrywania utalentowanych artystów i wspierania ich w początkach ich kariery (takich jak przykładowo: John Adams, Philip Glass, Steve Reich i Kronos Quartet).
Albumy tematyczne.
Albumy tematyczne mogą zawierać:
albo jakaś kombinacja wszystkich powyższych.
Kompilacje poświęcone jednemu artyście.
Kompilacje tego typu noszą określenie Greatest Hits. Pierwszym tego typu wydawnictwem w historii muzyki był album składankowy Johnny’ego Mathisa, zatytułowany "Johnny's Greatest Hits", wydany w 1958 roku przez wytwórnię Columbia Records.

</doc>
<doc id="424512" url="https://pl.wikipedia.org/wiki?curid=424512" title="Stefan Karwowski">
Stefan Karwowski

Stefan Karwowski – postać fikcyjna, główny bohater seriali telewizyjnych "40-latek" i "40-latek 20 lat później" oraz filmu "Motylem jestem, czyli romans 40-latka", grany przez Andrzeja Kopiczyńskiego. Postać ta została wymyślona przez reżysera Jerzego Gruzę i scenarzystę Krzysztofa Teodora Toeplitza.
Opis postaci.
Stefan Karwowski jest inżynierem budownictwa, mieszkającym w Warszawie w trzypokojowym mieszkaniu w bloku przy ulicy Pańskiej wraz z żoną Magdaleną oraz dwójką dzieci: córką Jagodą i synem Markiem. Posiada tytuł zawodowy magistra inżyniera. Urodził się w 1934 jako syn Józefa Karwowskiego. W latach szkolnych miał pseudonim „Matka”; według niego pochodził od matki braci Grakchów. W młodości należał do Służby Polsce i Związku Młodzieży Polskiej.
Analiza.
Karwowski został określony jako „rozpoznawalny symbol medialny” swojego pokolenia.

</doc>
<doc id="424516" url="https://pl.wikipedia.org/wiki?curid=424516" title="Niedźwiedziówka kaja">
Niedźwiedziówka kaja

Niedźwiedziówka kaja, niedźwiedziówka nożówka, niedźwiedziówka gosposia ("Arctia caja") – gatunek nocnego motyla z rodziny mrocznicowatych (Erebidae) i podrodziny niedźwiedziówkowatych (Arctiinae). Występuje w całej Europie od Fennoskandii do basenu Morza Śródziemnego, w Azji do granic Japonii i Rosji na wschodzie oraz sporadycznie w Ameryce Północnej. Spotykany w lasach liściastych i mieszanych, zaroślach, parkach, sadach oraz ogrodach.
Gąsienica jest czarna, kosmata, z rdzawoczerwonymi włoskami na spodzie i pierwszych segmentach ciała. Poczwarka jest czarna lub brązowa i zamknięta w pęcherzyku. Imagines mają brunatną głowę i tułów oraz czerwony odwłok z czarnymi plamkami w tylnej, grzbietowej części. Ich przednie skrzydło jest białe z ciemnnobrunatnymi plamami, a tylne – pomarańczowoczerwone z czarnymi, niekiedy połyskującymi, plamami tworzącymi dwie przepaski. Rozpiętość skrzydeł wynosi 65–72 mm.
Osobniki dorosłe tego gatunku są pożywieniem dla ptaków i nietoperzy. W obronie przed drapieżnikami motyle te wydzielają toksyny składających się z biogennych amin, pirazyny, polifenoli oraz glikozydów irydoidowych. Są one endogenne lub izolowane ze spożywanych roślin, które zawierają pirolizydynowe alkaloidy.
Rozmnażanie.
Samica składa około 250 jaj na spodzie liścia rośliny, którą się żywi. Gąsienice żerują od października do lipca następnego roku na różnych roślinach zielnych i krzewach. Po wylęgu żyją gromadnie i rozpraszają się na wiosnę, kiedy są aktywne głównie nocą, choć mogą być spotykane na roślinach w ciągu dnia. Gąsienice są bardzo żarłoczne i szybko rosną, dlatego w niedługim czasie zamykają się w oprzędzie. Przepoczwarczenie ma miejsce w ściółce lub blisko ziemi między pędami roślin. Gatunek zimuje w stadium gąsienicy.

</doc>
<doc id="424517" url="https://pl.wikipedia.org/wiki?curid=424517" title="Fantastyczne zwierzęta i jak je znaleźć">
Fantastyczne zwierzęta i jak je znaleźć

Fantastyczne zwierzęta i jak je znaleźć (ang. "Fantastic Beasts and Where to Find Them") – książka napisana przez Joanne Kathleen Rowling po stworzeniu przez nią czwartej części Harry’ego Pottera, "Czary Ognia". Książka ma być jakoby kopią egzemplarza należącego do Harry’ego Pottera i napisanego przez Newta Skamandera.
Oficjalna premiera książki odbyła się w 2001 roku. Za polską wersję odpowiada wydawnictwo Media Rodzina. W 2017 roku książka została wydana ponownie z nową treścią. Dochód z jej sprzedaży trafił do fundacji Comic Relief, która zajmuje się ratowaniem życia ludzi i pomocą dla najbiedniejszych na całym świecie.
Fabuła.
Fikcyjna książka.
Fikcyjna książka została napisana przez Newtona Skamandera, słynnego magizoologa, a jej pierwsze wydanie nastąpiło w roku 1927. "Fantastyczne zwierzęta" są oficjalnie zatwierdzonym podręcznikiem w Szkole Magii i Czarodziejstwa w Hogwarcie do nauki opieki nad magicznymi stworzeniami.
Prawdziwa książka.
Prawdziwa książka została napisana przez J.K. Rowling pod pseudonimem "Newt Skamander". W książce można znaleźć m.in. przedmowę Albusa Dumbledore’a, opis podziału na istoty, zwierzęta i duchy oraz opis siedemdziesięciu pięciu gatunków magicznych zwierząt. Ma to być pięćdziesiąte drugie wydanie "Fantastycznych zwierząt", które po raz pierwszy trafi do mugoli, aby wspomóc fundację Comic Relief. W przedmowie, Dumbledore informuje mugolskich nabywców, „że wszystkie opisane tu zabawne stworzenia są wymyślone i nie mogą was skrzywdzić”.
Ekranizacje.
12 września 2013 J.K. Rowling oświadczyła na Facebooku, że podpisała z wytwórnią Warner Bros. umowę na zrealizowanie spin-offu osadzonego w uniwersum "Harry’ego Pottera", zatytułowanego "Fantastic Beasts and Where to Find Them". Film opowie o Newcie Skamanderze i wydarzeniach, które doprowadziły do napisania "Fantastycznych stworzeń...", zaś jego akcja rozpocznie się w Nowym Jorku na siedemdziesiąt lat przed wydarzeniami opisanymi w "Kamieniu Filozoficznym". Rowling napisze scenariusz do filmu, co będzie jej debiutem scenopisarskim. 13 października 2016 zostało ogłoszone, że seria będzie składać się z pięciu filmów.

</doc>
<doc id="424518" url="https://pl.wikipedia.org/wiki?curid=424518" title="Tokyo Disney Resort">
Tokyo Disney Resort

 jest parkiem tematycznym znajdującym się w miejscowości Urayasu, w prefekturze Chiba, w Japonii, na północnym wybrzeżu Zatoki Tokijskiej, na sztucznie usypanym lądzie.
Parkiem zarządza The Oriental Land Company na licencji The Walt Disney Company. Kompleks został otwarty 15 kwietnia 1983 roku jako pojedynczy park tematyczny – Tokyo Disneyland. Obecnie w tym kompleksie rozrywkowym znajdują się dwa parki tematyczne, dwa hotele oraz dwa centra, gdzie można zrobić zakupy.
Tokyo Disneyland był pierwszym parkiem Disneya, otwartym poza granicami Stanów Zjednoczonych.
Tokyo Disney Resort ma trzy główne sekcje rozrywki:

</doc>
<doc id="424521" url="https://pl.wikipedia.org/wiki?curid=424521" title="Kajman czarny">
Kajman czarny

Kajman czarny ("Melanosuchus niger") – gatunek gada z rodziny aligatorowatych.

</doc>
<doc id="424522" url="https://pl.wikipedia.org/wiki?curid=424522" title="Krzysztof Wodniczak">
Krzysztof Wodniczak

Krzysztof Wodniczak (ur. 28 września 1946 w Ostrowie Wielkopolskim) – polski dziennikarz.
Życiorys.
Studiował socjologię na Uniwersytecie im. A. Mickiewicza w Poznaniu. W latach 1968–1976 należał do Klubu Dziennikarzy Studenckich. Współpracował z wieloma dziennikami, tygodnikami i miesięcznikami m.in. Dzisiaj, Gazetą Poznańską, Sztandarem Młodych, Tydzień oraz Nurtem i Jazzem. Założyciel kwartalnika muzycznego „M – jak muzyka”, miesięcznika „Music Globe” i magazynu „Brzmienia”.
Pomysłodawca i organizator cyklicznych imprez i festiwali. Dziennikarz i współorganizator
„Wielkopolskich Rytmów Młodych” w Jarocinie, które później przerodziły się w jarociński festiwal rockowy, a także Reggae nad Wartą i Country nad Wartą, „Dobry wieczór Mr Blues”, „Poznańskie Muzykalia” czy „Muzyka w poznańskiej Farze”.
Jest również producentem fonograficznym m.in. Tadeusza Nalepy, Jerzego Kosseli, pierwszego na świecie wydawnictwa muzycznego „Pieśni nad pieśniami” Salomona, Looking East Poland – Synthesier Music From Poland (m.in. Biliński, Goc, Komenderek, Niemen) oraz zespołów Non Iron, Konsonans oraz międzynarodowej grupy gospel Vinesong.
Jest redaktorem naczelnym magazynu muzycznego „Brzmienia”, jednym z pomysłodawców Polskiego Towarzystwa Artystów, Autorów, Animatorów Kultury PTAAAK, wiceprezesem Katolickiego Stowarzyszenia Dziennikarzy i koordynatorem Wielkopolskiego Porozumienia Dziennikarzy.

</doc>
<doc id="424527" url="https://pl.wikipedia.org/wiki?curid=424527" title="Bałtyk-Karkonosze Tour">
Bałtyk-Karkonosze Tour

Bałtyk–Karkonosze Tour (do 1996 włącznie Karkonosze Tour) – wieloetapowy szosowy wyścig kolarski, organizowany corocznie od 1993 w zachodniej części Polski (w województwach: zachodniopomorskim, wielkopolskim, lubuskim oraz dolnośląskim). Należy do UCI Europe Tour (kategoria UCI 2.2 obowiązująca w latach 2005–2009 i od 2015). Jego organizatorem jest Towarzystwo Kolarskie „Karkonosze Tour” z Jeleniej Góry. 
Startują w nim polskie grupy kolarskie, kluby kolarskie, zagraniczne grupy kolarskie oraz reprezentacje regionalne i narodowe.
Zwycięzcy.
Opracowano na podstawie: 

</doc>
<doc id="424528" url="https://pl.wikipedia.org/wiki?curid=424528" title="Hong Kong Disneyland Resort">
Hong Kong Disneyland Resort

Disneyland Hong Kong – park rozrywki otwarty 12 września 2005 roku, zbudowany przez The Walt Disney Company.
Kompleks zajmuje obszar 1,3 km² na wyspie Lantau w kierunku północno-wschodnim (w przybliżeniu dwa kilometry) od Zatoki Discovery. Składa się z parku tematycznego "Disneyland Kong Hong", dwóch hoteli ("Hotel Disneyland" i "Hollywood Hotel Disneyland") oraz sklepów i restauracji.
Atrakcje.
Kolejki górskie.
W 2022 roku w parku znajdowały się 3 czynne kolejki górskie, a kolejna była w budowie.

</doc>
<doc id="424529" url="https://pl.wikipedia.org/wiki?curid=424529" title="Władysław Kazimierz Jasiński">
Władysław Kazimierz Jasiński

Władysław Kazimierz Jasiński (ur. 22 stycznia 1916 w Warszawie, zm. 14 kwietnia 1989) – polski onkolog, profesor i dyrektor Instytutu Onkologii im. Marii Skłodowskiej-Curie w Warszawie, członek Polskiej Akademii Nauk.
Życiorys.
W latach 1937–1941 pracował w Instytucie Radowym im. Marii Skłodowskiej-Curie w Warszawie jako młodszy asystent. Od 1942 był asystentem w Instytucie Radiologii tajnego Uniwersytetu Warszawskiego. W 1945 uzyskał dyplom Wydziału Lekarskiego Uniwersytetu Jagiellońskiego i został starszym asystentem w Klinice Chirurgii tej uczelni. W 1947 obronił doktorat. Został kierownikiem Zakładu Radioterapii oddziału gliwickiego Instytutu Onkologicznego im. Skłodowskiej-Curie. Pod koniec lat 40. odbył zagraniczne staże naukowe, m.in. na uniwersytecie w Manchesterze. W 1952 obronił pracę habilitacyjną.
Od 1957 kierował Zakładem Zastosowań Izotopów Instytutu Onkologicznego, od 1958 z tytułem profesora nadzwyczajnego. W latach 1957–1961 był zastępcą dyrektora, a 1961–1972 dyrektorem Instytutu. Profesorem zwyczajnym został w 1965; dwa lata wcześniej został członkiem korespondentem Polskiej Akademii Nauk, a w 1971 członkiem rzeczywistym. W 1976 przeszedł do pracy w Studium Doskonalenia Lekarzy Akademii Medycznej w Warszawie (później pod nazwą Centrum Medycznego Kształcenia Podyplomowego), gdzie był profesorem i kierownikiem Samodzielnej Pracowni Medycyny Nuklearnej. Od 1969 brał udział w pracach zespołu ekspertów ds. raka przy Międzynarodowej Organizacji Zdrowia, w latach 1973–1975 kierował programem „Organizacja walki z rakiem” w Libii.
Jako pierwszy w Polsce wprowadził do medycyny klinicznej metody izotopowe i napromieniowanie przy użyciu bomby kobaltowej. Opublikował ponad 100 prac naukowych (w tym monografie i podręczniki) z onkologii, radioterapii, organizacji zwalczania nowotworów, m.in.:

</doc>
<doc id="424531" url="https://pl.wikipedia.org/wiki?curid=424531" title="Uttarakhand">
Uttarakhand

Uttarakhand (hindi उत्तराखण्ड, trb.: "Uttarakhand", trl.: "Uttarākhaṁḍ"; ang. "Uttarakhand"; do grudnia 2006: hindi उत्तरांचल, trb.: "Uttarańćal", trl.: "Uttarāṁcal"; ang. "Uttaranchal") – jeden ze stanów Indii, położony w ich północnej części. Stolicą stanu, a zarazem największym miastem jest Dehradun. Stan został utworzony 9 listopada 2000 roku. 
Podział administracyjny.
Stan Uttarakhand dzieli się na 2 dywizje, które z kolei dzielą się na dystrykty. Łącznie w tym stanie znajduje się 13 dystryktów:
Dywizja Garhwal.
1. Uttarkashi
2. Chamoli - stolicą jest Chamoli Gopeshwar
3. Rudraprayag
4. Tehri Garhwal - stolicą jest New Tehri
5. Dehradun
6. Pauri Garhwal - stolicą jest Pauri
13. Haridwar
Dywizja Kumaon.
7. Pithoragarh
8. Bageshwar
9. Almora
10. Champawat
11. Nainital
12. Udham Singh Nagar - stolicą jest Rudrapur

</doc>
<doc id="424537" url="https://pl.wikipedia.org/wiki?curid=424537" title="Uttar Pradesh">
Uttar Pradesh

Uttar Pradesh (hindi उत्तर प्रदेश, urdu: اتر پردیش, trb.: "Uttar Pradeś", trl.: "Uttar Pradeś"; ang. "Uttar Pradesh", co znaczy: "północna prowincja", często w skrócie: UP) – jeden ze stanów Indii, położony na żyznych terenach Niziny Gangesu. Został utworzony 2 lutego 1950 roku ze Zjednoczonych Prowincji. Stolica to Lucknow, ale największym miastem jest Kanpur. Jest to jedyna jednostka administracyjna na świecie przekraczająca 200 milionów mieszkańców.
Geografia.
Uttar Pradesh graniczy z Nepalem i ze stanami indyjskimi: Uttarakhand (utworzony w 2000 roku kosztem terytorium Uttar Pradesh), Himachal Pradesh, Hariana, Delhi, Radżastan, Madhya Pradesh, Chhattisgarh, Jharkhand i Bihar.
Turystyka.
Na jego obszarze można zobaczyć wiele historycznych miast, takich jak Agra (z mauzoleum Tadź Mahal), opuszczone miasto Mogołów Fatehpur Sikri czy sanktuaria nad Gangesem i Jamuną: Waranasi, Ayodhya, Mathura i Allahabad.
Historia.
Region ten był kolebką kultury indyjskiej. Od VIII wieku pod panowaniem muzułmańskim jako Hindustan. W XVI-XVIII wieku ośrodek Imperium Mogołów. Od początku XIX wieku poszerzanie wpływów angielskich. W 1857 powstanie sipajów.
Gospodarka.
Ważny region rolniczy. Na szeroką skalę stosowane sztuczne nawadnianie. Gospodarstwa rozdrobnione. Uprawa ryżu i trzciny cukrowej. Przemysł spożywczy i odzieżowy. Rozwinięte rzemiosło i turystyka.
Podział administracyjny.
Stan Uttar Pradesh dzieli się na 18 dywizji, które z kolei dzielą się na dystrykty. Łącznie w tym stanie znajduje się 75 dystryktów:
Miasta Uttar Pradesh.
Miasta powyżej 500 000 mieszkańców.
Dane z 2010 roku.
Inne ważne miasta.
Jhansi • Muzaffarnagar • Mathura • Shahjahanpur • Firozabad • Etawah • Rampur • Mau • Hapur • Farrukhabad • Loni • Mirzapur
Gospodarka.
Uttar Pradesh jest drugim ("ex aequo" z Tamilnadu, po Maharasztra) największym gospodarczo stanem Indii.
Ziemie żyznej Niziny Gangesu w wielu miejscach pozwalają na zbiory dwa razy w roku.
Ważne miasta przemysłowe to, obok stolicy, Moradabad (metalurgia), Waranasi (sari i atłas), Mirzapur (dywany), Kanpur, Agra (przemysł skórzany), Allahabad i Noida.
Najbardziej znaną uczelnią jest uniwersytet w Allahabadzie.
Demografia.
Ze względu na liczbę ludności największy nie tylko w Indiach, ale i na świecie region administracyjny (z państw przewyższają go tylko Chiny, Stany Zjednoczone i Indonezja).
Niewysoki (w porównaniu np. z Keralą) poziom wykształcenia ludności (według danych z 2001 roku piśmiennych mężczyzn było 70%, a kobiet 43%).
80% mieszkańców to hinduiści, a 19% – muzułmanie.
6 grudnia 1992 roku doszło do dramatycznych wydarzeń w Ayodhya. Religijni ekstremiści gołymi rękami rozebrali tam XVI-wieczny meczet Babri Masjid, zbudowany na ruinach hinduistycznej świątyni Ram Janmabhoomi w miejscu, gdzie według tradycji narodził się bóg Rama, jedno z wcieleń Wisznu. Zdarzenie to wywołało rozruchy hinduistyczno-muzułmańskie (w tym zamieszki w Bombaju), w których zginęło około tysiąca osób.
Języki.
Przy granicy z Biharem rozpowszechniony jest język bhodźpuri, uznawany często za dialekt języka hindi.
Polityka.
Uttar Pradesh zawsze odgrywał znaczącą rolę w polityce. W Allahabadzie urodził się Jawaharlal Nehru i jego córka Indira Gandhi. W 1975 roku w tym samym mieście stanowy sąd najwyższy unieważnił zwycięstwo w wyborach Indiry (ze względu na naruszenie prawa wyborczego), co doprowadziło do ogłoszenia przez premier stanu wyjątkowego.
Stan dał Indiom wielu narodowych liderów. Ośmiu z czternastu premierów Indii pochodziło z Uttar Pradesh: Jawaharlal Nehru, Lal Bahadur Shastri, Indira Gandhi, Rajiv Gandhi, Choudhary Charan Singh, Vishwanath Pratap Singh, Chandra Shekhar i Atal Bihari Vajpayee, który reprezentował stan, chociaż urodził się w Gwalior. Z tego stanu wywodzi się Phoolan Devi – posłanka broniąca praw kobiet i występująca przeciwko małżeństwom dzieci, więziona za przewodzenie gangowi dakolitów
, znana jako "Bandit Queen".
Obecnie w liczbie 80 deputowanych reprezentujących stan wchodzą m.in. potomkowie Nehru i Indiry: lider Indyjskiego Kongresu Narodowego Sonia Gandhi, jej syn Rahul Gandhi, Maneka Gandhi i jej syn Varun Gandhi. Reprezentują oni stan Uttar Pradesh podobnie jak kiedyś reprezentowali go Nehru, Indira Gandhi i jej syn, nieżyjący już mąż Soni Rajiv Gandhi.
13 maja 2007 premierem stanu (po raz czwarty) wybrana została Kumari Mayawati, liderka partii Bahujan Samaj Party. Po raz pierwszy od 1991 roku (kiedy zwyciężyła Indyjska Partia Ludowa) większość uzyskała jedna partia. Do tego czasu dochodziło do koalicji między Samajwadi Party, IPL i Bahujan Samaj Party. 15 marca 2012 na stanowisku stanowego premiera został zaprzysiężony Akhilesh Yadav.

</doc>
<doc id="424538" url="https://pl.wikipedia.org/wiki?curid=424538" title="Bałtyk - Karkonosze Tour">
Bałtyk - Karkonosze Tour



</doc>
<doc id="424540" url="https://pl.wikipedia.org/wiki?curid=424540" title="Ostroga (botanika)">
Ostroga (botanika)

Ostroga (łac. "calcar", ang. "spur") – ostro zakończone, podługowate twory występujące w budowie morfologicznej roślin. Termin odnosi się do występującego w kwiatach niektórych roślin wyrostka u nasady płatka korony, działki kielicha lub listka miodnikowego, u niektórych dzbaneczników ostroga wykształca się u nasady wieczka przykrywającego dzbanek (organ pułapkowy powstający ze zmodyfikowanego liścia). Jest to zamknięty na końcu wyrostek o zazwyczaj walcowatym lub stożkowatym kształcie. Jego występowanie i morfologia mają znaczenie przy oznaczaniu gatunków niektórych roślin. Ostroga występuje np. u niektórych roślin z rodziny fiołkowatych, jaskrowatych, storczykowatych. Najczęściej pełni funkcję powabni – zwabia owady. U niektórych roślin, np. u ostróżeczki polnej wewnątrz ostrogi, na jej końcu znajduje się miodnik.
Mianem ostrogi określa się też ostro zakończone, wąskie wyrostki blaszki liściowej występujące u niektórych traw na granicy blaszki i pochwy liściowej. Ostrogi takie zwykle obejmują źdźbło.

</doc>
<doc id="424544" url="https://pl.wikipedia.org/wiki?curid=424544" title="Radźastan">
Radźastan



</doc>
<doc id="424547" url="https://pl.wikipedia.org/wiki?curid=424547" title="Bengal Zachodni">
Bengal Zachodni

Bengal Zachodni (ang. "West Bengal", wym. []; bengalski পশ্চিম বঙ্গ, trb.: "Pośćim Bongo", trl.: "Paścim Baṅga"; hindi पश्चिम बंगाल, trb.: "Paśćim Bangal", trl.: "Paścim Baṁgāl") – jeden ze stanów Indii, położony w jej północno-wschodniej części Indii nad Zatoką Bengalską. Jest to czwarty pod wglądem populacji stan Indii liczący w 2011 r. ponad 91 milionów mieszkańców. Część etno-lingwistycznego regionu Bengalu, główną grupą etniczną są Bengalczycy, głównie wyznawcy hinduizmu. Graniczy od wschodu z Bangladeszem, od północy z Nepalem i Bhutanem, a także z innymi indyjskimi stanami: Orisa, Jharkhand, Bihar, Sikkim i Asam. Stolicą stanu, a zarazem największym miastem jest Kolkata (Kalkuta). Geograficznie stan składa się z pagórkowatego przedpola Dardżylinskich Himalajów, delty Gangesu, regionu Rarh i nadmorskiego regionu Sundarbanów.
w II w. p.n.e. obszar Bengalu został włączony przez Aśokę do swojego imperium. W IV w. n.e. władzę nad Bengalem zdobyło imperium Guptów. Od XIII w. regionem rządzili sułtani, lokalni wielmoże lub podporządkowywały go sobie sąsiadujące państwa z subkontynentu indyjskiego. w XVIII w. region wszedł w skład Imperium Brytyjskiego. Kompania Wschodnioindyjska ugruntowała swoje wpływy w Bengalu w 1757 r. po Bitwie pod Palasi, a Kolkata (Kalkuta) stała się na wiele lat stolicą Indii Brytyjskich. Długotrwałe bliskie kontakty z brytyjską administracją doprowadziły do rozwoju zachodniej edukacji, nauki i reform społecznych w regionie, czyli tak zwanego renesansu bengalskiego. Bengal został podzielony na dwie części w czasie uzyskiwania przez Indie i Pakistan niepodległości w 1947 r.: na część wschodnią, która przypadła Pakistanowi (obecny Bangladesz) i część zachodnią, która pozostała przy Indiach jako stan. Pomiędzy 1977 a 2011 r. władzę w stanie sprawowali komuniści.
Jako jeden z głównych obszarów produkcji rolnej w Indiach, Zachodni Bengal zajmuje szóste miejsce pod względem wkładów do indyjskiego produktu krajowego netto. Dziedzictwo kulturowe stanu, oprócz różnych tradycji ludowych, obejmuje wybitnych autorów, w tym laureata literackiej nagrody Nobla Rabindranatha Tagore. Kolkata jest znana jako „kulturalna stolica Indii”. Bengal Zachodni różni się od innych regionów Indii dużą popularnością piłki nożnej i krykieta.
Historia.
Okres antyczny i klasyczny.
Na obszarze Bengalu odnaleziono narzędzia z epoki kamienia datowane na 20 000 lat temu. Według poematu epickiego Mahabharata w późnym okresie wedyjskim region był częścią . W tym okresie na terytorium Bengalu istniały również królestwa Rarh, i . Jednym z pierwszych zagranicznych odniesień do Bengalu jest wzmianka starożytnych Greków ok. roku 100 p.n.e. o ziemi nazywanej , która znajdowała się przy ujściu Gangesu. Prowadzono handel morski z obszarami dzisiejszej Birmy, Tajlandii, Półwyspu Malajskiego i Sumatry (tzw. ). Według kroniki Mahavamsa Vijaya, książę królestwa Vanga, podbił wyspę Cejlon i w 543 r. p.n.e. założył .
Powstałe w VII w. p.n.e. królestwo Magadha, które istniało na obszarze dzisiejszego Biharu i Bengalu, było jednym z czterech głównych królestw Indii w czasie życia Wardhamana Mahawira, założyciela dźinizmu, oraz księcia Siddhartha, założyciela buddyzmu. W III w. p.n.e., pod panowaniem Aśoki z dynastii Maurjów państwo Magadha objęło znaczne obszary południowej Azji od Bengalu po Afganistan i częściowo Beludżystan. Od III do VI w. ne królestwo Magadha było częścią imperium Guptów.
Ówczesne teksty wspominają o dwóch niezależnych królestwach istniejących po upadku Imperium Guptów, ok. VI w. n.e. : Vanga (lub Samatata) oraz Gauda, jednakże szczegóły na ich temat nie są znane. Pierwszym wspomnianym z imienia niezależnym królem Bengalu był, rządzący na początku VII w. n.e., . W buddyjskich annałach jest on wspominany jako nietolerancyjny, prześladujący Buddystów, hinduski władca. Zamordował on króla , buddyjskiego władcę Thanesar, doprowadził do ścięcia drzewa Bodhi oraz zastępował posągi Buddy lingami Śiwy. Po okresie anarchii począwszy od VIII w., przez ok. 4 wieki, region był rządzony przez , zastąpioną później przez hinduistyczną .
Pomiędzy rokiem 1021 a 1023 część Bengalu została podbita przez z dynastii Ćola. Islam pojawił się po raz pierwszy w Bengalu w XII w., wraz z przybyciem sufickich misjonarzy. Proces nawracania na wiarę w Allaha był wzmacniany przez islamskich wojowników , którzy wspierali budowę nowych meczetów, medres i chanaka. Pomiędzy rokiem 1202 a 1206 , dowódca wojskowy Sułtanatu Delhijskiego najechał Bihar oraz Bengal aż po Rongpur, Bogrę i rzekę Brahmaputra. Mimo iż nie udało mu się trwale przejąć kontroli nad Bengalem pokonał , którego synowie przejęli władzę nad znacznie okrojonym terytorium, a ich państwo, ze stolicą w pobliżu dzisiejszego Munszigondźo przetrwało do końca XIII w.
Okres średniowiecza i wczesnej nowożytności.
Kolejne podboje muzułmańskich władców przyczyniły się do rozprzestrzeniania się Islamu w regionie. Przez kolejne kilka setek lat Bengal był pod rządami kolejnych dynastii lub feudalnych panów z Sułtanatu Delhijskiego. W pierwszej połowie XV w. na 20 lat, w wyniku hinduskiego powstania, władzę w Bengalu przejął . W XVI w. generał podbił Bengal i włączył go do państwa Wielkich Mogołów. Administracja imperium zezwalała na semi-niepodległość Bengalu pod rządami nababów z Murshidabadu, którzy akceptowali władzę Mogołów w Delhi. W czasie rządów Wielkich Mogołów w Bengalu powstało kilka niepodległych hinduskich państewek, m.in. w okolicy Dźoszohor i Bardhaman. W północnym Bengalu w XVI i XVII w. rosła we wpływy , która zachowała swe znaczenie aż do czasu brytyjskiej epoki kolonialnej.
Okres kolonialny.
W XV w. nieliczni europejscy kupcy docierali do Bengalu. W 1757 r. Brytyjska Kompania Wschodnioindyjska w bitwie pod Palasi pokonała , ostatniego niezależnego . Po bitwie pod Buxarem w 1764 r. rok później Kompania uzyskała od cesarza Mogołów administrację i dochody z prowincji () Bengalu. została ustanowiona w 1765 r. Z czasem włączono do niej wszystkie kontrolowane przez Brytyjczyków terytoria na północ od (obecnie Madhya Pradesh), od ujścia Gangesu i Brahmaputry po Himalaje i Pendżab. Z powodu polityki podatkowej Kompanii w 1770 r. pochłonął miliony istnień ludzkich. Kalkuta, będąca centralą Kompanii w Indiach, w 1773 r. została stolicą brytyjskich terytoriów w Indiach. Nieudane powstanie sipajów skierowane przeciwko Kompanii Wschodnioindyjskiej rozpoczęło się w 1857 r. w pobliżu Kalkuty i doprowadziło do przejęcia władzy w Indiach przez Koronę Brytyjską, w imieniu której rządzili Wicekrólowie Indii.
Renesans bengalski oraz ruchy reform społeczno-kulturalnych Brahmo Samadź znacząco wpłynęły na kulturalne i gospodarcze życie Bengalczyków. pochłonął w trakcie II wojny światowej ok. 3 milionów ofiar. Bengalczycy odgrywali jedną z głównych ról w , w którym dominowały grupy rewolucyjne, takie jak i . Zbrojne wystąpienia przeciwko brytyjskiej władzy osiągnęły punk kulminacyjny na wieść o Subhas Czandra Bose prowadzącym Indyjską Armię Narodową przeciwko Brytyjczykom.
Po uzyskaniu przez Indie niepodległości.
W 1947 r., z uzyskaniem przez Indie niepodległości, Bengal został podzielony według kryterium religijnego. Zachodnia część została przy Indiach (została nazwana Bengalem Zachodnim), natomiast jego wschodnia część, jako prowincja Bengal Wschodni, weszła w skład Pakistanu (w 1956 r. została przemianowana na Pakistan Wschodni). W 1971 r. wschodni Bengal uzyskał niepodległość jako Bangladesz. W 1950 r. do Bengalu Zachodniego włączono Księstwo Cooch Behar. W 1955 r. dawna francuska enklawa Chandernagore, która po 1950 r. przeszła pod kontrolę indyjską, została włączona do Zachodniego Bengalu. Później również włączono fragmenty stanu Bihar. Po podziale Bengalu w 1947 r. zarówno jego wschodnia jak i zachodnia część doświadczyła znacznych migracji ludności. Przesiedlenia uchodźców i związane z nimi kwestie długo odgrywały istotną rolę w polityce i kondycji społeczno-ekonomicznej obu części Bengalu. W latach 70. i 80. poważne niedobory prądu, strajki i działania ruchu Naksalitów uszkodziły znaczną część infrastruktury państwa i spowodowały okres gospodarczej stagnacji. Wojna o niepodległość Bangladeszu z 1971 r. spowodowała napływ dużej ilości uchodźców i trudności w zapewnieniu im godnych warunków. W 1974 r. epidemia ospy spowodowała śmierć tysięcy osób. Polityka Zachodniego Bengalu uległa zasadniczej zmianie w 1977 r. gdy lewicowy ruch kierowany przez Komunistyczną Partie Indii (Marksistowską) pokonał w wyborach Indyjski Kongres Narodowy i przejął władzę w stanie na następne trzy dekady.
Wprowadzona przez rząd centralny w połowie lat 90. liberalizacja gospodarcza spowodowała pojawienie się w Bengalu Zachodnim firm z branży technologii informatycznych i usług opartych na IT, a przez to ożywienie gospodarcze. Od połowy lat 2000. maoistowscy aktywiści zwiększyli aktywność w niektórych częściach stanu i przeprowadzali niewielkie ataki terrorystyczne. W kilku miejscach po kontrowersyjnym nabyciu gruntów przemysłowych wybuchły starcia z lokalnymi siłami porządkowymi. Problemy te doprowadziły w 2011 r. do porażki rządzącego Frontu Lewicy w wyborach do władz stanowych.
Podział administracyjny.
Stan Bengal Zachodni dzieli się na 23 dystrykty (okręgi):
Demografia.
Według spisu statystycznego z 2011 r. populacja stanu liczyła 91 176 115 mieszkańców, 46 809 027 mężczyzn i 44 467 088 kobiet. Na 1000 mężczyzn przypada 950 kobiet (dysproporcja się zmniejszyła w porównaniu z 2001 r., kiedy przypadały tylko 934 kobiety). W przeciągu 10 lat ilość ludności zwiększyła się o 13.84% (w 2001 r. populacja wynosiła 80 176 197 osób). W 2011 r. gęstość zaludnienia wynosiła 1 028 osób/km². Szacuje się, że w 2017 r. populacja wynosi 97 757 000 osób.
Współczynnik analfabetyzmu w 2011 r. wynosił 23,74% społeczności stanu, 18,31% mężczyzn i 29,46% kobiet. Nieznacznie spadł w stosunku do 2001 r, kiedy wynosił 31,36%. 68.13% populacji mieszka na obszarach wiejskich, zaś 31.87% mieszka w obszarach zurbanizowanych.
Religia.
Według spisu powszechnego z 2011 r. większość, bo 70,54% ludności, wyznaje hinduizm. Na drugim miejscu jest Islam, wyznawany przez 27,01% ludności. Kolejne grupy wyznaniowe to: chrześcijanie – 0,72%, buddyści – 0,31%, wyznawcy dźinizmu – 0,07% i sikhowie – 0,07%.

</doc>
<doc id="424551" url="https://pl.wikipedia.org/wiki?curid=424551" title="Semblis phalaenoides">
Semblis phalaenoides

Semblis phalaenoides (wieszczyca, wieszczka północna) – gatunek chruścika z rodziny chruścikowatych (Phryganeidae).
Największy i najbardziej kolorowy polski gatunek chruścika, w Europie ma rozmieszczenie północne. Imago jest niezwykle, jak na chruściki, kolorowo ubarwione: brązowe plamy na jasnokremowym tle. Owady dorosłe latają w ciągu dnia, w pełnym słońcu, co jest nietypowym zachowaniem jak na chruściki (aktywne głównie nocą). Można uznać ten gatunek na relikt polodowcowy związany z krajobrazem tundry. Współcześnie znane jest tylko jedno stanowisko na Bagnach Biebrzańskich. W 2005 r. obecność tego gatunku stwierdzono także w rzece Narwi w okolicach Tykocina oraz nad rzeką Supraślą. W wieku XIX i na początku XX znanych było jeszcze kilka innych stanowisk (m.in. w Górach Świętokrzyskich). Larwy zasiedlają torfowiskowe rzeki, są drapieżne. Gatunek zagrożony wymarciem w Polsce.

</doc>
<doc id="424552" url="https://pl.wikipedia.org/wiki?curid=424552" title="Ludwik I Orleański">
Ludwik I Orleański

Ludwik I Orleański, zwany Pobożnym ("Le Pieux") (ur. 4 sierpnia 1703 w Wersalu, zm. 4 lutego 1752 w Paryżu), pułkownik-generał królewskiej infanterii, wielki mistrz Połączonych Zakonów św. Łazarza z Jerozolimy i Najświętszej Marii Panny z Góry Karmel, książę Chartres w latach 1703–1723, książę Orleanu, de Valois, de Nemours, de Montpensier, de Joinville, de La Roche-sur-Yon, hrabia de Beaujolais, de Vermandois i de Soissons, par Francji od 1723 r., kawaler Orderu Świętego Ducha od 1740 r.
Życiorys.
Był jedynym synem Filipa II, księcia Orleanu i regenta Francji, oraz Françoise-Marie de Bourbon, Mademoiselle de Blois (legitymizowanej córki króla Ludwika XIV i jego metresy pani de Montespan). Jako syn Filipa II przy urodzeniu otrzymał tytuł księcia de Chartres. Tytuł ten nosił do 1723, kiedy to uzyskał tytuł księcia Orleanu, etc.
Ludwik nosił herb: "Na niebieskim tle trzy złote lilie andegaweńskie w słup (2 i 1), nad nimi srebrny label (kołnierz turniejowy)".
Był promotorem kultury i sztuki. Nie zajmował się polityką, odmiennie niż to było w zwyczaju na ówczesnym dworze Francji. Za to poświęcał się działalności charytatywnej i szpitalnej, tłumaczył Psalmy i Listy św. Pawła. W 1719 został gubernatorem Delfinatu ("Dauphiné"). W 1720 został wybrany wielkim mistrzem Połączonych Zakonów św. Łazarza z Jerozolimy i Najświętszej Marii Panny z Góry Karmel. Przez 9 lat (1721–1730) był pułkownikiem-generałem francuskiej piechoty.
Zmarł w opactwie św. Genowefy ("Abbaye Sainte-Geneviève") w Paryżu.
Małżeństwo i rodzina.
13 lipca 1724 r. ożenił się z Augustą Marią Joanną (10 listopada 1704 - 8 sierpnia 1726), córką Ludwika Wilhelma, margrabiego Baden-Baden, i Sybilli Augusty, córki Juliusza Franciszka von Sachsen-Lauenburg. Ludwik i Augusta mieli razem syna i córkę:

</doc>
<doc id="424558" url="https://pl.wikipedia.org/wiki?curid=424558" title="Wilcza Góra (Góry Bardzkie)">
Wilcza Góra (Góry Bardzkie)

Wilcza Góra (niem. "Groß Wiltscherberg", 663 m n.p.m.) – wzniesienie w południowo-zachodniej Polsce, w Sudetach Środkowych, w Górach Bardzkich.
Wzniesienie położone około 3,2 km na południowy zachód od centrum miejscowości Srebrna Góra, w północno-zachodniej części Gór Bardzkich, w Grzbiecie Zachodnim, nad przełęczą Wilcze Rozdroże. Grzbiet ten ciągnie się ku północnemu zachodowi przez Stróżę i Łysą Górę, do Srebrnej Przełęczy. Od Wilczej Góry odchodzi na południe boczny, południowy grzbiet z kulminacją Słupa i biegnącym w stronę Wojborza. Góra o kopulastym kształcie i stromych zboczach z wyraźnie zaznaczonym wierzchołkiem. Na zachodnim stoku znajdują się źródła potoku Jaśnica, dopływu Nysy Kłodzkiej.
Zbudowane jest z dolnokarbońskich szarogłazów, zlepieńców i łupków ilastych struktury bardzkiej.
Góra porośnięta jest lasem dolnoreglowym.

</doc>
<doc id="424561" url="https://pl.wikipedia.org/wiki?curid=424561" title="Andamany i Nikobary">
Andamany i Nikobary

Andamany i Nikobary (hindi अंडमान और निकोबार द्वीप, trb.: "Andaman aur Nikobar Dwip", trl.: "Aṁdamān aur Nikobār Dvīp"; ang. "Andaman and Nicobar Islands") – jedno z terytoriów związkowych Indii, położone na wyspach leżących we wschodniej części Zatoki Bengalskiej na pograniczu z Morzem Andamańskim. Stolicą terytorium, a zarazem największym miastem jest Port Blair. Terytorium zostało utworzone 1 listopada 1956 roku. Jego powierzchnia to 8249 km², a zamieszkane jest przez około 0,4 mln osób. W skład terytorium wchodzą dwa archipelagi: Andamany i Nikobary.
Archipelag Andamany.
Archipelag Andamany składa się z pięciu głównych wysp oraz z ponad 200 mniejszych wysepek.
Największymi wyspami archipelagu są Andaman Północny, Andaman Południowy, Andaman Środkowy i Mały Andaman.
Inne wyspy tworzące archipelag Andamany to:
Archipelag Nikobary.
Archipelag Nikobary składa się z 19 wysp. W tej grupie jest 7 wysp niezamieszkanych.
Archipelag tworzą wyspy:

</doc>
<doc id="424562" url="https://pl.wikipedia.org/wiki?curid=424562" title="Foki">
Foki



</doc>
<doc id="424563" url="https://pl.wikipedia.org/wiki?curid=424563" title="ACID 2">
ACID 2



</doc>
<doc id="424564" url="https://pl.wikipedia.org/wiki?curid=424564" title="Świadek koronny">
Świadek koronny

Świadek koronny – podejrzany, który zgodził się zeznawać jako świadek w zamian za odstąpienie od wykonania na nim kary lub jej złagodzenie.
Instytucja świadka koronnego na świecie.
Instytucja świadka koronnego wywodzi się z Anglii ("to turn King’s/Queen’s evidence"). Nie istnieje jednak jednolity model świadka koronnego, ponieważ w różnych ustawodawstwach przyjmuje on różną postać ("immunity witness, accomplice witness, informant defendant, Kronzeuge, Aufklärungsgehilfe, pentito"). 
Generalnie przyjmuje się, że świadkiem koronnym jest sprawca czynu, który przyjął korzystną propozycję w zakresie ścigania (co do wyłączenia odpowiedzialności karnej) lub ukarania (co do wyłączenia lub ograniczenia karnych konsekwencji popełnionego czynu) w zamian za zeznania obciążające innych współuczestników, sprawców. Chodzi tu głównie o przełamanie zmowy milczenia, o cenne źródło informacji, nowy środek dowodowy, który ma podnieść wykrywalność i skuteczność ścigania karnego najpoważniejszych przestępstw i ich sprawców oraz dostarczyć brakującego materiału dowodowego.
Świadek koronny w świetle polskiego prawa.
W Polsce, zgodnie z art. 2 ustawy o świadku koronnym z dnia 25 czerwca 1997 r. (), jest to podejrzany, który został dopuszczony do składania zeznań w charakterze świadka na zasadach i w trybie określonych ustawą. 
Celem polskiej instytucji świadka koronnego jest ujawnienie wszelkich przestępstw popełnionych w zorganizowanej grupie lub związku przestępczym oraz przestępstw takich jak łapownictwo, płatna protekcja czynna i bierna, nadużycie funkcji przez funkcjonariusza państwowego, kupowanie głosów wyborczych, uczestnictwo w zorganizowanej grupie lub związku przestępczym, a także łapownictwo gospodarcze i sportowe.
Świadkiem koronnym nie może zostać podejrzany, który w związku z udziałem w przestępstwie usiłował popełnić albo popełnił przestępstwo zabójstwa (art. 148 § 1–3 k.k.) lub współdziałał w jego popełnieniu albo nakłaniał inną osobę do popełnienia takiego czynu zabronionego w celu skierowania przeciwko niej postępowania karnego.
Decyzję w sprawie dopuszczenia dowodu z zeznań świadka koronnego wydaje sąd okręgowy właściwy do miejsca prowadzenia postępowania przygotowawczego na wniosek prokuratora prowadzącego lub nadzorującego postępowanie przygotowawcze, złożony po uzyskaniu zgody Prokuratora Generalnego. Przed podjęciem decyzji sąd przesłuchuje podejrzanego. 
Sprawa świadka koronnego zostaje wyłączona do odrębnego postępowania. Świadek koronny nie ma prawa do odmowy zeznań, uchylenia się od odpowiedzi, utajnienia jego tożsamości (świadek anonimowy). Sąd, na jego wniosek, wyłącza jawność rozprawy na czas jego przesłuchania. Świadek koronny nie podlega karze za przestępstwa, w których uczestniczył i które jako świadek koronny ujawnił. Prokurator umarza jego postępowanie.
Istnieje też tak zwana funkcja „małego świadka koronnego”. Zgodnie z art. 60 § 3 k.k., przestępca, który w pełni współpracuje z organami ścigania, podlega nadzwyczajnemu złagodzeniu kary. Z reguły artykuł ten przyznaje się osobie, która chce współpracować z wymiarem sprawiedliwości, ale jego wiedza jest za mała aby otrzymać status świadka koronnego. Z art. 60 § 3 korzystają często „skruszeni” zabójcy, chcąc w ten sposób zmniejszyć sobie karę np. z 25 na 15 lat więzienia.
Zgodnie z art. 14 ust. 1 UŚK, w razie zagrożenia życia lub zdrowia świadka koronnego lub osoby dla niego najbliższej, mogą oni:
W przypadku używania fikcyjnych danych osobowych należy zaznaczyć, że nie musi być to tożsame ze zmianą imienia i nazwiska ani wytworzeniem nowych aktów stanu cywilnego.

</doc>
<doc id="424566" url="https://pl.wikipedia.org/wiki?curid=424566" title="Kopalnia Węgla Kamiennego Moszczenica">
Kopalnia Węgla Kamiennego Moszczenica

Kopalnia Węgla Kamiennego (KWK) Moszczenica w części miasta o tej samej nazwie (niegdyś wieś Moszczenica) w mieście Jastrzębie-Zdroju w woj. śląskim.
Prace przy budowie kopalni „Moszczenica” w ówczesnej wsi Moszczenica rozpoczęto w 1955 r. Generalnym wykonawcą dla wszystkich robót było Przedsiębiorstwo Budowy Kopalń w Wilchwach (dzielnica Wodzisławia Śląskiego). Oficjalne uroczyste otwarcie kopalni „Moszczenica” nastąpiło 4 grudnia 1965 roku.
Obecnie kopalnia ta jest włączona w skład KWK Jas-Mos jako "Ruch Moszczenica". W 2000 roku "Ruch Moszczenica" zakończył eksploatację.
W latach 1968-92 Polska Żegluga Morska ze Szczecina była armatorem statku – masowca uniwersalnego "MS Kopalnia Moszczenica" o nośności 11 778 DWT. Zbudowany został w 1968 roku w duńskiej stoczni A/S Nakskov Skibsvaerft w Nakskov. 

</doc>
<doc id="424570" url="https://pl.wikipedia.org/wiki?curid=424570" title="Taj Mahal">
Taj Mahal



</doc>
