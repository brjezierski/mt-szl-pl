<doc id="424576" url="https://pl.wikipedia.org/wiki?curid=424576" title="Alfa Romeo 33">
Alfa Romeo 33

Alfa Romeo 33 – samochód osobowy klasy kompaktowej produkowany przez włoską markę Alfa Romeo w latach 1983–1995.
Historia i opis modelu.
Model ten po raz pierwszy zaprezentowano w 1983 roku i otrzymał kody fabryczne Tipo 905 i Tipo 907. Zastąpił on model Alfa Romeo Alfasud, z którego zaczerpnięto płytę podłogową, podwozie oraz układ przeniesienia napędu. Modernizacji poddano zawieszenie i układ hamulcowy. Podczas produkcji modelu 33 w 1986 roku firma Alfa Romeo została przejęta przez koncern Fiat. Przez cały okres produkcji, auto dwukrotnie poddano faceliftingowi – w 1986 roku (Seria 2) oraz w 1990 roku (Seria 3 – Nuova). Dostępna była również wersja kombi modelu 33 – tzw. Giardinetta (Estate na rynku angielskim), przemianowana na Sportwagon przy okazji wprowadzenia serii 3. Nazwa Giardinetta pozostała wyłącznie na rynku ojczystym.
Dostępnych było kilka wersji silnikowych, począwszy od benzynowych 1.2 w serii pierwszej, przez 1.7 16V w serii trzeciej, do 1.8 turbo diesel. Silniki łączono głównie z przednim napędem. Dostępne były również modele ze zmiennym napędem na cztery koła oraz ze stałym – tzw. Permament 4, w późniejszym czasie przemianowane na Q4.
Samochody początkowo wyposażone były w gaźnik, z czasem zastąpiony wersjami z dwoma gaźnikami lub we wtrysk paliwa. W najlepszej wersji silnikowej auto osiągało przyspieszenie od 0–100 km/h w 8,4 sekundy, co, jak na ten okres oraz autosegment, było imponującym osiągnięciem.
Wybrane modele Alfa Romeo 33 posiadały komputer pokładowy, nazywany Alfa Control, zawierający zestaw diod w konsoli środkowej sygnalizujących awarię: żarówek świateł stopu, przednich świateł pozycyjnych, układu wspomagania, układu chłodzenia i układu smarowania.
Alfa Romeo 33 stanowił przełom dla Alfy Romeo, ponieważ wyprodukowanych oraz sprzedanych zostało prawie milion egzemplarzy.
Seria 1 (1983 – 1986).
33 stała się słynna dzięki zwinnemu prowadzeniu oraz mocnym silnikom typu boxer, lecz była również znana z awaryjnej elektroniki oraz problemów z korozją (powszechny problem włoskich aut w tamtym okresie). Kolejnym problemem były niezbyt dobre hamulce oraz zwiększona względem Alfasuda masa nieresorowana. Montowane na skrzyni biegów tarcze hamulcowe z modelu Alfasud zostały zamienione na bardziej powszechne tarcze na piastach kół. Tylne hamulce tarczowe z Suda zostały zastąpione w 33 hamulcami bębnowymi.
Samochód wyróżniał się nietuzinkowymi rozwiązaniami, jak panel wskaźników, który poruszał się w górę oraz w dół z regulowaną kolumną kierowniczą. Nadwozie pojazdu odznacza się niskim jak na tamte czasy współczynnikiem oporu powietrza wynoszącym 0,36.
Zaraz po rozpoczęciu produkcji, dostępne były tylko dwie opcje silnikowe: 1.3 oraz 1.5 Quadrifoglio Oro (Złota Czterolistna Koniczyna). Oba silniki posiadały jeden wałek rozrządu w głowicy (SOHC), zasilane były dwugardzielowymi gaźnikami, moc na koła przenosiła zaczerpnięta z Alfasuda skrzynia biegów, w której zmieniono piąty bieg - został on zastąpiony nadbiegiem, przez co prędkość maksymalną dało się osiągnąć tylko na czwartym biegu.
Luksusowa wersja Quadrifoglio Oro wyróżniała się srebrną atrapą chłodnicy, dwukolorowy lakier (metaliczny lakier na górze karoserii oddzielony brązową listwą od ciemniejszego dołu oraz zderzaków) oraz białymi kloszami kierunkowskazów; beżowym, skórzanym lub materiałowym wnętrzem, drewnianą kierownicą oraz gałką zmiany biegów. Standardowe wyposażenie zawierało brązowe, barwione szyby, wycieraczki reflektorów przednich oraz lusterko boczne od strony pasażera.
Wariant z napędem na wszystkie koła, 33 1.5 4x4, został zaprezentowany w 1983 na Frankfurt Motor Show oraz dostępny w sprzedaży od grudnia tego roku. Napęd na koła tylne mógł być załączony przy każdej prędkości, poprzez przycisk znajdujący się przez lewarkiem zmiany biegów. Podobnie jak Quadrifoglio Oro, 4x4 charakteryzowało się lakierem two-tone, czerwonym lub srebrnym metalikiem oddzielonym dwoma białymi paskami; atrapa chłodnicy pokrywała się z kolorem nadwozia. Wyposażenie było na tym samym, lub nawet wyższym poziomie, co Quadrifoglio Oro; zawieszenie zostało podniesione względem 33 z napędem na przód.
1.5 Quadrifoglio Verde (Zielona Czterolistna Koniczyna) pojawiła się w sprzedaży w czerwcu 1984. Zasilana była przez silnik 1.5 o mocy 104 KM, z dwoma gaźnikami dwugardzielowymi, tak jak Sprint 1.5 QV coupé; prędkość maksymalna wynosiła . Quadrifoglio Verde można rozpoznać poprzez specyficzny grill, dodatkowym plastikowym dokładkom, nakładkom progowym, oraz aluminiowym felgom na oponach 185/60 HR14; QV oferowano tylko w czerwonym (Alfa Rosso) oraz srebrnym lakierze. We wnętrzu znajdowały się półkubełkowe, sportowe siedzenia z czarnej oraz szarej tkaniny, skórzana kierownica oraz dodatkowe wskaźniki (woltomierz oraz ciśnienie oleju).
Seria 2 (1986 - 1989).
Jesienią 1986 nastąpił mały facelift. Zmiany zewnętrzne ograniczały się do białych (zamiast pomarańczowych) kloszy kierunkowskazów z przodu oraz z tyłu, nowych kołpaków kół oraz aluminiowych felg, nakładek progowych w każdej wersji wyposażenia oraz przeprojektowanej atrapie chłodnicy; zaniechano dwukolorowych lakierów. Zupełnie zmieniono wnętrze, zrezygnowano z innowacyjnego panelu wskaźników połączonego z regulowaną kolumną kierowniczą. Wszystkie warianty 1.5 posiadały od teraz 104 konny silnik z 1.5 QV serii pierwszej; opcja wyposażenia TI ("Turismo Interazionale") była ekskluzywna dla hatchbacka z napędem na przód i silnikiem o pojemności 1.5. Zmieniono zawieszenie, hamulce oraz przełożenia w skrzyni biegów.
Nowy silnik o pojemności 1712 cm³, mocy 116 KM, został wprowadzony w 1.7 Quadrifoglio Verde, które zastąpiło 1.5 QV. Silnik 1.7 w rzeczywistości powstał z silnika 1.5 – zwiększono skok tłoka oraz średnicę cylindra; zastosowano również nowe głowice, z hydraulicznymi popychaczami. By poradzić sobie ze zwiększoną mocą silnika, w QV zainstalowano wentylowane przednie tarcze. QV uzyskało bardziej agresywny wygląd, poprzez inne nakładki progowe, aluminiowe felgi oraz spoiler na tylnej klapie. Wewnątrz zamontowano kierownicę wykończoną skórą, czerwony dywan, oraz półkubełkowe skórzane fotele z szarą/czarną/czerwoną tkaniną w kratkę.
We Włoszech oraz kilku innych krajach pojawił się silnik 1.8 TD turbodiesel. Tak jak każdy diesel montowany w tamtym okresie w autach produkcji Alfy Romeo, tak też i ten został zaprojektowany przez VM Motori. By zmieścić rzędowy silnik w komorze przystosowanej do silników o przeciwległych cylindrach, zdecydowano się na silnik R3 - skonstruowanie wysokoprężnego boxera było zbyt drogie.
W Wielkiej Brytanii pojawiła się wersja Veloce, która wyróżniała się specjalnym pakietem stylistycznym.
W przygotowaniu do drugiego faceliftingu, w 1988 zaszły zmiany w serii 2. Giardinetta została przemianowana na Sportwagon. Wprowadzono silnik 1.7 IE, zasilany elektronicznym wtryskiem paliwa Bosch 3.1 LE Jetronic. Osiągał on 108 KM, minimalnie mniej, niż wersja gaźnikowa. W niektórych krajach wprowadzono również katalizator. Wersja 1.7 IE otrzymała nakładki progowe z wersji QV, pomalowane na szaro zderzaki oraz welurową tapicerkę. Pozostałe modele w tym czasie zyskały drobne zmiany.
Seria 3 (1990 - 1995).
33 przeszła duży facelifting w 1989 roku, przez co nazywana jest "Nuova 33" (Nowa 33). Do sprzedaży trafiła w 1990 roku. Zmiany obejmują wnętrze, wprowadzenie elektronicznego wtrysku paliwa jako powszechne źródło zasilania silnika (elektroniczny wtrysk pojawił się już w serii 2, lecz był dużo mniej popularny od gaźników), 16-zaworowy silnik 1.7 (135 KM; 101 kW), oraz mocno przeprojektowany przód oraz tył auta, zgodnie ze stylistyką sztandarowego modelu Alfa Romeo 164. Wprowadzono również nowy, stały napęd na cztery koła, nazwany Permanent 4, który przemianowano na Q4 w 1992. 33 z końca produkcji mają mniejsze problemy z korozją, ponieważ zostały ocynkowane.
Kombi musiało poczekać na facelift dłużej od hatchbacka. Otrzymało ono ciemniejsze reflektory oraz inny zderzak tylny. Sprzedawane od teraz jako Sportwagon na większości rynków, wyłączając Włochy, w których pozostała nazwa Giardinetta.
W 1992 pojawiła się wersja Imola, która charakteryzowała się pakietem stylistycznym identycznym co QV, z tą różnicą, że nakładki progowe oraz dolna część zderzaków nie zostały pomalowane. Dodatkowo zastosowano 13" aluminiowe felgi, skórzaną kierownicę, półkubełkowe, skórzane fotele, lusterka w kolorze nadwozia, szyberdach, przednie światła przeciwmgielne, zmodernizowano zawieszenie. Imola oferowana była wyłącznie z silnikiem 1.4 IE.
Prototyp Z33 – Tempo Libero.
Zagato utworzyło trzy drzwiowy prototyp, kompaktowy MPV, wyprzedzający Renault Scénic o ponad dekadę. Z33 Tempo Libero został pokazany po raz pierwszy w 1984 roku na Geneva Motor Show. Prototyp posiadał 6 miejsc siedzących, pomimo tego, że był zbudowany na podwoziu zwykłej 33. Jednakże wizualnie zbliżony był do Giulietty.

</doc>
<doc id="424577" url="https://pl.wikipedia.org/wiki?curid=424577" title="Wiktor Poliszczuk">
Wiktor Poliszczuk

Wiktor Poliszczuk (ukr. "Віктор Поліщук", ur. 10 października 1925 r. w Dubnie, zm. 17 listopada 2008 r. w Toronto) – kanadyjski prawnik i politolog (specjalność: historia myśli politycznej), doktor habilitowany nauk społecznych, dziennikarz i publicysta pochodzenia ukraińsko-polskiego.
Życiorys.
Pochodził z mieszanej rodziny polsko-ukraińskiej, sam określał się jako "prawosławny Ukrainiec". Posiadał obywatelstwo polskie i kanadyjskie. Ojciec Bartłomiej, matka Aniela (Nina) z Witkowskich. Ojciec, do 1934 r. wójt gminy Dubno, po agresji ZSRR na Polskę został aresztowany przez NKWD, a w kwietniu 1940 r. rozstrzelany bez sądu. 13 kwietnia 1940 Wiktor wraz z matką i siostrami został wywieziony do Kazachstanu, gdzie przebywał do listopada 1944. Potem rodzina przesiedliła się do obwodu dniepropetrowskiego USRR. W 1946 r. Poliszczukowie przybyli do Polski.
Po ukończeniu w 1950 r. Liceum Pedagogicznego w Legnicy pracował jako nauczyciel języka rosyjskiego w Gimnazjum Kamieniarskim w Jaworze. Po ukończeniu studiów na Wydziale Prawa Uniwersytetu Wrocławskiego i uzyskaniu tytułu magistra otrzymał nakaz pracy w prokuraturze powiatowej w Jaworze, gdzie doszedł do rangi podprokuratora. Następnie pracował jako radca prawny i adwokat; z Polski wraz z rodziną wyemigrował do Kanady w 1981 r.
Na emigracji rozpoczął pracę jako korektor techniczny w wydawanym w Toronto tygodniku diaspory ukraińskiej (pol. "Nowa Droga"), związanym z emigracyjnym OUN-M. Jak stwierdził, wówczas zainteresował się i rozpoczął badania nad nacjonalizmem ukraińskim, którego ofiarą padła siostra jego matki (zamordowana za publiczne używanie języka polskiego). Tak opisał motywy podjęcia badań nad zagadnieniem nacjonalizmu ukraińskiego:
W latach 90. XX wieku rozpoczął własnym nakładem publikacje w tym zakresie. Autor ponad dwustu opracowań, książek naukowych i publicystycznych, artykułów naukowych, polemik, recenzji, publikacji prasowych w języku angielskim, ukraińskim i polskim opublikowanych w periodykach w Kanadzie i USA, w tym 5 obszernych tomów wyboru dokumentów pod wspólnym tytułem "Integralny nacjonalizm ukraiński jako odmiana faszyzmu".
Pracę doktorską ("Ideologia nacjonalizmu ukraińskiego według Dmytra Doncowa") obronił w 1994 na Wydziale Nauk Społecznych Uniwersytetu Wrocławskiego, promotorem był prof. Bernard Janusz Albin. Pracę habilitacyjną ("Dowody zbrodni OUN i UPA") w roku 2002 na Wydziale Nauk Społecznych Uniwersytetu Śląskiego. Jego ostatnią pracą było tłumaczenie na język polski książki Dmytro Doncowa "Nacjonalizm" .
W 1998 odznaczony przez Kongres Polonii Kanadyjskiej Złotą Odznaką Zasługi za działalność na rzecz Polonii. Odznaczony również Missio Reconciliationis i Krzyżem "Za zasługi dla ZKRPiBWP".
Zmarł 17 listopada 2008 w Toronto. Msza pogrzebowa odbyła się w rzymskokatolickim polskim kościele św. Antoniego (St. Anthony's Polish Catholic Church) w Oakville (prowincja Ontario).
16 kwietnia 2009 Kresowy Ruch Patriotyczny przyznał mu pośmiertnie laur „Polonia Mater Nostra Est”, który odebrała żona.
W 2012 r. na Ukrainie ponowiono w nakładzie 10 tys. egzemplarzy wydanie jego książki "Gorzka prawda. Zbrodniczość OUN - UPA". W prezentacji książki w Symferopolu, którą prowadził deputowany Wadym Kołesniczenko, wzięli udział członkowie Prezydium Rady Najwyższej Republiki Autonomicznej Krymu z wiceprzewodniczącym Rady Grigorijem Joffe.
5 lipca 2013 r. 148 deputowanych Rady Najwyższej Ukrainy z Partii Regionów (Wadym Kołesniczenko i in.) i Komunistycznej Partii Ukrainy (Petro Symonenko i in.)
 zwróciło się do Sejmu RP z apelem o uznanie rzezi wołyńskiej za ludobójstwo. Deputowani opisali zagrożenia płynące dla Ukrainy ze strony nacjonalizmu, w liście znalazło się odwołanie do słów Wiktora Poliszczuka: 
Poglądy.
Jedną z głównych tez Poliszczuka było uznanie ideologii integralnego nacjonalizmu ukraińskiego, stanowiącego podporę programową Organizacji Ukraińskich Nacjonalistów (OUN) za podstawową przyczynę zbrodni popełnionych na Polakach przez ukraińskich nacjonalistów podczas II wojny światowej. Równocześnie Poliszczuk interpretował politykę polską wobec mniejszości ukraińskiej w okresie międzywojennym, jak również późniejszą politykę narodowościową III Rzeszy na ziemiach okupowanych jedynie jako czynniki sprzyjające podburzaniu Ukraińców do działań antypolskich, co mieli czynić nacjonaliści. Jednocześnie Poliszczuk uważał, że OUN "miała również charakter antyukraiński" i argumentował to krwawymi represjami, jakich dopuścili się działacze OUN wobec Ukraińców, którzy nie chcieli popierać tego ugrupowania.
Stanowisko Poliszczuka stało się obiektem krytyki Ihora Iljuszyna, który stwierdził, iż prace Poliszczuka stawiały sobie za cel "udowodnienie za wszelką cenę zbrodniczego charakteru ideologii i praktyki OUN-UPA, a nie obiektywną analizę motywów działania uczestników konfliktu ukraińsko-polskiego i warunków, w jakich przyszło im działać". Za niewiarygodne teksty Poliszczuka uważają także Michał Klimecki, Hurij Buchało i Rafał Wnuk. Z kolei w tonie pozytywnym wypowiadała się o jego badaniach m.in. historyk Lucyna Kulińska, a także publicysta kresowy ks. Tadeusz Isakowicz-Zaleski, nazywając Poliszczuka "sprawiedliwym Ukraińcem", który "poprzez prawdę dążył do pojednania". Zdaniem Bogumiła Grotta dorobek naukowy Wiktora Poliszczuka jest krytykowany bądź ignorowany z powodów politycznych, nakazujących przemilczanie zbrodni OUN i UPA.
Poliszczuk bronił decyzji władz komunistycznych o przeprowadzeniu Akcji „Wisła”, tłumacząc ją "stanem wyższej konieczności". Jedyny wyjątek robił dla deportacji Łemków, wśród których nacjonalizm ukraiński pojawił się dopiero po 1947 r. Krytycznie wypowiadał się o "pomarańczowej rewolucji" na Ukrainie w grudniu 2004 r. Określił ją jako "walkę USA o oderwanie Ukrainy od Rosji", przeprowadzoną według scenariusza opracowanego na zlecenie rządu Stanów Zjednoczonych, a poparcie polskich elit politycznych dla pomarańczowej rewolucji uważał za "polityczną ślepotę".

</doc>
<doc id="424579" url="https://pl.wikipedia.org/wiki?curid=424579" title="Kopalnia Wujek">
Kopalnia Wujek



</doc>
<doc id="424580" url="https://pl.wikipedia.org/wiki?curid=424580" title="Mr. Sandman">
Mr. Sandman

Mr. Sandman – utwór nagrany przez zespół The Chordettes, który został wydany w roku 1954. W 1996 roku zespół Blind Guardian zarejestrował własną wersję piosenki, która została umieszczona na singlu promującym ich album "The Forgotten Tale".

</doc>
<doc id="424588" url="https://pl.wikipedia.org/wiki?curid=424588" title="Drzewica (miasto)">
Drzewica (miasto)

Drzewica – miasto w woj. łódzkim, w powiecie opoczyńskim, siedziba gminy Drzewica. Położone nad rzeką Drzewiczką, na Wzniesieniach Południowomazowieckich, historycznie w Małopolsce.
Według danych GUS z 31 grudnia 2019 r. miasto liczyło 3826 mieszkańców.
Siedziba fabryki nakryć stołowych "Gerlach" działającej od końca XIX stulecia. Prawa miejskie w latach 1429–1869 i od 1987 r.
W 1921 mieszkały tu 1662 osoby. We wsi znajdował się kościół katolicki i synagoga.
W końcu sierpnia 1942 r. Drzewica została opanowana przez oddział Gwardii Ludowej pod dowództwem Józefa Roguskiego ps. "Wilk". Zniszczono urząd gminy i posterunek policji. Uwolniono 15 chłopów aresztowanych za niedostarczenie kontyngentów.
22 stycznia 1943 miała w tym mieście miejsce zbrodnia na tle rabunkowo-ideologicznym, (zdaniem historyków związanych ze środowiskiem kombatanckim GL-AL będąca odpowiedzią na wcześniejszy mord na kilku członkach GL) dokonana przez komunistycznych partyzantów z oddziału Gwardii Ludowej pod dowództwem Izraela „Lwa” Ajzenmana.
Po wojnie ku czci partyzantów zbudowano na rynku w Drzewicy pomnik.
Położenie.
Miasto leży we wschodnim krańcu województwa łódzkiego, w zachodniej części Równiny Radomskiej.
Od północy, wschodu i południa otoczona jest lasami.
Przez miasteczko przepływa rzeka Drzewiczka, prawy dopływ Pilicy, o naturalnym, meandrowym brzegu. Jej wody zasilają Zalew Drzewicki, spełniający funkcje retencyjno-rekreacyjne, o powierzchni 82 ha. Przez Drzewicę przepływa także rzeka Brzuśnia o pierwszej klasie czystości wody.
Historycznie należy do Małopolski. Leżało w ziemi sandomierskiej, następnie w województwie sandomierskim (w ziemi radomskiej).
Miasto prywatne Królestwa Kongresowego położone było w 1827 roku w powiecie opoczyńskim, obwodzie opoczyńskim województwa sandomierskiego.
W latach 1975–1998 miejscowość należała administracyjnie do województwa radomskiego.
Zabytki.
Według rejestru zabytków NID na listę zabytków wpisane są obiekty:
Sport.
W mieście, od 1924 roku, działa klub piłki nożnej Gerlach Drzewica, występujący w klasie okręgowej.
W 2005 roku wybudowano sztuczny tor kajakarstwa górskiego, jedyny w Polsce położony na terenach nizinnych.

</doc>
<doc id="424590" url="https://pl.wikipedia.org/wiki?curid=424590" title="Bogdan Kondracki">
Bogdan Kondracki

Bogdan Kondracki (ur. 23 czerwca 1968) – polski muzyk, kompozytor, wokalista, multiinstrumentalista i producent muzyczny. Dwukrotny laureat nagrody polskiego przemysłu fonograficznego Fryderyka. Członek Akademii Fonograficznej ZPAV.
Życiorys.
Karierę muzyczną zaczynał w zespołach Labirynt, Roslau oraz Szerszenie. W 1993 roku wraz z Wojtkiem Szymańskim, Robertem Sadowskim i Maćkiem Miechowiczem założył formację Kobong, z którą wydał dwie płyty "Kobong" (1995) i "Chmury nie było" (1997). Później współtworzył także zespoły Neuma i Nyia i koncertował z Andrzejem Smolikiem.
Jako producent współpracował z artystami i zespołami, takimi jak: Futro, dr.no, Ania Dąbrowska, Maryla Rodowicz, Tomasz Makowiecki, Monika Brodka, Karolina Kozak, Dawid Podsiadło, Kucz/Kulka, Lilly Hates Roses, BeMy, Cveta Majtanović, Grzegorz Hyży, Justyna Steczkowska, Anna Wyszkoni, Dorota Miśkiewicz, Łukasz Zagrobelny, Edyta Górniak, Novika, Kortez, Michał Sobierajski, Sylwia Grzeszczak i Sanah.
W 2005 wraz z Pawłem Jóźwickim i Biljaną Bakić założył firmę Jazzboy Records, z którą związany był do 2011.
W 2016 uruchomił portal 2track.pro – międzynarodową platformę dla muzyków, wokalistów i producentów. Po niespełna roku dołączył do niego Sławomir Mroczek – właściciel Custom34 Studio, dając początek wytwórni 2trackrecords.

</doc>
<doc id="424591" url="https://pl.wikipedia.org/wiki?curid=424591" title="Rutyl">
Rutyl

Rutyl – minerał z gromady tlenków. Jest minerałem bardzo pospolitym, szeroko rozpowszechnionym składnikiem wielu skał.
Nazwa pochodzi od "łac. rutilus = czerwony (gorejący"), nawiązując do barwy niektórych odmian tego minerału.
Właściwości.
Zazwyczaj tworzy kryształy o pokroju słupkowym, pręcikowym, igiełkowym, włosowatym. Ma zazwyczaj postać słupa tetragonalnego (o przekroju kwadratu) zakończonego podwójną piramidą. Często tworzy zbliźniaczenia – kolankowe, czasami wielokrotne. Występuje w skupieniach zbitych, ziarnistych, włóknistych. Tworzy impregnacje. Spotkać go można także w postaci pojedynczych ziarn.
Jest izostrukturalny z kasyterytem. Nie rozpuszcza się w kwasach, ma bardzo wysoką temperaturę topnienia.
Parametry komórki elementarnej to:
Występowanie.
Stanowi bardzo pospolity, szeroko rozpowszechniony składnik większości skał magmowych i metamorficznych. Duże kryształy spotykane są w niektórych pegmatytach, sjenitach, amfibolach. Zazwyczaj współwystępuje z magnetytem, hematytem, tytanitem, apatytem.
Miejsca występowania: Największe zasoby znajdują się w Australii, Republice Południowej Afryki i Indiach, poza tym występuje w Szwajcarii – St. Gothard, Binnatal, Cavradi, Campolugno, Austrii – Modriach, Tyrol, Norwegii – Foque, Kragero, Rosji -G.Ilmeńskie, Ural, USA – Wirginia, Georgia, Kalifornia, Australii – Adelaide, Kanadzie – Quebec.
W Polsce na Dolnym Śląsku, w Tatrach, Pieninach, G. Sowich. Kryształy igiełkowe – w G. Izerskich, okolicach Suwałk.
Zastosowanie.
W przeszłości był stosowany w metalurgii jako ruda tytanu (60%Ti). Obecnie niemal cały naturalny i syntetyczny rutyl jest zużywany w przemyśle chemicznym do produkcji bieli tytanowej (pigmentu do farb, tworzyw sztucznych, papieru i ceramiki).
Niewielkie ilości rutylu są stosowane w przemyśle szklarskim, m.in. do wyrobu powłok pochłaniających promieniowanie nadfioletowe.
Ponadto rutyl ma dość duże znaczenie w jubilerstwie jak i kolekcjonerstwie minerałów. Kwarc rutylowy jest dość poszukiwanym kamieniem ozdobnym. Szafiry, rubiny i inne kamienie szlachetne zawierające w swoim składzie chemicznym nici rutylu są cenniejsze i bardziej poszukiwane od kamieni szlachetnych nieposiądających go, ze względu na efekt asteryzmu.

</doc>
<doc id="424594" url="https://pl.wikipedia.org/wiki?curid=424594" title="Czandigarh">
Czandigarh

Czandigarh (, trb. "Ćandigarh", trl. "Caṁḍīgaṛh"; ; ; nazywane też „Pięknym Miastem” – "The City Beautiful") – miasto leżące w północnych Indiach, posiadające prawa terytorium związkowego i będące jednocześnie stolicą dwóch sąsiadujących z nim stanów, Pendżabu i Hariana. Terytorium obejmuje wyłącznie miasto Czandigarh w jego granicach administracyjnych (114 km²), zamieszkane przez około 1 mln osób.
Nazwa miasta pochodzi od imienia bogini Chandi, której świątynia, Chandi Mandir, znajduje się w pobliskiej Panchkuli. Dosłownie „Chandigarh” znaczy „fort Chandi”. Miasto zostało zaprojektowane przez architekta Le Corbusiera w latach 50. XX wieku.
Czandigarh znany jest z wysokiego standardu życia i znajduje się wysoko na liście najbogatszych i najlepiej rozwijających się indyjskich stanów i terytoriów związkowych.
Czandigarh ma dwa miasta satelickie, z którymi graniczy: od wschodu jest to Panchkula, położona w stanie Hariana, od południowego zachodu Mohali, należące do stanu Pendżab. Na wspólne określenie tych trzech miast używa się czasem nazwy Chandigarh Tricity.
Historia.
Najprawdopodobniej to właśnie przez dzisiejszy stan Pendżab, do Indii maszerowała armia macedońskiego wodza Aleksandra Wielkiego. Nieprzyjemne warunki klimatyczne (deszcze, wysoka temperatura i wilgotność) oraz ciągłe nękania Aleksandra i jego wojska przez Indów sprawiła, że Macedończyk zawrócił do Babilonii. Po drodze musiał zmierzyć się z potężną hinduską armią króla Porosa nad rzeką Hydaspes. Bitwę wygrał, ale duże straty, złe warunki klimatyczne i bunty żołnierzy macedońskich pragnących wrócić do domu sprawiły, że Aleksander nie planował dalszej inwazji na Indie i zawrócił do Babilonu.
Na skutek w 1947 roku kraina Pendżab została podzielona Indie i Pakistan, gdzie znalazła się stolica Pendżabu – Lahaur; zaistniała wówczas potrzeba budowy nowej indyjskiej stolicy Pendżabu. Ówczesny premier Indii, Jawaharlal Nehru pragnął, aby nowa stolica miała postępowy i nowoczesny wizerunek. W marcu 1948 roku zapadła decyzja o budowie nowego miasta na terenie 114,59 km² w u podnóża gór Siwalik (w dalszym planie u podnóża Himalajów) na wysokości 365 m n.p.m.. Pod budowę miasta wybrano wieś Kansal, wolną od historycznej zabudowy.
Spośród wszystkich tego rodzaju projektów w niepodległych Indiach Czandigarh szybko stał się najważniejszym, zarówno z powodu swego strategicznego znaczenia, jak i osobistego zaangażowania weń Jawaharlala Nehru, ówczesnego premiera. Czandigarh miał odzwierciedlać nowoczesne i postępowe nastawienie nowego narodu, wedle słynnych słów Nehru to miasto było w zamierzeniu „nieskrępowanym przez minione tradycje, symbolem wiary narodu w przyszłość”. Plan wraz z częścią zabudowy został zaprojektowany przez francuskiego architekta, Le Corbusiera, w latach pięćdziesiątych. Był on drugim z kolei projektantem miasta – pierwotny plan został przygotowany przez amerykańskiego architekta i urbanistę, Alberta Meyera, który współpracował z urodzonym na Syberii polskim architektem, Maciejem Nowickim. Dopiero po śmierci tego ostatniego w 1950 do projektu został zaangażowany Le Corbusier.
1 listopada 1966 we wschodniej części Pendżabu utworzony został nowy stan, Hariana, który miał skupiać większość posługującą się językiem hindi, podczas gdy w części zachodniej, nadal zwanej Pendżabem, większość mieszkańców posługuje się językiem pendżabskim. W ten sposób miasto Czandigarh, leżące na granicy obu stanów, stało się ich wspólną stolicą, posiadającą jednak prawa niezależnego terytorium związkowego. Czandigarh miał zostać przyłączony do Pendżabu w 1987, na podstawie porozumienia podpisanego w sierpniu 1985 przez Rajiva Gandhi, ówczesnego premiera Indii, oraz partię Sikhów Akali Dal. W związku z tym miała również powstać nowa stolica stanu Hariana. Plan jednak nie został zrealizowany, wskutek przeciągających się negocjacji odnośnie do terenów, które w ramach rekompensaty miałyby zostać przyłączone do Hariany.
Inne zaprojektowane miasta w Indiach to: Nowe Delhi autorstwa Lutyensa, Bhubaneswar w stanie Orisa, Gandhinagar w stanie Gudźarat i Navi Mumbai w stanie Maharasztra. Wszystkie one budowane jednak był w pobliżu istniejących już miast, odpowiednio: Delhi, Cuttack, Ahmadabadu i Bombaju.
Położenie geograficzne.
Czandigarh jest położony u podnóży pasma górskiego Siwalik, należącego do Himalajów w północno-wschodnich Indiach. Zajmuje powierzchnię około 114 km², graniczy ze stanem Hariana od południa i wschodu oraz Pendżabem od północy i zachodu. Sąsiadujące z nim dystrykty to Mohali i Ropar, należące do Pendżabu, oraz Panchkula, należąca do Hariany. Granica stanu Himachal Pradesh znajduje się niedaleko na północ od miasta.
Właściwe współrzędne geograficzne Czandigarhu to: 30,74° N 76,79° E. Średnia wysokość nad poziomem morza wynosi 321 metrów (1053 stóp).
Klimat.
W Czandigarhu panuje klimat subtropikalny kontynentalny, z obecnością monsunu. Wyróżnić można trzy pory roku: gorące lato, porę deszczową i dosyć chłodną zimę, z charakterystyczną dużą amplitudą temperatur w ciągu roku (od 0 °C do 44 °C). Średni roczny opad wynosi 617 mm.
Architektura i plan miasta.
Początkowy plan zabudowy nowego miasta Czandigarh (jego nazwa nawiązuje do bogini Ćandi, której świątynia znajdowała się w zburzonej pod budowę miasta wsi) został przygotowany przez i Macieja Nowickiego, jego konsultanta w duchu miasta ogrodu. Po śmierci Macieja Nowickiego Albert Mayer wycofał się z przedsięwzięcia, a prace nad projektem przejął Le Corbusier (na zaproszenie premiera Nehru), który wyznaczył swojego kuzyna, Pierre'a Jeannereta na architekta, który pracował na miejscu. Przejmując projekt po Macieju Nowickim, Le Corbusier zdecydował się na plan miasta zgodny z modernistycznymi wytycznymi CIAM w zakresie podziału urbanistycznych funkcji, antropomoficznej formy planu oraz hierarchii dróg w systemie komunikacyjnym.
Wizja miasta, formułowana na niezliczonych mapach i szkicach na desce kreślarskiej, łącznie z towarzyszącymi notatkami i komentarzami, musiała zostać wcielona w życie za pomocą cegły i zaprawy murarskiej. Le Corbusier zachował wiele z kluczowych pomysłów Meyera i Nowickiego, przede wszystkim ogólne ramy projektu i jego podstawowe składniki, jak kompleks Kapitolu, uniwersytet, wyznaczone centrum miasta oraz tereny przemysłowe. Najpoważniejsza zmiana to szachownicowy układ prostokątnych sektorów, który zastąpił planowany przez Meyera i Nowickiego układ przypominający żyłkowanie liścia, gdzie ulice przebiegały po łuku. Innowacją Le Corbusiera było również położenie nacisku na prostotę materiału i jemu właściwy charakter. W monumentalnej architekturze wyeksponowana została surowa cegła i robota kamieniarska, nieopracowane powierzchnie surowego betonu zbrojonego (fr. "béton brut armé") tworzą geometryczne struktury bliskie abstrakcji. Zastosowany na miejscu przez Le Corbusiera beton dopasowany jest do lokalnego, indyjskiego krajobrazu również swoim odcieniem kolorystycznym, który jest ciepły i przypomina naturalny materiał jakim jest piasek, a nie jest to beton zimny i sztuczny jaki stosowano w architekturze innych krajów gdzie także rozpowszechnił się brutalizm jak na przykład w ówczesnym ZSRR. Ponadto budynki zdobi polichromia, która kontrastuje z betonem. Zachowana na miejscu bujna zieleń, jak również starannie zaprojektowane później ogrody stały się znakiem rozpoznawczym Czandigarhu.
Wyjściowo plan był podzielony na dwa etapy: pierwszy przewidywał budowę miasta dla 150 000, drugi – dla 500 000 mieszkańców. Układ ulic jest kratownicowy. Le Corbusier podzielił miasto na tak zwane sektory, o wymiarach 800 na 1200 m (wyjątek stanowią nieco mniejsze reprezentacyjne sektory 1 do 6). Każdy z nich funkcjonuje jako teoretycznie niezależna jednostka, z wyznaczoną przestrzenią na mieszkania, pracę i odpoczynek. Stąd każdy z nich posiada własny rynek, park, świątynie i szkoły – wszystko to w odległości około 10 minut pieszo z jakiegokolwiek punktu wewnątrz sektoru. Pierwotne dwa etapy projektu przewidywały budowę sektorów od 1 do 47, z pominięciem 13.
Miasto miało zostać otoczone przez szeroki na 16 km pas zieleni, który nie dopuszczałby żadnej rozbudowy w bezpośredniej bliskości miasta, eliminując problem przedmieść i niekontrolowanego rozrostu miasta.
Pozostawiając ciężar projektowania zabudowy architektonicznej innym członkom swojego zespołu, Le Corbusier skoncentrował się na rozwiązaniach tyczących się ogólnego planu miasta oraz kilku najważniejszych budynkach, jak siedziba Sądu Najwyższego i Zgromadzenia, Sekretariat, Muzeum i Galeria Sztuki, Szkoła Sztuk Pięknych oraz Lake Club. Najbardziej znaczącym dziełem Le Corbusiera jest budynek Sądu, na który składa się Sąd Najwyższy, faktycznie dominujący nad niższymi zabudowaniami ośmiu sądów niższych. Większa część pozostałych projektów jest autorstwa kuzyna Le Corbusiera, Pierre’a Jeannereta, oraz angielskiego małżeństwa Jane Drew i Maxwella Frya, jak również zespołu dziewięciu architektów indyjskich (M. N. Sharma, A. Ar. Prabhawalkar, B.P. Mathur, Piloo Moody, U. E. Chowdhury, N. S. Lamba, J.L. Malhotra, J. S. Dethe i Aditya Prakash).
Czandigarh w swojej ostatecznej postaci, choć nie przypomina wcześniejszych projektów Le Corbusiera, jak Ville Contemporaine czy Ville Radieuse, jest jednak istotną realizacją w historii miast planowanych od podstaw. Pozostaje też przedmiotem niesłabnącego zainteresowania architektów, urbanistów, historyków i socjologów.
Demografia.
Według indyjskiego spisu ludności z 2001, Czandigarh miał wówczas 900 635 mieszkańców, co daje gęstość zaludnienia wynoszącą 7900 osób na kilometr kwadratowy. Mężczyźni stanowią 56% populacji, kobiety zaś odpowiednio 44%, stąd proporcja płci to 777 kobiet na tysiąc mężczyzn – najniższy wskaźnik w całym kraju. Umiejętność czytania i pisania posiada 73% mieszkańców Czandigarhu (76% mężczyzn i 68% kobiet), co znacznie przewyższa narodową średnią 59,5%. Około 12% populacji jest poniżej 6. roku życia. Główne religie w Czandigarhu to: hinduizm (75,5%), sikhizm (21,0%), islam (2,72%), i chrześcijaństwo (0,78%). Najczęściej używane są język pendżabski i hindi. Niewielka grupa mieszkańców posługuje się również urdu, jednak najbardziej popularna, szczególnie w sytuacjach nieformalnych i wśród młodzieży, jest mieszanka hindi i angielskiego, czasem określana mianem hinglish.
Władze.
Wszelkiego rodzaju urzędy są głównym miejscem zatrudnienia mieszkańców miasta, jako że stanowi ono siedzibę władz zarówno terytorium związkowego, jak i stanu Hariana i Pendżabu. Stąd znaczna część populacji Czandigarhu jest albo na rządowym etacie, albo na rządowej emeryturze, co znalazło swój wyraz w żartobliwym określeniu miasta jako „raju emerytów”.
Przemysł.
W Czandigarhu znajduje się około 15 dużych przedsiębiorstw przemysłowych, z czego dwa należą do sektora publicznego. Dodatkowo zarejestrowane jest ponad 2500 przedsiębiorstw na mniejszą skalę. Najważniejsze gałęzie przemysłu to: przetwórstwo papieru i metali oraz produkcja maszyn. Znacząca jest również produkcja części samochodowych, narzędzi, farmaceutyków, przyrządów elektrycznych, wyrobów spożywczych i sanitarnych. Przy rocznym dochodzie na jednego mieszkańca rzędu 67 370 rupii, Czandigarh jest najbogatszym miastem w Indiach. Lokalny produkt roczny brutto (PKB) w 2004 został oszacowany na 2,2 miliarda dolarów.
Trzy największe organizacje promocji handlu mają swoje biura w Czandigarhu: Federation of Indian Chambers of Commerce &amp; Industry (FICCI), PHD Chamber of Commerce and Industry (PHDCCI), oraz Confederation of Indian Industry (CII), której regionalna siedziba znajduje się w sektorze 31.
Sektor usług.
Rajiv Gandhi Chandigarh Technology Park (zwany też Chandigarh IT Park), to nowoczesna dzielnica przeszklonych biurowców położona na obrzeżach miasta, która jest próbą wypromowania Czandigarhu w branży informatycznej. Dobrze rozwinięta infrastruktura, bliskość Delhi, Pendżabu i Hariany oraz zaplecze informatycznych talentów czynią je miejscem bardzo atrakcyjnym dla biznesu. Największe indyjskie firmy – a także korporacje międzynarodowe (Quark, Infosys, Dell) – mają w mieście swoje biura. Czandigarh posiada dobrze rozwiniętą infrastrukturę w zakresie handlu i bankowości. Prawie wszystkie znaczące w Indiach banki posiadają swoje oddziały lokalne w mieście. Największym ich skupiskiem jest sektor 17.
Transport.
Czandigarh posiada dobrze rozwiniętą sieć komunikacji miejskiej, obsługiwaną przez Chandigarh Transport Undertaking (CTU), podlegające administracji miasta. Większą popularnością cieszy się transport prywatny, w tym szczególnie liczne skutery i motory. Czandigarh posiada najwyższy wskaźnik liczby pojazdów przypadających na jednego mieszkańca. Szerokie, stosunkowo dobrze utrzymane drogi oraz dostateczna liczba miejsc parkingowych ułatwiają poruszanie się po mieście na własną rękę.
Riksze są popularne na krótkich dystansach, szczególnie wśród kobiet, osób starszych oraz dzieci udających się do szkoły. Autoriksze nie są zbyt liczne i zwykle kursują na trasach rozpoczynających się na dworcu autobusowym (Inter State Bus Terminus, ISBT). Ulice najbardziej obciążone ruchem samochodowym posiadają dodatkowe pasy dla rowerów i riksz.
Czandigarh jest połączony z resztą kraju poprzez dwie główne autostrady narodowe (National Highways): NH 22 (Ambala – Kalka – Shimla – Kinnaur) oraz NH 21 (Czandigarh – Leh). W mieście znajdują się dwa dworce autobusowe. Pierwszy, w sektorze 17, obsługuje połączenia na północ, wschód i południe, czyli do większości dużych miast w Harianie, Himachal Pradesh, i Uttarakhand, jak również do odległego o 240 km Delhi. Z dworca w sektorze 43 autobusy odjeżdżają na zachód, czyli głównie do Pendżabu, niektórych miast w Himachal Pradesh, oraz Dżammu i Kaszmir.
Niewielka stacja kolejowa znajduje się około 7 km od ISBT. Pociągi kursują do stolicy oraz licznych stacji przesiadkowych jak: Kalka, Ambala, Amritsar, Bhiwani, Howrah i Sri Ganganagar. Czandigarh posiada również port lotniczy, około 12 km od centrum miasta. Jet Airways, Air Deccan oraz Indian Airlines obsługują regularne połączenia do Delhi i Dżammu.

</doc>
<doc id="424597" url="https://pl.wikipedia.org/wiki?curid=424597" title="Radźasthan">
Radźasthan



</doc>
<doc id="424601" url="https://pl.wikipedia.org/wiki?curid=424601" title="Mirror Mirror">
Mirror Mirror

Mirror Mirror – singel grupy muzycznej Blind Guardian promujący ich płytę Nightfall in Middle-Earth.
Projekt okładki: Andreas Marschall.

</doc>
<doc id="424603" url="https://pl.wikipedia.org/wiki?curid=424603" title="Logical Link Control and Adaption Layer Protocol">
Logical Link Control and Adaption Layer Protocol

Logical Link Control and Application Layer Protocol (L2CAP) – protokół łącza logicznego.
Jest to w zasadzie pierwszy protokół implementowany programowo, a stosowany w łączach asynchronicznych – ACL. Podstawową funkcją tego mechanizmu jest multipleksacja danych pochodzących z warstwy wyższej. Innym zadaniem jest dopasowanie wielkości przesyłanych pakietów do rozmiaru ramek generowanych przez sterownik łącza. L2CAP dba także o zachowanie parametrów QoS wynikających ze specyfikacji realizowanej usługi.
Natomiast jeśli chodzi o łącza synchroniczne (SCO), to nie potrzebują one adaptacji, stąd nie wymagają specjalizowanego protokołu.

</doc>
<doc id="424604" url="https://pl.wikipedia.org/wiki?curid=424604" title="KWK Moszczenica">
KWK Moszczenica



</doc>
<doc id="424605" url="https://pl.wikipedia.org/wiki?curid=424605" title="Wilcza Góra (Góry Złote)">
Wilcza Góra (Góry Złote)

Wilcza Góra (dawniej niem. "Wolfsberg Grosser") (711 m n.p.m.) - porośnięta lasem góra w Sudetach Wschodnich w Górach Złotych.
Położenie.
Na północnym zachodzie Przełęcz Leszczynowa oddziela górę od Ptasznika. Na południowym wschodzie przełęcz bez nazwy oddziela ją od Łysego Garbu. Ku południu odchodzi od niej boczny grzbiet z Małą Wilczą Górą.
Budowa geologiczna.
Zbudowana ze skał metamorficznych - gnejsów i łupków łyszczykowych należących do metamorfiku Lądka i Śnieżnika. W kilku miejscach znajdują się niewielkie skałki i rumowiska.
Roślinność.
Cały masyw porośnięty jest lasami mieszanymi regla dolnego.
Turystyka.
Wschodnim zboczem Wilczej Góry przechodzi szlak turystyczny:
Drogami leśnymi biegną szlaki rowerowe.

</doc>
<doc id="424606" url="https://pl.wikipedia.org/wiki?curid=424606" title="Lakszadiwy">
Lakszadiwy

Lakszadiwy (hindi लक्षद्वीप, trb.: "Lakszadwip", trl.: "Lakṣadvīp"; malajalam ലക്ഷദ്വീപ്; ang. "Lakshadweep") – archipelag i jedno z terytoriów związkowych Indii, położone na Morzu Lakkadiwskim u południowo-zachodnich wybrzeży Indii. Do niedawna było znane w Polsce pod nazwą Lakkadiwy, od niej przyjęła się obowiązująca obecnie nazwa morza. Stolicą terytorium, a zarazem jedynym miastem (miejscowością) jest Kavaratti. Powierzchnia terytorium wynosi zaledwie 32 km², a zamieszkane jest przez około 65 000 osób.
Nazwa terytorium w języku malajalam oznacza „sto tysięcy wysp”. W rzeczywistości składa się ono z 36 wysepek. W skład terytorium wchodzą wyspy Amindivi, Cannanore oraz wyspa Minicoy geograficznie należąca już do Malediwów (niektórzy geografowie twierdzą, że jest to oddzielny atol, nienależący do żadnego z tych dwóch archipelagów).
Niektóre wyspy należące do archipelagu:

</doc>
<doc id="424608" url="https://pl.wikipedia.org/wiki?curid=424608" title="Kazimierz Abramowicz">
Kazimierz Abramowicz

Kazimierz Tomasz Abramowicz (ur. 4 marca 1888 w Brzezinach, zm. 10 września 1936 w Poznaniu) – polski matematyk, profesor nadzwyczajny na Uniwersytecie Poznańskim.
Życiorys.
Był synem Tomasza nauczyciela w szkole w Lutosławicach i Marii z domu Tarasiewicz (Gniotek ?). W latach 1898–1905 uczęszczał do Państwowego Gimnazjum w Piotrkowie, ale z powodu strajku szkolnego przerwał naukę i przeniósł się do Gimnazjum Państwowego w Bobrujsku, które ukończył w 1907 składając egzaminy maturalne. W latach 1907-1911 studiował matematykę na Uniwersytecie św. Włodzimierza w Kijowie. W 1911 ukończył studia z dyplomem I stopnia i złotym medalem za pracę o własnościach funkcji hipergeometrycznych. W 1914 został docentem uniwersytetu w Kijowie na podstawie pracy „O funkcjach hipergeometrycznych z jednym punktem pozornie osobliwym”. Wykładowca matematyki na politechnice w Kijowie i uniwersytecie w Permie, gdzie pełnił obowiązki profesora nadzwyczajnego matematyki. W czerwcu 1920 przybył do Warszawy a 18 lutego 1921 przeniósł się do Poznania jako zastępca profesora Zdzisława Krygowskiego, stojącego na czele jednej z dwóch katedr matematyki w sekcji nauk matematyczno-przyrodniczych Wydziału Filozoficznego UP (od 1925 Wydział Matematyczno-Przyrodniczy). Prowadził wykłady i ćwiczenia, m.in. z algebry, geometrii, rachunku różniczkowego i całkowego oraz seminaria. Uzyskał tytuł doktora wiosną 1922 na Uniwersytecie Warszawskim. W 1929 na UP habilitował się z matematyki, a w 1935 został mianowany profesorem nadzwyczajnym. Zmarł w Poznaniu 10 września 1936.
Zainteresowania naukowe Kazimierza Abramowicza dotyczyły głównie teorii funkcji analitycznych. Większość prac poświęcił badaniu własności funkcji i grup automorficznych. Uzyskał także nowe wyniki w dziedzinie funkcji hipergeometrycznych oraz tzw. funkcji theta Jacobiego. Ogółem opublikował ok. 30 prac naukowych. Był członkiem Polskiego Towarzystwa Matematycznego (od 1923) i Poznańskiego Towarzystwa Przyjaciół Nauk (od 1922). Abramowicz zmarł 10 września 1936 roku w Poznaniu po operacji wyrostka robaczkowego. Podobno popełniono błąd z grupą krwi przy jej przetaczaniu. Abramowicz został pochowany 13 września na cmentarzu św. Marcina przy ul. Bukowskiej. W okresie od 18 kwietnia do 24 lipca 1942 ekshumowano zwłoki, chowając je na cmentarzu na Dębcu przy ul. Samotnej (nr ewidencyjny 2134,
pole 13, rząd 2, grób 20), a cmentarz Świętomarciński zamknięto, po wojnie zlikwidowano. Cmentarz na Dębcu jest zaniedbany, a grób Abramowicza zdewastowany. 

</doc>
<doc id="424611" url="https://pl.wikipedia.org/wiki?curid=424611" title="KWK Zofiówka">
KWK Zofiówka



</doc>
<doc id="424612" url="https://pl.wikipedia.org/wiki?curid=424612" title="KWK Bogdanka">
KWK Bogdanka



</doc>
<doc id="424614" url="https://pl.wikipedia.org/wiki?curid=424614" title="Kajmany (biologia)">
Kajmany (biologia)



</doc>
<doc id="424615" url="https://pl.wikipedia.org/wiki?curid=424615" title="KWK Katowice">
KWK Katowice



</doc>
<doc id="424616" url="https://pl.wikipedia.org/wiki?curid=424616" title="KWK Kazimierz-Juliusz">
KWK Kazimierz-Juliusz



</doc>
<doc id="424617" url="https://pl.wikipedia.org/wiki?curid=424617" title="And Then There Was Silence">
And Then There Was Silence

And Then There Was Silence – singel grupy muzycznej Blind Guardian promujący kolejny album A Night at the Opera. Tematem tytułowego utworu jest wojna trojańska według opisu Homera w Iliadzie.

</doc>
<doc id="424618" url="https://pl.wikipedia.org/wiki?curid=424618" title="KWK Wujek">
KWK Wujek



</doc>
<doc id="424619" url="https://pl.wikipedia.org/wiki?curid=424619" title="Henryk Leśniok">
Henryk Leśniok

Henryk Leśniok (ur. 14 kwietnia 1914 w Chorzowie, zm. 27 stycznia 2007) – geodeta polski, profesor i prorektor Politechniki Warszawskiej.
Życiorys.
Maturę zdał w 1932 w Chorzowie, w latach 1932-1933 pracował jako pomiarowy w geodezji górniczej i miejskiej tamże. Podjął następnie studia na Wydziale Geodezyjnym Politechniki Warszawskiej, kończąc je w 1937. Od 1938 był fotogrametrą w Polskich Liniach Lotniczych LOT w Warszawie. Zaraz po wojnie został radcą w Biurze Fotogrametrycznym w Głównym Urzędzie Pomiarów Kraju; wkrótce wyjechał do Katowic, gdzie był naczelnikiem Wydziału Pomiarów w Urzędzie Wojewódzkim. W 1949 na Politechnice Warszawskiej obronił doktorat nauk technicznych.
W czerwcu 1951 został powołany na stanowisko wiceprezesa Centralnego Urzędu Geodezji i Kartografii; pełnił funkcję do 1960. Prowadził wykłady w Wieczorowej Szkole Inżynierskiej w Katowicach i Łodzi, od 1954 był docentem w Katedrze Geodezji Wyższej Politechniki Warszawskiej. W latach 1960-1962 i 1964-1966 przebywał w Iraku, pracując przy zakładaniu podstawowej sieci geodezyjnej; prowadził jednocześnie wykłady na uniwersytecie w Bagdadzie. W 1962 został kierownikiem Katedry Podstaw Geodezji na Politechnice Warszawskiej, zastępując zmarłego prof. Jana Piotrowskiego. W 1968 otrzymał tytuł profesora, w 1970 profesora zwyczajnego. Pełnił funkcję prorektora Politechniki (1969), dyrektora Instytutu Geodezji Gospodarczej (od 1970), dwukrotnie dziekana Wydziału Geodezji i Kartografii.
W latach 1953-1955 przewodniczył Zarządowi Głównemu Stowarzyszenia Geodetów Polskich, później był wieloletnim wiceprzewodniczącym. Był również korespondentem narodowym Stowarzyszenia Geodetów Polskich w Międzynarodowej Federacji Geodetów, w latach 1974-1977 przewodniczył jednej z komisji tej Federacji. Został odznaczony m.in. Krzyżem Oficerskim i Krzyżem Komandorskim z Gwiazdą Orderu Odrodzenia Polski (2001).
Ogłosił wiele artykułów i rozpraw naukowych, był też autorem popularnego i wielokrotnie wznawianego podręcznika "Wykłady z geodezji I".
Pochowany na Starych Powązkach w Warszawie (kwatera 267-2-23).

</doc>
<doc id="424625" url="https://pl.wikipedia.org/wiki?curid=424625" title="Kohezja">
Kohezja

Termin kohezja ma różne znaczenia w zależności od dziedziny, w jakiej występuje:

</doc>
<doc id="424626" url="https://pl.wikipedia.org/wiki?curid=424626" title="Marcin Bosak">
Marcin Bosak

Marcin Bosak (ur. 9 września 1979 w Łodzi) – polski aktor filmowy, teatralny i telewizyjny.
Życiorys.
Wczesne lata.
Urodził się i wychowywał w Łodzi. Ma młodszą siostrę, Annę, finalistkę programu "You Can Dance – Po prostu tańcz". Uczęszczał do III LO im. Tadeusza Kościuszki w Łodzi. W 2003 ukończył Akademię Teatralną w Warszawie. Kilkukrotnie był mistrzem Polski juniorów w karate.
Kariera.
Po raz pierwszy trafił na szklany ekran w filmie telewizyjnym Marcela Szytenchelma "Z piosenką na Belweder" (1995). Występował gościnnie w telenoweli TVP2 "Na dobre i na złe" (2002) i sitcomie Polsat "Miodowe lata" (2002). Stał się rozpoznawalny jako Kamil Gryc, współlokator Kingi (Katarzyna Cichopek) i Piotra (Marcin Mroczek) Zduńskich oraz Magdy (Anna Mucha) w serialu TVP2 "M jak miłość" (2003–2006 i ponownie od 2019).
W 2002 zadebiutował w roli kelnera w sztuce Mikołaja Gogola "Rewizor" w reżyserii Andrzeja Domalika na deskach warszawskiego Teatru Dramatycznego, z którym był związany w latach 2003-2012. W 2003 został wyróżniony na XXI Festiwalu Szkół Teatralnych w Łodzi za rolę Judasza w spektaklu Ireneusza Iredyńskiego "Żegnaj, Judaszu" w reżyserii Bożeny Suchockiej-Kozakiewicz i otrzymał nagrodę Związku Artystów Scen Polskich.
W 2012 związał się z Teatrem Studio w Warszawie. 17 kwietnia 2013 w Teatrze Studio miał premierę monodram "Rachatłukum", adaptacja skandalizującej i szeroko dyskutowanej powieści Jana Wolkersa.
Wystąpił w teledysku do piosenki Macieja Maleńczuka „Ostatnia nocka” (2011) i wideoklipie zespołu Czerwone Świnie „Parafiańszczyzna” (2019). W filmie politycznym Patryka Vegi "Polityka" (2019) zagrał Bankstera, postać wzorowaną na Mateuszu Morawieckim.
W 2020 był uczestnikiem jedenastej edycji programu rozrywkowego Polsatu "Dancing with the Stars. Taniec z gwiazdami". W lipcu zrezygnował z dalszego udziału w konkursie, zajmując tym samym 11. miejsce.
Życie prywatne.
W latach 2002–2018 był związany z aktorką Moniką Pikułą, z którą ma dwóch synów: Władysława (ur. 2008) i Jana (ur. 2012). W 2018 związał się z aktorką Marią Dębską, którą poślubił 15 sierpnia 2020 w Kościele Sióstr Wizytek na Krakowskim Przedmieściu w Warszawie. Para rozwiodła się na początku marca 2022.
W 2006 w wieku 27 lat dowiedział się, że ma guza rdzenia kręgowego. Przez sześć lat leczył się u wielu specjalistów, w tym u belgijskiego specjalisty, który podjął się skomplikowanej operacji. Po wybudzeniu się ze śpiączki farmakologicznej, musiał nauczyć się chodzić na nowo.

</doc>
<doc id="424627" url="https://pl.wikipedia.org/wiki?curid=424627" title="Super Bowl">
Super Bowl

Super Bowl – finałowy mecz o mistrzostwo w futbolu amerykańskim zawodowej ligi National Football League (NFL), będący najważniejszym sportowym wydarzeniem roku w Stanach Zjednoczonych. Całość ceremonii określana jest jako "Super Bowl Sunday" w skrócie "Super Sunday" i stała się nieformalnym amerykańskim świętem narodowym. Dzień finału jest także drugim, po Święcie Dziękczynienia, dniem z największą ilością spożytego jedzenia w Stanach Zjednoczonych. 
Przez większość lat kolejne edycje Super Bowl stawały się najchętniej oglądanymi transmisjami w amerykańskiej telewizji; finał Super Bowl XLV, który odbył się w lutym 2011 roku pomiędzy Pittsburgh Steelers a Green Bay Packers, miał największą oglądalność w jej historii, gromadząc przed telewizorami 111 milionów widzów. Pobił tym samym rekord, ustanowiony przez Super Bowl XLIV (106,5 miliona widzów). Ponieważ transmisje z rozgrywek Super Bowl przyciągają przed telewizory rzesze widzów, reklamodawcy są gotowi płacić gigantyczne kwoty za minutę czasu reklamowego. W 2008 roku, średnia cena za jeden 30-sekundowy spot reklamowy w trakcie transmisji na antenie stacji Fox wyniosła 2,7 miliona dolarów. Szacuje się, że Fox zarobił z tego tytułu około 250 milionów dolarów. 
Super Bowl jest nie tylko wydarzeniem sportowym, ale także kulturalno-rozrywkowym. W przerwie finału (tzw. "half-time show"), ma miejsce koncert muzyczny, a udział w nim uważany jest za wyróżnienie dla artysty.
Trofeum.
Trofeum, o które toczy się walka, to "Vince Lombardi Trophy", od nazwiska trenera zespołu Green Bay Packers, pierwszego zespołu, który zdobył mistrzostwo. Corocznie też najlepszy zawodnik meczu zdobywa laur MVP (Most Valuable Player), od 1990 roku nazwany Pete Rozelle Trophy od nazwiska wieloletniego commissionera (prezesa) ligi NFL (1960–1989) zmarłego w 1996 roku. Graczami, którzy trzykrotnie zdobyli to wyróżnienie, był Joe Montana, rozgrywający San Francisco 49ers, który był MVP XVI, XIX i XXIV Super Bowl oraz Tom Brady, rozgrywający New England Patriots, który był MVP XXXVI, XXXVIII, XLIX i LI Super Bowl. Tylko raz MVP został gracz drużyny przegranej, był to Chuck Howley w Super Bowl V, gdzie jego Dallas Cowboys przegrało z Baltimore Colts.
Historia.
Po raz pierwszy rozgrywki te zorganizowano w 1967 roku jako "AFL-NFL World Championship Game", a po roku 1970, kiedy obie ligi (National Football League i American Football League) się połączyły, stały się one Mistrzostwami NFL. Mecz toczy się między zwycięzcą konferencji American Football Conference (AFC) a zwycięzcą konferencji National Football Conference (NFC). Od tego czasu Super Bowl był rozgrywany corocznie po zakończeniu play-offów w połowie stycznia, potem pod koniec stycznia (ostatnia niedziela stycznia), a obecnie na początku lutego (pierwsza niedziela lutego). Rekordzistami w liczbie wygranych - 6 tytułów Super Bowl - są drużyny Pittsburgh Steelers (IX, X, XIII, XIV, XL, XLIII) oraz New England Patriots (XXXVI, XXXVIII, XXXIX, XLIX, LI, LIII). Zespoły, które wygrały ten mecz pięciokrotnie, to San Francisco 49ers (XVI, XIX, XXIII, XXIV, XXIX) i Dallas Cowboys (VI, XII, XXVII, XXVIII, XXX). Dwie drużyny wygrały Super Bowl trzy razy w ciągu czterech lat, są to Dallas Cowboys (XXVII, XXVIII i XXX) oraz New England Patriots (XXXVI, XXXVIII i XXXIX).

</doc>
<doc id="424629" url="https://pl.wikipedia.org/wiki?curid=424629" title="Mury (piosenka)">
Mury (piosenka)

Mury – słowa napisane w 1978 roku przez Jacka Kaczmarskiego do melodii piosenki "L’Estaca" ("Pal"), skomponowanej w 1968 przez katalońskiego pieśniarza Lluísa Llacha, inspirowana tekstem i osobą autora "L’Estaca".
Wykonywana była pierwotnie przez Kaczmarskiego, Przemysława Gintrowskiego i Zbigniewa Łapińskiego jako finał programu "Mury". W latach 80. XX wieku zdobyła wielką popularność w polskim podziemiu antykomunistycznym.
Inspiracja.
Filip Łobodziński (wówczas student iberystyki) wspominał: "„Podczas tego wieczornego spotkania słuchaliśmy płyty Lluisa Llacha. Jackowi Kaczmarskiemu ogromnie spodobała się piosenka pt. „L’estaca” (Pal). Wkrótce sam napisał słowa do jej melodii”". Podobną genezę utworu podaje Jarosław Gugała. 
Wersja Kaczmarskiego bardzo szybko się przyjęła i zaczęła rozbrzmiewać w środowisku opozycji. Kiedy latem 1980 roku narodziła się Solidarność, "Mury" stały się hymnem związkowców. Joanna Kozińska-Frybes, uczestniczka grudniowego spotkania, mówi: "„Mury były dla nas bardziej czytelną metaforą”".
J. Kaczmarski: "Słuchałem kiedyś płyty Katalończyka Lluisa Llacha, który to śpiewa, a 10 tysięcy ludzi powtarza refren. Tekst tam jest inny, o wyrywaniu pala, do którego są przywiązani ludzie, ale motyw jakby ten sam".
Piosenka Llacha zyskała niezwykłą popularność w Katalonii, była śpiewana na koncertach i manifestacjach jako protest przeciwko dyktaturze Franco. Po tym, gdy jej wykonywanie zostało zakazane przez władze – na demonstracjach nucono samą melodię, co znalazło odzwierciedlenie w tekście Kaczmarskiego („sama melodia bez słów/niosła ze sobą starą treść”), niejako poświęconym w ten sposób Llachowi.
Tak jak to często bywa z ważnymi pieśniami, "L’Estaca" wymknęła się z rąk Llacha i Kaczmarskiego, by żyć swoim własnym życiem. Śpiewano ją w okresie stanu wojennego. Nielegalna radiostacja Radio Solidarność rozpoczynała swe audycje fragmentem „Murów”. Więzieni związkowcy zmienili jej zakończenie, aby brzmiało mniej pesymistycznie. Gorzka, paradoksalna wymowa ostatniej zwrotki bywała powszechnie pomijana przez odbiorców („A mury rosły, łańcuch kołysał się u nóg”).
Zastąpiono to słowami: „A mury runą, runą, runą/ I pogrzebią stary świat”.
Wersyfikacja.
Utwór jest napisany siedmiozestrojowcem tonicznym ze średniówką po czwartym zestroju. Rymy występują zarówno między kolejnymi klauzulami (zakończeniami wersów), jak i między kolejnymi średniówkami, co tworzy system pośredni pomiędzy rymami przyległymi a rymami krzyżowymi. Średniówki i klauzule są wyłącznie męskie. Długość wersu waha się od czternastu zgłosek („i z pieśnią, że już blisko świt, szli ulicami miast”) do siedemnastu („Zwalali pomniki i rwali bruk: ten z nami! Ten przeciw nam!”), przy znacznej przewadze piętnastozgłoskowca 8+7 („Śpiewali więc, klaskali w rytm, jak wystrzał poklask ich brzmiał”).
Odrębna jest konstrukcja refrenów. W utworze występują dwa refreny, każdy powtarzany dwukrotnie (drugi z nich z niewielkimi zmianami). Są one napisane bezśredniówkowym czterozestrojowcem tonicznym. Są czterowersowe, rymuje się jedynie drugi i czwarty wers (w pierwszym refrenie pierwszy, drugi i czwarty). W obu refrenach klauzula pierwszego, drugiego i czwartego wersu jest męska, a trzeciego – żeńska. Długość wersu w refrenie waha się od siedmiu zgłosek („Wyrwij murom zęby krat!”) do dziewięciu („A mury runą, runą, runą”).
Przesłanie.
Piosenka stała się hymnem „Solidarności” i symbolem walki z reżimem oraz roli poety („śpiewał, że czas by runął mur... oni śpiewali wraz z nim”).
Utwór cechuje bardzo żywiołowa melodia oraz pesymistyczne przesłanie – podmiot liryczny (śpiewak-poeta) porywa ludzi piosenką zagrzewającą ich do walki – po czym traci ją na rzecz zaślepionego rewolucją tłumu.
Odbiór społeczny.
Refren:
– jak podkreślał sam Kaczmarski, został zrozumiany na opak. Jego brzmienie jest bowiem wpisane w cudzysłów, w usta wielotysięcznego, oszalałego tłumu. Tymczasem postawa tego tłumu, udzieliła się również odbiorcom "Murów", którzy śpiewali te słowa, jakby były one wskazówką dla ich działania.
Piosenka była śpiewana podczas strajków w stoczni, zyskała ogromną popularność wśród internowanych w stanie wojennym. Refren piosenki został sygnałem dźwiękowym Radia „Solidarność”.
Ostatnia zwrotka piosenki była wielokrotnie zagłuszana, zaklaskiwana podczas koncertów, a także zmieniana na bardziej optymistyczne przesłanie („A murów nie ma, nie ma nie ma...”), mimo zdecydowanego sprzeciwu Kaczmarskiego wobec takich praktyk.
Swój sprzeciw Kaczmarski wyraził pisząc piosenkę "Mury'87 Podwórko".
Inne wersje.
Trzecią wersję piosenki stworzył Filip Łobodziński. W 1983 roku założył on grupę muzyczną Zespół Reprezentacyjny, w którego repertuarze szybko znalazły się „Mury” z oryginalnym tekstem katalońskiej piosenki przetłumaczonym przez Agnieszkę Rurarz.
Tłumaczenie piosenki Kaczmarskiego na język rosyjski i białoruski śpiewane było m.in. podczas antyrządowych protestów na Białorusi, które przetoczyły się między majem a czerwcem 2020 roku, a następnie było wykorzystywane w kampanii wyborczej Swiatłany Cichanouskiej.
Dyskografia.
Piosenka "Mury" została zarejestrowana na następujących płytach:
Wykonania nieautorskie:

</doc>
<doc id="424630" url="https://pl.wikipedia.org/wiki?curid=424630" title="Keke Rosberg">
Keke Rosberg

Keijo Erik „Keke” Rosberg (ur. 6 grudnia 1948 w Solnie) – fiński kierowca wyścigowy, mistrz Formuły 1 z 1982 roku. Ojciec Nico Rosberga.
Życiorys.
Keke miał stosunkowo późny start w Formule 1. Zadebiutował tam w 1978 w wieku 29 lat po występach w Formule 2. W debiutanckim sezonie występów w najwyższej formule wyścigowej jeździł dla zespołu Theodore. Fin wygrał niezaliczany do klasyfikacji mistrzostw świata wyścig na torze Brands Hatch. Jednakże po tym wydarzeniu Rosberg nie był w stanie kwalifikować się do wyścigów. Theodore poprawiał swój niedopracowany bolid, w związku z czym Rosberg przeszedł na 3 wyścigi do innego bardzo słabego zespołu – ATS.
Keke powrócił do Theodore'a po wypożyczeniu przez nich od zespołu Wolf podwozia, jednak praca nie układała się dobrze i Rosberg wrócił do ATS gdzie pozostał do końca sezonu.
Keke pojawił się w połowie sezonu 1979 w zespole Wolf. Zespół miał problemy z wypłacalnością, a Rosberg w ukańczaniu wyścigów. Keke znowu musiał przenieść się gdzie indziej. Dołączył do zespołu Émersona Fittipaldiego. W dwóch pierwszych wyścigach zajął 5. miejsce, jednak najczęściej nie kończył wyścigów lub nie kwalifikował się. Następny rok był jeszcze gorszy – nie zdobył ani jednego punktu.
Pomimo tego Williams wykazywał zainteresowanie Finem, gdyż zwolniło się miejsce po odejściu od wyścigów Alana Jonesa. Otrzymując konkurencyjny bolid, Rosberg stał się rewelacją roku i został mistrzem świata. Konsekwentnie zdobywał punkty i zdobył pierwszą wygraną w karierze w GP Szwajcarii rozgrywaną wtedy na francuskim torze Dijon-Prenois. Pierwszy pamiętny sezon Fina przyszedł w roku, kiedy żaden z kierowców nie wygrał więcej niż dwa wyścigi (chociaż spowodowane to było w dużym stopniu śmiercią Gilles'a Villeneuve'a i poważnym wypadkiem Didiera Pironiego). Rosberg używał popularnego wcześniej silnika Ford-Cosworth V8 w przeciwieństwie do reszty stawki, która miała silniki turbo.
Późniejsze lata startów Rosberga były niezbyt udane z powodu niekonkurencyjnego podwozia Williamsa i mocnego, ale zawodnego silnika Hondy. Nieszczęśliwie dla Fina silniki Hondy poprawiły się zaraz po jego związaniu się z McLarenem w połowie sezonu 1985. Williams z silnikami Hondy zdominował na 30 miesięcy świat Formuły 1. Obaj kierowcy Williamsa – Nelson Piquet i Nigel Mansell skorzystali na pracy Fina nad rozwojem silnika. W tym czasie Rosberg przeniósł się do McLarena na sezon 1986. Wydawało się, że Keke jest w mistrzowskim bolidzie, jednak został dotkliwie pokonany przez kolegę z zespołu – Alaina Prosta. Po tym Rosberg przeszedł na sportową emeryturę. Fin później przyznawał, że zbyt szybko zdecydował się na odejście.
Pod koniec lat 80. Rosberg startował w wyścigach długodystansowych, później przeszedł do serii DTM, gdzie reprezentował barwy Mercedesa i Opla. Oficjalnie zakończył czynną karierę w 1995 roku.
Rosberg spędził później dłuższy czas przy kierowaniu karierą przyszłego mistrza świata – Miki Häkkinena oraz Jyrkiego Järvilehto. Jego syn – Nico ścigał się w Formule 3 i Formule 3000. Odbył testy dla Williamsa, a w listopadzie 2005 roku i został potwierdzony jako kierowca wyścigowy tego zespołu w sezonie 2006. W 2016 zdobył tytuł mistrza świata Formuły 1 z zespołem Mercedesa.

</doc>
<doc id="424632" url="https://pl.wikipedia.org/wiki?curid=424632" title="Hieny cmentarne">
Hieny cmentarne

Hieny cmentarne – sformułowanie początkowo oznaczające osoby trudniące się rabowaniem grobów w sensie dosłownym, rozkopujące świeże groby, by rabować to co nieboszczyk ma na sobie i ze sobą.
W szerszym sensie oznacza "poszukiwaczy starożytności", niemających szacunku do miejsc, z których zdobywają przedmioty. Miejsca pochówku ludzi, szczególnie ze społeczności, cywilizacji dawnych, z racji ich wierzeń i rytuałów związanych ze śmiercią i procesem przejścia duszy do zaświatów, są do dziś źródłem wiedzy, ale i cennych przedmiotów historycznych. Z tego powodu, od wieków, rozgrabiane miejsca historyczne są ciągłą bolączką archeologów. Czarny rynek takich przedmiotów jest bardzo rozległy i trudno eksplorowalny. Osoby trudniące się tym procederem niszczyły (i do dziś niszczą) grobowce w Egipcie, Chinach, świątynie w Indiach, pozostałości po kulturze Majów i wiele, wiele innych. Kiedyś szukano złota i przedmiotów wartościowych samych w sobie, mniej więcej od czasu średniowiecza rabuje się przedmioty typowo historyczne dla ich wartości muzealnej.
Obecnie epitet "hiena cmentarna" odnosi się ogólnie do osób żerujących na cudzym nieszczęściu, bogacących się na ludzkiej krzywdzie, ale zbyt tchórzliwych by działać jawnie. Osoby niehonorowe, pazerne, członków rodziny walczących zbyt zachłannie o schedę po zmarłym. Afery związane z nieetycznymi działaniami zakładów pogrzebowych spowodowały, że przedstawiciele tego zawodu bywają również określani "hienami" lub "sępami".

</doc>
<doc id="424646" url="https://pl.wikipedia.org/wiki?curid=424646" title="Critérium International">
Critérium International

Critérium International – trzyetapowy wyścig kolarski organizowany we Francji każdej wiosny. Do 1980 znany był pod nazwą "Critérium National de la Route", a rozgrywany jest od roku 1932. Przez wiele lat były to swego rodzaju nieoficjalne mistrzostwa Francji, a dopiero w 1979 pozwolono startować zawodnikom także z innych krajów. 
W świecie kolarskim określa się te zawody jako "Mini-Tour de France". Każdy wyścig składa się z trzech etapów: wyścigu ze startu wspólnego, krótkiej czasówki i etapu górskiego. Oprócz klasyfikacji generalnej są także klasyfikacje poboczne: górska i punktowa (dla sprinterów). Kolory koszulek odpowiadają tym z Tour de France. Prowadzona jest także klasyfikacja drużynowa.
W wyścigu tym wygrywały takie sławy kolarstwa jak Jacques Anquetil, Bernard Hinault czy Miguel Indurain. Najwięcej zwycięstw (po 5) odnieśli dwaj Francuzi i Niemiec: Emile Idée, Raymond Poulidor i Jens Voigt.
Obecnie wyścig ma najwyższą kategorię (2.HC) przyznawaną przez UCI wyścigom wieloetapowym będącym poza cyklem World Tour.

</doc>
<doc id="424650" url="https://pl.wikipedia.org/wiki?curid=424650" title="The Bard’s Song (In the Forest)">
The Bard’s Song (In the Forest)

The Bard’s Song (In the Forest) – singel grupy muzycznej Blind Guardian promujący kolejny album Live.
Oprawa graficzna: Leo Hao, Nikolay 'Dr. Venom' Simkin, Dennis 'Sir' Kostroman, Axel Jusseit.

</doc>
<doc id="424657" url="https://pl.wikipedia.org/wiki?curid=424657" title="Redukcja wolnopowietrzna">
Redukcja wolnopowietrzna

Redukcja wolnopowietrzna, lub redukcja Faye’a – redukcja stosowana w grawimetrii w celu zredukowania pomierzonej siły ciężkości w danym punkcie do powierzchni odniesienia (elipsoidy), bez uwzględnienia mas znajdujących się między punktem pomiaru a powierzchnią odniesienia.
Wyprowadzenie wzoru na redukcję dla Ziemi.
formula_8
Przyjmując:
otrzymujemy
gdzie formula_12 jest wyrażone w metrach na sekundę kwadrat, a formula_13 w metrach.

</doc>
<doc id="424660" url="https://pl.wikipedia.org/wiki?curid=424660" title="IFR">
IFR

IFR () – lot IFR oznacza lot wykonywany zgodnie z przepisami dla lotów według wskazań przyrządów. Różni się on od VFR (Visual Flight Rules) tym, że polega się tylko na informacjach odczytywanych z przyrządów samolotu, bez używania zewnętrznych referencji wizualnych (np. obserwowanego położenia horyzontu).
Lot IFR może być (i często jest) wykonywany przy dobrej widoczności (VMC). 
Pojęciem związanym jest IMC (), oznaczającym warunki w których nie jest możliwe (np. brak widoczności) uzyskanie wystarczających zewnętrznych referencji wizualnych. Znalezienie się statku powietrznego wykonującego lot VFR w warunkach IMC może spowodować przejście do lotu IFR lub stosowną zmianę trasy lotu w celu natychmiastowego powrotu do warunków VMC, umożliwiających kontynuację lotu VFR.

</doc>
<doc id="424663" url="https://pl.wikipedia.org/wiki?curid=424663" title="Minicoy">
Minicoy

Minicoy − jedna z wysp wchodzących w skład indyjskiego terytorium związkowego Lakszadiwy, samotna wyspa położona pomiędzy Lakszadiwami a Malediwami. 
Przez część geografów zaliczana jest do Lakszadiwów, przez część do Malediwów, a część uważa, że nie należy ona do żadnego z tych dwóch archipelagów. Choć geograficzna przynależność wyspy nie jest ustalona, to pod względem kulturowym należy ona zdecydowanie do Malediwów − ludność zamieszkująca tę wyspę posługuje się dialektem "mahal" (މަހަލް) (lub "mahl") używanego na Malediwach języka divehi (malediwskiego), a nie językiem malajalam używanym na Lakszadiwach. Ludność wyspy liczy około 10 tys. osób i jest wyznania muzułmańskiego. 

</doc>
<doc id="424665" url="https://pl.wikipedia.org/wiki?curid=424665" title="Wojny markomańskie">
Wojny markomańskie

Wojny markomańskie – seria konfliktów zbrojnych pomiędzy Cesarstwem Rzymskim a plemionami germańskimi w strefie limesu środkowo-dunajskiego w latach 167–180. W pierwszej fazie wojen barbarzyńcy uderzyli na rzymskie prowincje: Noricum (Górna Austria, część Bawarii), Panonię (Węgry, Austria) i Recję (południowe Niemcy i Szwajcaria), a w 169 roku przekroczyli Alpy. Rzymianie opanowali sytuację pod koniec 170 roku i wyniku kolejnych kampanii zajęli obszary Moraw i południowo-zachodniej Słowacji, gdzie cesarz Marek Aureliusz postanowił utworzyć nowe prowincje. Po śmierci cesarza (180) jego syn Kommodus zrezygnował z planów ojca i wycofał legiony za linię Dunaju.
Przyczyny wybuchu konfliktu.
W I wieku naszej ery w strefie limes reńskiego oraz górno- i środkowodunajskiego rozwijał się system państw klienckich (uzależnionych od Rzymu politycznie lub gospodarczo): najważniejszym z nich było markomańskie państwo Marboda, państwo Kwadów (na wschód i południowy wschód od Markomanów), na zachód od Markomanów znajdowali się Hermundurowie, także silnie uzależnieni od państwa rzymskiego.
Rzymianie wybierali wodzów/królów danych plemion, uzależnili je również gospodarczo – przejęcie kontroli nad podstawowymi szlakami i miejscami handlowymi (targowymi) w strefie przylimesowej. Podobna sytuacja na limesie reńskim – pokojowe podporządkowanie sobie plemion, na przykład Chaukowie, Chattowie i Batawowie dostarczali posiłków wojskowych (tak jak Markomanowie i Kwadowie).
II wiek naszej ery – system państw buforowych (oddzielenie od plemion z głębi "Barbaricum"):
Rzym, poprzez wzbogacanie tych plemion, na przykład Markomanów i Kwadów, wzmacniał ich pozycję w świecie barbarzyńskim w I wieku i w pierwszej połowie II wieku. Polityka ta okazała się jednak dla niego zgubna w drugiej połowie II wieku za Antonina Piusa i jego następcy Marka Aureliusza (objął rządy w 161 roku, w bardzo trudnym momencie – początek konfliktu z Partami), który konsolidował siły na wschodzie (przeniósł większość legionów znad Renu i Dunaju na wschód). Hermundurowie, Markomanowie i Kwadowie zorientowali się w sytuacji, ale legaci zdołali odwlec konflikt o jakieś sześć lat. W 166 roku Marek Aureliusz powrócił do Rzymu po pokonaniu Partów. W drodze powrotnej jego armia została zdziesiątkowana przez epidemię dżumy (?), która dotarła również do zachodnich prowincji cesarstwa. Koniec 166/początek 167 roku – pierwszy atak barbarzyńców (Longobardów i Obiów) w strefie środkowego Dunaju, u ujścia Wagu i Hronu. Longobardowie pochodzili znad dolnej Łaby (lewy brzeg) i wzdłuż tej rzeki zawędrowali do Kotliny Czeskiej, a następnie nad środkowy Dunaj. Prawdopodobnie musieli uzyskać zgodę władców swebskich na przemarsz przez te tereny (tak zwana koalicja plemion swebskich).
Wyróżnia się dwa etapy wojen:
Pierwszy etap wojen (167-171).
Etap ten rozpoczął się atakiem Longobardów i Obiów, którzy doszli w okolice "Vindobony" (Wiednia), atak szybko odparto – Markomanowie poprosili o pokój. Oznaczało to, że to oni musieli stać za tym atakiem.
Był to najbardziej niszczycielski najazd w historii tych wojen. W źródłach archeologicznych, na większości osiedli rzymskich z Noricum i Panonii, widoczne są warstwy spalenizny, a w dorzeczu Drawy i Sawy pojawiła się wtedy duża ilość skarbów. Tezauryzacja potwierdza zatem pośrednio owe wydarzenia.
W tak trudnej sytuacji Marek Aureliusz przeniósł swoją siedzibę z Sirium do Carnuntum (bezpośrednio nad Dunaj), skąd kierował ofensywą Rzymian: początek drugiego etapu.
Drugi etap wojen (171-180).
Współdziałanie ze sobą Markomanów, Kwadów i Jazygów. Pierwszy ruch Marka Aureliusza zmusza Kwadów do zawarcia pokoju, na mocy którego mieli oni:
172 – pierwsza duża wyprawa przeciw Markomanom – Rzymianie weszli na tereny na północ od limesu (na Morawy) i odnieśliby niemal całkowity sukces, gdyby nie zdrada Kwadów, którzy przyjęli do siebie uciekinierów markomańskich. Cesarz zawrócił nad Dunaj i rozpoczął ofensywę przeciw Kwadom, która została zakończona pokojem w 173 roku. Podczas tej wyprawy Rzymianie podbili i uzależnili od siebie Kotynów (kojarzonych z kulturą puchowską), którzy jednak już rok później wypędzili wysłanników rzymskich. W efekcie zostali osiedleni w Panonii jako federaci.
173 – kolejny bunt Kwadów. Wypędzili nadanego przez Rzym króla Furtiusa i na jego miejsce powołali Ariogezusa – konflikt zakończony kolejnym pokojem:
173–174 – konflikt z Jazygami na obszarze Panonii (usiłowali wtargnąć do Dolnej Panonii) – kontrakcja Rzymian i wmieszanie się Kwadów – trudny moment dla cesarstwa. Ponowne zawarcie pokoju, tym razem bardziej korzystnego dla Kwadów:
Rzymianie nie zawarli pokoju z Sarmatami. Dopiero po pokonaniu króla sarmackiego w 175 roku został zawarty pokój na warunkach korzystnych dla Rzymu:
177 – początek tak zwanej "Expedicio Germanica secundo" prowadzona przez Marka Aureliusza i współcesarza Kommodusa:
180 – zmarł Marek Aureliusz. Po sześciu miesiącach walk Kommodus zawarł pokój z Jazygami, Markomanami i Kwadami. Podstawowe żądania:
Kommodus zaprzepaścił osiągnięcia ojca, oddał barbarzyńcom zdobyte tereny i wycofał legiony za Dunaj.
Koniec wojen markomańskich nie oznaczał końca konfliktów w tej strefie limes – nowe konflikty wybuchły już w latach 90. i później.
Ślady archeologiczne.
Odbicie archeologiczne wojen markomańskich na terenie Barbaricum:
Śladów takich nie znano praktycznie do lat 60. XX wieku – program badań obozów rzymskich nad środkowym Dunajem i przyczółków na północ od Dunaju
Lata 90. – archeologia lotnicza – lokalizacja dużej ilości rzymskich obozów marszowych w dorzeczu Morawy (nad Tają i Dyją), związana najprawdopodobniej z okresem wojen markomańskich
koncentracja obozów marszowych na Morawach (nad Dyją i Morawą):
Obozy marszowe obecne są również w dorzeczu Hronu i Wagu – najdalej na północ wysunięty znajduje się w okolicach Ołomuńca (60 km od polskich granic)
Południowe Morawy i południowo-zachodnia Słowacja – pewna ilość niewątpliwie rzymskich budowli z cegły (kryte dachówką) – nie miały one militarnego charakteru, rodzaj stacji rzymskich, na przykład Mušov nad Dyją:
Mušov – oprócz stacji z czasów Oktawiana Augusta, znajduje się tu obóz marszowy i stacja rzymska funkcjonująca od Trajana do Marka Aureliusza – funkcjonuje ona do początku wojen markomańskich (jej kres nastąpił przed lub na początku wojen):
Bezpośrednio za strefą przylimesową znajdowały się obozy z przyczółkami mostowymi, na przykład Brigetio (założony za Domicjana) z przyczółkiem na północ od Dunaju, u ujścia Wagu w Iža (założony w okresie wojen markomańskich) – dwie fazy budowlane:
Obozy marszowe z okresu wojen markomańskich:
Obecność Rzymian na północ od Dunaju poświadcza inskrypcja na skale z Trenczyna nad Wagiem (Leugaricio) – brak śladów obozu. Na przełomie 179 i 180 roku zimowało tu 885 żołnierzy legionu pomocniczego, który uniemożliwiał przesiedlanie się Kwadów.
Budowle rzymskie, które nie są pozostałościami założeń militarnych:
Obecność Rzymian na północ od Dunaju w okresie wojen markomańskich potwierdzają głównie krótkotrwałe obozy marszowe i murowane staje rzymskie powstające w różnych okresach i spełniające różne funkcje (handlowe?, siedziby namiestników?).

</doc>
<doc id="424668" url="https://pl.wikipedia.org/wiki?curid=424668" title="Julianne Moore">
Julianne Moore

Julianne Moore, właśc. Julie Anne Smith Freundlich (ur. 3 grudnia 1960 w Fayetteville) – amerykańska aktorka i producentka filmowa. Laureatka wielu prestiżowych nagród, m.in. Pucharu Volpiego dla najlepszej aktorki na 59. MFF w Wenecji za rolę w filmie "Daleko od nieba" (2002), Srebrnego Niedźwiedzia na 53. MFF w Berlinie za rolę w "Godzinach" (2002), nagrody aktorskiej na 67. MFF w Cannes za rolę w "Mapach gwiazd" (2014) oraz Złotego Globu i Oscara dla najlepszej aktorki za rolę w "Motylu Still Alice" (2014).
Życiorys.
Wczesne lata.
Urodziła się w Fort Bragg w pobliżu Fayetteville w Karolinie Północnej, jest córką imigrantki ze Szkocji Anne Love, z zawodu pracownika socjalnego, i Petera Moore’a Smitha, prawnika wojskowego, sędziego, pilota helikoptera i pułkownika armii USA. Ma młodszą siostrę Valerie i młodszego brata, pisarza Petera Moore’a Smitha III.
Ze względu na zawód ojca mieszkała w różnych miejscach na terenie Stanów Zjednoczonych i Niemczech. Ukończyła Jeb Stuart High School w Falls Church w stanie Wirginia i Frankfurt American High School we Frankfurcie (w 1979). Otrzymała licencjat w Wyższej Szkole Sztuk Pięknych na Uniwersytecie Bostońskim. Po ukończeniu studiów przeniosła się do Nowego Jorku.
W Nowym Jorku pracowała jako kelnerka.
Kariera.
Karierę aktorską rozpoczęła w 1983 rolą drugoplanową w operze mydlanej "As the World Turns", za którą otrzymała Daytime Emmy Award w 1988. Na początku lat 90. zaczęła pojawiać się w drugoplanowych rolach filmowych, osiągając uznanie występami w kilku produkcjach niezależnych. Występ w "Boogie Nights" (1997) przyniósł jej rozgłos oraz nominacje do kilku najważniejszych nagród. Z powodzeniem kontynuowała karierę występując w filmach "Magnolia" czy "Koniec romansu". Za role zdradzonej żony w obrazie "Daleko od nieba" i nieszczęśliwej w małżeństwie ciężarnej żony w dramacie "Godziny" otrzymała w tym samym roku dwie nominacje do Oscara. W 2009 nominowana była do Złotego Globu za drugoplanową rolę w filmie "Samotny mężczyzna". W 2015 otrzymała Oscara dla najlepszej aktorki za rolę w filmie "Motyl Still Alice".
Życie prywatne.
Była dwukrotnie zamężna. Jej pierwszym mężem był John Gould Rubin (1986–1995), w 2003 poślubiła Barta Freundlicha, z którym ma dwoje dzieci.

</doc>
<doc id="424671" url="https://pl.wikipedia.org/wiki?curid=424671" title="Szkło samoczyszczące">
Szkło samoczyszczące

Szkło samoczyszczące - szkło pokryte od zewnątrz powłoką z tlenku tytanu umożliwiającą samoczyszczenie się szkła.
Wykorzystanie właściwości fotokatalitycznych powoduje, że pod wpływem padającego promieniowania UV (część promieniowania słonecznego) następuje rozkład zanieczyszczeń organicznych na powłoce szkła. Z kolei wykorzystanie właściwości hydrofilowych powłoki powoduje, że podczas opadów deszczu zanieczyszczenia są spłukiwane. Hydrofilowość powoduje również, że woda spływa po powierzchni równą warstwą zamiast strużek czy pojedynczych kropli.
Najczęściej stosowane jest w połączeniu z innymi rodzajami szkła do produkcji szyb zespolonych, które mogą izolować termicznie, redukować hałas, chronić przed pożarem i promieniowaniem słonecznym. Aby zwiększyć poziom bezpieczeństwa, szkło dostępne jest także w wersji laminowanej lub hartowanej.
Szkło samoczyszczące znajduje zastosowanie głównie w budownictwie, w miejscach trudno dostępnych np: fasady, świetliki itp.

</doc>
<doc id="424673" url="https://pl.wikipedia.org/wiki?curid=424673" title="Armia lotnicza">
Armia lotnicza

Armia lotnicza – związek operacyjny lotnictwa wchodzący w skład frontu lub grupy armii, przeznaczony jest do wykonywania zadań na korzyść wojsk frontu. W skład armii lotniczej wchodzą związki taktyczne i samodzielne oddziały różnych rodzajów lotnictwa bojowego i oddziały logistycznego zabezpiecznia naziemnego. W skład armii lotniczej mogą wchodzić również oddziały lotnictwa pomocniczego, a także oddziały (pododdziały) samolotów-pocisków.

</doc>
<doc id="424674" url="https://pl.wikipedia.org/wiki?curid=424674" title="Ja wam pokażę! (film)">
Ja wam pokażę! (film)

Ja wam pokażę! – polski film fabularny (komedia romantyczna) z 2006 w reżyserii Denisa Delicia. Kontynuacja losów Judyty z filmu "Nigdy w życiu!", scenariusz opiera się na książce Katarzyny Grocholi pod tym samym tytułem. Na podstawie książki i filmu powstał w 2007 serial z Edytą Jungowską w roli głównej.
Produkcja.
Po komercyjnym sukcesie filmu "Nigdy w życiu!", powstałego na podstawie pierwszej części cyklu "Żaby i anioły" Katarzyny Grocholi, producent filmu Tadeusz Lampka rozważał zekranizować jego drugą część, "Serce na temblaku". Filmowa realizacja książki nie doszła do skutku ze względu na brak porozumienia między Lampką a Grocholą: Lampka uznał, że powieść jest „niefilmowa” i zaproponował Grocholi sprzedaż praw do postaci, na co nie przystała pisarka (wg Lampki Grochola zażądała 1 mln dolarów za prawa do postaci), nie zaakceptowała także scenariusza filmu. Ostatecznie powstała filmowa ekranizacja trzeciej części cyklu, "Ja wam pokażę!", do której prawa wykupił Jacek Samojłowicz. 
Zdjęcia do filmu miały rozpocząć się w lutym 2005. Ostatecznie film był kręcony od 16 sierpnia do 19 września 2005. Opóźnienie wynikało ze zmiany reżysera – pierwotnie film miał reżyserować Krzysztof Lang, który jednak ze względu na inne zobowiązania zawodowe nie mógł wziąć udziału w projekcie. Film wyreżyserował Denis Delić, dla którego "Ja wam pokażę!" był samodzielnym pełnometrażowym debiutem fabularnym. Obsada filmu zmieniła się niemal całkowicie (jedynie Marta Lipińska i Krzysztof Kowalewski wystąpili jako rodzice Judyty) ze względu na fakt, że dotychczasowi odtwórcy postaci byli związani umową z Tadeuszem Lampką. W filmie wystąpiła także Hanka Bielicka, dla której był to pierwszy występ w pełnometrażowym filmie od roli w "Panu Wołodyjowskim" (1969). W przeciwieństwie do "Nigdy w życiu!" większy wpływ na całokształt filmu miała Katarzyna Grochola, która współtworzyła scenariusz i uczestniczyła w zdjęciach na planie. 
30 stycznia 2006 wydany został album "Ja wam pokażę!", zawierający ścieżkę dźwiękową filmu.
Fabuła.
Judyta i Adam planują wziąć ślub, jednak córce Judyty, Tosi, nie podobają się plany matrymonialne mamy. Zresztą wymarzony ślub w egzotycznej scenerii się oddala – paszport Judyty stracił ważność, a Adam wyjeżdza na stypendium do USA. Judyta zaczyna podejrzewać, że Adam ją zdradza, a na domiar złego w jej życiu ponownie pojawia się były mąż. 
Odbiór filmu.
W pierwszym tygodniu od premiery film obejrzało ponad 500 tys. widzów. Ostatecznie film obejrzało 1,179 mln widzów, a według „Raportu o kinematografii” (2009) był szesnastym najpopularniejszym polskim filmem w latach 1989–2008.
Film zebrał negatywne recenzje; krytycy zarzucali mu m.in. słabą reżyserię, rozczarowującą grę aktorską i nieudany montaż.

</doc>
<doc id="424677" url="https://pl.wikipedia.org/wiki?curid=424677" title="Droga krajowa nr 60 (Polska)">
Droga krajowa nr 60 (Polska)

Droga krajowa nr 60 – droga krajowa klasy GP oraz G o długości ok. 243,5 km, przebiegająca na obszarze województw łódzkiego i mazowieckiego. Trasa ta łączy Łęczycę (poprzez drogę nr 91) z Ostrowią Mazowiecką.
Klasa drogi.
Droga posiada parametry klasy GP na odcinku Kutno – Gostynin – Łąck – Płock – Bielsk – Drobin – Ciechanów – Różan – Ostrów Mazowiecka oraz klasy G na odcinku Łęczyca – Kutno.
Historia numeracji.
Na przestrzeni lat arteria posiadała różne oznaczenia i kategorie:
Dopuszczalny nacisk na oś.
Od 13 marca 2021 roku na całej długości drogi dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej trasa była objęta ograniczeniami dotyczącymi dozwolonego nacisku pojedynczej osi:
Zmiany przebiegu.
W styczniu 2004 rozpoczęła się budowa wschodniej obwodnicy Kutna (ulica Bitwy pod Kutnem). Prace objęły budowę 3,18 km jednojezdniowej obwodnicy (droga klasy GP), modernizację 11,64 km drogi oraz 2 mosty i tunel pod torami kolejowymi. Obwodnica została otwarta 1 września 2005.

</doc>
<doc id="424678" url="https://pl.wikipedia.org/wiki?curid=424678" title="DK60">
DK60



</doc>
<doc id="424681" url="https://pl.wikipedia.org/wiki?curid=424681" title="Region strefowy">
Region strefowy

Region strefowy – region charakteryzujący się jednorodnością pod względem produkcyjnym lub usługowym. Występuje on na obszarach o produkcji powierzchniowej (np. rolnictwo, leśnictwo).
Region strefowy (jednorodny, formalny, powierzchniowy) to obszar homogeniczny w sensie genetycznym, a nie struktury przestrzennej (takie skojarzenie pojawia się często powodowane utożsamianiem jednorodności z jednolitością). Regiony strefowe wywodzą się z jednej podstawowej cechy lub pewnej kombinacji cech i ta cecha nadaje regionowi charakter oraz określa jego funkcje w całej strukturze przestrzennej gospodarki narodowej. Pierwotna funkcja sprzyja często rozwojowi innych, pochodnych funkcji, uzupełniających strukturę ekonomiczną tego regionu i nadających mu charakter złożony.
Regiony strefowe możemy podzielić na 3 typy:
Kategoria regionu strefowego służy przede wszystkim celom poznawczym (region jako przedmiot poznania). Jako narzędzie badawcze przydatne w różnych analizach przestrzennych. Nie należy jej natomiast stosować jako jedynej podstawy delimitacji jednostek administracyjnych i planistycznych, gdyż ukazuje tylko niektóre aspekty obiektywnie wykształconych regionów ekonomicznych: zwartość, jednorodność i zgodność genetyczną. Nie uwzględnia bardzo istotnej kwestii powiązań ekonomicznych i społecznych, a powierzchownie ujmuje fundamentalną dla powstania i rozwoju regionów ekonomicznych kwestię istnienia wykształconego zespołu sił wytwórczych. Często traktowana jest jako etap procedury delimitacyjnej.

</doc>
<doc id="424683" url="https://pl.wikipedia.org/wiki?curid=424683" title="Region węzłowy">
Region węzłowy

Region węzłowy (nodalny) – oznacza ujęcie regionu jako obszaru ciążeń powiązań usługowych bądź produkcyjnych. Są jednolite pod względem funkcjonalnym, ale różne pod względem działalności gospodarczej. Regiony węzłowe wyznacza się według związku między regionem centralnym a obszarami otaczającymi.
Region węzłowy obejmuje obszar wokół większego miasta lub zespołu miast i jest z nim związany układem stałych wzajemnych powiązań i ciążeń, czyli obustronnej wymiany ludzi, dóbr, usług lub informacji. Istotą regionów węzłowych jest zatem istnienie powiązań pomiędzy obszarami koncentracji działalności społeczno-gospodarczej a zasilającymi je i korzystającymi z dostępnych na ich terenie dóbr i usług obszarami peryferyjnymi. Granice takiego regionu wyznaczają zasięgi tych powiązań i ciążeń.
Wiodącą rolę w tej koncepcji odgrywa centralna część regionu węzłowego. Charakteryzuje się na ogół ona relatywnie wysokim poziomem rozwoju i zagospodarowania oraz istnieniem sił skupiających (polaryzujących) zasoby ekonomiczne. Obszar centralny ma znaczenie głównie w łączeniu czynników wzrostu i absorbuje nie tylko własny potencjał, ale ściąga też najbardziej wartościowe elementy potencjału ekonomicznego z obszarów peryferyjnych, wyznaczając im funkcje stref żywicielskich i zaopatrujących głównie w siłę roboczą. Wspomniana polaryzacja nie oznacza braku w regionie węzłowym powiązań niespolaryzowanych (nie przebiegających przez ośrodek regionalny, a generowanych przez inne niż on miasta znajdujące się na terenie danego regionu). W związku z istnieniem powiązań niespolaryzowanych możemy wyróżnić typy regionu węzłowego:
Podobnie jak w przypadku regionów strefowych, regiony węzłowe dzielą się na:
Również w przypadku regionu węzłowego istnieje wiele zastrzeżeń wynikających z ogromnej trudności zbadania istniejących rzeczywiście w przestrzeni ekonomicznej powiązań (znaczny zasięg powiązań, nakładanie się na podobne układy węzłowe generowane przez inne ośrodki, charakter sporadycznych bądź okresowych powiązań, subiektywność w doborze powiązań poddawanych badaniom).

</doc>
<doc id="424691" url="https://pl.wikipedia.org/wiki?curid=424691" title="Droga krajowa nr 59 (Polska)">
Droga krajowa nr 59 (Polska)

Droga krajowa nr 59 (DK59) – droga krajowa o długości ok. 90 km, leżąca na obszarze województwa warmińsko-mazurskiego. Trasa ta łączy Giżycko z Rozogami.
Historia numeracji.
Na przestrzeni lat trasa posiadała różne oznaczenia i klasyfikacje:
Dopuszczalny nacisk na oś.
Na całej długości drogi dopuszczalny jest ruch pojazdów o nacisku pojedynczej osi do 11,5 tony.

</doc>
<doc id="424692" url="https://pl.wikipedia.org/wiki?curid=424692" title="Jan Maliński">
Jan Maliński

Jan Leonard Maliński (ur. 1 marca 1917 w Berlinie, zm. 6 lutego 2006 w Ostrzeszowie) – podpułkownik pilot Wojska Polskiego, kapitan (ang. "Flight Lieutnant") Królewskich Sił Powietrznych, kawaler Krzyża Srebrnego Orderu Wojennego Virtuti Militari.
Życiorys.
Syn Jana i Marii z domu Ratajewskiej. Trzy lata po jego urodzeniu jego rodzice przeprowadzili się do Poznania, a następnie osiadli w Swarzędzu. Szkołę powszechną ukończył w Ostrzeszowie, następnie uczył się w Seminarium Nauczycielskim w Ostrzeszowie i w Krotoszynie. W 1935 roku wziął udział w kursie szybowcowym w Goleszowie, a w 1936 ukończył kurs pilotażu w ramach PWL w Lublinku koło Łodzi. W 1936 r. uzyskał maturę i 1 września tego roku został skierowany na kurs unitarny w Szkole Podchorążych Piechoty w Różanie. W 1937 r. rozpoczął naukę w Szkole Podchorążych Lotnictwa w Dęblinie. Był absolwentem XII promocji, 19 lokata.
W czasie kampanii wrześniowej walczył w składzie 132 eskadry na samolocie PZL P.11c pod dowództwem kpt. Franciszka Jastrzębskiego. 3 września wspólnie z ppor. Pawłem Łuczyńskim i kpr. Wawrzyńcem Jasińskim zaatakował zgrupowanie niemieckich bombowców i ciężko uszkodził dwa samoloty. Następnego dnia zlokalizowano zniszczony Do 17 z III/KG 3 i zaliczono jako zestrzelenie wspólne. Drugi samolot zaliczono Malińskiemu indywidualnie.
7 września zniszczył He 111 (zestrzelenie nie figuruje na oficjalnych listach, gdyż lotnik nie mógł złożyć bezpośrednio potem raportu, a późniejszy odrzucono), uszkodził jeden Bf 110, ale został trafiony przez inny. Wyskoczył na spadochronie nad wsią Mikulice gmina Dobra. Mieszkańcy udzielili rannemu pilotowi pomocy, przewożąc go do wycofujących się jednostek polskich. Trafił do szpitala, skąd po wielu perypetiach wrócił do Ostrzeszowa, skąd trafił do obozu jenieckiego Stalag XXI A.
20 października 1939 r. zwolniono go z niewoli na podstawie zaświadczenia lekarskiego (musiał się jednak regularnie meldować w dowództwie obozu). W marcu 1940 roku przedostał się przez Węgry i Jugosławię do Francji. trafił do obozu piechoty Camp de Carpiagne pod Marsylią, a 6 czerwca 1940 r. został skierowany do Centrum Wyszkolenia Lotnictwa w Lyon-Bron. Nie brał udziału w działaniach wojennych, 21 czerwca 1940 r. odpłynął z portu Saint-Jean-de-Luz do Liverpoolu na pokładzie statku „Arandora Star”.
W Wielkiej Brytanii trafił początkowo do Blackpool, otrzymał numer służbowy P-1286. Uczestniczył m.in. w bitwie o Anglię jako pilot dywizjonu 302 - bez zestrzeleń. 4 marca 1941 wspólnie z por. Julianem Kowalskim i sierż. Antonim Łyskiem uszkodził Ju 88 (nieprawidłowo zaliczono wszystkim po jednym uszkodzeniu). Latem 1941 r. został przeniesiony do dywizjonu 307, gdzie dowodził eskadrą A.
20 maja 1942 r. pracował jako kontroler w operations room sektora, następnie w naziemnej stacji naprowadzania Ground Controlled Interception we Wrafton. W 1943 r. był kontrolerem naprowadzającym na krążowniku HMS „Glasgow”. 16 września 1944 r. wrócił do latania bojowego w dywizjonie 307, jego nawigatorem był por. Roman Romanowicz.
Po zakończeniu działań wojennych pozostał w RAF i 25 lipca 1945 r. skierowany został do 229 Grupy Transportowej RAF w Azji Południowo-Wschodniej, gdzie pozostał do końca września 1946 r. jako pilot rozprowadzający. Po powrocie do Wielkiej Brytanii został zdemobilizowany, uzyskał licencję pilota cywilnego i pracował w liniach Air Charter. Od 1951 r. działał dla CIA i wykonywał tajne loty do Bułgarii, Rumunii i Albanii.
Ukończył kurs w British Institute of Engineering Technology i w 1956 wyjechał do Kanady, gdzie pracował dla Maritime Central Airways, TransAir Ltd., Wheeler Airlines oraz Bahamas Airways. Latał z zaopatrzeniem do zablokowanego Berlina oraz za koło podbiegunowe.
W 1972 powrócił do Polski, gdzie pracował jako tłumacz oraz prywatny przedsiębiorca. W 2001 r. otrzymał tytuł Honorowego Obywatela Miasta Ostrzeszowa.
Swoje wspomnienia spisał m.in. w wydanej w 2000 roku książce pt. "Samolot zakrył słońce".
Zwycięstwa powietrzne.
Na liście Bajana zajmuje 214. pozycję z wynikiem 1 i 1/3 zestrzeleń pewnych i 1 uszkodzonym.
Zestrzelenia pewne:
Uszkodzenia:

</doc>
<doc id="424693" url="https://pl.wikipedia.org/wiki?curid=424693" title="DK59">
DK59



</doc>
<doc id="424694" url="https://pl.wikipedia.org/wiki?curid=424694" title="Strachocin (Wrocław)">
Strachocin (Wrocław)

Strachocin – osiedle leżące we wschodniej części Wrocławia pomiędzy Wojnowem a Swojczycami, administracyjnie część osiedla Strachocin-Swojczyce-Wojnów. Przed II wojną światową nosił niem. nazwy: do 1937 "Strachate", a potem do końca wojny "Drachenwald" ("Smoczy Las") albo "Drachenbrunn".
Majątek Konrada Strachoty (nazywany niegdyś "Alte Schloss" – "Stary Zamek") wraz z Lasem Strachocińskim, położonym w jego obrębie, wzmiankowany był w 1320 i 1324 w związku z jego dziedziczeniem przez dzieci Konrada: córki Malczę, Stanczę, Paulinę i Magdalenę oraz syna Henryka. Dwór Strachoty znajdował się w południowo-wschodniej, większej części Strachocina, część północno-zachodnią nazywano "Goy" ("Gaj"); z gajem tym związana była lokalna legenda o Smoczej Studni ("Drachenbrunn", obecnie Wojnów), do której nawiązywała wprowadzona później nazwa "Smoczego Lasu". W 1353 wspomina się młyn w Strachocinie. W 1464 roku właścicielem Lasu Strachocińskiego był potomek Konrada, Henryk Strachota "de Silva" (z lasu). W 1540 wspomina się opuszczony folwark w Strachocinie; prawdopodobnie w XVI wieku związana z nim osada wyludniła się, między innymi dlatego, że ziemie do niej przynależne systematycznie były zalewane przez powodzie. W pierwszych latach XIX wieku na wschodnim skraju Lasu Strachocińskiego zbudowano leśniczówkę.
Dzisiejszy Las Strachociński, położony w zakolach starorzecza Odry (dziś – rzeczka Piskorna) ma układ topograficzny niemal identyczny z widocznym na mapach z 1794 i składa się dwóch owalnych obszarów o powierzchni około 200 ha, z czego 3/4 jest zalesione. Między tymi obszarami przepływa Piskorna i znajduje się "łąka czosnkowa" (od rosnącego tu czosnku pospolitego). Znajduje się tu także niewielkie rozlewisko Piskorny, zwane Jeziorem Leśnym oraz Staw Strachociński. Po przekopaniu na południe od Wojnowa, Strachocina i Swojczyc Kanałów Powodziowego i Żeglugowego na początku XX wieku i wybudowaniu wału przeciwpowodziowego (Grobla Janowicko-Swojczycka) teren na północ od polderu zalewowego stał się zdatny do zasiedlenia, i tam też znajdują się zabudowania osiedla. Współczesne osiedle Strachocin wydzielono w latach 20. XX wieku z zachodniej części "Drachenbrunn" (Wojnowa) nadając mu nazwę wywiedzioną od średniowiecznego folwarku Konrada Strachoty. 
W Towarzystwie Miłośników Wrocławia istnieje możliwość wynajęcia tramwaju o nazwie "Strachotek" na wycieczkę po Wrocławiu. Jego nazwa nawiązuje do legendy o Smoku Strachocie, związanej z osiedlem.

</doc>
<doc id="424698" url="https://pl.wikipedia.org/wiki?curid=424698" title="Wilczak (Góry Bardzkie)">
Wilczak (Góry Bardzkie)

Wilczak – góra o wysokości 637 m n.p.m. w południowo-zachodniej Polsce, w Sudetach Środkowych, w Górach Bardzkich.
Położenie i charakterystyka.
Wzniesienie położone około 3,6 km na południowy wschód od centrum miejscowości Srebrna Góra, w północno-zachodniej części Gór Bardzkich, w Grzbiecie Zachodnim, wznoszące się nad przełęczami: Przełęcz Wilcza i Przełęcz Mikołajowska oraz wsią Wilcza. Od Wilczaka odchodzą dwa, krótkie, boczne grzbiety. Jeden biegnie na północ i kulminuje wzniesieniem Dębień nad Mikołajowem. Drugi biegnie na południe, gdzie szczyt bez nazwy o kocie 588 m n.p.m. dominuje nad Wilczą.
Jedno z wyższych wzniesień należące do głównego Grzbietu Zachodniego. Góra o kopulastym kształcie i stromych zboczach z wyraźnie zaznaczonym wierzchołkiem.
Budowa geologiczna.
Zbudowane jest z dolnokarbońskich szarogłazów, zlepieńców i łupków ilastych oraz dewońskich piaskowców, łupków i lidytów struktury bardzkiej.
Roślinność.
Porośnięte borem świerkowym z domieszką drzew liściastych. Zbocze zachodnie w dolnych partiach częściowo zajmują łąki i pola uprawne.
Turystyka.
Przez szczyt prowadzi szlak turystyczny: 

</doc>
<doc id="424699" url="https://pl.wikipedia.org/wiki?curid=424699" title="Czas surferów">
Czas surferów

Czas surferów – komedia polska z 2005 roku w reżyserii Jacka Gąsiorowskiego.
Film utrzymany jest w stylu filmów Quentina Tarantino, przez co czasami nazywa się go "polskim "Pulp Fiction"". O inspiracjach filmami Tarantina może świadczyć chociażby ułożenie akcji w niechronologicznej kolejności. W jednej ze scen bohaterowie oglądają też jeden z filmów Tarantina – "Wściekłe psy" – a później starają się go zinterpretować.
Film kręcono od 19 września do 25 października 2004. Plenery: Warszawa, Poznań i okolice (Łosiniec, gm. Skoki)
Fabuła.
Bohaterami filmu jest trójka młodych ludzi – Bonus, Fifi i mało rozgarnięty Kozioł – którzy dostają zadanie od gangstera Dżokera: chce on zemścić się na niejakim Czarneckim, w czym młodziaki mają mu pomóc. Sprzed supermarketu porywają wspólnika niejakiego Klamy, myśląc, że to Czarnecki i udają się na wyznaczone przez Dżokera miejsce. Niestety, nie sprzyja im szczęście: uszkadzają auto przypadkowemu chłopakowi o imieniu Rysio, który teraz nie daje im spokoju. Jakby tego było mało, rozładowuje się im jedyny telefon komórkowy, a Rysio – chcąc zabawić się w gangsterkę – zaczyna namawiać chłopaków do zastraszenia "Czarneckiego". Mimo sprzeciwów, ucinają mu palec. Wkrótce potem przybywa Dżoker, który jest zaniepokojony obecną sytuacją. Okazuje się, że porwanym nie jest Czarnecki. Okłamuje ich, że Klama porwał ich syna i razem z forsą porwanego Dżoker z Fifim, Rysiem i Kozłem udają się do Klamy. Tak naprawdę porwany był wspólnikiem Klamy, któremu Czarnecka dała walizkę z pieniędzmi za życie męża. W międzyczasie porwany ucina palec Bonusowi, który został z nim. Po powrocie chłopaki zaczynają szukać uciętego palca. Wkrótce Dżoker orientuje się, że ktoś jest w bagażniku i razem z Kozłem otwierają go. Dżoker jest załamany na widok Czarneckiego, który został włożony do bagażnika przez podwładnych Klamy, kiedy Dżoker z Fifim i Kozłem byli u niego.
Obsada.
Źródło.

</doc>
<doc id="424700" url="https://pl.wikipedia.org/wiki?curid=424700" title="Krzysztof Machowski">
Krzysztof Machowski

Krzysztof Machowski (ur. 7 lutego 1946 w Jeleniej Górze) – polski aktor.
Życiorys.
Syn aktora Ignacego Machowskiego. W 1968 roku ukończył Państwową Wyższą Szkołę Teatralną w Warszawie i rozpoczął pracę na scenach warszawskich teatrów, m.in. Powszechnego, Popularnego, Polskiego.
W stanie wojennym opuścił kraj, by zamieszkać w Monachium, gdzie związał się z "Radiem Wolna Europa". Gdy po obaleniu komunizmu radio kończyło swoją działalność, to głos Machowskiego jako ostatni zabrzmiał w eterze - czytający ostatni dziennik Wolnej Europy i oznajmujący koniec programu. Po zamknięciu rozgłośni do dziś pracuje przede wszystkim jako fotografik i dziennikarz, choć również realizuje dla niemieckiej Polonii spektakle poetyckie według własnych scenariuszy.
Od 2006 roku pracuje także w kraju (nagrania dla TVP i telewizji Polsat).

</doc>
<doc id="424702" url="https://pl.wikipedia.org/wiki?curid=424702" title="Podział administracyjny Indii">
Podział administracyjny Indii

Indie są parlamentarną republiką związkową dzielącą się na 28 stanów i 8 terytoriów (7 terytoriów związkowych i jedno narodowe terytorium stołeczne). Stany i terytoria dzielą się następnie na dystrykty, których w 2011 roku było 640.
Stany posiadają własne organy ustawodawcze i wykonawcze. Na czele władz stanowych stoi gubernator, który jest mianowany przez prezydenta Indii na pięcioletnią kadencję. Gubernator mianuje stanowy rząd z premierem na czele, spośród partii, która wygrała wybory. Stany posiadają 1- lub 2-izbowe parlamenty. Izba niższa stanowego parlamentu zwana jest "vidhan sabha" i, według indyjskiego prawa, może składać się od 60 do 500 posłów. Wybierana jest ona w wyborach powszechnych na 5 lat. Izba wyższa parlamentu zwana jest "vidhan parishad" i wybierana jest na sześcioletnie kadencje, z tym, że co 2 lata wymieniana jest trzecia część składu izby. Parlamentom stanowym podlegają wszelkie sprawy z wyjątkiem polityki zagranicznej, obrony, handlu zagranicznego i obywatelstwa (zastrzeżone dla parlamentu związkowego Indii).
Terytoriami związkowymi oraz narodowym terytorium stołecznym zarządzają przedstawiciele rządu Indii – komisarze lub administratorzy. Niektóre z terytoriów posiadają własne parlamenty i rządy, lecz mają one znacznie ograniczone uprawnienia, mniejsze terytoria nie posiadają tych organów władzy. W terytoriach obowiązują prawa związkowe.
W poszczególnych stanach i terytoriach poza ogólnoindyjskimi językami oficjalnymi, czyli hindi i angielskim, mogą obowiązywać dodatkowe języki oficjalne.
Stany i terytoria.
Stany Indii (ang. "state", hindi "प्रांत" – "prant") są znacznie zróżnicowane. Największe z nich pod względem liczby ludności są największymi jednostkami administracyjnymi świata – wśród dziesięciu najludniejszych jednostek administracyjnych świata pięć to właśnie stany Indii. (Uttar Pradesh z ludnością liczącą niemal 200 mln jest na pierwszym miejscu w tym rankingu, Maharashtra zajmuje miejsce trzecie, Bihar szóste, Bengal Zachodni siódme, a Andhra Pradesh ósme).
Pod względem powierzchni największe z indyjskich stanów dorównują krajom europejskim (np. największy ze stanów, Radżastan jest większy od Polski). Najmniejsze stany nie przekraczają zaś kilku tysięcy km² powierzchni.
Terytoria (ang. "territory", hindi "केन्द्रीय सरकार" – "kendrija sarkar") są mniej zróżnicowane od stanów – pod względem powierzchni nie przekraczają kilku tysięcy km², a pod względem ludności nie przekraczają 1,25 mln osób (wyjątkiem jest Delhi liczące ponad 16 mln mieszkańców).
W poniższym zestawieniu nazwy jednostek administracyjnych podano w wersji polskiej (jeżeli istnieje polski egzonim), wersji angielskiej (ang.), wersji hindi (w zapisie oryginalnym, w polskiej transkrypcji – trb. i w transliteracji – trl.) oraz w językach stanowych. W podobny sposób podano nazwy stolic.
Dystrykty.
Dystrykty są jednostkami administracyjnymi drugiego rzędu. Każdy stan i terytorium Indii składa się z dystryktów, których liczba jest zróżnicowana. Z tylko jednego dystryktu składają się terytoria Czandigarh, Dadra i Nagarhaweli i Lakszadiwy. Najwięcej dystryktów (71) wchodzi w skład stanu Uttar Pradesh.
Dystrykty są silnie zróżnicowane pod względem powierzchni i liczby ludności. Najwięcej osób zamieszkuje dystrykt Delhi (w 2001 roku 13 782 976 osób), a najmniej dystrykt Yanam leżący w terytorium Puducherry (w 2001 roku 31 362). Największy obszar zajmuje natomiast dystrykt Leh znajdujący się w stanie Dżammu i Kaszmir (82 665 km²), a najmniejszy dystrykt Mahé leżący w terytorium Puducherry (9 km²). Dystrykt Leh jest również najrzadziej zamieszkanym dystryktem (1,4 os./km²), największa gęstość zaludnienia występuje natomiast w dystrykcie Mumbaj w stanie Maharashtra (48 215 os./km²).
Historia.
Okres przed uzyskaniem niepodległości.
Indie Brytyjskie w okresie kolonialnym obejmowały obszary dzisiejszych Indii, Pakistanu, Bangladeszu, Bhutanu i Birmy (Birma została administracyjnie odłączona od Indii w 1937). Poza obszarem Indii Brytyjskich znajdowały się obszary Indii Francuskich (5 niewielkich enklaw: Puducherry, Chandernagore, Yanam, Karikal i Mahé) oraz Indii Portugalskich (obszar Goa oraz 4 enklaw: Diu, Daman, Dadra, Nagarhaweli).
Indie w owym czasie podzielone były na prowincje administrowane bezpośrednio przez władze brytyjskie i księstwa rządzone przez lokalnych władców, pozostające pod brytyjskim protektoratem. Prowincji było sześć, lecz przed samym uzyskaniem niepodległości liczba ta została zwiększona do 17. Księstw (stanów, państw) było ponad 500 – największym był Hyderabad zamieszkany przez ponad 10 mln osób, a najmniejsze księstwa obejmowały obszar zaledwie kilkudziesięciu km².
Indie niepodległe.
Podział w latach 1947-1956.
Po uzyskaniu niepodległości w 1947 roku Indie już w dzisiejszych granicach, podzielone zostały na stany (reforma zakończyła się w 1950 roku). Utworzonych zostało wtedy 29 stanów pogrupowanych w stany typu A, B, C i D. Poszczególny typ stanów posiadał różny typ władzy. Stany typu A (Asam, Bengal Zachodni, Bihar, Bombaj, Madhya Pradesh, Madras, Orisa, Pendżab i United Provinces (Uttar Pradesh)) miały własne wybieralne parlamenty i rządzone były przez rządy powoływane przez te parlamenty. Stany typu B (Dżammu i Kaszmir, Hyderabad, Madhya Bharat, Mysore, Patiala and East Punjab States Union (PEPSU), Radżastan, Saurashtra, Travancore-Cochin oraz Vindhya Pradesh) rządzone były przez radżpramuków (rodzaj tytularnego księcia). Stany typu C (Ajmer, Bhopal, Bilaspur, Cooch-Behar, Coorg, Delhi, Himachal Pradesh, Kutch, Manipur i Tripura) zarządzane były przez komisarza powoływanego przez władze centralne kraju. Stanem typu D były tylko Andamany i Nikobary, będące specjalnym terytorium.
W 1953 roku został utworzony stan typu A Andhra (wydzielony z Madrasu), w 1954 stan Bilaspur włączony został do Himachal Pradeshu, a w 1956 roku do Indii włączone zostały Indie Francuskie jako osobne terytorium pod nazwą Pondicherry (jedna z pięciu części Indii Francuskich, Chandernagore, przyłączona została do Indii już w roku 1950, a w roku 1954 wcielona została do stanu Bengal Zachodni).
Reforma z 1956 roku.
1 listopada 1956 roku weszła w życie reforma administracyjna. Zlikwidowane zostały stany typu A, B, C i D, a w zamian kraj podzielono na stany i terytoria związkowe. Obszary stanów zostały zmienione tak, aby pokrywały się z granicami etniczno-językowymi. Powstało 12 stanów (Asam, Bengal Zachodni, Bihar, Bombaj, Kerala, Madhya Pradesh, Madras, Mysore, Orisa, Pendżab, Radżastan i Uttar Pradesh) i 6 terytoriów związkowych (Delhi, Himachal Pradesh, Manipur, Tripura, Andamany i Nikobary oraz Lakkadiwy, Minicoy i Amindiwy).
Zmiany po 1956 roku.
Po reformie z 1956 roku liczba stanów i terytoriów nadal ulegała zmianom:
Przyszłe zmiany.
W Indiach żywe są ruchy separatystyczne dążące do utworzenia nowych stanów. Regiony dążące do utworzenia nowych stanów:

</doc>
<doc id="424704" url="https://pl.wikipedia.org/wiki?curid=424704" title="Manewr">
Manewr

Manewr – zorganizowany ruch sił i środków w celu zajęcia jak najdogodniejszego położenia w stosunku do nieprzyjaciela i stworzenia warunków do skutecznego działania. 
&lt;br&gt;Manewry, w zależności od ilości zaangażowanych sił i środków, dzieli się na:
Manewr można podzielić też z uwagi na kierunek wykonywania w stosunku do nieprzyjaciela na:
Wyróżnia się również:

</doc>
<doc id="424709" url="https://pl.wikipedia.org/wiki?curid=424709" title="Lista Bajana">
Lista Bajana

Lista Bajana – lista pilotów polskich II wojny światowej oparta na zbiorze dokumentów sporządzonych przez Komisję Historyczną Polskich Sił Powietrznych na Zachodzie pt. "Polish Fighter Pilots' Achievements during the Second World War" ("Osiągnięcia polskich pilotów myśliwskich w drugiej wojnie światowej"). Dokument ten podpisany został 25 marca 1946 przez oficera łącznikowego przy Kwaterze Głównej Dowództwa Lotnictwa Myśliwskiego Królewskich Sił Powietrznych (ang. "HQ Fighter Command"), płk. dypl. pil. Jerzego Bajana, stąd potoczna nazwa spisu - "lista Bajana". Jest ona jedynym oficjalnym (aczkolwiek według obecnej wiedzy historyków lotnictwa w wielu miejscach nie do końca poprawnym) zestawieniem zwycięstw polskich pilotów myśliwskich.
Lista została stworzona na wzór brytyjski: wprowadzono podział na nieprzyjacielskie samoloty zestrzelone na pewno, zestrzelone prawdopodobne oraz uszkodzone. Wyniki pilotów są sumą całkowitych i ułamkowych zwycięstw powietrznych (w wypadku, gdy pilot zestrzelił samolot np. wspólnie z dwoma innymi pilotami, zaliczano mu 1/3 zestrzelenia).
Za polskich asów myśliwskich z okresu II wojny światowej zwykło się uważać 42 pilotów, których suma zestrzeleń pewnych (całkowitych i ułamkowych) na "liście Bajana" jest większa lub równa 5.
Na "liście Bajana" pojawia się także jedno nazwisko obcokrajowca, służącego w Polskich Siłach Powietrznych Czecha Josefa Františka (zajmuje on na liście trzecie miejsce). Lista obejmuje 447 pozycji.
Lista Bajana.
Poniższa lista obejmuje wszystkich asów myśliwskich (pierwsza "100") oraz dodatkowo wybranych pilotów.

</doc>
<doc id="424711" url="https://pl.wikipedia.org/wiki?curid=424711" title="ECDL">
ECDL



</doc>
<doc id="424715" url="https://pl.wikipedia.org/wiki?curid=424715" title="Struktura skrytokrystaliczna">
Struktura skrytokrystaliczna



</doc>
<doc id="424721" url="https://pl.wikipedia.org/wiki?curid=424721" title="Gnostyk">
Gnostyk



</doc>
<doc id="424722" url="https://pl.wikipedia.org/wiki?curid=424722" title="Manewr lotniczy">
Manewr lotniczy

Manewr lotniczy – ewolucja statku powietrznego albo grupy statków powietrznych w powietrzu polegająca na zmianie kursu, prędkości i wysokości lotu oraz ugrupowań bojowych, a także na wykonywaniu zmian parametrów lotu i akrobacji lotniczych.
Ruch sił i środków walki (wojsk) jest ważną kategorią taktyczną. Może przybierać formę przemieszczania i manewrowania. 
Przemieszczanie wojsk dotyczy fazy przygotowania walki. Poprzez przemieszczanie wojsk jest możliwe sformowanie pożądanego ugrupowania bojowego. Przemieszczanie wojsk to również przemieszczanie środków rażenia i uzyskiwanie możliwości ich koncentrowania w zaplanowanym miejscu i czasie. Manewr z kolei jest bezpośrednio związany z procesem walki zbrojnej. Może służyć przyjmowaniu korzystnych ugrupowań taktycznych, zajmowaniu pozycji w strefach realizacji zadań bojowych oraz zbliżaniu do przeciwnika albo oddalaniu od niego albo wycofaniu. Manewr jest tym elementem walki zbrojnej, który pozwala potęgować własne zdolności bojowe osłabiając jednocześnie szanse przeciwnika na zwycięstwo. Manewr dotyczy sił, środków walki i ognia lub innej formy rażenia przeciwnika. Jest niezwykle istotnym elementem walki ponieważ może decydować o uzyskaniu przewagi w określonym miejscu i czasie lub zmniejszyć, a nawet wyeliminować zidentyfikowane zagrożenia ze strony przeciwnika. Dzięki manewrowi można wychodzić z zasięgu broni przeciwnika i uniemożliwiać mu skuteczne rażenie. Manewr poza unikaniem rażenia pozwala również wyjść z walki. 
W przypadku wojsk lotniczych manewr jest integralnym elementem wszelkich działań bojowych, ponieważ cechą lotnictwa jest dynamika, a lotnictwo może prowadzić działania wyłącznie w warunkach ruchu środków walki, jakimi są statki powietrzne.
Lotnictwo jest tym rodzajem wojsk, który może prowadzić działania wyłącznie w warunkach dynamiki środków walki. Ta cecha wyróżnia lotnictwo pośród wszystkich innych, które mogą walczyć również w warunkach statycznych, czyli pozostając w bezruchu. W taktyce lotnictwa ruch siłami i środkami walki ma miejsce na lądzie (przemieszczanie i rozmieszczanie sił oraz manewr statków powietrznych względem określonych punktów na powierzchni) i w przestrzeni powietrznej, gdzie dotyczy zmian położenia określonych obiektów powietrznych względem siebie (oddalanie, zbliżanie). Dotyczy to zarówno sił własnych (zmiana ugrupowania) jak i przeciwnika (zbliżanie, zajmowanie pozycji lub rubieży, wycofanie). Z przemieszczaniem sił na powierzchni ziemi (w niektórych przypadków również wody) mamy do czynienia w fazie przygotowawczej np. podczas tworzenia ugrupowania bojowego i w celu wyjścia spod uderzenia przed rozpoczęciem działań lub poprawienia położenia (możliwości przestrzennych, zasięgu) w trakcie działań.
Jako kategoria taktyczna przemieszczanie jest rodzajem ruchu wydzielonych sił lub jednostek lotniczych na powierzchni ziemi, w celu uzyskania pożądanego położenia (ugrupowania wyjściowego) względem siebie i przeciwnika przed rozpoczęciem działań (lub wejściem do walki w trakcie ich prowadzenia). Różnica między przemieszczaniem a manewrem polega na tym, że przemieszczanie dotyczy fazy przygotowania do działań taktycznych, natomiast z manewrowaniem siłami mamy do czynienia na ogół w trakcie tych działań.Przemieszczanie może być rozpatrywane jako ruch sił z miejsc stałego bazowania do rejonu działań taktycznych lub do rejonu przyszłej operacji (na lotniska operacyjne) albo jako ruch sił w celu poprawienia położenia względem przeciwnika na przykład dla ich skoncentrowania lub rozproszenia, bądź zwiększenia możliwości przestrzenno-czasowych samolotów, lub też w celu zmylenia przeciwnika (wyjście spod uderzenia). Manewrowanie bojowe samolotami, śmigłowcami lub bezzałogowymi statkami powietrznymi w przestrzeni dotyczy bezpośrednio realizacji zadań bojowych lub prowadzenia walki, może mieć na celu zbliżanie do celu powietrznego, dolot do obiektu ataku (rażenia lub rozpoznania) na odległość odpowiadającą zasięgowi broni (lub urządzeń elektronicznych, rozpoznawczych), ominięcie zagrożeń (strefy ognia środków OPL wojsk), utrudnienie obronie przeciwlotniczej atakowanego obiektu podjęcie walki z atakującymi samolotami, utrudnienie przeciwnikowi wykrycia samolotów przez systemy radarowe i zajęcie pozycji do ataku. Manewrowanie tego rodzaju odbywa się w płaszczyźnie poziomej poprzez zmianę odległości, prędkości i kursu, oraz pionowej poprzez zmianę wysokości.
Manewr bojowy w lotnictwie myśliwskim oznacza ruch samolotu w kierunku obiektu ataku od momentu uchwycenia celu przez systemy naprowadzania uzbrojenia lub wzrokowego rozpoznania celu powietrznego. Jest on podporządkowany taktyce ustalonej w planie walki lub przyjętą doraźnie przez załogę samolotu, wymaganiom narzucanym przez posiadane uzbrojenie (parametry graniczne do bojowego użycia) i ograniczeniom eksploatacyjnym samolotu (prędkość maksymalna, prędkość minimalna, dopuszczalne przyspieszenia, pułap). W manewrowaniu bojowym myśliwców o przewadze decyduje zwrotność samolotów, warunki obserwacji przeciwnika i wytrzymałość psychofizyczna załóg.
Manewr bojowy w lotnictwie uderzeniowym oznacza wejście samolotu nad punkt stanowiący początek drogi bojowej, inaczej rozpoczyna się z chwilą przyjęcia przez załogę parametrów lotu, podczas którego zostanie uaktywniona aparatura celownicza niezbędna do wypracowania (obliczania) warunków użycia uzbrojenia i będzie prowadzony proces celowania lub wskazywania celu i naprowadzania lotniczych środków rażenia.
W odróżnieniu od tych rodzajów wojsk, które prowadzą działania na lądzie, w działaniach lotnictwa mamy do czynienia z manewrami taktycznymi własnych i przeciwstawnych sił względem siebie w przestrzeni powietrznej, zarówno przed jak i w trakcie walki oraz po jej zakończeniu. Manewry tego rodzaju mogą być związane z tworzeniem ugrupowań bojowych (łączenie mniejszych formacji w większe i odwrotnie, sytuowanie grup taktycznych względem siebie na potrzeby określonych zadań np. do pokonania strefy ognia OPL). Manewr względem sił przeciwnika może być związany ze zbliżaniem (pościg, konfrontacja, atak) lub oddalaniem (wyjście z ataku, wycofanie). Powietrzna walka pozycyjna (manewrowanie taktyczne) myśliwców lub samolotów myśliwskich z innymi statkami powietrznymi polega na zajmowaniu określonych stref na przewidywanym kierunku nalotu przeciwnika lub na wykonywaniu manewrów w przestrzeni względem siebie, w płaszczyźnie poziomej i pionowej, w celu uzyskania dogodnej pozycji do ataku, przy jednoczesnym uniemożliwieniu lub utrudnieniu tego przeciwnikowi.
W działaniach taktycznych lotnictwa bardzo ważną cechą manewru lotniczego jest unikanie wchodzenia w strefy obserwacji radiolokacyjnej i strefy rażenia broni przeciwlotniczej przeciwnika. Jeśli możliwości systemów rozpoznania radiolokacyjnego i rażenia środków OP i OPL przeciwnika są dobrze rozpoznane, a ich zneutralizowanie nie jest możliwe, wówczas omijanie stref zagrożeń lub ograniczanie czasu przebywania w tych strefach, dzięki umiejętnemu manewrowaniu, jest jednym ze sposobów opóźniania wykrycia własnych zamiarów i utrudniania przeciwnikowi skutecznego przeciwdziałania. 
Do konkretnych typów manewrów lotniczych w przestrzeni powietrznej, o znaczeniu taktycznym w określonej sytuacji, należy zaliczyć: zmiany kierunku, wysokości i prędkości względem obiektu ataku (uderzenia) albo środków wykrywania i manewry tymi parametrami lotu względem statków powietrznych tworzących wspólne ugrupowanie albo współdziałających w określonej przestrzeni operacyjnej. Zmiany położenia statków powietrznych (lub ich grup) w przestrzeni mogą mieć na celu utrudnienie przeciwnikowi wykrycia zamiaru działań taktycznych sił własnych, zerwanie ciągłości śledzenia lub zmylenie przeciwnika, utrudnienie dowodzenia lotnictwem i środkami OP i OPL. Manewrowanie statków powietrznych i ugrupowań taktycznych względem siebie w powietrzu może mieć na celu stworzenie najdogodniejszych warunków pokonania stref rażenia środków OPL, wzajemne ubezpieczenie bojowe, uzyskanie położenia w przestrzeni dającego przewagę taktyczną albo osłonę obiektów powietrznych lub położonych na powierzchni z zagrożonych kierunków.
Manewrowanie w przestrzeni pojedynczych samolotów lub śmigłowców jest elementem składowym realizacji wszelkich zadań typowych dla rodzajów lotnictwa. Podstawowe manewry (ruch) statków powietrznych w przestrzeni mogą być związane z poprawą położenia względem innych statków powietrznych lub względem lotnisk, obiektów uderzenia albo wojsk przeciwnika na powierzchni (na lądzie, wodzie). Manewrowanie statków powietrznych może być związane z realizacją przewozów między określonymi punktami itp. Manewry mogą być realizowane pojedynczymi statkami lub przez grupy statków powietrznych (samolotów, śmigłowców).
Manewr statku powietrznego w przestrzeni może też być rozumiany jako rodzaj ruchu (operacja) związany z przejściem ze stanu statycznego do stanu dynamicznego (rozpędzanie na drodze startowej, start), co jest jednocześnie przejściem ze środowiska lądowego (morskiego) do środowiska powietrznego. W przestrzeni powietrznej manewrowanie samolotów uderzeniowych i zabezpieczających ich działania jest często związane z utrzymywaniem nakazanego profilu lotu prostoliniowego pomiędzy wytyczonymi punktami na powierzchni. Lot (misja) z elementami taktycznymi stanowi połączenie zmian wysokości lotu (manewr wysokością, lot profilowy) ze zmianami prędkości (manewr prędkością), a często z użyciem urządzeń lub środków osłony i mylenia przeciwnika. Przelotom pomiędzy wytyczonymi punktami (bez lądowania) lub lotniskami (z lądowaniem) towarzyszy często wielokrotna zmiana kierunku lotu. Po starcie lub na trasie przelotu wykonywane są często dodatkowo manewry, których celem jest zbiórka samolotów lub śmigłowców w grupy taktyczne oraz rozformowanie ugrupowań do lądowania pojedynczymi samolotami lub parami.
Przemieszczenia lub manewry statków powietrznych mogą mieć również na celu zajęcie wyznaczonych pozycji w przestrzeni powietrznej, tzn. w strefach patrolowania, rozpoznania, zakłóceń elektronicznych, tankowania itp. Po osiągnięciu tych stref statki powietrzne przystępują do realizacji wyznaczonych zadań bojowych wykonując zaplanowane rodzaje manewrów taktycznych według przyjętego planu działań. Włączają urządzenia radarowe, rejestratory i analizatory emisji elektromagnetycznej, generatory zakłóceń elektronicznych, urządzenia elektrooptyczne itp. wykonując lot po zaplanowanej trajektorii w wyznaczonym rejonie.
Manewry bojowe i przemieszczenia przestrzenne samolotów obejmują ruch statków powietrznych w przestrzeni nie związany bezpośrednio z wypracowywaniem położenia do rażenia przeciwnika, traktowany jako przemieszczanie niebojowe, oraz ruchy polegające na wypracowaniu położenia do rażenia przeciwnika i związane bezpośrednio z walką powietrzną, które należą do manewrów bojowych. Podstawowe z tych manewrów i przemieszczeń możemy podzielić na wykonywane w płaszczyźnie poziomej (zakręt, wiraż, żmijka) i pionowej (nurkowanie, górka, pętla, immelman) oraz na ruchy złożone, wykonywane w płaszczyźnie pochyłej, o zmiennych parametrach (zwrot bojowy, spirala). Ruch statku powietrznego w przestrzeni może mieć charakter ofensywny, połączony z atakiem na przeciwnika powietrznego, lub defensywny, którego celem jest unikniecie rażenia albo odejście lub wycofanie.
Bardziej trudne w wykonaniu są manewry przestrzenne samolotów podczas atakowania obiektów powietrznych przy dużej różnicy prędkości między samolotem atakującym i celem powietrznym. Samolot atakujący musi wówczas wykonywać manewry, które pozwolą zamienić nadmiar prędkości na drogę i dzięki temu nie oddalać się poza zasięg widoczności wzrokowej od celu, uniemożliwiając mu tym samym niekontrolowaną zmianę warunków lotu i wyjście spod obserwacji wzrokowej (kontroli) atakującego.
Najbardziej złożony problem stanowią manewry grup samolotów w walce powietrznej. Składają się one z ruchów statków powietrznych względem przeciwnika, ale również uwzględniają przemieszczenia grup taktycznych i pojedynczych samolotów względem siebie w celu wypracowania przewagi taktycznej i rażenia przeciwnika. Warunkiem efektywności tak skomplikowanego, a jednocześnie zorganizowanego ruchu samolotów w przestrzeni, jest posiadanie przez załogi pełnej i ciągłej orientacji o sytuacji taktycznej.
Manewry przestrzenne samolotów uderzeniowych podobnie jak sam ruch samolotów uderzeniowych w przestrzeni powietrznej, są związane generalnie z pokonaniem odległości między lotniskiem startu, obiektem ataku i lotniskiem lądowania. Mogą one być realizowane pojedynczo lub w ugrupowaniu bojowym, które może stanowić pojedynczą formację (grupę bojową) lub składać się z wielu grup taktycznych wytypowanych do realizacji oddzielnych zadań w ramach jednej formacji uderzeniowej (np. Composite Air Operation - COMAO).

</doc>
<doc id="424723" url="https://pl.wikipedia.org/wiki?curid=424723" title="Carl Michael Bellman">
Carl Michael Bellman

Carl Michael Bellman (ur. 4 lutego 1740 w Sztokholmie, zm. 11 lutego 1795 tamże) – szwedzki poeta i kompozytor epoki klasycyzmu. Grał na lutni.
Jest jednym z najważniejszych, narodowych skaldów szwedzkich. Jego cykl poezji pt „Fredmans epistlar” jest w szwedzkich szkołach przerabiany na lekcjach języka ojczystego.
W 1991 PWN Kraków wydało pierwszy przekład utworów C.M. Bellmana na język polski, autorstwa Leonarda Neugera.
W 1996 na bazie pieśni Bellmana powstał w Polsce spektakl teatralny w reżyserii Ziuty Zającówny. Gościem jednego z przedstawień była Sylwia Sommerlath, królowa Szwecji.
Bellman skomponował pieśń "Gustafs skål" – (dosłownie „Toast dla Gustawa”) dla króla Gustawa III, który przywrócił w 1772 monarchię absolutną drogą zamachu stanu.

</doc>
<doc id="424724" url="https://pl.wikipedia.org/wiki?curid=424724" title="Jackie Brown">
Jackie Brown

Jackie Brown – amerykański film fabularny (thriller kryminalny) z 1997 roku w reżyserii Quentina Tarantino.
Tarantino jest jednocześnie autorem scenariusza, który napisał na podstawie powieści "Rum Punch" Elmore'a Leonarda.
Fabuła.
Film opowiada o stewardesie, tytułowej Jackie Brown, przemycającej pieniądze dla handlarza bronią - Ordella Robbiego. Pewnego dnia dwóch śledczych (Ray Nicolette i Mark Dargus) przyłapuje ją na przemycie dolarów i narkotyków. Proponują stewardesie wyrok w zawieszeniu i powrót do pracy w zamian za pomoc w dopadnięciu Ordella. Jackie zgadza się na układ z policją, ale jednocześnie próbuje grać na dwa fronty. Ma plan, aby oszukać Ordella i policjantów, a do tego zarobić dużą sumę pieniędzy. Pomaga jej w tym poręczyciel Max Cherry.

</doc>
<doc id="424725" url="https://pl.wikipedia.org/wiki?curid=424725" title="Cmentarz Żydowski w Częstochowie">
Cmentarz Żydowski w Częstochowie



</doc>
<doc id="424727" url="https://pl.wikipedia.org/wiki?curid=424727" title="Manewr przeciwlotniczy">
Manewr przeciwlotniczy

Manewr przeciwlotniczy - jest to wykonywanie ewolucji przez statek powietrzny (lub grupę statków powietrznych) połączonych ze zmianą ugrupowania bojowego, figur pilotażu, kursu, prędkości i wysokości lotu w celu uchylenia się od ataków lotnictwa nieprzyjaciela.

</doc>
<doc id="424730" url="https://pl.wikipedia.org/wiki?curid=424730" title="Robak">
Robak



</doc>
<doc id="424731" url="https://pl.wikipedia.org/wiki?curid=424731" title="Manewr lotniskowy">
Manewr lotniskowy

Manewr lotniskowy – jest to pełne lub częściowe przebazowanie jednostek lotniczych na nowe lotnisko (lotniska). Manewr lotniskowy ma na celu zmasowanie jednostek lotniczych na niezbędnym kierunku, przeniesienie ich wysiłków z jednego kierunku na inny, przybliżenie jednostek lotniczych do linii frontu zarówno w okresie przygotowywania operacji, jak i w jej trakcie trwania, wyjście spod uderzeń nieprzyjaciela, a także zamaskowanie rejonów bazowania lotnictwa.

</doc>
<doc id="424732" url="https://pl.wikipedia.org/wiki?curid=424732" title="Zjednoczenie monarchii piastowskiej">
Zjednoczenie monarchii piastowskiej

Zjednoczenie monarchii piastowskiej – artykuł omawia próby i proces zjednoczenia monarchii piastowskiej w końcu XIII i I. poł. XIV wieku, ostatecznie dokonanego za sprawą Władysława I Łokietka. Omawia on również pierwsze lata istnienia Zjednoczonego Królestwa Polskiego i wzmocnienie państwa przez Kazimierza III Wielkiego.
Próby zjednoczenia do 1320 roku.
Koronacja Przemysła II.
Po najeździe Mongołów w 1241 roku na ziemiach polskich po raz kolejny nastąpił okres zwiększenia rozczłonkowania na coraz to mniejsze księstwa. Pewne inicjatywy uzyskiwały krótkotrwałe sukcesy, jednak prawdziwym krokiem milowym był rok 1295, kiedy to Przemysł II koronowany został w Gnieźnie na pierwszego od czasu Bolesława Śmiałego króla Polski. Pod swym berłem zdołał zjednoczyć Wielkopolskę, Małopolskę (krótkotrwale) i Pomorze Gdańskie, jednak zdołał utrzymać władzę jedynie do 1296 roku, kiedy podczas uczty w Rogoźnie został porwany, a następnie zamordowany przez brandenburskich najemników, których władcy pragnęli zdobyć sobie dostęp do Bałtyku.
Przemyślidzi.
Stopniowo południe kraju zdołali opanować czescy Przemyślidzi – Wacław II został koronowany w sierpniu 1300 roku na króla przez Jakuba Świnkę, który jeszcze niedawno nakładał koronę na głowę Przemysła. Najgroźniejszy konkurent Czechów, Władysław I Łokietek, został zmuszony do ucieczki z kraju.
9 listopada 1301 zmarł Bolko I Surowy. Władzę nad księstwem świdnickim objął po nim syn Bernard Stateczny. Po śmierci Bolka świeżo koronowany na króla Polski Wacław II wziął w opiekę sieroty po Henryku Grubym, najstarszego zaś z synów ożenił z własną córką i podporządkował sobie Legnicę oraz Wrocław. Na Śląsku już tylko Henryk III – tytułujący się nadal "dziedzicem królestwa polskiego" – oraz książęta świdniccy nie uznawali jego władzy nad sobą. Zjednoczenie ziem polskich stało się faktem. Była to jednak typowa okupacja. Nowe rządy zupełnie nie odpowiadały prawdziwym interesom narodu polskiego, obrażały jego poczucie godności własnej i sprawowane były wyłącznie obcymi rękami. Główną podporę tronu Wacława stanowił biskup krakowski, Jan Muskata, zniemczony Ślązak, nienawidzący polskości i Polaków. Uważał, że topór żołnierski to najlepszy "klucz Św. Piotra" do otwierania świątyń, których proboszczami byli Polacy. Rządy Wacława opierały się wyłącznie na niemieckim patrycjacie miejskim oraz na czesko-niemieckich oddziałach wojskowych, które bez litości tłumiły wszelki opór, ogarniający coraz szersze kręgi polskiego społeczeństwa, szczególnie w Małopolsce. Ucisk dotyczył wszystkich Polaków, zarówno możnych, jak księży, mieszczan, chłopów i rycerzy. Dobrą, chociaż nie zamierzoną stroną okupacji było to, że naród żył w jednakowych warunkach, zrastał się i coraz więcej serc i umysłów zwracało się ku Władysławowi Łokietkowi, który wcale nie myślał o zrzeczeniu się swych praw ani o zaprzestaniu walki. Dążąc do usunięcia urzędników polskich wprowadzał Wacław własnych – Czechów i Niemców – zwanych starostami. Ten spadek po czeskiej okupacji przetrwać miał stulecia. Termin starosty spolszczył się i całkowicie zapomniano o jego obcym pochodzeniu.
Wacław rządził przez 5 lat, a następnie w latach 1305-1306 jego syn, Wacław III, nie zdobyli oni jednak popularności, mianując na stanowiska Czechów i Niemców.
W 1304 wzdłuż Popradu i Dunajca ruszyła potężna wyprawa wsparta przez wojska węgierskie. W ten sposób Władysław Łokietek zaczął odbierać Czechom ziemie polskie jeszcze za życia Wacława II. W końcu 1304 roku miał już w swoich rękach Wiślicę. Na początku 1305 Władysław Łokietek wyzwolił spod okupacji czeskiej ziemię sandomierską, a 15 maja miał już Kraków. Dnia 21 czerwca 1305 zmarł król Czech Wacław II. Następcą jego został Wacław III. Zanim zginął 4 sierpnia 1306 zdążył niestety dokonać w sprawach polskich jednego posunięcia, ale tak straszliwego, że jego złowrogie skutki udało się naprawić dopiero w półtora stulecia później – przyrzekł Brandenburgii Pomorze Gdańskie. Dnia 8 sierpnia 1305 Wacław III skończył rokowania rozpoczęte jeszcze przez ojca i obiecał Brandenburgii Pomorze Gdańskie. W zamian otrzymać miał Miśnię, potrzebną mu do dalszych przetargów z Habsburgami. W ten sposób miał zmarnować się owoc mądrych układów Przemysła II i Mściwoja II. Utracie Pomorza, która nastąpiła kilka lat później, walnie dopomogła czeska okupacja w Polsce.
W 1306 Władysław Łokietek był już panem: Małopolski, Sandomierszczyzny, ziemi sieradzkiej, łęczyckiej, kujawskiej oraz wschodniej Wielkopolski. Resztę Wielkopolski – wraz z Poznaniem – zajął Henryk III głogowski. Panowanie czeskie w Polsce ostatecznie upadło.
Zagrożenie brandenburskie.
Wiosną 1306 na mocy paktów z Przemyślidami margrabiowie brandenburscy Herman i Waldemar Wielki wkroczyli na Pomorze. Dnia 4 sierpnia 1306 w Ołomuńcu zginął w zamachu król Czech i okupant Polski Wacław III. 1 września 1306 Władysław Łokietek przebywał w Krakowie, gdzie wydał przywileje dla stanów. Jesienią 1306 Władysław Łokietek pozbawił władzy możnowładczy ród Święców i złożył z urzędu jego przedstawiciela, Piotra z Nowego. Święcowie administrowali Pomorzem za Wacławów. Zaliczali się do tych nielicznych rodzin polskich, którym Przemyślidzi ufali i które traktowali na równi z Czechami i Niemcami. W listopadzie Władysław Łokietek zajął Świecie, a w grudniu zajął Gdańsk. Ustanowił tam namiestnikami książąt kujawskich, Kazimierza oraz Przemysła i natychmiast powrócił do Krakowa, gdzie nie zaprzestawał swych knowań biskup krakowski Jan Muskata. Łokietek zajmował jego grody, a Muskata uszedł na Śląsk.
W roku 1307 arcybiskup gnieźnieński Jakub Świnka udał się do Krakowa, aby pomóc Łokietkowi w walce z arcybiskupem krakowskim Muskatą.
W tym czasie w połowie 1307 odsunięci od rządów i znaczenia Święcowie uknuli zdradę i porozumieli się z Brandenburgią. W zamian za kasztelanię słupską oraz pięć grodów przyrzekli wydać całe Pomorze. Podły targ miał być upozorowany chęcią wykonania układu, podpisanego w 1305 przez Wacława III.
W 1308 Margrabia Brandenburski Waldemar wkroczył na Pomorze i zajął je całe, z wyjątkiem samego grodu w Gdańsku, którego bronił sędzia pomorski Bogusz. Jednak wkrótce i Gdańsk został zdobyty, gdyż niemiecki patrycjat otworzył bramy przed wojskami brandenburskimi. Jedynym sprzymierzeńcem Polski na północy był Bogusław IV szczeciński, który wiernie dochowywał układu o wieczystej przyjaźni, zawartego jeszcze z Przemysłem II i Mściwojem II. Ale inna armia brandenburska uderzyła na jego ziemie i spaliła Kamień. Władca Szczecina został w ten sposób unieruchomiony. Sędzia Bogusz zajadle bronił grodu, ale położenie jego było beznadziejne. Łokietek kazał mu radzić sobie stosownie do okoliczności, w ostateczności zawezwać pomocy krzyżackiej.
Nie widząc innego sposobu, Bogusz (za radą dominikanów gdańskich) zwrócił się do mistrza pruskiego Hermana von Plotzke z prośbą o posiłki.
Pomoc krzyżacka.
W październiku 1308 armia krzyżacka pod wodzą komtura ziemi chełmińskiej, Güntera von Schwarzburg, nadciągnęła od strony morza, idąc przez podmokłe, zalewowe tereny. Brandenburczycy ustąpili na zachód, trzymając się jedynie w Sławnie i Słupsku. Krzyżacy najpierw obwarowali się w połowie grodu, potem wyparli Polaków z drugiej i wymogli na Boguszy pisemne zaświadczenie o oddaniu twierdzy aż do czasu, kiedy Łokietek zwróci koszty pomocy. Tymczasem w Krakowie arcybiskup gnieźnieński Jakub Świnka wytoczył od siebie proces biskupowi krakowskiemu Muskacie. Także przeciwny poprzednio Łokietkowi biskup poznański Andrzej Zaremba zmienił stanowisko i zaczął go popierać. Przyczyną zmiany jego stanowiska były rządy Henryka III głogowskiego, które nie wzbudzały zachwytu. Szczególnie niemieckie wpływy w otoczeniu księcia raziły Polaków.
Dzień 14 listopada 1308 jest dniem pamiętnym w historii Polski. Stojący załogą w grodzie gdańskim Krzyżacy uderzyli na miasto, tnąc w pień mieszkańców i puszczając je z dymem. Poległa w walce cała szlachta pomorska obecna wtedy w Gdańsku. Był to pierwszy udokumentowany fakt planowego ludobójstwa dokonanego na ludności cywilnej na ziemiach polskich.
W 1309 wielki mistrz krzyżacki Zygfryd von Feuchtwangen postanowił przenieść stolicę zakonu z Wenecji do Malborka. Malbork stanął obok warowni Zantyr, wzniesionej jeszcze przez Świętopełka gdańskiego. W lutym Krzyżacy zajęli Tczew, zmuszając mieszczan do opuszczenia miasta.
W lipcu 1309 Krzyżacy oblegli Świecie, które broniło się, dobrze zaopatrzone przez Łokietka. Odsiecz polska nadeszła aż spod Sandomierza, lecz została odparta. Nie pomogło też następne uderzenie wspierane przez książąt mazowieckich. Świecie Krzyżacy zdobyli zdradą. Przekupiony przez nich człowiek tajemnie popodcinał sznury kusz i machin bojowych. Bezradny dowódca załogi – Bogumił – poddał gród. Wytrwał do ostatka, chociaż "pobożni bracia" grozili powieszeniem. We wrześniu Krzyżacy zawarli z margrabią brandenburskim Waldemarem układ w Słodzinie, na mocy którego nabyli od niego jego fikcyjne prawa (które dał Brandenburczykom Wacław III) do Pomorza za cenę 10000 grzywien. Poprzednio Krzyżacy ofiarowywali Łokietkowi sumę znacznie większą, ale ten słuchać nie chciał o żadnym targu.
W roku 1310 na tron czeski wstąpił Jan Luksemburski, rodzony syn cesarza Henryka VII. Jan natychmiast uznał się za prawowitego dziedzica Przemyślidów i oczywiście używał tytułu króla polskiego. Na tron węgierski wstąpił natomiast Karol Robert. Za jego pozwoleniem magnaci węgierscy udzielili Władysławowi Łokietkowi pomocy.
W tym samym roku dnia 30 kwietnia urodził się w miasteczku Kowal na Kujawach Kazimierz III Wielki.
Bunt mieszczan niemieckich.
W maju 1311 wybuchł w Krakowie i Sandomierzu zbrojny bunt mieszczan niemieckich, pragnących znowu połączyć się z Czechami i oddać Polskę Janowi Luksemburskiemu. W spisku uczestniczył klasztor bożogrobców w Miechowie. Na czele rebelii stał wójt krakowski Albert. Luksemburczyk zaś przysłał jako starostę swego lennika, księcia opolskiego Bolesława.
W lutym 1312 rządzący Wielkopolską Głogowczycy: Henryk, Jan, Przemko, Bolesław i Konrad dokonali czynu, który doprowadził do powstania rycerstwa. Podzielili między siebie kraj, nie licząc się z jego tradycją, potrzebami i dążeniami. Arcybiskup gnieźnieński Jakub Świnka rzucił na nich klątwę.
W tym samym roku Władysław Łokietek odzyskał Kraków i zemścił się srogo. Głównych winowajców, którzy nie zdążyli uciec, kazał włóczyć końmi po ulicach miasta, wieszać, łamać kołem. Żołnierze ścinali głowę każdemu, kto nie potrafił poprawnie wymówić następujących słów: soczewica, koło, miele, młyn. Miasto utraciło wszystkie przywileje polityczne, także i te, które otrzymało w roku 1306 od samego Władysława. W aktach miejskich język niemiecki miał być odtąd zastąpiony łaciną. Karząc winnych, Łokietek zachował w całości przywileje ekonomiczne Krakowa, nie chcąc gospodarczej ruiny stolicy.
Starania o koronę dla Łokietka.
W 1314 rycerstwo wielkopolskie pobiło wojska Głogowczyków w bitwie pod Kłeckiem. Poznań opowiedział się jednak przy Głogowczykach, ale został wkrótce zdobyty przez Władysława Łokietka. Zdobycie Wielkopolski wieńczyło jego długoletnie walki o zjednoczenie ziem polskich. Po wyparciu Głogowczyków miał Władysław w ręku Wielkopolskę i Małopolskę, ziemię sieradzką, łęczycką oraz Kujawy, musiał się jednak pogodzić z odłączeniem Śląska na rzecz Czech, a także Mazowsza. Więcej osiągnąć na razie nie można było, ale zjednoczony obszar kraju stwarzał dostateczną podstawę do starań o przywrócenie tytułu królewskiego. Każdy dokument, jaki odtąd opuszczał dwór Łokietka, zwał go księciem, dziedzicem lub panem Królestwa Polskiego, pieczęć zaś przedstawiała krakowskiego orła w koronie. Wielkim ciosem dla Polski była śmierć (4 marca 1314) arcybiskupa gnieźnieńskiego Jakuba Świnki. W jego miejsce 1 maja arcybiskupem gnieźnieńskim obrano przyjaznego Władysławowi Łokietkowi Borzysława, który zaraz ruszył do Awinionu starać się o koronę królewską. Nie zdołał niczego dokonać, bo właśnie 20 kwietnia zmarł papież Klemens V i nastąpiło tam dość długie "bezkrólewie". Borzysław musiał wracać do Polski. Gdy 7 sierpnia 1316 wybrano nowego papieża Jana XXII, ponownie udał się do Awinionu, uzyskując dokument papieski potwierdzający jego nominację. Umarł nagle w czasie przygotowań do powrotu do Polski. Sprawa korony wlokła się dalej.
W końcu na miejscu w Awinionie nowym arcybiskupem gnieźnieńskim mianowany został Janisław. Wkrótce wyruszył on do Polski, wioząc warunki papieskie, których spełnienie dawało Polsce tytuł królestwa. Jako pierwszy warunek stawiał papież uznanie zawisłości Polski od kurii rzymskiej. Dalsze wymagania dotyczyły ściąganych z kraju opłat oraz walki z herezjami. Świętopietrze miało być odtąd pobierane od głowy mieszkańca i podwyższone, a trybunały inkwizycyjne ustanowione w Polsce.
Do Sulejowa został zwołany wielki wiec, który odbył się w dniach 20 czerwca-23 czerwca 1318. Na wiecu tym przyjęto wszystkie warunki papieskie i uchwalono wznowienie królestwa. Posłem do Awinionu obrano zdolnego dyplomatę biskupa włocławskiego Gerwarda.
Gerward wyposażony w ten sposób w pełnomocnictwo nie tylko księcia ale i społeczeństwa polskiego, pomimo kontrakcji dyplomatycznej Krzyżaków i pretendenta do tronu polskiego Jana Luksemburskiego, uzyskał od papieża Jana XXII zapewnienie poparcia dla koronacji. Podjął również w kurii papieskiej energiczną akcję przeciw zakonowi krzyżackiemu, przedstawiając krzywdy wyrządzone Polsce i jego diecezji.
W sierpniu 1319 papież Jan XXII wystosował do Władysława Łokietka trzy pisma – jedno jawne w tonie bardzo dyplomatycznym i dwa inne, tajne. Ostateczna decyzja papieska była dla Polski pomyślna. Odrodzenie królestwa stało się więc faktem – pozostał już tylko sam akt uroczystej koronacji.
1320-1333: Łokietek królem.
Początek panowania i pierwsze problemy.
Dnia 20 stycznia 1320 na głowach Władysława Łokietka i jego żony Jadwigi, księżniczki wielkopolskiej, spoczęły korony królewskie. Ceremonii w katedrze krakowskiej dopełnił arcybiskup gnieźnieński Janisław. Zwierzchnią władzę Łokietka uznali jego bratankowie, trzej książęta kujawscy: Leszek, Przemysł i Kazimierz. Ten ostatni pozostał na swym dziedzicznym Gniewkowie, dwóch poprzednich w późniejszym okresie osadził król na Łęczycy i Sieradzu.
Ciekawym zbiegiem okoliczności był fakt, że w tym samym roku wymarła jakże agresywna wobec Słowian połabskich i potem Polski brandenburska gałąź rodu Askańczyków, rządzących Brandenburgią, tych samych, z których pochodził Albrecht Niedźwiedź. W Niemczech zaczęły się rozmaite walki o spadek, wiążące się z ogólną walką cesarzy przeciwko papieżom. Władysław Łokietek czynnie opowiedział się po stronie papieskiej.
W kwietniu 1320 rozpoczął się w Inowrocławiu proces o zwrot Pomorza. Dyplomacja polska już od kilku lat krzątała się koło tego, zręcznie szermując wobec papieża argumentem, że zabór Pomorza umniejsza wpływy skarbu rzymskiego, ponieważ zakon nie płaci świętopietrza. Sąd, którego skład wyznaczył papież Jan XII, przesłuchał 25 świadków. Pod koniec przewodniczył trybunałowi arcybiskup gnieźnieński Janisław.
Umocnione zostały przyjazne stosunki z królestwem węgierskim, czego efektem był zawarty w lipcu 1320 ślub króla Węgier Karola Roberta z córką Władysława Łokietka Elżbieta.
W kwietniu 1321 Krzyżacy odnieśli poważną korzyść, gdyż zawarł z nimi przymierze nie chcący uznać władzy Łokietka książę płocki Wańko. Do przymierza tego przystąpili wkrótce potem dwaj jego bracia, Siemowit II i Trojden I.
Rok ten jednak wcale nie był dla zakonu taki pomyślny, bowiem już w lutym 1321 sąd papieski w Inowrocławiu wydał wyrok w sprawie Pomorza i nakazał jego zwrot Polsce oraz wypłacenie 30000 grzywien odszkodowania.
Władający księstwem włodzimiersko-halickim Lew i Andrzej (siostrzeńcy Łokietka) otruci zostali przez tamtejszych bojarów. Na nich wygasł ród Romanowiczów, którego poczynania należą do najpiękniejszych kart historii Ukrainy. Władysław Łokietek dwoił się i troił by nie dopuścić do usadowienia się Tatarów w Haliczu. Słał do papieża alarmujące listy, w których wymownie przedstawiał niebezpieczeństwo, zabiegał także o pomoc finansową, razem z Węgrami wyprawiał się na Ruś. Dzięki tym zabiegom tron halicki uzyskał siostrzeniec zgładzonych dynastów, książę mazowiecki Bolesław, syn Trojdena. Na chrzcie prawosławnym dano mu imię Jerzego.
Na Śląsku natomiast książę wrocławski Henryk VI Dobry zagrożony polityką brata, legnickiego Bolesława III, zmierzającą do pozbawienia go księstwa chciał podporządkować się królowi Polski. Jednak Władysław Łokietek nie czuł się na siłach, by zaryzykować wojnę z królem Czech Janem Luksemburskim. Ostatecznie książę wrocławski złożył 20 kwietnia 1324 hołd lenny cesarzowi rzymskiemu Ludwikowi Bawarskiemu.
Sojusz z Litwą i Pomorzem. Wojna z Brandenburgią.
W 1325 roku w Nakle doszło 18 czerwca do spotkania Władysława Łokietka z książętami zachodniopomorskimi Warcisławem IV Ołogoskim i Barnimem III Szczecińskim. Władcy postanowili się wzajem wspierać, a za najważniejsze zadanie uznano odzyskanie poniesionych dawniej strat. Ziemie położone na zachód od Drawy miały przypaść Pomorzu, to co leżało na wschód od niej – Polsce. Natomiast 16 października ślub Kazimierza Wielkiego z córką Giedymina Aldoną przypieczętował sojusz polsko-litewski (w przyszłości z małżeństwa tego miały narodzić się dwie córki, Elżbieta i Kunegunda). Przy okazji tego ślubu Aldona (właściwie już Anna – ochrzczona 30 kwietnia przez biskupa krakowskiego Nankera) obdarzyła Polskę 24000 jeńców, wypuszczonych z niewoli litewskiej. Tak więc rozszerzał się wieniec sprzymierzonych z Polską państw, które otaczały zakon krzyżacki i jednocześnie graniczyły z Marchią Brandenburską.
W roku 1326 doszło do znaczących wydarzeń na Śląsku, gdzie 6 maja zmarł najpotężniejszy ze śląskich książąt – Bernard Stateczny. Władzę po znakomitym ojcu objął może nawet jeszcze lepszy polityk, jego syn Bolko II Mały, równie twardo stojący na straży niezawisłości swego księstwa od Czech, trwale opierając swą politykę na związkach z królestwem polskim. W tym samym roku biskupem wrocławskim został Nanker herbu Oksza, dotąd biskup krakowski. Okazał się niezwykle zażartym obrońcą ludności polskiej przeciwko agresywnej, pełnej pychy i przemocy postawie napływowej ludności niemieckiej (w przyszłości zamordowany na zlecenie Luksemburgów). Wiosną doszło do realizacji ubiegłorocznych układów sojuszniczych – na Brandenburgię uderzył Władysław Łokietek, którego wsparły potężne oddziały litewskie. Wojska sojusznicze dotarły aż pod Frankfurt. Brandenburczycy unikali bezpośredniego starcia, ograniczając się do wojny podjazdowej. Poważniejszych zdobyczy terytorialnych nie udało się uzyskać, opanowując trwale jedynie kasztelanię międzyrzecką. Wkrótce musiał przerwać działania wojenne ze względu na odstępstwo książąt pomorskich, których Brandenburgia zmusiła do zawarcia odrębnego pokoju, a także ze względu na narastające zagrożenie ze strony Krzyżaków oraz Jana Luksemburczyka.
Luksemburgowie i zakon krzyżacki – śmiertelne zagrożenie.
Rok 1327 to początek planowej i zorganizowanej akcji germanizacyjnej na Dolnym Śląsku. We Wrocławiu pod naciskiem bogatego patrycjatu niemieckiego zabroniono używania języka polskiego w procesach o długi. Także ogłoszona taryfa celna okazała się pierwszym dokumentem książęcym wydanym w języku niemieckim. W następnym 1328 roku doszło do szokującej sceny, kiedy to niemieccy mieszczanie Wrocławia zbrojnie wtargnęli do katedry, usiłując zabić broniącego Polaków biskupa wrocławskiego Nankera. Biskup musiał schronić się w Nysie.
Wcześniej słaby książę wrocławski Henryk VI Dobry 6 kwietnia 1327 złożył hołd królowi Czech Janowi Luksemburskiemu. Zapisał mu także po swojej ewentualnie bezpotomnej śmierci księstwo wrocławskie na własność. Zgłaszający pretensje do tronu polskiego po wymarłych Przemyślidach król Czech już w lutym 1327, zgodnie z wcześniejszymi porozumieniami z zakonem krzyżackim, ruszył na Kraków. Na szczęście zagrożenie węgierskie zmusiło go do odwrotu, jednak wracając przez Śląsk skłonił do uznania swego zwierzchnictwa książąt Cieszyna, Niemodlina, Bytomia, Koźla, Oświęcimia, Brzegu, Oleśnicy, Ścinawy, Żagania i Raciborza, co w konsekwencji oznaczało niemal całkowite przyłączenie tej polskiej dzielnicy do Czech. Odwrót Luksemburczyka sprawił, że Polska uniknęła walki z dwoma potęgami naraz, a być może, że i ostatecznej zagłady, gdyż w tym samym roku wznowiły się walki z Krzyżakami.
W 1329 pokojem w Landsbergu (dziś Gorzów Wielkopolski) zakończyła się niezbyt udana wojna polsko-brandenburska. Był na to najwyższy czas, bo Krzyżacy właśnie przekroczyli Wisłę, paląc i niszcząc Włocławek, Raciąż i Przedecz.
Krytyczny rok 1331.
Rok 1331 był jednym z najbardziej dramatycznych w historii Polski. Na Śląsku w wieku zaledwie 30 lat zmarł 11 stycznia 1331 sprzyjający Polsce Przemko głogowski. Został otruty, a głównym podejrzanym o zlecenie tego mordu z racji późniejszych wydarzeń wydaje się być król Czech Jan Luksemburczyk.
Wiosną Władysław Łokietek, chcąc wprawiać swego syna Kazimierza w sztukę rządzenia, uczynił go 26 maja namiestnikiem Wielkopolski i Kujaw w miejsce dotychczas pełniącego te obowiązki starosty Wincentego z Szamotuł. W lipcu spadła na Polskę straszliwa wyprawa wojsk zakonu krzyżackiego. Wojujący z niespotykanym okrucieństwem Krzyżacy w stosunkowo krótkim czasie zdołali spalić 41 miast i wsi. Rycerze Najświętszej Marii Panny nie wzdragali się przed niszczeniem kościołów, mordowaniem modlących się tam wiernych, gwałceniem kobiet, i to na oczach odprawiających mszę księży. W późniejszych procesach przeciw zakonowi zeznawali o tym liczni świadkowie. Dnia 27 lipca Krzyżacy dowiedzieli się, że królewicz Kazimierz z nieliczną ochroną przebywa w Pyzdrach. Natychmiast uderzyli na miasto, królewicz zdołał jednak ujść. O dostarczenie tej informacji obwiniono Wincentego z Szamotuł. Zgodnie z umową armia czeska Jana Luksemburczyka miała połączyć się pod Kaliszem z armią krzyżacką. Komtur chełmiński Otto von Lutterberg (znany też jako Otto von Luteborg) wraz z przyszłym mistrzem marszałkiem Dietrichem von Altenburgiem mając ze sobą armię liczącą blisko 8000 żołnierzy (2500 ciężkiej kawalerii, ok. 5000 lekkiej jazdy i piechoty oraz 200 rycerzy zakonnych) przybył w oznaczonym czasie. Na 9 dni przed dotarciem do Kalisza "pobożna" armia przekroczyła Wisłę i od tego czasu zdołała spalić 16 kościołów oraz Sieradz, Uniejów, Łęczycę, Spicymierz, Wartę i Szadek, nie licząc wsi. W Sieradzu miało miejsce zdarzenie opisane w "Krzyżakach" Henryka Sienkiewicza, gdzie błagającemu o litość przeorowi dominikanów Mikołajowi znany mu osobiście komtur elbląski i szpitalnik Herman von Öttingen odpowiedział po prusku "Ne prest" (czyli "nie rozumiem").
Król Czech Jan Luksemburczyk nie zdążył przybyć na umówione spotkanie z powodu oporu, jaki stawił mu Bolko Świdnicki. Najwięcej czasu zajęło Luksemburgowi zdobywanie Niemczy. Twierdza ostatecznie padła, ale swym dzielnym oporem uratowała Polskę od niechybnej zagłady. Pokonanie samego zakonu przerastało siły niedawno i nie w pełni jeszcze zjednoczonego królestwa. Zmierzenie się z dwoma potęgami naraz musiało zakończyć się katastrofą. Bolko Świdnicki swoim oporem zapobiegł połączeniu się obu armii, uratował Polskę i przez to awansował do grona jej największych bohaterów. Krzyżacy nie spotkali 21 września armii czeskiej, z braku zajęcia rozpoczęli więc oblężenie Kalisza. Armia czeska natomiast po zdobyciu Niemczy stanęła pod murami Głogowa, który chciał zdobyć Jan Luksemburski, uzurpując sobie tutaj władzę. Tymczasem pod Kaliszem na wieść o zbliżającej się armii polskiej 24 września Krzyżacy, nie chcąc walczyć pod murami miasta, rozpoczęli odwrót, w czasie którego spalili Ilmie, Stawiszyn, Żychlin i Konin. Pod Koninem doszło do pierwszych walk ze strażą przednią wojsk polskich. Za cofającymi się Krzyżakami podążał Wincenty z Szamotuł. Dnia 27 września doszło do pamiętnego zwycięstwa nad Krzyżakami w bitwie pod Płowcami. Później propaganda krzyżacka rozpowszechniła po Europie wieść o swym zwycięstwie. Europa zachodnia przez długi czas była przekonana, że pod Płowcami wygrali Krzyżacy. Fakty są zupełnie inne, gdyż zdecydowane zwycięstwo odnieśli Polacy. Bitwa była niezwykle krwawa, a Krzyżacy ponieśli bardzo ciężkie straty. Pobici rozpoczęli odwrót, pomimo że Luksemburczyk, choć spóźniony, maszerował do Wielkopolski i połączenie się z nim mogło doprowadzić do szybkiego rozstrzygnięcia wojny. Jednak zdemoralizowana klęską armia krzyżacka nie była w stanie prowadzić w tym roku działań ofensywnych. Po kapitulacji Głogowa 2 października (księstwo głogowskie bezprawnie zostało wcielone do Korony Świętego Wacława) dnia 5 października Jan Luksemburczyk przybył do Wielkopolski i obległ Poznań. Jednak zamiast Krzyżaków pojawiła się wkrótce armia polska. Wojska czeskie, pod wrażeniem polskich sukcesów, ogarnął popłoch. Porzucając sprzęt bojowy armia czeska w pośpiechu rozpoczęła odwrót. Tak więc rok 1331, który zapowiadał się, jako ostateczna zagłada Polski, dzięki postawie Bolka Świdnickiego oraz zwycięstwie pod Płowcami skończył się jedynie bolesną utratą księstwa głogowskiego.
Końcowy okres panowania Władysława Łokietka.
Rozmowy pokojowe z Krzyżakami w Inowrocławiu nie dały rezultatu i w 1332 roku doszło do wielkiej krzyżackiej wyprawy zbrojnej, na której czele stał Otto von Lutterberg. Wspomagani przez całe cesarstwo niemieckie, a dzięki znakomitej propagandzie także przez całą Europę Zachodnią, Krzyżacy zapewnili sobie tym razem druzgocącą przewagę. Najazd krzyżacki rozpoczął się w kwietniu. Wkrótce, bo już 9 kwietnia, rozpoczęło się oblężenie Brześcia, stolicy Kujaw. Po dwutygodniowym oblężeniu 21 kwietnia gród został zdobyty. Opór rycerstwa wielkopolskiego dowodzonego przez Wincentego z Szamotuł został złamany. Odsiecz Władysława Łokietka została zatrzymana nad rzeką Drwęcą. Po zablokowaniu wszystkich sił, jakimi dysponowała wówczas słaba jeszcze Polska, Krzyżacy kontynuowali podbój zdobywając inne główne grody rodzinnej prowincji króla – Inowrocław i zniszczony na rozkaz księcia tej ziemi Kazimierza Gniewków. Z pośrednictwem pokojowym wystąpił wkrótce legat papieski Piotr z Alwerni. W końcu zawarto rozejm – ciężki dla strony polskiej, jednak będący skutkiem ogromnej przewagi nieprzyjaciela. Zdobyte Kujawy i ziemia dobrzyńska pozostały w rękach zakonu. Rozejm z Krzyżakami obowiązywał do Zielonych Świąt 1333 roku.
Strata rodzinnych Kujaw była ciężka dla Władysława Łokietka. Nie należał jednak do ludzi, którzy poddają się rozpaczy i korzystając z rozejmu zajął się od razu inną pilną sprawą – zdobywaniem tych zachodnich skrawków Wielkopolski, gdzie trzymali się książęta śląscy, spadkobiercy Przemka Głogowskiego, teraz podwładni króla Czech Jana Luksemburczyka. Znajdujące się na obrzeżu głogowskiej Wielkopolski miasto Kościan zdobył królewicz Kazimierz, który wziął gród szturmem i zaraz potem kazał wyciąć w pień całą załogę. Wkrótce będąca dotąd w posiadaniu Głogowczyków część Wielkopolski za rzeką Obrą z głównym miastem Zbąszyniem znalazła się w ręku króla Polski.
Były to ostatnie dokonania w czasie panowania Władysława Łokietka, który wkrótce potem zmarł 2 marca 1333 roku. Pochowano go pod posadzką katedry wawelskiej, dając początek unikatowemu w całej Europie cmentarzowi królów.
Kazimierz Wielki i zmierzch Piastów.
Koronacja Kazimierza Wielkiego.
Ponad miesiąc po śmierci Władysława Łokietka arcybiskup gnieźnieński Janisław ukoronował 25 kwietnia 1333 roku w katedrze krakowskiej jego syna Kazimierza. Młody król obejmował państwo, którego położenie międzynarodowe było straszne. Jego ziemie miały powyginany, do niczego nie podobny kształt, w dolnej części wybrzuszając się na wschód i nie docierając nawet do Bugu. Świeżo zjednoczone państwo polskie nie tylko że nie posiadało źródeł Wisły, ale nawet jej średniego biegu, gdyż za dolną Pilicą leżały posiadłości książąt mazowieckich, a dalej był zakon krzyżacki. Wąskie pasmo ciągnęło się do Noteci, ale nie docierało do niej. Za każdą granicą (oprócz tej z Węgrami) czaił się wróg -Krzyżacy, Brandenburgia, rządzone przez Luksemburgów Czechy oraz Litwa, a za słabiutką Rusią Halicką byli wciąż groźni i potężni Tatarzy. W takiej sytuacji celem nowego władcy było przede wszystkim uratowanie samego istnienia państwa. Dlatego jeszcze w dniu koronacji podpisany został w Krakowie z Krzyżakami i ich sojusznikiem Janem Luksemburgiem układ przedłużający rozejm o rok. Przyszłość miała pokazać, że już wtedy głównym celem zakonu krzyżackiego było stworzenie potężnego państwa niemieckiego ciągnącego się od Słupska aż po Estonię, panującego nad ujściami trzech potężnych rzek: Wisły, Niemna i Dźwiny. Obecnie Krzyżacy chętnie zgodzili się na rozejm, gdyż chcieli skoncentrować się na swych wewnętrznych sprawach, umacniając swą władzę w Prusach i na Pomorzu Gdańskim.
Rozejm z Krzyżakami.
Między Polską i zakonem istniała całkowita sprzeczność interesów, która wykluczała istnienie jednego z tych państw, dlatego śmiertelna rozgrywka i tak była nieunikniona. Słaba w tej chwili Polska grając na czas miała szansę wzmocnić się i zmienić ten niekorzystny stosunek sił. Dlatego w roku 1334 najpilniejszym problemem było przedłużenie rozejmu z zakonem, gdyż już 24 czerwca 1334 kończył się jego termin. Polska liczyła, że z pomocą papieską uda się drogą dyplomatyczną odzyskać utracone ziemie. Zakon zdając sobie sprawę ze swojej przewagi fizycznej nie zamierzał rezygnować ze zdobyczy i jedyne, co osiągnięto, to było miasto Brześć z okolicami oraz prolongata rozejmu o jeden rok, do 24 czerwca 1335. Wielki mistrz krzyżacki Luter z Brunszwiku wystawił dokument rozejmowy już 30 kwietnia, król Polski Kazimierz pół miesiąca później – 15 maja 1334 roku.
Układy z Krzyżakami były jedną z przyczyn sporu króla z biskupem krakowskim Janem Grotem, według którego polityka wobec zakonu krzyżackiego była zbyt uległa. Ponadto chodziło także o nazbyt duże obciążenia podatkowe diecezji krakowskiej. Później doszło nawet do tego, że biskup rzucił klątwę na króla i nałożył interdykt na diecezję.
W tym samym roku 1334 król rozszerzył na całe państwo postanowienia statutu kaliskiego księcia Bolesława Pobożnego, skutkiem czego gminy żydowskie uzyskały m.in. wyjęcie spod jurysdykcji prawa niemieckiego i bezpośrednio podlegały sądom królewskim.
Między Luksemburgami a Wittelsbachami.
2 kwietnia 1335 zmarł książę karyncki Henryk, co stworzyło nową koniunkturę polityczną na arenie międzynarodowej. Rozpoczęła się zajadła walka o spadek po zmarłym księciu. Przeciw Luksemburgom sprzymierzyły się dynastie Habsburgów i Wittelsbachów. Król Kazimierz postanowił to wykorzystać i już w maju, chcąc wywrzeć nacisk na Luksemburgów, zbliżył się do Wittelsbachów – cesarza Ludwika IV oraz jego syna, margrabiego Brandenburgii, również Ludwika.
Z tego powodu 16 maja 1335 wojewoda poznański Mikołaj z Biechowa herbu Doliwa wraz z towarzyszącym mu Jarosławem z Iwna zawarli we Frankfurcie nad Odrą układ z margrabią brandenburskim Ludwikiem Wittelsbachem starszym. Układ przewidywał ścisły sojusz polsko-brandenburski, do którego przystąpić miał także cesarz, a jego gwarancją miało być małżeństwo córki Kazimierza Elżbiety z bratem margrabiego, drugim synem cesarskim, Ludwikiem młodszym (rzymskim).
Traktat miał być ratyfikowany 24 czerwca 1335. Reakcja Luksemburgów była błyskawiczna i już w końcu maja przybył do Sandomierza syn króla czeskiego, margrabia morawski Karol. Bez porozumienia z Krzyżakami, wbrew umowie zawartej z nimi w roku 1332, 28 maja 1335 zawarty został odrębny rozejm polsko-czeski obowiązujący do 24 czerwca 1336 roku. Nie chcąc jeszcze zrywać z Wittelsbachami Kazimierz wysłał poselstwo, które w Chojnie wystawiło 20 czerwca dokument potwierdzający przymierze Polski z Brandenburgią, przesuwając jednak ratyfikację układu na 8 września. Mając teraz dwa miesiące Kazimierz zorganizował na Węgrzech (w Trenczynie) spotkanie polsko-czeskie, zakończone 24 sierpnia. W końcowym dokumencie przedstawiciele króla Czech oświadczyli, że król Jan Luksemburski pragnie pokoju i gotów jest zrzec się tytułu króla Polski. Król Polski miał zagwarantować, że nie naruszy dotychczasowych zdobyczy czeskich na Śląsku i Mazowszu. Z ratyfikacją układu zawartego w Trenczynie król Kazimierz nie śpieszył się jednak.
W tym okresie świadomy słabości fizycznej swego państwa król Kazimierz starał się rozwiązać jakże trudny problem krzyżacki metodami dyplomatycznymi. W lipcu 1335 wraz z arcybiskupem gnieźnieńskim złożył papieżowi Benedyktowi XII skargi na Krzyżaków. Zakon ze swej strony wysłał dokumenty o nadaniu mu Pomorza, ziemi chełmińskiej, dobrzyńskiej i innych ziem. Proces zapowiadał się na bardzo długi, toteż Kazimierz zdecydował się na arbitraż czesko-węgierski.
Pokój z Czechami.
1 listopada 1335 rozpoczął obrady zjazd w Wyszehradzie, na który Kazimierz Wielki udał się w otoczeniu wspaniałego orszaku, oficjalnie po to, by poddać spór polsko-krzyżacki arbitrażowi króla Węgier i króla Czech, ale w rzeczywistości by zawrzeć ostateczny pokój z królem Czech Janem Luksemburczykiem. Od poprzednich umów z Wittelsbachami wykręcił się dyplomatycznym listem, nie chcąc palić za sobą mostów. Na zjazd monarchów w Wyszehradzie na Węgrzech przybyli oprócz króla Polski Kazimierza Wielkiego król Czech Jan Luksemburczyk oraz król Węgier Karol Robert Andegaweńczyk, a także liczni książęta śląscy, biskupi i trzej komturowie krzyżaccy jako posłowie zakonu. W sprawie polsko-krzyżackiej strony doszły do porozumienia i 26 listopada ogłoszono wyrok, według którego Kujawy i ziemia dobrzyńska miały wrócić do Polski, natomiast Pomorze miało zostać w rękach Krzyżaków jako wieczysta jałmużna. Obok spraw polsko-krzyżackich na zjeździe wyszehradzkim zajmowano się także problemami w stosunkach polsko-czeskich, przede wszystkim sprawą tytułu króla Polski. Ostatecznie dnia 19 listopada podpisany został pokój pomiędzy Polską a Czechami, w którym zgodzono się, że w zamian za 20000 kop groszy praskich (o ponad 1/3 więcej niż wynosiły ówczesne dochody skarbu królewskiego Polski) Kazimierz wykupi od Jana Luksemburskiego sporny tytuł bez jednoczesnego uznawania zdobyczy czeskich na Śląsku i Mazowszu. Planowane małżeństwo Elżbiety, córki Kazimierza, z wnukiem Jana Luksemburskiego (także Janem), miało być gwarantem pokojowych stosunków między obu monarchami. Pięć dni po zawartym układzie, dnia 24 listopada, zmarł we Wrocławiu ostatni piastowski dziedzic tego miasta książę wrocławski Henryk VI Dobry. Na mocy dawniej zawartych z nim układów, król czeski objął Wrocław w posiadanie i mianował tam swego starostę.
Podsumowanie.
1333 przyniósł śmierć Łokietka i wejście na tron w Krakowie Kazimierza Wielkiego. Już w dwa lata później uzyskał pierwszy sukces dyplomatyczny – zrzeczenie się przez Jana Luksemburskiego pretensji do tronu Polski w zamian za 20,000 groszy praskich. Po serii procesów, w 1343 zawarto w Kaliszu pokój z Krzyżakami, przez co odzyskano Kujawy i ziemię dobrzyńską. Udało się wyprzeć wpływy czeskie z Mazowsza i zwasalizować tamtejszych władców piastowskich, dokonano także drobnych korekt na granicy zachodniej (Wschowa, ziemia wieluńska), jednak główny kierunek ekspansji skierowany został na wschód – stopniowo (1340/1349) opanowano Ziemię Przemyską i Ruś Halicką ze Lwowem, a także Podole i Wołyń, ubiegając Węgrów i Litwinów. Dokonano reform wewnętrznych, zezwolono na napływ z Zachodu wyganianych stamtąd Żydów, wybudowano sieć murowanych zamków. Kazimierz Wielki, mimo rozlicznych małżeństw, nie doczekał się męskiego potomka, przez co po jego śmierci w 1370 na tron trafili węgierscy Andegawenowie.

</doc>
<doc id="424733" url="https://pl.wikipedia.org/wiki?curid=424733" title="Dobroć układu">
Dobroć układu



</doc>
<doc id="424734" url="https://pl.wikipedia.org/wiki?curid=424734" title="Chwarzno">
Chwarzno



</doc>
<doc id="424740" url="https://pl.wikipedia.org/wiki?curid=424740" title="Hebertyści">
Hebertyści

Hebertyści (fr. "hébertistes") – nieformalny, najradykalniejszy odłam deputowanych klubu kordelierów z czasów rewolucji francuskiej, skupiony wokół pisma Heberta – Le père Duchesne. Rywalizowali ze wściekłymi o poparcie sankiulotów.
Opowiadali się za pełną równością społeczną, dechrystianizacją, eksportem rewolucji poza granice Francji, regulacją cen, wysokimi podatkami dla bogatych, zgilotynowaniem wszystkich „śmiertelnych wrogów Francji” (tj. głównie żyrondystów) i prowadzeniem „terroru do ostateczności”. Po śmierci Marata uważali się za jego ideologicznych spadkobierców. Oskarżeni przez jakobinów i dantonistów o demoralizację społeczeństwa i zdradę kraju, zostali w marcu 1794 roku skazani na śmierć i zgilotynowani. Przywódcą stronnictwa był Jacques-René Hébert, od którego nazwiska wzięło ono nazwę. Obok niego czołowymi działaczami byli Pierre-Gaspard Chaumette i Antoine-François Momoro.

</doc>
<doc id="424742" url="https://pl.wikipedia.org/wiki?curid=424742" title="Gdynia Grabówek">
Gdynia Grabówek

Gdynia Grabówek – przystanek Szybkiej Kolei Miejskiej położony w Gdyni, wbrew nazwie w dzielnicy Leszczynki (Grabówek znajduje się niedaleko na południowy wschód).
W roku 2018 przystanek obsługiwał 1,5–2,0 tys. pasażerów na dobę.
Infrastruktura.
Przystanek ma dwa wejścia podziemne – jedno od strony ul. Zakręt do Oksywia, a drugie od strony ul. Osada Kolejowa. W budynku na peronie początkowo znajdowała się kasa wyposażona w kasowniki oraz tablice informacyjne m.in. z rozkładem jazdy SKM dla tego przystanku, natomiast od 31 października 2008 funkcjonuje w nim kiosk prowadzący sprzedaż biletów.
Sąsiedztwo.
W promieniu kilometra od przystanku znajduje się m.in.:

</doc>
<doc id="424743" url="https://pl.wikipedia.org/wiki?curid=424743" title="Gdynia Cisowa">
Gdynia Cisowa

Gdynia Cisowa – najmłodszy w Gdyni oraz trzeci najmłodszy przystanek Szybkiej Kolei Miejskiej (po Gdańsk Stadion Expo i Gdańsk Śródmieście), położony w dzielnicy Cisowa między ulicą Cisowską a ulicą Janowską.
Pociągi SKM linii S1 kończą swój bieg już na tym przystanku, nie dojeżdżając do stacji Wejherowo natomiast linie S2 i S3 pociągi zatrzymują i jadą dalej.
Przystanek Gdynia Cisowa został udostępniony pasażerom SKM 22 grudnia 1997 roku. W roku 2016 przeprowadzono jego remont.
W roku 2018 stacja obsługiwała 4–5 tys. pasażerów na dobę, co daje jej wespół z dwiema innymi stacjami, 65. miejsce w kraju.

</doc>
<doc id="424744" url="https://pl.wikipedia.org/wiki?curid=424744" title="Centrostal Focus Park Bydgoszcz">
Centrostal Focus Park Bydgoszcz



</doc>
<doc id="424745" url="https://pl.wikipedia.org/wiki?curid=424745" title="Gdynia Orłowo">
Gdynia Orłowo

Gdynia Orłowo - stacja z peronem dla Szybkiej Kolei Miejskiej leżąca w gdyńskiej dzielnicy Orłowo. Jest jedną z trzech stacji w tym mieście, które mają więcej niż jeden peron. Z dalekobieżnego korzystają tylko pociągi Polregio.
Pasażerowie.
W roku 2017 wymiana pasażerska wyniosła 1,13 mln osób (3,1 tys. dziennie), co dało jej 78. miejsce w Polsce.
W roku 2018 stacja obsługiwała 4,3 tys. pasażerów na dobę (łącznie 1,57 mln osób).
W roku 2019 wymiana pasażerska wyniosła 1,9 mln osób (5,2 tys. dziennie), co dało jej 55. miejsce w Polsce.
W roku 2020 wymiana pasażerska wyniosła 1,13 mln osób (3,1 tys. dziennie), co dało jej 56. miejsce w Polsce.
W roku 2021 wymiana pasażerska wyniosła 1,53 mln osób (4,2 tys. dziennie), co dało jej 52. miejsce w Polsce.
Opis.
Stacja posiada jedno przejście nadziemne od strony mostu na ul. Orłowskiej poprzez schody prowadzące na peron i do ul. Inżynierskiej oraz wejście podziemne na peron 1 (SKM) od strony centrum handlowego. Na stacji znajdują się kasowniki i tablice informacyjne z rozkładem jazdy SKM dla przystanku Gdynia Orłowo, bilety można nabyć jedynie w automatach znajdujących się na peronach.
Na stacji znajdują się obecnie niewykorzystywane bocznice (od strony zachodniej) oraz czynna stacja zasilania energetycznego (też od strony zachodniej). Od strony południowej przy ulicy Spółdzielczej znajduje się nastawnia.
Historia.
Wybudowana w latach 1927-1928 stacja Orłowo Morskie w 1935 została przyłączona wraz z miejscowością administracyjnie do Gdyni i zmieniono jej nazwę na Gdynia Orłowo. W latach 1928-1939 pełniła też funkcję stacji granicznej z Wolnym Miastem Gdańskiem.
Przed II wojną światową oraz krótko po jej zakończeniu na stacji znajdowała się kasa biletowa, kasa bagażowa, poczekalnia oraz bufet. W 2014 zmodernizowano dalekobieżna część stacji. Modernizacja obejmowała budowę nowego peronu, torów dalekobieżnych, urządzeń SRK.
W 2021 ogłoszono przetarg na remont peronu SKM wraz z budową wiaty na całej długości peronu. Prace budowlane rozpoczęto w październiku tego samego roku.
Sąsiedztwo.
Wybrane obiekty nie dalej niż w promieniu kilometra:

</doc>
<doc id="424746" url="https://pl.wikipedia.org/wiki?curid=424746" title="Centrostal Adriana Gazeta Pomorska Bydgoszcz">
Centrostal Adriana Gazeta Pomorska Bydgoszcz



</doc>
<doc id="424747" url="https://pl.wikipedia.org/wiki?curid=424747" title="Bicz">
Bicz



</doc>
<doc id="424748" url="https://pl.wikipedia.org/wiki?curid=424748" title="Zmodyfikowana architektura harwardzka">
Zmodyfikowana architektura harwardzka

Zmodyfikowana architektura harwardzka − znana również jako architektura mieszana, łączy w sobie cechy architektury harwardzkiej i architektury von Neumanna. Oddzielone zostały obszary pamięci na dane i rozkazy, lecz wykorzystują one wspólne magistrale danych i adresową. Niniejsza architektura umożliwia łatwe przesyłanie danych pomiędzy rozdzielonymi pamięciami.
Przykładem wykorzystania zmodyfikowanej architektury harwardzkiej jest rodzina mikrokontrolerów 8051.

</doc>
<doc id="424749" url="https://pl.wikipedia.org/wiki?curid=424749" title="Przestrzeń powietrzna">
Przestrzeń powietrzna

Przestrzeń powietrzna – obszar powietrzny rozciągający się nad terytorium lądowym i morskim państwa, nad morzem otwartym lub terytoriami niepodlegającymi żadnemu państwu.
Przestrzeń narodowa i międzynarodowa.
Z punktu widzenia prawa przestrzeń powietrzną dzieli się na narodową i międzynarodową:
Nie istnieje przyjęta międzynarodowa granica wysokości między przestrzenią powietrzną, przebywanie w której wymaga zgody danego państwa i przestrzenią kosmiczną, gdzie taka zgoda nie jest potrzebna. W ramach ONZ podejmowane są próby ujednolicenia tej granicy – proponowane wartości zawierają się w przedziale od 30 do 160 kilometrów.
W 1992 r. w Helsinkach zawarty został Traktat o otwartych przestworzach.
Rejony żeglugi powietrznej.
Obecnie wyróżnia się w przestrzeni powietrznej osiem rejonów żeglugi powietrznej:

</doc>
<doc id="424750" url="https://pl.wikipedia.org/wiki?curid=424750" title="Architektura mieszana">
Architektura mieszana



</doc>
<doc id="424752" url="https://pl.wikipedia.org/wiki?curid=424752" title="Safadża">
Safadża

Safadża (سفاجا) – miasto we wschodniej części Egiptu, położone nad Morzem Czerwonym (Riwiera Morza Czerwonego). Safadża leży 60 kilometrów na południe od Hurghady. Znajduje się tam arabski bazar z najbardziej potrzebnymi dla mieszkańców towarami, wiele hoteli oraz niewielki port. Wokół miejscowości liczne miejsca nurkowania na rafie i wrakach "Salem Express", który zatonął w 1991 roku, oraz drewnianym wraku statku z XVIII w.
Tuż przy mieście znajdują się wyspy. Największe z nich to Wyspa Safadża i Wyspa Tobia.

</doc>
<doc id="424757" url="https://pl.wikipedia.org/wiki?curid=424757" title="Aeronautyka">
Aeronautyka

Aeronautyka (gr. "aḗr –" „powietrze”, "nautikḗ" – „żeglarstwo”) – nauka zajmująca się szeroko pojętym lotnictwem, obejmująca swoim zakresem konstrukcję statków powietrznych, aerodynamikę, materiałoznawstwo, technologię produkcji i eksploatacji, dynamikę lotu, zagadnienia automatyki i sterowania, wyposażenie pokładowe, nawigację, łączność oraz ryzyko i niezawodność. Zwana jest także awiacją.

</doc>
<doc id="424758" url="https://pl.wikipedia.org/wiki?curid=424758" title="Superbowl">
Superbowl



</doc>
<doc id="424760" url="https://pl.wikipedia.org/wiki?curid=424760" title="Zapory minowe">
Zapory minowe



</doc>
<doc id="424762" url="https://pl.wikipedia.org/wiki?curid=424762" title="FADH2">
FADH2



</doc>
<doc id="424763" url="https://pl.wikipedia.org/wiki?curid=424763" title="Stanisław Graeve">
Stanisław Graeve

Stanisław Graeve (ur. 4 maja 1868 w Biskupicach, zm. 23 listopada 1912 w Biskupicach) – polski etnograf i krajoznawca, współtwórca Muzeum Ziemi Kaliskiej.
Urodził się w Karolewie, które to dobra nabył jego ojciec Aleksander Graeve w 1882. S. Graeve osiadł w Biskupicach na stałe w latach 90. XIX w. i mieszkał tam wraz z matką i żoną z Wężyków z Rychłocic. Zainteresował się kulturą i zwyczajami wsi sieradzkiej. Z czasem te sprawy pochłonęły go zupełnie i "...za cele swej działalności postawił sobie, aby cechy charakterystyczne sieradzkiej okolicy utrwalić piórem, pędzlem lub aparatem fotograficznym i przekazać je w ten sposób następnym pokoleniom" (według "Wspomnień pośmiertnych", [w:] "Rocznik PTK", 1912, s. 12). Zbierał stroje ludowe, ceramikę, wycinanki, próbki tkanin i różne rekwizyty obrzędowe. Utrwalał na fotografiach relikty budownictwa. Około 1908 podjął inicjatywę stworzenia cyklu obrazów przedstawiających charakterystyczne typy ludowe okolic Sieradza. Zatrudnił w tym celu malarzy: Franciszka Łubieńskiego i Floriana Piekarskiego. Wydał własnym sumptem serię pocztówek ludowych, a w 1909 album "Sztuka ludowa w Sieradzkiem", złożony z różnobarwnych kartonów z wycinankami. Od tegoż roku przystąpił do wydawania cyklu opracowań regionalnych w serii "Biblioteki Krajoznawczej". Najpoważniejszą jego pracą był "Przewodnik po guberni kaliskiej" wydany w 1912 wraz ze szczegółową kolorową mapą drukowaną w Wiedniu. Był współzałożycielem i pierwszym prezesem Polskiego Towarzystwa Krajoznawczego w Kaliszu (1908).
W roku 1912 popełnił samobójstwo. Został pochowany na cmentarzu w Charłupi Małej. Obecny na jego pogrzebie Władysław Reymont żegnał go w imieniu zgromadzonych przyjaciół. Maria Dąbrowska napisała o nim: "...cicha, łagodna twarz hojnego pracownika, który utrudził się dla uwiecznienia umiłowanej Ziemi Sieradzkiej".

</doc>
<doc id="424765" url="https://pl.wikipedia.org/wiki?curid=424765" title="Zapory inżynieryjne">
Zapory inżynieryjne



</doc>
<doc id="424766" url="https://pl.wikipedia.org/wiki?curid=424766" title="Nawiązka">
Nawiązka

Nawiązka – środek kompensacyjny będący reakcją na popełnienie czynu zabronionego.
Prawo polskie.
Historia prawa.
W dawnym prawie polskim mianem nawiązki określana była kara kompozycyjna za zranienie, ustalana w wysokości zależnej od pozycji społecznej sprawcy i zranionego (por. główszczyzna).
Współczesność.
Według prawa polskiego sąd może zasądzić nawiązkę w wysokości do 100 000 złotych (art. 48 k.k.) w wypadku:
Jeżeli przestępstwa dopuściło się kilka osób, nawiązkę orzeka się od każdej z nich w pełnej wysokości. Niemniej istnieją pewne pozanormatywne czynniki mogące wpływać na wysokość orzekanej nawiązki. Jednym z takich czynników jest np. sposób prezentacji osądzanej sytuacji.
Nawiązka podlega wykonaniu przez komornika w trybie egzekucji sądowej, chyba że orzeczono ją na rzecz Skarbu Państwa. Wówczas wykonuje ją urząd skarbowy na podstawie przepisów o egzekucji administracyjnej. Organem właściwym do rozpoznania wniosku o rozłożenie nawiązki na raty jest sąd I instancji, a nie organ egzekucyjny.
Nie można jednak pominąć faktu, że świadczenie pieniężne zasądzone tytułem nawiązki jest formą pomocy dla poszkodowanego, stąd też coraz częściej prezentowane jest stanowisko wedle którego nawiązka traktowana jest jako środek karny o charakterze kompensacyjnym lub co najmniej mieszanym.

</doc>
<doc id="424769" url="https://pl.wikipedia.org/wiki?curid=424769" title="Zapory mało widoczne">
Zapory mało widoczne



</doc>
<doc id="424770" url="https://pl.wikipedia.org/wiki?curid=424770" title="Zapory przenośne">
Zapory przenośne



</doc>
<doc id="424771" url="https://pl.wikipedia.org/wiki?curid=424771" title="Zapory stałe">
Zapory stałe



</doc>
<doc id="424773" url="https://pl.wikipedia.org/wiki?curid=424773" title="Zapory drutowe">
Zapory drutowe



</doc>
<doc id="424774" url="https://pl.wikipedia.org/wiki?curid=424774" title="Zapory fortyfikacyjne">
Zapory fortyfikacyjne



</doc>
<doc id="424777" url="https://pl.wikipedia.org/wiki?curid=424777" title="Józef Ludwik Hauke-Bosak">
Józef Ludwik Hauke-Bosak



</doc>
<doc id="424778" url="https://pl.wikipedia.org/wiki?curid=424778" title="Buczek (Góry Bardzkie)">
Buczek (Góry Bardzkie)

Buczek (niem "Groß Buchberg") – wzniesienie (552 m n.p.m.) w południowo-zachodniej Polsce, w Sudetach Środkowych, w Górach Bardzkich.
Położenie i opis.
Wzniesienie położone jest w północno-wschodniej części Grzbietu Zachodniego Gór Bardzkich, na zakończeniu bocznego grzbietu odchodzącego ku północnemu wschodowi od Radosza, około 1,5 km na zachód od miejscowości Brzeźnica.
Zbudowane jest z dolnokarbońskich szarogłazów, zlepieńców i łupków ilastych oraz dewońskich piaskowców struktury bardzkiej.
Góra o kopulastym kształcie i stromych zboczach z wyraźnie zaznaczonym wierzchołkiem, porośnięta całkowicie lasem regla dolnego. Na zachodnim stoku góry znajduje się Rezerwat przyrody Cisowa Góra z okazałymi ponad stuletnimi cisami.
Spotykana jest nazwa góry – Cisowa Góra.

</doc>
<doc id="424779" url="https://pl.wikipedia.org/wiki?curid=424779" title="Zapory elektryzowane">
Zapory elektryzowane



</doc>
<doc id="424780" url="https://pl.wikipedia.org/wiki?curid=424780" title="Zapory specjalnego przeznaczenia">
Zapory specjalnego przeznaczenia



</doc>
<doc id="424781" url="https://pl.wikipedia.org/wiki?curid=424781" title="Zapory przeciwdesantowe">
Zapory przeciwdesantowe



</doc>
<doc id="424783" url="https://pl.wikipedia.org/wiki?curid=424783" title="Zapory przeciwtransportowe">
Zapory przeciwtransportowe



</doc>
<doc id="424786" url="https://pl.wikipedia.org/wiki?curid=424786" title="Zapory przeciwpiechotne">
Zapory przeciwpiechotne



</doc>
<doc id="424787" url="https://pl.wikipedia.org/wiki?curid=424787" title="Teoria literatury">
Teoria literatury

Teoria literatury – nauka, której przedmiotem badań jest literatura, ale która w odróżnieniu od historii literatury nie skupia się na periodyzacji zjawisk literackich, a w odróżnieniu od poetyki nie zajmuje się samą budową dzieła literackiego. Teoria literatury badając konkretne utwory i fakty literackie próbuje wykryć pewne ogólne prawidłowości nimi rządzące oraz określające ich charakter. Pojęcie pojawiło się w latach sześćdziesiątych XX wieku w pracach badaczy angielskich. We współczesnej teorii literatury da się zauważyć następujące tendencje:
Teoria literatury bada z jednej strony pewne konkretne wytwory ludzkie, z drugiej zaś prawidłowości rządzące procesem rozwojowym danej ich dziedziny. Stąd też można wyróżnić dwa podstawowe nurty badań teoretyczno-literackich:

</doc>
<doc id="424789" url="https://pl.wikipedia.org/wiki?curid=424789" title="ArcView GIS">
ArcView GIS



</doc>
<doc id="424790" url="https://pl.wikipedia.org/wiki?curid=424790" title="Zapory przeciwpancerne">
Zapory przeciwpancerne



</doc>
<doc id="424791" url="https://pl.wikipedia.org/wiki?curid=424791" title="Niszczyciele typu 1936">
Niszczyciele typu 1936

Niszczyciele typu 1936 (typu "36"), określanego też Diether von Roeder - seria niemieckich dużych niszczycieli z okresu II wojny światowej. 6 okrętów tego typu, wraz z 16 niszczycielami wcześniejszych typów 1934 i 1934A, stanowiło jedyne niemieckie okręty tej klasy na początku wojny. Pięć z nich utracono w 1940 roku pod Narwikiem, jeden służył do końca wojny, a po wojnie w marynarce ZSRR.
Historia rozwoju.
Niszczyciele typu 1936 stanowiły dalsze rozwinięcie typu 1934/1934A - pierwszych niemieckich niszczycieli skonstruowanych po I wojnie światowej i odejściu Niemiec od ograniczeń ilości i wielkości okrętów nałożonych traktatem wersalskim. W braku możliwości szybkiego nadrobienia ilości okrętów, Niemcy zdecydowali wówczas projektować wielkie niszczyciele, przewyższające niszczyciele potencjalnych przeciwników, czego efektem były typy 1934/1934A, 1936 i kolejne. Niszczyciele typu 1936 były jeszcze nieco powiększone w stosunku do poprzedniego typu. Rząd niemiecki przy tym zaniżał podawaną oficjalnie wyporność standardową nowych niszczycieli, określając ją jedynie na 1811 t, co mieściło się w górnej granicy wyporności dla wielkich niszczycieli - liderów flotylli, określonej w traktacie londyńskim z 1930 (1850 ton). W rzeczywistości, z wypornością standardową 2411 t, stanowiły jedne z największych niszczycieli przedwojennych, porównywalnych pod tym względem jedynie z francuskimi wielkimi niszczycielami (klasy "contre-torpilleur"). 
Na okrętach typu 1936, mimo że projekt opracowano jeszcze przed wejściem do służby i badaniami pierwszych niszczycieli typu 1934/34A, zdołano poprawić szereg ich wad. Przede wszystkim, na skutek poprawienia linii teoretycznych części dziobowej i zastosowania łukowato wydłużonej dziobnicy, polepszyła się ich dzielność morska, kiepska w poprzednim typie. Ponadto zwiększono niezawodność siłowni, opierając się na bardziej dopracowanych kotłach Wagnera i stosując lepsze turbiny. Uzbrojenie pozostało takie samo, a wygląd okrętów zmienił się w niewielkim stopniu.
Dalsze projekty niemieckich niszczycieli okresu II wojny światowej, typów 1936A i 1936B, w prostej linii wywodziły się z typu 1936.
Okręty.
Pierwszym okrętem serii był "Diether von Roeder", od którego nazywany jest także nieoficjalnie typ niszczycieli. Wszedł on do służby 29 sierpnia 1938. Cztery dalsze okręty weszły do służby jeszcze przed wybuchem wojny, a ostatni, szósty, we wrześniu 1939. Ich nazwy pochodziły od nazwisk niemieckich oficerów marynarki i marynarzy poległych podczas I wojny światowej. Cała seria okrętów została zamówiona 6 stycznia 1936 w stoczni Deschimag w Bremie (nie zajmującej się budową okrętów typu 1934/34A). Ich koszt budowy wynosił po 12,874 mln Reichsmark.
Ocena i opis konstrukcji.
Niszczyciele typu 1936 miały architekturę typową dla niszczycieli, z pokładem dziobowym podniesionym na ok. 40% długości kadłuba. Kadłub okrętów dzielił się na 15 przedziałów wodoszczelnych. Okręty miały trzy kotłownie i dwie maszynownie w układzie liniowym, ale przedzielone innymi przedziałami w celu zwiększenia odporności na uszkodzenia (w układzie, od dziobu: kotłownia, kotłownia, przedział kotła pomocniczego, kotłownia, maszynownia, przedział mechanizmów pomocniczych, maszynownia). Spaliny z kotłowni były odprowadzane przez dwa kominy. Na okrętach zastosowano nie do końca dopracowane kotły parowe Wagnera pracujące pod wysokim ciśnieniem roboczym pary (70 atm), które na okrętach typu 1934 powodowały częste awarie, lecz na okrętach typu 1936 polepszono ich sprawność. W porównaniu z typem 1934, ulepszono siłownię, zwłaszcza turbiny oraz zwiększono zapas paliwa, lecz w dalszym ciągu ich wadą był stosunkowo niewielki zasięg (będący pośrednią przyczyną utraty 5 niszczycieli typu 34/34A i 5 typu 36 pod Narwikiem). Oprócz dobrej dzielności morskiej, okręty te rozwijały jednak wysoką prędkość 38 węzłów (główny okręt "Diether von Roeder" na próbach osiągnął 40,45 w.). Trzy ostatnie niszczyciele Z20-Z22 otrzymały jeszcze wydłużoną o 2 metry "atlantycką" stewę dziobową. 
Uzbrojenie niszczycieli typu 1936, podobnie jak typu 1934, było dość silne - 5 pojedynczych dział kalibru 128 mm (nominalnie 12,7 cm). Ich wadą jednakże okazał się stosunkowo mały zapas amunicji - 120 pocisków na działo (plus po 20 pocisków oświetlających). Działa były chronione pancernymi maskami przeciwodłamkowymi grubości 8 mm, masa kompletnego działa wynosiła 10,2 t. Jak na początek wojny, dysponowały one także dość silnym uzbrojeniem przeciwlotniczym, aczkolwiek półautomatyczne armaty plot 37 mm SK C/30 miały umiarkowaną skuteczność (w toku wojny uzbrojenie to stało się niewystarczające i pod koniec wojny było ono zwiększane na jedynym ocalałym niszczycielu tego typu). Silne było również uzbrojenie torpedowe; oprócz ośmiu wyrzutni dodatkowo okręty zabierały maksymalnie do ośmiu torped zapasowych (zwykle 4), co nie było powszechnie spotykane na niszczycielach europejskich. 
Służba okrętów w skrócie.
"   Więcej w artykułach o poszczególnych okrętach"
Okręty typu 1936 po wybuchu II wojny światowej działały na Morzu Północnym, m.in. stawiając defensywne zagrody minowe na wodach niemieckich (operacja "Westwall"). "Wilhelm Heidkamp" był okrętem flagowym niemieckiego Dowódcy Niszczycieli (FdT / FdZ). Od października 1939 do lutego 1940 wszystkie uczestniczyły w stawianiu ofensywnych zagród minowych u wybrzeży Wielkiej Brytanii, na których następnie zatonęły liczne statki i kilka okrętów brytyjskich. 
Z wyjątkiem "Karla Galstera", pozostałe pięć niszczycieli wzięło udział w ataku na Norwegię (operacji "Weserübung"), transportując na pokładach żołnierzy niemieckich i wchodząc w skład grupy zajmującej Narwik. Wszystkie one zostały następnie zniszczone: "Wilhelm Heidkamp" i "Anton Schmitt" zatopione torpedami brytyjskich niszczycieli podczas I bitwy morskiej pod Narwikiem 10 kwietnia 1940, a "Diether von Roeder", "Hans Lüdemann" i "Hermann Künne" zatopione przez brytyjskie niszczyciele lub własne załogi podczas II bitwy morskiej pod Narwikiem 13 kwietnia 1940 (wraz z 5 niszczycielami typu 1934).
Ostatni pozostały niszczyciel "Karl Galster" służył następnie wraz z okrętami typu 1934 operując pod koniec 1940 z baz zachodniej Francji, następnie od czerwca do listopada 1941 działał przeciw ZSRR i konwojom alianckim w Arktyce, z baz w Norwegii. Ponownie działał z baz norweskich od czerwca do lipca 1942 oraz od marca do listopada 1943, a w międzyczasie był remontowany. Nie miał w tym okresie starć z większymi okrętami nawodnymi aliantów. Od maja 1944 do końca wojny działał w rejonie cieśnin duńskich, m.in. eskortując konwoje oraz, pod koniec wojny, ewakuując uchodźców z Helu. Pod koniec wojny miał uzbrojenie przeciwlotnicze: 6 armat automatycznych 37 mm (3xII) i 15 x 20 mm (1xIV, 4xII, 3xI). Kapitulacja Niemiec zastała go w Kopenhadze. 
Po wojnie w 1946 przekazany ZSRR i wcielony do służby pod nazwą "Procznyj", w składzie Floty Południowo-Bałtyckiej. 30 listopada 1954 został przekształcony na hulk koszarowy PKZ-99, a 25 czerwca 1956 wycofany ze służby i następnie złomowany.
Dane techniczne.
Uzbrojenie i wyposażenie: 
"(stan początkowy, w przypadku "Karl Galster" później zmieniane)"

</doc>
<doc id="424792" url="https://pl.wikipedia.org/wiki?curid=424792" title="Rowy przeciwpancerne">
Rowy przeciwpancerne



</doc>
<doc id="424793" url="https://pl.wikipedia.org/wiki?curid=424793" title="Zapory ziemne">
Zapory ziemne



</doc>
<doc id="424794" url="https://pl.wikipedia.org/wiki?curid=424794" title="In nomine Domini">
In nomine Domini

In nomine Domini "(łac. W imię Pańskie") – dekret papieża Mikołaja II wydany 13 kwietnia 1059 roku podczas synodu laterańskiego. Dotyczył sposobu wyboru papieża i wprowadził jego wybór przez kardynałów.

</doc>
<doc id="424797" url="https://pl.wikipedia.org/wiki?curid=424797" title="Ninhydryna">
Ninhydryna

Ninhydryna (wodzian triketohydrindanu) – organiczny związek chemiczny powszechnie używany jako niezwykle czuły wskaźnik chemiczny do wykrywania aminokwasów i amin pierwszorzędowych (tzw. odczynnik Abderhaldena).
Ninhydryna jest umiarkowanie rozpuszczalna w wodzie (1 – 5 g/dm³ w 20 °C) i alkoholach, słabo rozpuszczalna w eterze. Szkodliwa dla zdrowia.
W reakcji z amoniakiem i pierwszorzędową grupą aminową aminokwasów, peptonów, polipeptydów, amin oraz innych związków zawierających grupę NH2 tworzy barwne związki (żółte, różowe, niebieskie). Barwa produktu zależy od struktury substratu aminowego i może być wskazówką analityczną.
Związek ten jest stosowany jako także wskaźnik przy ilościowym oznaczaniu aminokwasów.
Jest używana do ujawniania śladów linii papilarnych na papierze i powierzchniach porowatych.
Reakcja ninhydrynowa.
Aminy pierwszorzędowe w reakcji z ninhydryną wytwarzają zasadę Schiffa (iminę), która następnie w wieloetapowej reakcji rozpada się, zazwyczaj z wytworzeniem 2-amino-3-hydroksy-1"H"-inden-1-onu (aminokwasy w tym procesie tracą grupę aminową i ulegają dekarboksylacji do aldehydów krótszych o jeden atom węgla). Powstała pochodna aminoindenu reaguje z kolejną cząsteczką ninhydryny, tworząc kolejną zasadę Schiffa, tzw. purpurę Ruhemanna o barwie fioletowoniebieskiej.
Reakcja jest charakterystyczna dla wszystkich aminokwasów oprócz proliny oraz hydroksyproliny, przy których roztwór przyjmuje barwę żółtą.
Dla rozpadu zasady Schiffa z pierwszego etapu konieczna jest obecność atomu wodoru na węglu α. Z tej przyczyny aminy pierwszorzędowe zawierające grupę aminową przyłączoną do trzeciorzędowego atomu węgla (np. "tert"-butyloamina (CH3)3C-NH2) nie są wykrywane w tej reakcji. Natomiast w reakcji ninhydryny z aminami drugorzędowymi powstają sole iminiowe o zabarwieniu żółto-pomarańczowym.
W kryminalistyce 0,1% roztwór w etanolu (lub metanolu) służy jako wywoływacz podczas ujawniania śladów linii papilarnych. Taki sam roztwór stosuje się w chemii analitycznej do spryskiwania płytek TLC w celu detekcji amin.

</doc>
<doc id="424800" url="https://pl.wikipedia.org/wiki?curid=424800" title="Palcat (jeździectwo)">
Palcat (jeździectwo)



</doc>
<doc id="424801" url="https://pl.wikipedia.org/wiki?curid=424801" title="Man'yōgana">
Man'yōgana



</doc>
<doc id="424802" url="https://pl.wikipedia.org/wiki?curid=424802" title="Jasyr">
Jasyr

Jasyr, jassyr – termin polski, ukraiński i ruski oznaczający niewolę turecką lub tatarską. Określenie to pochodzić ma z języka tureckiego ("esir" – jeniec) lub arabskiego ("asir" – związany, pojmany).
Tatarzy w czambule dokonywali częstych zagonów na Ukrainę, Podole i Wołyń, uprowadzając w łykach pojmaną szlachtę i chłopów. Porwany przez Tatarów albo Turków Polak lub Rusin kosztował na targu niewolników w Stambule około 40 czerwonych złotych. Więźniów wykupywano z jasyru; bogatszych – wykupywały same rodziny, pozostali wykupywani byli za zbierane na ten cel pieniądze. Wykupywaniem jeńców zajmował się też Kościół (między innymi zakony trynitarzy, joannitów).
Do tych, którzy dostali się do niewoli tatarskiej, nie stosowało się prawo polskie o przedawnieniu majątkowym. Najechanym przez Tatarów okolicom udzielano też kilkudziesięcioletniego zwolnienia od dziesięcin kościelnych.

</doc>
<doc id="424806" url="https://pl.wikipedia.org/wiki?curid=424806" title="Manyoshu">
Manyoshu



</doc>
<doc id="424813" url="https://pl.wikipedia.org/wiki?curid=424813" title="I²C">
I²C

I²C – szeregowa, dwukierunkowa magistrala służąca do przesyłania danych w urządzeniach elektronicznych. Została opracowana przez przedsiębiorstwo Philips na początku lat 80. Znana również pod akronimem IIC, którego angielskie rozwinięcie "Inter-Integrated Circuit" oznacza „pośrednik pomiędzy układami scalonymi”. Standard I²C określa dwie najniższe warstwy modelu odniesienia OSI: warstwę fizyczną i warstwę łącza danych.
Historia.
Standard został opracowany na początku lat 80. (określany obecnie jako tryb standardowy pracy) i cechowały go:
W 1992 roku została opracowana wersja 1.0 standardu, która wprowadzała następujące zmiany:
W 1998 roku opracowana została wersja 2.0:
W 2000 roku powstała wersja 2.1, wprowadzająca drobne zmiany. W 2007 opracowana została wersja 3.0, w której wprowadzono m.in. mechanizm identyfikacji urządzenia. W wersji 7 zmieniono terminy "master/slave" na "controller/target" w celu dostosowania do specyfikacji magistrali I3C.
Warstwa fizyczna.
I²C do transmisji wykorzystuje dwie dwukierunkowe linie: SDA – linia danych () i SCL – linia zegara (). Obydwie linie są na stałe podciągnięte do źródła zasilania poprzez rezystory podciągające (ang. pull-up). I²C używa logiki dodatniej, a więc stan niski na magistrali odpowiada „0” logicznemu, natomiast stan wysoki „1” logicznej.
Wszystkie nadajniki są typu otwarty kolektor lub otwarty dren, a więc na liniach występuje tzw. iloczyn na drucie („1” jest recesywna, a „0” dominujące). Pozwala to na wykrywanie kolizji. Każde urządzenie nadając „1” jednocześnie sprawdza, czy na magistrali rzeczywiście pojawił się stan wysoki. Jeżeli tak nie jest, oznacza to, iż inne urządzenie nadaje w tym samym czasie i urządzenie zaprzestaje nadawania.
Podstawowa wersja I²C zakłada istnienie tylko jednego urządzenia, które może inicjować transmisję (master), ale dzięki istnieniu mechanizmu detekcji kolizji, możliwa jest praca w trybie multi-master. Ponieważ dane nadawane są w kolejności od najstarszego bitu do najmłodszego, w przypadku jednoczesnego nadawania, urządzenie nadające adres o wyższym numerze wycofa się pierwsze, co wynika z binarnego sposobu zapisywania liczb. Występuje tu zatem arbitraż ze stałym przydziałem priorytetów, określonym przez adres urządzenia typu slave. Urządzenia o niższych adresach mają wyższy priorytet od urządzeń o adresach wyższych.
Zmiana na linii danych podczas transmisji może następować jedynie, gdy linia zegara znajduje się w stanie niskim. Nie dotyczy to specjalnych sytuacji: bitu startu i bitu stopu. Bit startu ma miejsce, gdy linia danych zmienia swój stan z „1” na „0”, podczas wysokiego stanu linii zegara, co ma miejsce w momencie rozpoczynania każdej transmisji danych. Po zakończeniu transmisji generowany jest bit stopu, czyli przejście linii danych w stan wysoki przy wysokim stanie linii zegara.
Standard zakłada magistralowe połączenie urządzeń. Długość linii ograniczona jest jedynie jej maksymalną pojemnością, która wynosi 400 pF, .
Warstwa łącza danych.
I²C jest magistralą zorientowaną bajtowo, a więc bity grupowane są po 8. Dane są wysyłane w kolejności od najbardziej znaczącego bitu do najmniej znaczącego. Po przesłaniu 8 bitów w jednym kierunku, przesyłany jest dodatkowy bit potwierdzenia odebrania danych ACK (lub NACK w przypadku braku potwierdzenia) w kierunku przeciwnym.
Pierwszym bajtem jest zawsze nadawany przez urządzenie master adres urządzenia slave, który oprócz 7 bitów właściwego adresu zawiera bit kierunku transmisji na najmłodszej pozycji. Wartość „0” tego bitu oznacza transmisję od mastera do slave’a (zapis), podczas gdy wartość „1” kierunek przeciwny (odczyt). Po pierwszym bajcie przesyłane zostają dane.
Opracowany na początku lat 80. standard zakładał 7-bitową przestrzeń adresową, czyli możliwość zaadresowania do 128 urządzeń. W praktyce część adresów jest zarezerwowana, pozostawiając do dyspozycji 112 wartości. Jednym z zarezerwowanych adresów jest tzw. General call (adres 0), który powoduje wysłanie danych do wszystkich urządzeń podłączonych do magistrali.
Wersja 1.0 magistrali pozwala na adresowanie 10-bitowe. W takim przypadku pierwszy przesyłany bajt zawiera 5 z góry ustalonych bitów (11110) oraz dwa najstarsze bity adresu 10-bitowego, drugi bajt zawiera pozostałe 8 bitów adresu. Potem następuje normalna transmisja danych.
Zastosowania.
I²C stosuje się w przypadkach, gdy prostota i niski koszt są ważniejsze od wysokich prędkości transmisji. Znalazło ono zastosowanie m.in. w:
Przykłady dostępnych układów.
W sprzedaży dostępnych jest wiele bardzo tanich układów scalonych sterowanych poprzez I²C:
Biblioteki do obsługi I²C.
W Linuksie obsługa I²C dla wybranych urządzeń jest częścią jądra. Informacje o tym, jak napisać aplikację korzystającą z tej magistrali można znaleźć w jego dokumentacji, w pliku nagłówkowym /usr/include/linux/i2c.h.
Osoby programujące mikrokontrolery produkowane przez przedsiębiorstwo Atmel i oparte na rdzeniu AVR mogą posłużyć się biblioteką Procyon AVRlib, która implementuje funkcje zarówno dla urządzeń typu slave, jak i master, w trybie przerwaniowym i nieprzerwaniowym.
Technologie pochodne.
Na I²C oparte zostały inne standardy komunikacji:
Różnią się one stosowanymi napięciami i częstotliwościami, a także mogą stosować dodatkowe linie przerwań.
Alternatywne nazwy.
Ponieważ I²C jest nazwą zastrzeżoną przez przedsiębiorstwo Philips, inne przedsiębiorstwa implementują kompatybilne standardy pod innymi nazwami:

</doc>
<doc id="424816" url="https://pl.wikipedia.org/wiki?curid=424816" title="Marsz pierwszej brygady">
Marsz pierwszej brygady



</doc>
<doc id="424818" url="https://pl.wikipedia.org/wiki?curid=424818" title="Polska Agencja Telegraficzna">
Polska Agencja Telegraficzna

Polska Agencja Telegraficzna (PAT) – założona 31 października 1918 r. jako rządowa agencja prasowa z siedzibą w Krakowie i Lwowie, a później w Warszawie.
Historia.
Instytucja ta wydawała 14 biuletynów dotyczących wydarzeń politycznych, gospodarczych, kulturalnych i sportowych w kraju i zagranicą.
Informacje te były tłumaczone na różne języki i stanowiły główne źródło wiadomości o Polsce w prasie zagranicznej. W roku 1927 PAT zorganizowała przy współudziale kilkunastu korespondentów zagranicznych tygodniową kronikę filmową (Tygodnik Filmowy PAT, następnie Tygodnik Dźwiękowy PAT). Krótkie 10-minutowe filmy były wyświetlane w Polskich kinach przed seansem filmowym. Do wybuchu wojny powstało ok. 600 odcinków kroniki. W wyniku zniszczenia Warszawy archiwum Polskiej Agencji Telegraficznej zostało zniszczone, a w związku z tym przepadła również większość taśm filmowych. Do naszych czasów zachowało się jedynie ok. 100 odcinków kroniki filmowej. Tradycja ta była kontynuowana w czasach PRL-u przez Polską Kronikę Filmową. W okresie II wojny światowej PAT była oficjalną agencją rządu RP w Paryżu, a później w Londynie. Po wojnie agencja praktycznie zaprzestała swej działalności, wydawała sporadycznie biuletyny dla Polonii o działalności polskiego rządu na wychodźstwie i sytuacji w kraju pod rządami komunistów. W roku 1991 PAT została symbolicznie połączona z Polską Agencją Prasową.
Z PAT współpracowali między innymi: Aleksander Bregman, Roman Brandstaetter, Marian Kamil Dziewanowski, Stefan Litauer, Jerzy Stempowski i Bolesław Wierzbiański.
Od 1921 r. prezesem był Piotr Górecki. Podczas przewrotu majowego PAT zmilitaryzowano. Po zamachu wszystkie najważniejsze stanowiska w PAT powierzono piłsudczykom. W październiku 1929 r. prezesem został Roman Starzyński. Od lipca 1933 prezesem był Konrad Libicki. Od 15 września 1938 funkcję tę pełnił Mieczysław Obarski. Po śmierci marszałka na sześciu członków dyrekcji PAT tylko jeden nie miał wojskowej przeszłości. Dzięki związkowi PAT z wojskiem nastąpiła kontrola serwisów informacyjnych; wojskowi faworyzowali ogłoszenia, reklamy, zamówienia państwowe. Od początku lat 30. PAT działał na zasadach komercyjnych. W 1932 zatrudniano w agencji 200 pracowników umysłowych.
Struktura organizacyjna PAT.
W 1926 r. tworzyły dwa piony: dział informacyjny, dział ogłoszeń i reklam.
W 1927 r. utworzono dział filmowy, a w 1930 r. biuro filmowo-fotograficzne. W 1935 r. stworzono autonomiczną jednostkę – instytut filmowy.
W 1935 r. dział informacyjny składał się z 5 redakcji specjalistycznych: politycznej, gospodarczej, artystyczno-kulturalnej, sportowej i prowincjonalnej. Oddzielną redakcją była redakcja zagraniczna.
Krajową sieć terenową PAT w 1935 r. tworzyło 14 oddziałów: Białystok, Bydgoszcz, Gdynia, Grudziądz, Katowice, Kraków, Lublin, Lwów, Łódź, Łuck, Poznań, Sosnowiec, Toruń i Wilno.
Za granicą PAT miał 10 etatowych placówek korespondenckich, których działalność była kontrolowana przez miejscowych dyplomatów. Nadzór miał też wydział prasowy MSZ. Placówki zagraniczne: Berlin, Gdańsk (Wolne Miasto), Genewa, Londyn, Moskwa, Nowy Jork, Paryż, Ryga, Rzym, Wiedeń.
W połowie lat 30. w PAT pracowało 250 korespondentów nadzwyczajnych krajowych i zagranicznych, płatnych od informacji.
10.03.1932 w Sejmie przegłosowano ustawę o połączeniu PAT z Wydawnictwem Państwowym. Celem ustawy było: dochody Wydawnictwa Państwowego miały usprawnić działalność PAT, zyski przeznaczane były na wydawanie biuletynów. Od 1932 r. powołano 4 nowe tytuły:
W 1935 r. PAT była największą instytucją zajmującą się reklamami. Nowym pomysłem było podpisanie umowy o reklamach z trzema wielkimi przedsiębiorstwami państwowymi:
W 1939 r. PAT zatrudniała około 100 pracowników; wydawała 13 codziennych biuletynów, serwis ilustracyjny, filmy; pośredniczyła w ogłoszeniach i reklamach.
Ostatnim redaktorem PAT na emigracji był Ferdynand Pasiecznik, który 27 lutego 1991 dokonał symbolicznego przekazania kontynuacji na rzecz nowo powstałej Polskiej Agencji Prasowej.

</doc>
<doc id="424824" url="https://pl.wikipedia.org/wiki?curid=424824" title="Pavol Hviezdoslav">
Pavol Hviezdoslav



</doc>
<doc id="424826" url="https://pl.wikipedia.org/wiki?curid=424826" title="MFSK">
MFSK

MFSK (ang. "Multiple Frequency-Shift Keying") – odmiana modulacji FSK, w której kluczuje się więcej niż dwie częstotliwości. Stosowana jest w sygnalizacji DTMF (tzw. wybieranie dwutonowe wieloczęstotliwościowe).

</doc>
<doc id="424827" url="https://pl.wikipedia.org/wiki?curid=424827" title="Tadeusz Osipowicz">
Tadeusz Osipowicz

Tadeusz Osipowicz (ur. 1955 w Wilnie) – artysta kabaretowy. 
Życiorys.
Absolwent AWF – kierunek Rehabilitacja Medyczna. Został zauważony przez Zenona Laskowika podczas 6. Festiwalu Studentów Polskich w Poznaniu, gdzie występował ze swoim kabaretem o nazwie TOTO – czyli „Tajna Organizacja Tadeusza Osipowicza”.
Z TEYem był związany w latach 1979-1983. Występował w takich programach jak: „Szlaban” i „Przedszkole”, a także „S tyłu sklepu”. Razem z Zenonem Laskowikiem, Rudim Schuberthem i Bohdanem Smoleniem zagrał w filmie "Filip z konopi" (1981) w reżyserii Józefa Gębskiego. Obecnie mieszka w Waszyngtonie.
W 2010 r. otrzymał „Nagrodę im. E. Kwiatkowskiego” za zasługi w rozwoju stosunków gospodarczych między Rzecząpospolitą Polską a Polonią.

</doc>
<doc id="424828" url="https://pl.wikipedia.org/wiki?curid=424828" title="Pavol Országh Hviezdoslav">
Pavol Országh Hviezdoslav

Pavol Országh ps. „Hviezdoslav” (ur. 2 lutego 1849 w Vyšným Kubínie na Orawie, zm. 8 listopada 1921 w Dolnym Kubinie) – słowacki poeta, dramatopisarz, tłumacz. Przez krótki czas był członkiem parlamentu Czechosłowacji.
Życiorys.
Uczył się w Miszkolcu na Węgrzech. Pracował przez wiele lat w Dolnym Kubinie i Namiestowie (w latach 1875–1876, 1879–1899) jako prawnik. Mieszkając w Namiestowie często odwiedzał uzdrowisko w Orawskiej Półgórze-Słonej Wodzie (miejscowości położonej u stóp Babiej Góry).
Początkowo czytał i pisał po węgiersku. Na studiach w Kieżmarku i Preszowie po raz pierwszy zetknął się z literaturą słowacką. Wtedy zaczął pisać po słowacku w odpowiedzi na postępującą „madziaryzację”. W 1871 r. przyjął pseudonim Hviezdoslav. Był przedstawicielem nurtu modernistycznego. Pod koniec życia utrzymywał się wyłącznie z pisarstwa. Tłumaczył na słowacki utwory Szekspira, Puszkina, Goethego oraz polskich poetów Mickiewicza i Słowackiego.
Uważany jest za najważniejszego słowackiego poetę.
Jego imieniem nazwano Gajówkę na Równi (Gajówka Hviezdoslava) pod Babią Górą, gdzie mieści się obecnie muzeum jemu poświęcone. W pobliżu znajduje się też rezerwat Aleja Hviezdoslava.
Na polski tłumaczyli go m.in. Józef Waczków i Leszek Engelking.

</doc>
<doc id="424829" url="https://pl.wikipedia.org/wiki?curid=424829" title="PAT">
PAT



</doc>
<doc id="424830" url="https://pl.wikipedia.org/wiki?curid=424830" title="James Mark Baldwin">
James Mark Baldwin

James Mark Baldwin (ur. 12 stycznia 1861 w Columbii w Karolinie Południowej, zm. 8 listopada 1934 w Paryżu) – amerykański filozof i psycholog.
Psycholog eksperymentalny, był jednym z założycieli żurnala "Psychological Review", wydawanego przez Amerykańskie Towarzystwo Psychologiczne ("American Psychological Association", APA). W latach 1897-1898 był prezesem APA.
Twórca koncepcji efektu Baldwina, dotyczącego wpływu ewolucji kulturowej na ewolucję genomu ludzkiego. Uważany przez Kena Wilbera za prekursora jego teorii psychologii integralnej.
Bibliografia.
Pisywał także artykuły do "Psychological Review", w latach 1901-1905 współtworzył i był głównym redaktorem naukowym "Dictionary of Philosophy and Psychology" ("Słownika filozofii i psychologii").

</doc>
<doc id="424834" url="https://pl.wikipedia.org/wiki?curid=424834" title="Gwiazdy typu Mira Ceti">
Gwiazdy typu Mira Ceti



</doc>
<doc id="424835" url="https://pl.wikipedia.org/wiki?curid=424835" title="CKM (czasopismo)">
CKM (czasopismo)

CKM (Czasopismo Każdego Mężczyzny) – ilustrowany magazyn rozrywkowy dla mężczyzn, zamieszczający zdjęcia i artykuły o tematyce przygodowej, motoryzacyjnej, militarnej, sportowej, muzycznej, erotycznej, a także związanej z modą. Ukazywał się w latach 1998–2019.
Historia.
CKM ukazywał się od lipca 1998 roku. W październiku 2006 ukazał się 100 numer CKM. Magazyn stworzył Piotr Gontowski. Pismo kilkakrotnie zmieniało swój format.
CKM wydaje również, jako dodatek do wydań grudniowych kalendarze:
Ostatni numer pisma ukazał się w grudniu 2019, a wydawca, Marquard Media Polska zrezygnował wtedy ze wszystkich magazynów drukowanych.
Edycje zagraniczne.
Oprócz oryginalnej wersji polskiej, istniały także zagraniczne edycje miesięcznika:
Nakład.
Rozpowszechnianie płatne (kolor zielony), średni nakład jednorazowy (kolor zielony + niebieski).

</doc>
<doc id="424837" url="https://pl.wikipedia.org/wiki?curid=424837" title="Videodrone">
Videodrone

Videodrone – amerykański, zespół muzyczny wykonujący metal alternatywny istniejący pomiędzy 1998 a 2000 po zmianie nazwy z Cradle of Thorns pochodzący z Bakersfield. Zmiana nazwy była decyzją zespołu aby nowa zgadzała się z ich nowym stylem, “Futurystycznym, ale dalej zdecydowanie z lat 80.” Album „Videodrone” został wydany w wytwórni płytowej Elementree, założonej przez Korna, w której wcześniej wydano płytę od Orgy. Wydali tylko jedną płytę w dwóch latach swojej działalności którą zmiksował i wyprodukował basista Korna Reginald Arvizu. Od 2007 zespół istnieje ponownie jako Cradle of Thorns.
Historia.
Videodrone zapoczątkował jako Cradle of Thorns (Nie mylić z Cradle of Filth) ponad 25 lat temu w 1988 kiedy Ty Elam założył zespół w Bakersfield. Cradle of Thorns wydało 3 albumy od 1988 z niemałą liczbą zmian formacji w międzyczasie. W 1998 kiedy zawiązali pakt z Elementree, wytwórnią Korna, zmienili nazwę na Videodrone.

</doc>
<doc id="424839" url="https://pl.wikipedia.org/wiki?curid=424839" title="Robak (anatomia)">
Robak (anatomia)

Robak (łac. "vermis cerebelli") – struktura anatomiczna, środkowa część móżdżku znajdująca się pomiędzy jego półkulami, odpowiadająca m.in. za koordynację ruchową i pionową postawę ciała.
Podział.
Według starego podziału topograficznego robak dzielony jest na następujące płaciki (idąc od przodu i góry):

</doc>
<doc id="424841" url="https://pl.wikipedia.org/wiki?curid=424841" title="IEEE 1073">
IEEE 1073

IEEE 1073, MIB (z ang. medical information bus) – zbiór standardów związanych z wymianą informacji pomiędzy urządzeniami medycznymi. System zbudowany w oparciu o IEEE 1073 ma architekturę gwiazdową i jako warstwy fizycznej używa interfejsu EIA-485 (z użyciem skrętki i 6-pinowych wtyczek RJ-12), EIA-232, 10BASE-T lub IrDA.
Standard dokonuje podziału na urządzenia DCC (Device Communication Controller, czyli sterownik komunikacji urządzenia) i BCC (Bed-side Communication Controller, czyli sterownik komunikacji komputera intensywnego nadzoru pacjenta). MIB przewiduje również możliwość zasilania urządzeń poprzez magistralę – tryby Zero-power (urządzenie nie obsługuje dostarczania zasilania), Low-power (urządzenie dostarcza zasilania na podobnym poziomie, jak zasilane pobierane z linii RTS i DTR magistrali EIA-232), High-power (urządzenie dostarcza zasilania +5 V przy prądzie 100 mA).

</doc>
<doc id="424842" url="https://pl.wikipedia.org/wiki?curid=424842" title="Robak móżdżku">
Robak móżdżku



</doc>
<doc id="424844" url="https://pl.wikipedia.org/wiki?curid=424844" title="Robak (móżdżek)">
Robak (móżdżek)



</doc>
<doc id="424846" url="https://pl.wikipedia.org/wiki?curid=424846" title="Orgy">
Orgy

Orgy – amerykański zespół muzyczny grający muzykę określaną jako deathpop (nazwa wymyślona przez zespół) pochodzący z Los Angeles.
Muzyka i image zespołu nawiązuje do lat 80. Orgy jest pierwszym zespołem wydanym w wytwórni założonej przez Korna. Jonathan Davis reklamował ich jako "Duran Duran lat 90.". Na rynku muzycznym zaistnieli dzięki coverowi "Blue Monday" zespołu New Order.
Teledyski.
Z "Candyass":
Z "Vapor Transmission":
Z "Punk Statik Paranoia":

</doc>
<doc id="424847" url="https://pl.wikipedia.org/wiki?curid=424847" title="Navia (rzeka)">
Navia (rzeka)

Navia – rzeka na Półwyspie Iberyjskim w Hiszpanii o długości 159 km, mająca źródła w Górach Kantabryjskich (w Galicji), przepływa przez Asturię i uchodzi do Zatoki Biskajskiej.

</doc>
<doc id="424848" url="https://pl.wikipedia.org/wiki?curid=424848" title="Candyass">
Candyass

Candyass – pierwszy album amerykańskiego zespołu Orgy, wydany w 1998 roku.
Według danych z kwietnia 2002 album sprzedał się w nakładzie 1,163,898 egzemplarzy na terenie Stanów Zjednoczonych.

</doc>
<doc id="424850" url="https://pl.wikipedia.org/wiki?curid=424850" title="Anna Podhajska">
Anna Podhajska

Anna Jadwiga Podhajska z domu Wiśniewska (ur. 17 kwietnia 1938 w Gdyni, zm. 5 lutego 2006 w Gdańsku) – lekarz, profesor nauk biologicznych, specjalistka w dziedzinie mikrobiologii, biologii molekularnej, biotechnologii i inżynierii genetycznej. Nauczyciel akademicki, ekspert w dziedzinie biotechnologii i animatorka życia naukowego Pomorza. Współzałożycielka Międzyuczelnianego Wydziału Biotechnologii Uniwersytetu Gdańskiego i Akademii Medycznej w Gdańsku (MWB UG-AMG) oraz założycielka Centrum Transferu Technologii w ramach Pomorskiego Parku Naukowo-Technologicznego w Gdyni.
Droga życiowa i kariera naukowa.
W 1955 ukończyła I Liceum Ogólnokształcące im. Mikołaja Kopernika w Gdańsku, w 1964 studia lekarskie na Akademii Medycznej w Gdańsku, po czym (w 1968) doktoryzowała się tamże w Zakładzie Mikrobiologii Lekarskiej, kierowanym przez prof. Stefana Kryńskiego. W 1970 podjęła pracę na Wydziale Biologii Uniwersytetu Gdańskiego u prof. Karola Taylora, który powrócił właśnie z długiego stażu u prof. Wacława Szybalskiego w USA. 
Wyjechała na stypendium do Instytutu Biologii Molekularnej w Genewie (1974–1975), a jesienią 1981 do amerykańskiego Laboratorium Badań nad Rakiem (McArdle Laboratory for Cancer Research) w Madison w stanie Wisconsin, do zakładu profesora Wacława Szybalskiego. Pierwszy pobyt trwał trzy lata, kolejne – coroczne przez kolejnych 10 lat – łączyły zajęcia w UG (jeden semestr) z pracą naukową w laboratorium prof. Szybalskiego (drugi semestr). Zajmowała się tam kilkoma zupełnie nowymi koncepcjami:
Efektem współpracy z prof. Szybalskim były liczne publikacje oraz staże naukowe polskich doktorantów w Madison, które zaowocowały kolejnymi doktoratami polskich naukowców, patentami i pracami naukowymi. 
Jej laboratorium w Gdańsku zajęło się zagadnieniem systemów restrykcyjno-modyfikacyjnych i było początkowo finansowane przez amerykańską firmę New England Biolabs.
W 1992 wraz z prof. Karolem Taylorem przygotowała koncepcję, a w następnym roku zorganizowała Międzyuczelniany Wydział Biotechnologii Uniwersytetu Gdańskiego i Akademii Medycznej w Gdańsku. W latach 1993–1996 była prodziekanem tego wydziału. Organizowała co roku Letnie Szkoły Biotechnologii (Było to nowym pomysłem w Polsce. Szkoły te były przez kilka lat finansowane przez takie firmy jak Beckman czy "Promega, Madison"), doprowadziła do rozbudowy i wyposażenia wydziału w nowoczesny sprzęt laboratoryjny. 
16 grudnia 1996 uzyskała tytuł naukowy profesora. Od 1996 pełniła funkcję kierownika Katedry Biotechnologii Międzyuczelnianego Wydziału Biotechnologii UG i GUMed.
Była promotorem 81 prac magisterskich, 20 doktorskich i 2 habilitacyjnych (ukończonych).

</doc>
<doc id="424851" url="https://pl.wikipedia.org/wiki?curid=424851" title="Vapor Transmission">
Vapor Transmission

Vapor Transmission - drugi album amerykańskiego zespołu Orgy, wydany w 2000 roku.
Według danych z kwietnia 2002 album sprzedał się w nakładzie 319,759 egzemplarzy na terenie Stanów Zjednoczonych.

</doc>
<doc id="424852" url="https://pl.wikipedia.org/wiki?curid=424852" title="Soria">
Soria

Soria – miasto w północno-środkowej Hiszpanii w regionie Kastylia i León na wysokości ok. 1100 m n.p.m. Jest stolicą prowincji o tej samej nazwie. Około 39 tys. mieszkańców. Soria jest najmniejszą stolicą prowincji w Hiszpanii, rozciąga się wzdłuż brzegów rzeki Duero. W mieście znajduje się wiele kościołów, wszystkie z brązowego kamienia i większości pochodzących z XII wieku.
Zabytki.
W pobliżu miasta znajdują się ruiny starożytnego miasta Numancja.

</doc>
<doc id="424858" url="https://pl.wikipedia.org/wiki?curid=424858" title="Punk Statik Paranoia">
Punk Statik Paranoia

Punk Statik Paranoia, to trzeci i ostatni album amerykańskiego zespołu Orgy, wydany w 2004 roku.

</doc>
<doc id="424862" url="https://pl.wikipedia.org/wiki?curid=424862" title="Wołogda">
Wołogda

Wołogda () – miasto obwodowe w Rosji, nad rzeką Wołogda (dorzecze Dwiny). Około 310 302 mieszkańców (2020).
Historia.
Pierwsza historyczna wzmianka o mieście pochodzi z 1236 r., ale w „Żywocie św. Gerazyma” znajduje się data wcześniejsza: 1147 r. W średniowieczu Wołogda leżała na dwóch szlakach handlowych. Jeden prowadził na północ, skąd płynęła cenna sól warzona w klasztorach, a drugi na Syberię, skąd kupcy przywozili drogocenne futra. Wraz z założeniem Sankt Petersburga Wołogda straciła na znaczeniu i stała się miastem prowincjonalnym, co uchroniło jej zabytki od zniszczenia w czasach sowieckiej walki z religią i burzenia cerkwi w XX w.
Wołogda słynie z produktów regionalnych: wołogdzkiego masła o lekko orzechowym smaku, którego unikalna receptura została opracowana w latach 70. XIX w. oraz wołogdzkich koronek.
Gospodarka.
W mieście rozwinął się przemysł elektromaszynowy, spożywczy, lniarski oraz drzewny.
Komunikacja.
Główny dworzec kolejowy to Wołogda-1.
Miasto posiada również port lotniczy.
Wojsko.
Miasto jest siedzibą dowództwa i sztabu 38 Samodzielnej Brygady Kolejowej.

</doc>
<doc id="424866" url="https://pl.wikipedia.org/wiki?curid=424866" title="Irbid">
Irbid

Irbid (arab. مدينة إربد) – miasto w północnej Jordanii, w pobliżu granicy z Syrią, ośrodek administracyjny muhafazy Irbid, położone ok. 29 km na południowy wschód od Jeziora Galilejskiego. W 2020 roku liczyło 557 tys. mieszkańców. Trzecie co do wielkości miasto kraju.

</doc>
<doc id="424867" url="https://pl.wikipedia.org/wiki?curid=424867" title="Bourke">
Bourke

Bourke – miasto w Australii, w stanie Nowa Południowa Walia, port nad rzeką Darling.
Około 2 tys. mieszkańców.

</doc>
<doc id="424870" url="https://pl.wikipedia.org/wiki?curid=424870" title="Shantou">
Shantou

Shantou (chiń. 汕头; pinyin: "Shàntóu") – miasto o statusie prefektury miejskiej w południowych Chinach, w prowincji Guangdong, port handlowy i rybacki nad Morzem Południowochińskim. W 2010 roku liczba mieszkańców miasta wynosiła 1 493 452. Prefektura miejska w 1999 roku liczyła 4 489 350 mieszkańców. Od 1981 roku Shantou posiada status specjalnej strefy ekonomicznej, a od 1990 roku strefy wolnego handlu. Ośrodek rzemiosła artystycznego oraz przemysłu zabawkarskiego, odzieżowego, elektronicznego, ceramicznego, włókienniczego i spożywczego. Miasto posiada własny port lotniczy.
Siedziba rzymskokatolickiej diecezja Shantou.
Historia.
Do XIX wieku Shantou było niewielką wioską rybacką należącą do powiatu Chenghai (od 2003 roku dzielnica Shantou). W 1858 roku pobliskie Chaozhou zostało portem traktatowym otwartym na handel zagraniczny. Trzy lata później Shantou również zostało otwarte dla handlu zagranicznego jako port zależny od Chaozhou. Wkrótce nastąpił szybki rozwój nadmorskiej miejscowości, która stała się głównym portem w regionie oraz ważnym ośrodkiem handlu i transportu. W 1906 roku wybudowano linię kolejową łączącą Shantou z Chaozhou, która popadła w ruinę w latach 30., ponieważ ustępowała konkurencyjnością lokalnym środkom transportu wodnego, m.in. dżonkom. W 1922 roku Shantou nawiedził tajfun, który zniszczył port i zabił ok. 50 tys. mieszkańców (wówczas populacja wynosiła 65 tys.). W latach 30. XX wieku na bardzo dużą skalę rozwinął się handel z portami na wybrzeżu, głównie w prowincjach Fujian i Guangdong. Port w Shantou był także jednym z głównych, przez które chińscy emigranci wyjeżdżali do Azji Południowo-Wschodniej. Obliczono, że w latach 1880–1909 przez port Shantou wyemigrowało ok. 2,5 miliona ludzi. W czasie drugiej wojny chińsko-japońskiej (1937–45) port został mocno zniszczony wskutek bombardowań japońskich w 1938 roku. W latach 1939–45 znajdował się pod kontrolą Japończyków. Po 1949 roku dokonano wielu inwestycji w rozwój różnych gałęzi przemysłu. W 1981 roku miasto uzyskało status specjalnej strefy ekonomicznej.

</doc>
<doc id="424872" url="https://pl.wikipedia.org/wiki?curid=424872" title="Mount Isa">
Mount Isa

Mount Isa – miasto w Australii, w stanie Queensland, w górach Selwyn, nad okresową rzeką Leichhard, przy drodze Barkly Highway. Około 20 tys. mieszkańców. Zostało założone w 1923 roku.

</doc>
<doc id="424873" url="https://pl.wikipedia.org/wiki?curid=424873" title="Rudolf Kalman">
Rudolf Kalman

Rudolf Emil Kalman (ur. 19 maja 1930 w Budapeszcie, zm. 2 lipca 2016) – amerykański inżynier elektryk pochodzenia węgierskiego.
Znany przede wszystkim jako współpomysłodawca (z Richardem S. Bucy) w 1960 roku tzw. filtru Kalmana, który zastosowano m.in. w amerykańskim programie Apollo.
Życie i działalność naukowa.
Rudolf Kalman urodził się jako syn Otto i Ursula Kalmanów. Rodzina Kalmana wyemigrowała z Węgier do Stanów Zjednoczonych podczas II wojny światowej. W 1943 roku, gdy wojna w rejonie śródziemnomorskim miała się już ku końcowi odbyli oni podróż przez Turcję i Afrykę. Exodus ten zakończył się ostatecznie w 1944 roku w Youngstown (stan Ohio). Przez trzy lata Rudolf Kalman uczęszczał w Youngstown do szkoły średniej. Ojciec Rudolfa był inżynierem elektrykiem i syn zdecydował się pójść w ślady ojca. Podjął więc studia w zakresie inżynierii elektrycznej na Massachusetts Institute of Technology uzyskując tytuł bakałarza (1953), a następnie magisterium (1954).
Opiekunem naukowym Rudolfa Kalmana był wówczas Ernst Adolph Guillemin, a tematem rozprawy było zachowanie się rozwiązań równań różniczkowych drugiego rzędu. W czasie gdy podjął te badania przypuszczano, że równania różniczkowe drugiego rzędu można zamodelować przez coś analogicznego do funkcji opisujących. Kalman odkrył, że rozwiązania takie nie były w żaden sposób podobne do rozwiązań równań różniczkowych. W istocie przejawiały zachowania chaotyczne.
Jesienią 1955 roku, po roku spędzonym przy konstruowaniu dużego analogowego systemu sterowania dla E. I. DuPont Company Rudolf Kalman uzyskał zatrudnienie jako wykładowca i doktorant na Columbia University. W okresie tym uniwersytet ten był dobrze znany z prac na temat teorii sterowania, przede wszystkim takich naukowców jak John R. Ragazzini i Lofti A. Zadeh. Kalman pracował dydaktycznie na uniwersytecie do czasu uzyskania doktoratu w 1957 roku (opiekunem jego pracy doktorskiej był John R. Ragazzini).
Przez kolejny rok (od 1957 do 1958 roku) Kalman pracował jako inżynier w laboratoriach badawczych firmy IBM w Poughkeepsie (New York). W okresie tym wykonał ważne prace dotyczące projektowania liniowych, cyfrowych systemów sterowania z wykorzystaniem kwadratowego kryterium jakości sterowania oraz zastosowania teorii Lapunowa do analizy i projektowania systemów sterowania. Przewidział już wówczas, że komputery cyfrowe staną się ważne przy sterowaniu systemami dużej skali.
Od 1958 roku przez sześć lat pracował w "Research Institute for Advanced Study" w Baltimore – centrum badawczym firmy Glenn L. Martin, gdzie kontynuował prace badawcze z zakresu matematyki rozpoczęte przez Solomona Lefschetza. Z czasem został tam promowany na stanowisko dyrektora badań ("Associate Director of Research").
W 1964 roku Kalman przeszedł na Stanford University, gdzie był związany z wydziałami elektrycznym, mechanicznym i badań operacyjnych.
W 1971 roku mianowany został profesorem na University of Florida (Gainesville, Florida). Został dyrektorem "Centrum Teorii Systemów Matematycznych" ("Center for Mathematical System Theory") gdzie jego działalność dydaktyczna dotyczyła inżynierii elektrycznej, inżynierii przemysłowej i matematyki. Działał też jako konsultant naukowy dla centrów badawczych francuskiej Ecole des Mines de Paris.
Rudolf Kalman był autorem przeszło 50 artykułów technicznych, wygłosił mnóstwo wykładów. Był członkiem wielu towarzystw profesjonalnych i członkiem redakcji wielu pism naukowych. Laureat wielu nagród, m.in.: "IEEE Medal of Honor" (1974), "IEEE Centennial Medal" (1984), Nagroda Kioto (1985), Nagroda Bellmana (1997). 7 Października 2009 roku prezydent Stanów Zjednoczonych Barack Obama uhonorował Kalmana Narodowym Medalem Nauki ("National Medal of Science").
Był żonaty, miał dwoje dzieci.
Najważniejsze dokonania naukowe.
Natura algebraiczna teorii systemów po raz pierwszy zainteresowała Kalmana w 1953 roku, gdy zapoznał się z artykułem Ragazziniego opublikowanym rok wcześniej. Dotyczył on systemów ciągłych sterowanych cyfrowo (ang. "sampled-data systems"), dla których zmienna czasowa stanowi wartość dyskretną. Gdy Kalaman uświadomił sobie, że problemy dla liniowych systemów dyskretnych mogą być rozwiązane z wykorzystaniem metod opartych na transformacjach tak jak w przypadku systemów czasu ciągłego pojawiła się u niego idea, że nie ma w istocie fundamentalnej różnicy pomiędzy liniowymi układami ciągłymi i dyskretnymi. Oba muszą być w pewnym sensie równoważne, nawet jeśli rozwiązanie liniowych równań różniczkowych nie może przejść do zera (i pozostać tam) w skończonym czasie a systemy czasu dyskretnego mogą. Dało to początek jego zainteresowaniom odnośnie do powiązania pomiędzy teorią systemów i algebrą.
W 1954 roku Kalman rozpoczął badanie zagadnienia sterowalności, które odnosi się do tego czy istnieje wejściowa funkcja sterująca do systemu dynamicznego, która mogłaby doprowadzić stan systemu do zera. Do pracy nad tym zagadnieniem zachęcił go (i pomagał mu w tym okresie) Robert W. Bass. Sprawą, która ostatecznie zainteresował Kalmana dotyczyła tego czy istnieje algebraiczny warunek sterowalności. Warunek ten ostatecznie znaleziono w postaci stopnia macierzy. Implikacją tego był związek pomiędzy algebrą i teorią systemów.
Z końcem listopada 1958 roku, niedługo przed przejściem do "Research Institute for Advanced Study" w Baltimore, Kalman wracał pociągiem do Baltimore po wizycie w Princeton. Około godziny 22.00 pociąg zatrzymał się na prawie godzinę tuż przed Baltimore. Było późno, był zmęczony i bolała go głowa. Gdy tak tkwił „uwięziony” na godzinę przez pociąg przyszedł mu do głowy pomysł: Dlaczego by nie zastosować koncepcji zmiennych stanu do problemu filtracji Wienera? Był już zbyt zmęczony by myśleć o tym dalej tego wieczoru, ale stało się to początkiem dużego zadania by to właśnie zrobić. Zapoznał się z książką Michel Loève’a na temat teorii prawdopodobieństwa co zrównało jego oczekiwania z tym co dostrzegł. Miało to kluczowe znaczenie dla wyprowadzenia filtru Kalmana. Z dodatkowym założeniem o skończonej wymiarowości, mógł wyprowadzić filtr Wienera co dało w efekcie to co nazywamy dziś filtrem Kalmana. Wraz z przejściem na postać zmiennych stanu, matematyczne podłoże potrzebne do wyprowadzenia stało się o wiele prostsze a dowody znalazły się w matematycznym zasięgu dla osób nie posiadających wykształcenia na wyższym poziomie.
Kalman zaprezentował swoje nowe wyniki podczas rozmów z kilkoma uczelniami i laboratoriami badawczymi zanim opublikowano je drukiem. Jego idee spotkały się jednak z pewnym sceptycyzmem kolegów co zmusiło Kalmana do wybrania, do publikacji, czasopisma naukowego z zakresu inżynierii mechanicznej (zamiast ewentualnego czasopisma z zakresu inżynierii elektrycznej) bo, jak wyraził się podczas sympozjum w Los Angeles 17 kwietnia 1991 roku, "Gdy ktoś boi się stąpać po zapadłym gruncie obwarowanym partykularnymi interesami najlepiej jeśli przejdzie bokiem". Jego drugi artykuł, który przedstawiał przypadek dla czasu ciągłego, został raz odrzucony bo – jak wyraził się jeden z osądzających – jeden z kroków w dowodzie "nie może prawdopodobnie być zgodny z prawdą" (w istocie jednak był zgodny z prawdą). Kalman uparcie prezentował swój filtr, i w innych miejscach spotykał się z coraz większą, natychmiastową akceptacją. Niedługo potem jego idea stała się podstawą dla wielu tematów badawczych na wielu uczelniach i przedmiotem prac doktorskich z zakresu inżynierii elektrycznej jakie powstawały w następnych latach.
W 1960 prezentacja filtru Kalmana spotkała się z ciepłym przyjęciem audytorium w centrum badawczym NASA (Ames Research Center of NASA) w Mountain View w Kalifornii, gdzie przybył z wizytą do Stanleya F. Schmidta. Kalman opisał swoje ostatnie wyniki i Schmidt docenił ich użyteczność do rozwiązania problemów jakie badano w Ames – do estymacji trajektorii i problemów sterowania w projekcie Apollo (planowanej misji na księżyc). Schmidt od razu rozpoczął pracę nad tym co stało się prawdopodobnie pierwszą pełną implementacją filtru Kalmana. Wkrótce stał się pomysłodawcą filtru, który dziś znany jest pod nazwą rozszerzonego filtru Kalmana. Był on od tamtej pory zawsze używany do większości nieliniowych aplikacji filtru Kalmana dla czasu rzeczywistego. Pełen entuzjazmu po swoim sukcesie z filtrem Kalmana, zabrał się za nawracanie innych, którzy zajmowali się podobnymi pracami. W początkach 1961 roku, Schmidt opisał swoje wyniki Richardowi H. Battinowi z MIT Instrumentation Laboratory (później zmieniło ono nazwę na Charles Stark Draper Laboratory). Battin używał już metod zmiennych stanu do projektowania i implementacji astronautycznych systemów naprowadzania i dzięki niemu filtr Kalmana, odpowiednio zaprojektowany i opracowany w Instrumentation Laboratory, stał się jedną z części systemu naprowadzania jaki montowano na statkach kosmicznych w programie Apollo. W połowie lat 60., dzięki staraniom Schmidta filtr Kalmana stał się częścią systemu nawigacji dla transportu powietrznego C5A, zbudowanego w firmie Northrup i zaprojektowanego przez Lockheed Aircraft Company. Filtr Kalmana zastosowano do problemu fuzji danych związanego z łączeniem danych z radaru z danymi sensorów bezwładnościowych tak by uzyskać ogólna estymatę trajektorii samolotu i do problemu odrzucania danych związanych z detekcją błędów egzogennych w danych pomiarowych. Od tego czasu filtr Kalmana stał się integralną częścią prawie każdego projektu pokładowego systemu estymacji trajektorii i sterowania nią.
Wiele z tego co osiągnięto od czasu wprowadzenia filtru Kalmana nie byłoby możliwe bez niego. W szczególności była to jedna z technologii, która umożliwiła nadejście epoki lotów kosmicznych. Precyzyjna i wydajna nawigacja statków kosmicznych w systemie słonecznym nie mogłaby być realizowana bez filtru Kalmana. Zasadnicze wykorzystanie filtracji Kalmana ma miejsce w systemach sterowania, przy nawigacji wszelkiego rodzaju pojazdów i przy predykcyjnym projektowaniu estymacji i sterowaniu systemów. Takie techniczne działania stały się możliwe dzięki filtrowi Kalmana. Praktycznie, stanowi on niewątpliwie jedno z największych odkryć w historii teorii estymacji statystycznej i być może największe odkrycie XX wieku. Dzięki niemu ludzkość może wykonywać różne rzeczy, których bez niego nie mogłaby wykonać. Stał się on równie niezbędny jak krzem w wielu układach elektronicznych. Wśród natychmiastowych aplikacji wymienić można sterowanie złożonymi systemami dynamicznymi takimi jak ciągłe procesy produkcyjne, samoloty, statki wodne i kosmiczne.
Około 1960 roku Kalman pokazał, że związek koncepcji obserwowalności dla systemów dynamicznych ma algebraiczny dualny związek ze sterowalnością. To znaczy przez odpowiednią wymianę parametrów systemu, jeden problem może zostać przetransponowany na inny i odwrotnie. Richard S. Bucy także pracował w "Research Institute for Advanced Study" w Baltimore w tym samym czasie co Kalman, i to on zasugerował Kalmanowi, że równanie Wienera-Hopfa jest równoważne równaniu macierzowemu Riccatiego – jeśli założy się model zmiennych stanu o skończonej ilości wymiarów. To właśnie w tym czasie po raz pierwszy jasna stała się ogólna natura związku pomiędzy równaniami całkowymi a równaniami różniczkowymi. Kolejnym znaczącym osiągnięciem Kalmana i Bucy w tym czasie polegało na udowodnieniu, że równianie Riccatiego może posiadać stabilne rozwiązanie (w stanie ustalonym) nawet gdy system jest niestabilny o ile jest on obserwowalny i sterowalny.
Kalman odegrał także wiodącą rolę przy rozwoju teorii realizacji, która także zaczęła nabierać swoich obecnych kształtów około 1962 roku. Teoria ta odnosi się do problemu znalezienia modelu systemu, który wyjaśniałby obserwowane zachowanie systemu na wejściu wyjściu. Ten front badań doprowadził do zasady unikalności dla mapowania dokładnych (to jest pozbawionych szumu) danych do modeli systemów liniowych.

</doc>
<doc id="424874" url="https://pl.wikipedia.org/wiki?curid=424874" title="Kuchnia cajun">
Kuchnia cajun

Kuchnia cajun – kuchnia ludności Cajun zamieszkujących niedostępne i bagniste obszary centralnej Luizjany w USA (tzw. "bayou").
Kuchnia opiera się na ryżu z warzywami i dodatkami mięsnymi, głównie wieprzowiną lub skorupiakami, licznie występującymi w okolicznych bagnach. Kraby, raki, znane jako "crawfish", "crayfish" lub "mudbugs", oraz krewetki, są częstym elementem wielu potraw.
Jako kuchnia "chłopska" jest prostsza i bardziej wyrazista (czytaj ostrzejsza) od wyrafinowanej kuchni kreolskiej z Nowego Orleanu.
Wiele potraw jest jednogarnkowych, zawierających lub serwowanych z ryżem i przygotowywanie ich zwykle zaczyna się od podsmażenia tzw. Świętej Trójcy (pokrojonych w kostkę: cebuli, słodkiej papryki i selera naciowego) lub przygotowania zasmażki tzw. "Roux" (widoczny wpływ kuchni francuskiej).
Tradycyjne potrawy to m.in.

</doc>
<doc id="424875" url="https://pl.wikipedia.org/wiki?curid=424875" title="Akaki (Etiopia)">
Akaki (Etiopia)

Akaki – uereda w Etiopii, na południe od miasta Addis Abeba w regionie Oromia. Administracyjnym centrum woredy jest miasto Dukem.
Według spisu z 2007 r. woreda Akaki liczyła około 77,8 tys. mieszkańców (w tym miasta zamieszkiwało 6,6 tys. mieszkańców, tereny wiejskie 77,2 tys.).

</doc>
<doc id="424878" url="https://pl.wikipedia.org/wiki?curid=424878" title="4Lyn">
4Lyn

4Lyn – niemiecki zespół numetalowy z Hamburga założony pod koniec lat 90. (wtedy funkcjonował jako Headtrip).. Zespół zakończył działalność 21 grudnia 2013 roku.
Byli członkowie.
Bennie "Kane Wicked" Eckebrecht – były gitarzysta i główny założyciel zespołu, odszedł niedługo po premierze debiutanckiego albumu, w 2001 roku. Zobaczyć go można w dwóch pierwszych teledyskach grupy – "Whooo" i "Bahama mama". W 2008 roku po wydaniu albumu "Hello" zespół opuścił René Knupper, który współpracował z zespołem przez 7 lat, zastąpił go Dennis Krüger

</doc>
<doc id="424879" url="https://pl.wikipedia.org/wiki?curid=424879" title="Miass">
Miass

Miass () – miasto w Rosji, w obwodzie czelabińskim, w południowej części Uralu, nad rzeką Miass (dorzecze Obu).
Znajduje się tu też dyrekcja Rezerwatu Ilmeńskiego.
Edukacja.
W mieście znajduje się filia Czelabińskiego Uniwersytetu Państwowego.

</doc>
<doc id="424880" url="https://pl.wikipedia.org/wiki?curid=424880" title="PZU Tower">
PZU Tower

PZU Tower – warszawski wieżowiec znajdujący się przy alei Jana Pawła II 24, przy skrzyżowaniu z ulicą Grzybowską. Do 2022 roku siedziba centrali Grupy PZU.
Opis.
Wieżowiec powstał w miejscu, w którym do lat 50. XX wieku znajdował się budynek Główny Gminy Żydowskiej. Budowa trwała od 1997 do 2000 roku z przeznaczeniem na funkcje hotelowe. Jego pierwsza nazwa to Les Tours Business Research Center. Została ona zmieniona, gdy wieżowiec kupiło największe polskie towarzystwo ubezpieczeniowe PZU, które podjęło decyzję o zmianie przeznaczenia budynku na biurowiec. 
Budynek ma błękitne szklane barwy i zaokrąglony łagodnie kształt. Na szczycie budowli jest umieszczony charakterystyczny dźwig, służący do mycia okien. Wieżowiec ma klimatyzację, która zostaje wyłączona, gdy w danym pomieszczeniu zostanie otwarte okno umieszczone w wewnętrznej elewacji. Wieżowiec ma ruchome zwierciadła doświetlające wnętrze budynku, umiejscowione na dachu – kierujące odbite promienie słoneczne do wewnętrznego patio poprzez odpowiednie ustawienie płaszczyzny luster.
Według pierwotnego projektu, na stalowym ramieniu z boku budynku nadwieszała się nad ulicą konstrukcja, do której planowano zamocowanie telebimu wyświetlającego reklamy. Ekran o powierzchni ok. 100 m kw. nigdy się nie pojawił z powodu zbierającego się na konstrukcji śniegu.
Z zewnątrz obiekt początkowo pokryty był podwójną elewacją (ścianą dwuwarstwową), z zewnętrzną elewacją z przeziernego szkła. W 2006 roku z uwagi na zagrożenie oderwaniem się tafli szklanych od budynku, został on otoczony tymczasową drewnianą konstrukcją ochronną. Szklana elewacja zewnętrzna została ostatecznie na trwale usunięta z budynku.
Budynek pełnił rolę siedziby centrali Grupy PZU do 2022 roku, kiedy to została ona przeniesiona do budynku Y w kompleksie Generation Park. W 2023 Towarzystwo Funduszy Inwestycyjnych PZU złożyło wniosek o ustalenie warunków przebudowy i rozbudowy wieżowca, polegającej na rozbiórce istniejącego budynku i zastąpienia go nowym wyższym budynkiem.

</doc>
<doc id="424881" url="https://pl.wikipedia.org/wiki?curid=424881" title="Kuchnia teksańska">
Kuchnia teksańska

Kuchnia teksańska (lub teksaska), lub raczej teksasko-meksykańska (Tex-Mex), powstała w wyniku fuzji kuchni meksykańskiej i amerykańskiej, szczególnie kuchni południowych stanów USA, skąd pochodziło wielu amerykańskich osadników z Teksasu.
Mięsa przygotowane na barbecue, czyli grillowane, lub też bardziej prawidłowo – wędzone na gorąco, są bardzo popularne. W odróżnieniu od barbecue z południowo-wschodnich stanów USA, które opiera się głównie na wieprzowinie, barbecue z Teksasu jest prawie wyłącznie wołowe. 
Klasycznymi elementami kuchni teksaskiej są m.in. chili con carne, stek w panierce (chicken fried steak) oraz wiele potraw takich jak tacos, burrito lub nachos, które pomimo meksykańskich korzeni są zwykle produktami amerykańskimi.
Nazwa Tex-Mex wywodzi się z XIX-wiecznej linii kolejowej Texas Mexican Railway, oznaczanej tym skrótem w ówczesnych rozkładach jazdy.
Linki zewnętrzne.
Artykuł o kuchni Tex Mex

</doc>
<doc id="424882" url="https://pl.wikipedia.org/wiki?curid=424882" title="Harlingen (Teksas)">
Harlingen (Teksas)

Harlingen – miasto w Stanach Zjednoczonych, w południowej części stanu Teksas, nad odnogą Rio Grande. Z około 72 tys. mieszkańców, jest drugim co do wielkości miastem hrabstwa Cameron. Należy do obszaru metropolitalnego Brownsville.
W mieście rozwinął się przemysł spożywczy oraz petrochemiczny.

</doc>
<doc id="424884" url="https://pl.wikipedia.org/wiki?curid=424884" title="Królik europejski">
Królik europejski

Królik europejski, królik dziki ("Oryctolagus cuniculus") – gatunek ssaka z rodziny zającowatych (Leporidae). Międzynarodowa Unia Ochrony Przyrody (IUCN) wymienia "O. cuniculus" w Czerwonej księdze gatunków zagrożonych jako gatunek zagrożony (EN – "endangered").
Gatunek inwazyjny.
Zasięg występowania.
Naturalny zasięg występowania królika europejskiego obejmował początkowo Półwysep Iberyjski, południową Francję i Afrykę Północną. Starożytne introdukcje podgatunku nominatywnego prawdopodobnie w okresie Cesarstwa Rzymskiego rozprzestrzeniły go w całej Europie, a obecnie występuje w większości zachodniej, środkowej i wschodniej Europy oraz na wyspach śródziemnomorskich i makaronezyjskich. W XX wieku został wypuszczony na stepach Morza Czarnego na Ukrainie i Rosji (północny Kaukaz); do Australii został wprowadzony w 1788 roku i ponownie w 1859 roku, gdzie jest obecnie szeroko rozpowszechniony; występuje na wielu wyspach Oceanu Spokojnego, wyspach u wybrzeży Południowej Afryki i Namibii oraz w Nowej Zelandii; w Ameryce Południowej z powodzeniem wprowadzono go dopiero od 1936 roku i obecnie z ograniczonym zasięgiem występuje w Chile, Argentynie i Falklandach; jest również obecny na Karaibach. Na całym świecie występuje jako forma udomowiona.
W Polsce króliki występują niezbyt licznie i żyją głównie w południowo-zachodniej oraz zachodniej i środkowej części kraju.
Królik europejski zamieszkuje w zależności od podgatunku:
Systematyka.
Taksonomia.
Gatunek po raz pierwszy naukowo opisał w 1758 roku szwedzki przyrodnik K. Linneusz w jego dziele "Systema Naturae" pod nazwą "Lepus cuniculus". Jako miejsce typowe autor wskazał południową Europę (łac. „in Europa australis”), uściślone przez J.R. Ellermana i T.C.S. Morrison-Scotta w 1951 roku do Niemiec. Jedyny występujący współcześnie przedstawiciel rodzaju królik ("Oryctolagus"), który opisał w 1873 roku szwedzki zoolog Wilhelm Lilljeborg.
Rodzaj "Oryctolagus" jest współcześnie taksonem monotypowym; jednak z podgatunków "algirus" ma wyjątkowo wysoką różnorodność nukleotydów w porównaniu z populacjami "O. cuniculus" na Półwyspie Iberyjskim i na całym świecie; ponadto ma odrębne cechy morfologiczne, genetyczne, reprodukcyjne i parazytologiczne, dlatego rozważa się podniesienie go do rangi gatunku. Podobnie jak w przypadku innych gatunków zającowatych, taksonomia podgatunkowa nie została jeszcze opracowana. Oryginalne opisy podgatunków często nie są zbyt pomocne, ponieważ opierają się głównie na kilku cechach zewnętrznych i niewielkiej liczbie okazów. Przy dokładniejszych badaniach wykazano, że zmienność podgatunkowa jest minimalna. Stąd rozróżnienie podgatunków może być arbitralne i nieuzasadnione. Rozpoznano sześć podgatunków.
Morfologia.
Długość ciała (bez ogona) 360–380 mm, długość ogona 65–70 mm, długość ucha 70–80 mm, długość tylnej stopy 80–89 mm; masa ciała 1,5–3 kg. Grzbiet ma ubarwienie brązowoszare, stalowoszare lub żółtoszare, spód ciała jest białoszary lub popielatoszary. Krótki ogon jest od góry czarny, od spodu biały. Bywa mylony z zającem szarakiem, gdyż przypomina go nieco swoim wyglądem, lecz z powodu trzymania tylnych kończyn blisko siebie, sprawia wrażenie bardziej krępego. Końce uszu królika są brązowe, a szaraka czarne. Zając szarak ma dłuższe uszy i dłuższe tylne nogi.
Ekologia.
Siedlisko.
Najczęściej spotkać go można na terenach o piaszczystej glebie, unika terenów podmokłych i wnętrza lasu. Czasami można go spotkać na nasypach kolejowych, w lasach sosnowych, na brzegach lasów, w parkach miejskich oraz w uprawach rolniczych; na łąkach, w sadach. Preferuje również ekotony las-łąka.
Tryb życia.
Jest zwierzęciem roślinożernym. Latem żywi się soczystymi roślinami, zimą gałązkami drzew i krzewów, trawą oraz bulwami i korzeniami roślin, wygrzebywanymi spod ziemi. Królik, w odróżnieniu od swoich krewniaków zajęcy, kopie w ziemi nory. Nory te zawierają jedną dużą komorę gniazdową oraz liczne chodniki, mające w kilku miejscach wyjście na powierzchnię ziemi. Służą mu one głównie do obrony przed wrogami. W komorze gniazdowej samica rodzi także młode.
Rozród.
Ciąża trwa 28–33 dni, samica rodzi kilka razy w roku od 3 do 10 nagich, ślepych młodych. Oczy otwierają w 10 dniu życia. Królik osiąga dojrzałość w wieku 4–5 miesięcy, żyje około 10 lat.
Ochrona.
Królik jest w Polsce zwierzęciem łownym z okresem ochronnym. Sezon łowiecki, podobnie jak u zająca szaraka, trwa od 1 listopada do 31 grudnia, a w drodze odłowu do 15 stycznia.

</doc>
<doc id="424885" url="https://pl.wikipedia.org/wiki?curid=424885" title="Port Augusta">
Port Augusta

Port Augusta – miasto w Australii, w stanie Australia Południowa, nad Zatoką Spencera. Liczy ok. 14 tys. mieszkańców według stanu na 2006 rok.

</doc>
<doc id="424887" url="https://pl.wikipedia.org/wiki?curid=424887" title="Frank Mill">
Frank Mill

Frank Mill (ur. 23 lipca 1958 w Essen) – niemiecki piłkarz występujący na pozycji napastnika.
Kariera klubowa.
Mill treningi rozpoczął w klubie Eintracht Essen. Potem trafił do juniorów zespołu Rot-Weiss Essen. W 1976 roku został włączony do jego pierwszej drużyny, grającej w Bundeslidze. W tych rozgrywkach zadebiutował 28 sierpnia 1976 w przegranym 0:3 meczu z FC Schalke 04. 27 listopada 1976 w przegranym 1:3 pojedynku z Eintrachtem Frankfurt strzelił pierwszego gola w Bundeslidze. W 1977 roku spadł z zespołem do 2. Bundesligi. W 1981 roku z 40 golami na koncie został królem strzelców 2. Bundesligi.
W 1981 roku Mill odszedł do pierwszoligowej Borussii Mönchengladbach. Pierwszy ligowy mecz zaliczył tam 8 sierpnia 1981 roku przeciwko Werderowi Brema (2:4). W 1984 roku z 19 bramkami na koncie zajął 3. miejsce w klasyfikacji strzelców Bundesligi. W tym samym roku zajął z zespołem 3. miejsce w Bundeslidze, a także dotarł z nim do finału Pucharu RFN, gdzie Borussia uległa jednak Bayernowi Monachium.
W 1986 roku Mill podpisał kontrakt z Borussią Dortmund, również z Bundesligi. W jej barwach zadebiutował 9 sierpnia 1986 w zremisowanym 2:2 ligowym pojedynku z Bayernem Monachium. W 1989 roku zdobył z klubem Puchar RFN. W 1992 roku wywalczył z nim wicemistrzostwo Niemiec. Natomiast w 1993 roku dotarł z nim do finału Pucharu UEFA, gdzie Borussia przegrała jednak z Juventusem.
W 1994 roku Mill odszedł do drugoligowej Fortuny Düsseldorf. W 1995 roku awansował z nią do Bundesligi, a w 1996 roku zakończył karierę.
Kariera reprezentacyjna.
W 1980 roku Mill rozegrał 2 spotkania w reprezentacji RFN U-21. W seniorskiej kadrze RFN zadebiutował 21 marca 1982 w przegranym 0:1 towarzyskim meczu z Brazylią. W 1984 roku był uczestnikiem Letnich Igrzysk Olimpijskich, które RFN zakończył na ćwierćfinale.
W 1988 roku Mill wziął udział w Mistrzostwach Europy. Zagrał na nich w pojedynkach z Danią (2:0), Hiszpanią (2:0) i Holandią (1:2). Natomiast kadra RFN turniej zakończyła na półfinale. W tym samym roku ponownie uczestniczył w Letnich Igrzyskach Olimpijskich, podczas który reprezentacja RFN zajęła 3. miejsce.
W 1990 roku Mill był w drużynie na Mistrzostwa Świata. Nie wystąpił na nich w żadnym pojedynku. Natomiast kadra RFN została triumfatorem tamtego turnieju. W latach 1982–1990 w drużynie narodowej rozegrał w sumie 17 spotkań.

</doc>
<doc id="424890" url="https://pl.wikipedia.org/wiki?curid=424890" title="Atlas Tower">
Atlas Tower

Atlas Tower (w latach 2003–2018 Millennium Plaza, do 2003 Reform Plaza) – wieżowiec znajdujący się przy Alejach Jerozolimskich 123a w Warszawie. 
Opis.
Budowę ukończono w 1999. Inwestorami byli tureccy biznesmeni: Sabri Bekdas i Vahap Toy. Po wydaleniu go z Polski i zakończeniu jego interesów w kraju, budynek zmienił właściciela i po raz pierwszy nazwę. 
Obiekt liczy 116 metrów wysokości, ma 31 kondygnacji, z czego trzy pod powierzchnią ziemi. Dwa najniższe poziomy zajmuje parking, pięć następnych stanowi część usługowo-handlową. Poziom piąty przeznaczony jest na działalność restauracyjną. Szóste piętro miało niegdyś charakter konferencyjny i mogło być połączone w jedną wielką salę konferencyjną. Powierzchnia ta wynajmowana bywała m.in. na potrzeby egzaminów językowych organizowanych przez British Council. Obecnie na kondygnacjach +6 do +28 znajdują się biura klasy A. Na poziomie +27 znajduje się klub. Cały budynek jest wyposażony w klimatyzację oraz system BMS.
Do marca 2008 budynek, noszący w tamtym czasie nazwę Millennium Plaza, pełnił rolę głównej siedziby Banku Millennium, od którego czerpał swoją poprzednią nazwę. Innym bardzo znanym lokatorem była Agencja Wydawniczo-Reklamowa Wprost, wydawca m.in. tygodnika Wprost, Dell, oraz giełdowa spółka informatyczna Asseco. Tutaj mieści się też Ambasada Meksyku. Budynek był też tymczasową siedzibą ambasad – Kanady (2001-2002, X p.) i Izraela (od 2009 na XX p.).
W 2018, po zakończeniu rewitalizacji, wieżowiec zmienił nazwę z Millennium Plaza na Atlas Tower.
Przez mieszkańców miasta budynek bywa żartobliwie nazywany "toi-toiem" co jest nawiązaniem do biało-niebieskiej elewacji upodabniającej go do przenośnych toalet. 

</doc>
<doc id="424892" url="https://pl.wikipedia.org/wiki?curid=424892" title="Goleo">
Goleo



</doc>
<doc id="424893" url="https://pl.wikipedia.org/wiki?curid=424893" title="Goleo VI">
Goleo VI



</doc>
<doc id="424895" url="https://pl.wikipedia.org/wiki?curid=424895" title="Chiba">
Chiba

 – stolica prefektury Chiba w Japonii, na wyspie Honsiu. Miasto ma powierzchnię 271,76 km2 . W 2020 r. mieszkało w nim 975 210 osób, w 446 695 gospodarstwach domowych (w 2010 r. 962 130 osób, w 406 450 gospodarstwach domowych). Miasto założono 1 stycznia 1921, a 1 kwietnia 1992 zostało oznaczone rządowym rozporządzeniem.
Położenie i dzielnice.
Znajduje się na wschód od Tokio, nad Zatoką Tokijską. Jest jednym z głównych portów morskich regionu Kantō. Większa część miasta ma charakter rezydencyjny, chociaż wzdłuż wybrzeża znajduje się wiele fabryk i magazynów. Sąsiednie miasta to Ichihara, Narashino, Sakura, Mobara, Yachiyo, Togane.
1 stycznia 2021 r. Chiba była podzielona na 6 dzielnic: Chūō, Hanamigawa, Inage, Midori, Mihama i Wakaba.
Gospodarka.
W mieście rozwinął się przemysł rafineryjny, stoczniowy, chemiczny, maszynowy, włókienniczy, drzewny, spożywczy oraz hutniczy.
Transport.
Lotnictwo.
Najbliższe porty lotnicze to Międzynarodowy Port Lotniczy Narita i port lotniczy Tokio-Haneda.
Kolej.
W mieście funkcjonuje kolej miejska.
Główne kolejowe stacje międzymiastowe (wszystkie zlokalizowane w Chuo-ku) to:
Edukacja.
Miasto jest siedzibą, założonego w 1949 roku, Uniwersytetu w Chibie.

</doc>
<doc id="424897" url="https://pl.wikipedia.org/wiki?curid=424897" title="Footix">
Footix



</doc>
<doc id="424898" url="https://pl.wikipedia.org/wiki?curid=424898" title="Betty Friedan">
Betty Friedan

Betty Friedan, właśc. Bettye Naomi Goldstein (ur. 4 lutego 1921 w Peorii, zm. 4 lutego 2006 w Waszyngtonie) – amerykańska psycholog żydowskiego pochodzenia, pisarka, działaczka społeczna; feministka nurtu liberalnego.
Życiorys.
W 1942 ukończyła z wyróżnieniem college, przez rok kontynuowała studia na uniwersytecie w Berkeley, gdzie zajmowała się psychologią. Po roku opuściła Berkeley, by pracować jako reporterka. W 1947 wyszła za mąż za Carla Friedana, z którym rozwiodła się 22 lata później.
Stała się jedną z ikon amerykańskiego feminizmu drugiej fali, m.in. dzięki wydanej w 1963 "Mistyce kobiecości", gdzie Friedan po raz pierwszy zakwestionowała powojenny kontrakt społeczny w USA każący kobietom spełniać się wyłącznie jako niepracującym żonom i lokować wszystkie ambicje w prowadzeniu domu i wychowywaniu dzieci. Jako pierwsza powiedziała, że kobiety nie muszą się wstydzić swoich ambicji ani też mieć poczucia winy, jeśli mają własne marzenia, niezwiązane z mężem ani dziećmi. Argumentowała, że kluczem do przełamania patriarchalnej „mistyki kobiecości” jest edukacja i praca zawodowa.
W 1966 Friedan założyła National Organization for Women (NOW), pierwszą i największą organizację feministyczną w Stanach Zjednoczonych, walczącą o prawo do aborcji, równe płace i dostęp do awansu, a także urlopy macierzyńskie. W 1970 została przewodniczącą tej organizacji.
Postulaty Betty Friedan, podobnie jak NOW, łączone były z ruchem białych kobiet z klasy średniej i szybko zostały poddane krytyce ze strony kobiet, które czuły się wykluczone z głównego nurtu feminizmu, m.in. czarnych, radykalnych i lesbijskich feministek. Friedan odrzucała krytykę, nie chciała się zgodzić na grożące ruchowi – jej zdaniem – utożsamienie feminizmu z lesbianizmem, nie godziła się także z postulatami feminizmu radykalnego, który nazwała złudną nadzieją dla kobiet. Pragnęła, by NOW pozostała organizacją głównonurtową. Wpisała się w ten sposób w jedną z najważniejszych dyskusji amerykańskiej drugiej fali.
W ostatnich latach Friedan uznała, że aktywizacja zawodowa kobiet nie spełniła wszystkich pokładanych w niej nadziei, lecz zamiast wyzwolić kobiety, nałożyła na nie podwójne obciążenie polegające na pracy zawodowej i pracy w domu. Od tego momentu nawoływała do większego włączenia mężczyzn w sferę prywatną oraz do rozpoznania specyficznych potrzeb każdej z płci (zwłaszcza potrzeby ochrony kobiet w ciąży). Postulowała konieczność wspólnej z mężczyznami zmiany wartości dominujących w sferze publicznej.
Zmarła z powodu niewydolności serca w wieku 85 lat.

</doc>
<doc id="424899" url="https://pl.wikipedia.org/wiki?curid=424899" title="Nocek duży">
Nocek duży

Nocek duży ("Myotis myotis") – gatunek ssaka z podrodziny nocków (Myotinae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1797 roku niemiecki przyrodnik Moritz Balthasar Borkhausen nadając mu nazwę "Vespertilio myotis". Holotyp pochodził z Turyngii, w Niemczech. Podgatunek "macrocephalicus" po raz pierwszy zgodnie z zasadami nazewnictwa binominalnego opisali zoolodzy – Anglik David Lakin Harrison i Amerykanin Robert E. Lewis nadając mu nazwę "Myotis myotis macrocephalicus". Okaz typowy pochodził z jaskini 2 km na wschód od Amszit, w Libanie. 
"Myotis myotis" należy do podrodzaju "Myotis" i grupy gatunkowej "myotis". Rozróżnienie taksonomiczne pomiędzy "M. myotis", "M. blythii" i "M. punicus" są trudne do rozróżnienia i były one grupowane jako "M. myotis" lub uznawane jako dwa gatunki: "M. myotis" i "M. blythii" (z "M. punicus" jako podgatunkiem). Relacje taksonomiczne i filogenetyczne między "M. blythii" i "M. myotis" są nadal kontrowersyjne i wymagają dodatkowych badań. Krzyżują się one ze sobą i wytwarzają zdolne do życia mieszańce. Autorzy "Illustrated Checklist of the Mammals of the World" rozpoznają dwa podgatunki. 
Zasięg występowania.
Nocek duży występuje w Eurazji zamieszkując w zależności od podgatunku:
Morfologia.
Długość ciała (bez ogona) 65–84 mm, długość ogona 40–60 mm, długość ucha 24,4–27,8 mm, długość przedramienia 55–66,9 mm; rozpiętość skrzydeł 350–450 mm; masa ciała 20–27 g. Uszy owalne, dosyć szerokie. Ciało ma ubarwienie dość zróżnicowane u różnych osobników. Grzbiet ciała ma barwę od szarobrunatnej (u osobników młodocianych) do brązowej (u dorosłych), spód ciała jest biały. Skrzydła mają barwę ciemnobrązową. Wzór zębowy: I formula_1 C formula_2 P formula_3 M formula_3 = 38. Kariotyp wynosi 2n = 44 i FNa = 50 (Turcja) lub 52 (Niemcy).
Ekologia.
Siedlisko.
Zamieszkuje głównie w osiedlach ludzkich, latem kryjąc się na dużych strychach, wieżach kościelnych i w innych budowlach. Zimuje w piwnicach, fortyfikacjach, opuszczonych kopalniach, w jaskiniach. Na południu Europy kryjówki podziemne są wykorzystywane również latem, jako miejsca rozrodu. W Polsce tylko dwie kolonie rozrodcze wykorzystują tego typu schronienia – są to jaskinia Studnisko w rezerwacie przyrody Sokole Góry oraz podziemia Międzyrzeckiego Rejonu Umocnionego (rezerwat przyrody Nietoperek). Wybiera miejsca, gdzie temperatura nie spada w zimie powyżej kilku stopni Celsjusza. Sen zimowy trwa od września (lub października, gdy jesień jest ciepła) do kwietnia. Żeruje w dojrzałych lasach z ubogim podszytem, na świeżo skoszonych łąkach, murawach, w sadach ze starymi drzewami.
Tryb życia.
Często tworzy kolonie, przy czym zwykle są to kolonie samic, samce żyją samotnie. Żywi się owadami, głównie chrząszczami z rodziny biegaczowatych, które zbiera z powierzchni ziemi. Na polowanie wylatuje nocą, po zapadnięciu ciemności. Polując, lata wolno i dosyć nisko, najczęściej w lasach o niskim runie i słabo wykształconym podszycie, jak również na pastwiskach i świeżo skoszonych łąkach.
Rozród.
Samica rodzi jedno młode, po ciąży trwającej około 5-6 tygodni. Rodzi się one ślepe. Otwiera oczy po około 7 dniach, usamodzielnia się po 8 tygodniach, a dojrzałość płciową osiąga po 15-18 tygodniach. Nocki duże żyją do 37 lat.
Wędrówki.
Nocki duże odbywają nieraz dalekie wędrówki między miejscami rozrodu i hibernacji. Zaobrączkowana samica tego gatunku w 1993 r. przeleciała 227 km z Niemiec na zimowisko w podziemiach Międzyrzeckiego Rejonu Umocnionego w zachodniej Polsce.
Ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ( „najmniejszej troski”). W Polsce jest objęty ścisłą ochroną gatunkową oraz wymagający ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie.
Przykładem czynnej ochrony jest wymiana pokrycia dachu, montaż platform ułatwiających zbieranie guana oraz adaptacje mikrosiedlisk poprawiające warunki bytowania i bezpieczeństwo kolonii.
Zobacz też.
Ssaki Polski, fauna Polski.

</doc>
<doc id="424901" url="https://pl.wikipedia.org/wiki?curid=424901" title="Wojciech Turowski">
Wojciech Turowski

Wojciech Turowski lub Adalbertus Turowski (ur. 21 maja 1894 w Unieszewie na Warmii, zm. 20 grudnia 1959 w Rzymie) – polski ksiądz katolicki, pierwszy Polak na stanowisku generała Stowarzyszenia Apostolstwa Katolickiego, czyli księży pallotynów, w 1950 biskup nomitat diecezji częstochowskiej.
Życiorys.
Ukończył wadowickie Collegium Marianum. Do pallotynów wstąpił w 1911 w Jajkowcach. Podczas I wojny światowej jako żołnierz pruski dowodził kolumną sanitarną w Gdańsku oraz walczył na froncie. Święcenia kapłańskie przyjął 10 lipca 1921 w Limburgu.
Najpierw pracował w Sucharach, a następnie w Wadowicach jako profesor, rektor, mistrz nowicjatu i doradca księdza Alojzego Majewskiego. 
W latach 1925–1932 był drugim po ks. Majewskim przełożonym pallotynów w Polsce. Mieszkając w Warszawie przy ul. Skaryszewskiej oddawał się pracy duszpasterskiej i rekolekcyjnej oraz prowadził wykłady z zakresu teologii moralnej, homiletyki i nauki o Akcji Katolickiej w pallotyńskim wyższym seminarium duchownym w Sucharach, a potem w Ołtarzewie. W roku 1937 został mianowany delegatem na Zebranie Generalne, na którym wybrano go radcą i sekretarzem generalnym. Sprawując ten urząd – najpierw w Rzymie, potem w Lizbonie – organizował pomoc dla uchodźców wojennych z Polski. 
W 1946 został członkiem pallotyńskiej Regii Francuskiej. 
Na Zebraniu Generalnym w 1947 został wybrany przełożonym generalnym Stowarzyszenia Apostolstwa Katolickiego.
Za jego kadencji watykańska Kongregacja do Spraw Zakonników pismem z dnia 10 czerwca 1947 przywróciła pallotynom pierwotną nazwę: Stowarzyszenie Apostolstwa Katolickiego (zmienioną w 1854 na Pobożne Stowarzyszenie Misyjne), a także ks. Wincentego Pallottiego, założyciela pallotynów, ogłoszono błogosławionym 22 stycznia 1950. 
W trakcie pełnienia urzędu generała ks. Wojciech Turowski został mianowany w 1950 biskupem-koadiutorem bp. Teodora Kubiny z prawem następstwa. Z tego stanowiska ks. Turowski był zmuszony zrezygnować przed przyjęciem sakry, ponieważ władze komunistyczne Polski nie wyraziły zgody na jego powrót do kraju. 
Ciężkie przeżycia związane z tymi wydarzeniami pogorszyły stan zdrowia ks. Turowskiego, który 19 października 1950 został poddany trudnej w tamtych czasach operacji chirurgicznej usunięcia kamieni z woreczka żółciowego. Do ciężkiego stanu dołączyło silne zapalenie pooperacyjne z wielkim osłabieniem serca. 23 października w stanie agonalnym przyjął sakrament namaszczenia chorych. Następnego dnia chory obudził się ze snu i oświadczył, że czuje się dobrze, i że został uzdrowiony za wstawiennictwem bł. Wincentego Pallottiego. Uzdrowienie to zostało w 1962 uznane przez władze kościelne za nadnaturalne i przyjęte za jeden z cudów wymaganych do kanonizacji Pallottiego. 
W 1953 po sześciu latach kadencji ks. Turowski został zwolniony z urzędu generała i objął stanowisko Radcy watykańskiej Kongregacji Sakramentów Świętych. Aktywnie pracował również jako rekolekcjonista emigracyjny. 
Ks. Wojciech Turowski zmarł nagle w Rzymie w wieku 65 lat. Spoczywa na rzymskim cmentarzu Campo Verano. Został uhonorowany dwiema tablicami pamiątkowymi w kościele w Sząbruku (koło rodzinnego Unieszewa).

</doc>
<doc id="424903" url="https://pl.wikipedia.org/wiki?curid=424903" title="Dangerous and Moving">
Dangerous and Moving

Dangerous and Moving – drugi anglojęzyczny album rosyjskiego duetu t.A.T.u. Jego światowa premiera odbyła się 10 października 2005 roku. Wcześniej, 5 października, album był już dostępny w Japonii, a 11 października trafił na półki sklepowe w USA. "Dangerous and Moving" nie powtórzył ogromnego sukcesu "200 km/h in the Wrong Lane", ale dzięki płycie t.A.T.u. skutecznie przypomniało o swoim istnieniu na rynkach muzycznych. Pierwszym singlem promującym album był utwór All About Us, zaliczany do jednych z największych hitów grupy.
Lista utworów.
   13. „Vsia Moja Lubow'” (Europa, Japonia, Ameryka Łacińska)
   14. „Ludi inwalidy” (Japonia, Wielka Brytania)
   15. „Divine” (Japonia)

</doc>
<doc id="424905" url="https://pl.wikipedia.org/wiki?curid=424905" title="Bereza (ujednoznacznienie)">
Bereza (ujednoznacznienie)



</doc>
<doc id="424907" url="https://pl.wikipedia.org/wiki?curid=424907" title="Bereza Kartuska">
Bereza Kartuska



</doc>
<doc id="424909" url="https://pl.wikipedia.org/wiki?curid=424909" title="Ato, Nik i Kaz">
Ato, Nik i Kaz



</doc>
<doc id="424911" url="https://pl.wikipedia.org/wiki?curid=424911" title="Kaz">
Kaz



</doc>
<doc id="424912" url="https://pl.wikipedia.org/wiki?curid=424912" title="Tadeusz Bartoś">
Tadeusz Bartoś

Tadeusz Bartoś (ur. 31 lipca 1967 w Krotoszynie) − polski filozof i teolog, publicysta, były dominikanin, doktor habilitowany nauk humanistycznych, profesor nadzwyczajny Akademii Humanistycznej im. Aleksandra Gieysztora w Pułtusku.
Życiorys.
Wstąpił do zakonu dominikańskiego w 1987 roku. 8 września 1987 złożył śluby zakonne. W latach 1987–1993 studiował teologię w Kolegium Filozoficzno-Teologicznym oo. Dominikanów w Krakowie. Przyjął święcenia kapłańskie w dniu 22 maja 1993 roku. W tym samym roku obronił pracę magisterską na Papieskiej Akademii Teologicznej w Krakowie pt. "Idea racjonalizacji teologii w Kole Krakowskim w latach 1936–1939". W latach 1994–1998 odbył studia doktoranckie na Wydziale Filozofii i Socjologii Uniwersytetu Warszawskiego. Obronił pracę doktorską pt. "Tomasza z Akwinu teoria miłości. Studium nad komentarzem do księgi „O imionach Bożych” Pseudo-Dionizego Areopagity".
W 2007 otrzymał stopień doktora habilitowanego w Instytucie Filozofii i Socjologii PAN na podstawie książki "Metafizyczny pejzaż. Świat według Tomasza z Akwinu", która otrzymała także nominację do nagrody „Śląski wawrzyn literacki” za rok 2006.
Wykładał antropologię filozoficzną w Kolegiach Filozoficzno-Teologicznych Dominikanów w Krakowie i Warszawie. Był współzałożycielem i dyrektorem Dominikańskiego Studium Filozofii i Teologii w Warszawie (obecnie kontynuowane przez Studium Filozofii i Historii Idei WSFT). W pracy naukowej specjalizuje się w myśli Tomasza z Akwinu. Przetłumaczył m.in. jego Komentarz do Ewangelii Jana. W działalności publicystycznej dokonuje analiz teologicznych i filozoficznych problemów Kościoła katolickiego w Polsce, komentuje bieżące wydarzenia z życia tego Kościoła, m.in. na łamach "Gazety Wyborczej", "Tygodnika Powszechnego", "Dziennika" i "Znaku, Przeglądu Politycznego, Tygodnika Przegląd, Newsweeka, Polityki". W wielu artykułach i wywiadach prezentował krytyczny stosunek do niektórych zjawisk w Kościele oraz wobec nauczania Kościoła, np. w kwestiach związanych z homoseksualnością. Opuścił Zakon Kaznodziejski 25 stycznia 2007 roku.
Obecnie w działalności naukowej bada nowożytne teorie kultury, historię oddziaływania idei religijnych, filozoficznych i politycznych, ze szczególnym uwzględnieniem myśli Fryderyka Nietzschego i Martina Heideggera. 
Mieszka w Warszawie. Jest profesorem nadzwyczajnym w Akademii Humanistycznej im. Aleksandra Gieysztora w Pułtusku.
Jest współzałożycielem i dyrektorem programowym powstałego w 2007 Studium Filozofii i Historii Idei WSFT w Warszawie.
Od 2007 do 2009 był jurorem Nagrody Literackiej Nike. Laureat nagrody Hiacynt przyznawanej dorocznie przez Fundację Równości.
Wydana w 2008 książka "Jan Paweł II. Analiza krytyczna" stanowi polemikę wobec rozpowszechnionej w polskiej publicystyce oceny pontyfikatu Jana Pawła II. Książka wywołała wiele dyskusji zarówno w środowiskach kościelnych, jak i wśród katolickich publicystów.
W 2019 roku wydał debiutancką powieść "Mnich", opartą na wątkach autobiograficznych.
Od lutego 2021 do grudnia 2021 był stałym felietonistą internetowego Halo.Radia.

</doc>
<doc id="424914" url="https://pl.wikipedia.org/wiki?curid=424914" title="Nik">
Nik



</doc>
<doc id="424915" url="https://pl.wikipedia.org/wiki?curid=424915" title="Kamieniec (Białoruś)">
Kamieniec (Białoruś)

Kamieniec (również Kamieniec Litewski, biał. Ка́менец, "Kamieniec" bądź Камяне́ц) – miasto w zachodniej Białorusi (obwód brzeski), stolica rejonu kamienieckiego, liczące 8,4 tys. mieszkańców (2010). Ośrodek rozwoju przemysłu spożywczego oraz centrum strefy rekreacyjnej.
Miasto królewskie ekonomii brzeskiej położone było w końcu XVIII wieku w powiecie brzeskolitewskim województwa brzeskolitewskiego. Miejsce obrad sejmików ziemskich powiatu wileńskiego przeniesionych tu z Wilna na czas okupacji rosyjskiej w 1659 roku. W latach 1921-1939 w II Rzeczypospolitej.
Historia.
Kalendarium.
Gród wybudowano na trakcie z Grodna do Brześcia oraz Krakowa do Wilna. W XII wieku tereny te zajęli piastowscy książęta Leszek Biały i Konrad mazowiecki. Następnie objęli go we władanie bracia dobrzyńscy.
Dzieje Kamieńca.
Podczas badań archeologicznych odkryto, że w X – XI w. na wysokim brzegu rzeki Leśnej istniała osada. Właśnie tu w 1276 roku włodzimierski książę Włodzimierz Wasylewicz chcąc wzmocnić granice swojego księstwa założył miasto Kamieniec. Głównym punktem obrony była Baszta Kamieniecka (zwana Białą Wieżą). Jednak wkrótce Kamieniec został zdobyty i spalony przez księcia drohickiego. Dopiero podpisanie porozumienia między księciem litewskim Olgierdem i Kazimierzem Wielkim w 1366 r. pozwoliło na włączenie miasta w skład Wielkiego Księstwa Litewskiego, gdzie było ono ośrodkiem ziemi kamienieckiej w województwie podlaskim (w latach 1520-1566), a następnie należało do województwa brzeskolitewskiego.
Rozkwit miasta przypadł na wiek XVI, kiedy przez Kamieniec prowadził ważny szlak handlowy z Krakowa do Wilna. W 1503 r. miasto otrzymało prawa magdeburskie oraz herb (srebrzysta wieża na niebieskiej tarczy).
W połowie XVII w. wojny, a także zmiana kierunku szlaków handlowych doprowadziły do upadku Kamieńca. Zanim to jednak nastąpiło, w mieście powstał zespół zamkowy zbudowany z inicjatywy Radziwiłłów.
Po trzecim rozbiorze Rzeczypospolitej Kamieniec został przyłączony do Rosji, a jego nazwa została zmieniona na Kamieniec Litewski. Brak linii kolejowej sprawił, że Kamieniec utracił na znaczeniu, sprowadzono go do roli małego miasteczka w powiecie brzeskim. Jego status nie zmienił się również w okresie międzywojennym pod rządami polskimi. Dopiero utworzenie rejonu kamienieckiego w 1940 roku tchnęło nowe życie w miasto.
Za II Rzeczypospolitej miejscowość była siedzibą gminy Kamieniec Litewski.
W rocznicę 700-lecia powstania miasta w Kamieńcu wzniesiono pomnik jego założyciela – księcia Włodziemierza Wasylkowicza. Było to bardzo nietypowe wydarzenie dla radzieckiej Białorusi, w której pomniki najczęściej stawiano przywódcom komunistycznym.

</doc>
<doc id="424917" url="https://pl.wikipedia.org/wiki?curid=424917" title="Kamieniec Litewski">
Kamieniec Litewski



</doc>
<doc id="424918" url="https://pl.wikipedia.org/wiki?curid=424918" title="Cecylia Gallerani">
Cecylia Gallerani

Cecylia Gallerani (ur. 1473 w Sieni, zm. 1536 w Cremonie) – kochanka księcia Ludovico Sforzy, regenta, a od 1494 władcy Mediolanu, matka jego syna o imieniu Cesare. Po małżeństwie księcia z Beatrice d'Este została poślubiona hrabiemu Bergamini, z którym miała dwoje dzieci.
Cecylia była kobietą bardzo dobrze wykształconą, obracała się wśród elity intelektualnej Mediolanu, prowadziła dysputy filozoficzne, biegle władała łaciną i starożytną greką, tworzyła poezję i uważana była za jedną z najwybitniejszych włoskich poetek tego okresu. Znana jest jednak głównie jako "Dama z gronostajem", sportretowana przez Leonarda da Vinci. Nie znamy jej powodu śmierci.

</doc>
<doc id="424921" url="https://pl.wikipedia.org/wiki?curid=424921" title="All About Us">
All About Us

All About Us – pierwszy z singli duetu t.A.T.u. promujących album "Dangerous and Moving". Po raz pierwszy został wydany 1 września 2005 roku. Łącznie, na całym świecie ukazał się w dwudziestu siedmiu wersjach wydanych nakładem Interscope Records i Universal Music Group głównie na CD, ponadto w Europie i Stanach Zjednoczonych ukazała się wersja na płycie winylowej, zaś w Japonii – na kasecie. Singel został także wydany w wersji wideo, obecnej w sprzedaży na terenie Wielkiej Brytanii i Stanów Zjednoczonych na DVD.
Teledysk.
Teledysk do utworu „All About Us” został wyreżyserowany przez Jamesa Coxa, a zdjęcia do niego powstały w Los Angeles. Jego pierwotna wersja została ocenzurowana z powodu sceny, w której jedna z wokalistek t.A.T.u. strzela z broni w głowę przestępcy. Wersję pozbawioną cenzury można było jednak oglądać po godzinie 22:00 w niektórych stacjach muzycznych. Obecnie jest ona dostępna w internecie za pośrednictwem serwisu Vevo.
W Polsce teledysk był jednym z najchętniej oglądanych tego typu materiałów na antenie stacji muzycznej VIVA Polska – w emitowanym na niej programie "Get the clip" cieszył się dużą popularnością wśród głosujących za pomocą SMS-ów widzów. W zorganizowanym na portalu Interia.pl głosowaniu na najlepsze teledyski 2005 roku zajął 7. miejsce w kategorii „Świat”.
Odbiór.
Na całym świecie singel sprzedał się w ponad 1 milionie egzemplarzy. Dotarł do czołowych miejsc list przebojów m.in. w Europie, Chinach, Indonezji, Japonii i Stanach Zjednoczonych. Został również nagrodzony Platynową Płytą światowego podsumowania United World Chart.
W Polsce utwór „All About Us” w okresie od 21 października 2005 do 4 stycznia 2006 roku był 51 razy notowany (w tym 1 raz na pierwszym miejscu) na "POPliście" radia RMF FM, a także zajął w 2005 roku 2. miejsce w "Gorącej Setce Radia Eska", będącej corocznym podsumowaniem największych przebojów, tworzonym przez głosowanie słuchaczy tej stacji na listę "Gorąca 20", prezentowanej na antenie w ostatni dzień roku.
Lista utworów.
Poniżej zostały przedstawione wybrane wersje singla. Opracowano na podstawie materiału źródłowego.
Twórcy.
Na przykładzie wydania europejskiego z 30 września 2005 roku. Opracowano na podstawie materiału źródłowego.
Covery.
W 2007 roku szwedzki zespół melodic deathmetalowy/metalcore’owy Sonic Syndicate stworzył cover utworu „All About Us”, który zamieścił na swoim drugim albumie studyjnym, zatytułowanym "Only Inhuman".

</doc>
<doc id="424924" url="https://pl.wikipedia.org/wiki?curid=424924" title="Daniel zwyczajny">
Daniel zwyczajny

Daniel zwyczajny ("Dama dama") – gatunek ssaka z rodziny jeleniowatych. Pochodzi z Azji Mniejszej. Sprowadzony przez Fenicjan, a później Rzymian na obszary śródziemnomorskie, rozpowszechniony w wielu krajach, również w Polsce.
Nazewnictwo.
W polskiej literaturze zoologicznej gatunek "Dama dama" był oznaczany nazwą „daniel”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę „daniel zwyczajny”, rezerwując nazwę „daniel” dla rodzaju tych ssaków.
Morfologia.
Daniel jest mniejszy od jelenia szlachetnego. Długość ciała wynosi 130–150 cm, wysokość w kłębie ok. 105 cm. Samce (byki) są wyraźnie większe od samic (łań) i przeciętnie ważą od 65 do 80 kg (nawet do 120 kg), samice 30–50 kg (do 90 kg). Najczęściej występującym wariantem szaty jest rudobrązowe ubarwienie grzbietu z charakterystycznymi białymi plamami. Wzdłuż kręgosłupa biegnie ciemna smuga. Spód ciała jest biały, na zadzie występuje biała plama z ciemnym obrzeżeniem, tzw. lustro. Ogon jest od góry czarny, od spodu biały. W zimie ubarwienie grzbietu ciała zmienia się na szare, bez plam (tzw. szata zimowa). Inne warianty szaty, to formy melanistyczna (ciemnoszara) i leucystyczna (prawie biała), która dość często jest mylona z albinizmem. Jak u innych przedstawicieli jeleniowatych, samiec posiada poroże, które co roku zrzuca (zwykle w maju), a na jego miejsce wyrasta nowe, w młodym wieku większe, u starszych osobników często słabsze. Są one bardziej szerokie, łopatowate, a jednocześnie mniejsze niż u jelenia szlachetnego. Samica nie posiada poroża. Największe poroża 6–10-letnich danieli osiągają 5–7 kg. Daniele mają dobry węch, słuch i bardzo dobry wzrok (tylko w dzień).
Występowanie.
Naturalnym obszarem jego występowania jest obszar śródziemnomorski (południe Europy, Azja Mniejsza i północna Afryka). W Polsce nie jest gatunkiem rodzimym. Został introdukowany po raz pierwszy w XIII wieku na Nizinie Śląskiej. Od XVII wieku był wielokrotnie wprowadzany w wielu regionach kraju. Obecnie występuje głównie w zachodnich regionach Polski (w Lubuskiem, Dolnośląskiem, Śląskiem, środkowej i zachodniej Wielkopolsce); poza tym w Polsce północnej: w Krajnie, na Kujawach, w ziemi chełmińskiej, a także w Kotlinie Sandomierskiej).
Na świecie został z powodzeniem wprowadzony do blisko 40 krajów w różnych regionach, w tym w obydwu Amerykach, Australii i Oceanii.
Biotop.
Zajmuje różne siedliska od suchych i gorących po zimne i wilgotne. Wykazuje duże zdolności adaptacyjne. Preferuje rzadkie lasy i ich obrzeża, czasami wychodzi na żerowanie na podleśne pola uprawne i łąki. W górach występuje na wysokościach do ok. 1000 m n.p.m. Żeruje głównie w nocy.
Tryb życia.
Żyje w stadach, starsze samce żyją samotnie lub w niewielkich grupach. Pod koniec lata łączą się z grupami samic. Żywi się roślinami zielnymi, młodymi gałązkami drzew i krzewów, a także mchami i porostami. Jest przy tym mniej wybredny niż jeleń. Komunikują się językiem ciała, dźwiękami i zapachami.
Rozród.
Gody (bekowisko) odbywają się w miesiącach październik – listopad. Samica rodzi w czerwcu lub lipcu jedno młode (cielę), czasami dwa, rzadko trzy, po ciąży trwającej około 230 dni. Młode po urodzeniu przebywają wraz z matką i ssą mleko matki aż do jej następnej rui. Dojrzałość płciową osiągają po 2 latach, żyją do 25 lat.
Zagrożenia i ochrona.
Daniele stanowią pokarm większych drapieżników. Przez człowieka są zabijane dla mięsa, skór i poroża. W Polsce daniel jest zwierzęciem łownym z okresem ochronnym. Na byki i cielęta polowania wolno prowadzić od 1 września do końca lutego, natomiast na łanie od 1 września do 15 stycznia (3.08.2017 r. nastąpiła zmiana rozporządzenia Ministra Środowiska w sprawie określenia okresów polowań na zwierzęta łowne z 16.03.2005 r.). Populacja irańska, traktowana przez różnych autorów jako podgatunek daniela lub odrębny gatunek "Dama mesopotamica" – daniel mezopotamski, jest zagrożona wyginięciem.

</doc>
<doc id="424926" url="https://pl.wikipedia.org/wiki?curid=424926" title="Norbert Nigbur">
Norbert Nigbur

Norbert Nigbur (ur. 8 maja 1948 w Gelsenkirchen) - niemiecki piłkarz (bramkarz). Występował m.in. w FC Schalke 04 i Hercie BSC. Mistrz świata 1974 (bez meczu) i zdobywca Pucharu Niemiec w 1972 z Schalke 04. Norbert Nigbur 356 razy bronił dostępu do bramki Schalke 04, jednak tylko sześciokrotnie wystąpił w reprezentacyjnym stroju.

</doc>
<doc id="424930" url="https://pl.wikipedia.org/wiki?curid=424930" title="Energia wymiany">
Energia wymiany

Energia wymiany (ang. "exchange energy") — różnica między energią dla równoległej konfiguracji spinów i dla antyrównoległej konfiguracji. Jest to więc różnica pomiędzy energią dla stanu tripletowego a energią dla stanu singletowego. Jest ona odpowiedzialna za spontaniczne namagnesowanie w ferromagnetykach poprzez równoległe ustawienie się momentów magnetycznych atomów. Opisuje się ją za pomocą całki wymiany J.

</doc>
<doc id="424931" url="https://pl.wikipedia.org/wiki?curid=424931" title="Michael Büskens">
Michael Büskens

Michael Büskens (ur. 19 marca 1968 w Düsseldorfie) – niemiecki piłkarz występujący na pozycji pomocnika. Trener piłkarski.
Kariera piłkarska.
Büskens zawodową karierę rozpoczynał w 1988 roku w drugoligowej Fortunie Düsseldorf. W 1989 roku awansował z nią do Bundesligi. W tych rozgrywkach zadebiutował 29 lipca 1989 roku w zremisowanym 1:1 meczu z Hamburgerem SV. 8 sierpnia 1989 roku w przegranym 1:2 spotkaniu z Eintrachtem Frankfurt strzelił pierwszego gola w trakcie gry w Bundeslidze. W Fortunie Büskens spędził 4 lata.
W 1992 roku, po spadku Fortuny do 2. Bundesligi, przeniósł się do FC Schalke 04 z Bundesligi. Pierwszy ligowy mecz zaliczył tam 15 sierpnia 2008 roku przeciwko SG Wattenscheid 09 (3:4). W 1997 roku zdobył z klubem Puchar UEFA. W styczniu 2000 roku Büskens odszedł do MSV Duisburg, również grającego w Bundeslidze. Latem tego samego roku powrócił do Schalke. W 2001 roku wywalczył z nim wicemistrzostwo Niemiec, a także zdobył Puchar Niemiec. W 2002 roku ponownie wygrał z nim rozgrywki Pucharu Niemiec. W tym samym roku rozpoczął grę w rezerwach Schalke 04, gdzie w 2005 roku zakończył karierę.
Kariera trenerska.
Po zakończeniu kariery piłkarskiej Büskens został trenerem. Jego pierwszym drużyną były rezerwy Schalke 04, gdzie prowadził w latach 2005–2008. 14 kwietnia 2008 roku tymczasowo objął stanowisko szkoleniowca pierwszej drużyny Schalke 04. W Bundeslidze jako trener zadebiutował 15 kwietnia 2008 roku w wygranym 5:0 meczu z Energie Cottbus. W Schalke pracował do końca sezonu 2007/2008, w którym zajął z nim 3. miejsce w Bundeslidze. W marcu 2009 roku ponownie został tymczasowym szkoleniowcem Schalke. Po zakończeniu sezonu 2008/2009 odszedł z klubu.
27 grudnia 2009 roku został trenerem zespołu SpVgg Greuther Fürth z 2. Bundesligi.

</doc>
<doc id="424936" url="https://pl.wikipedia.org/wiki?curid=424936" title="Drewno bielaste">
Drewno bielaste

Drewno bielaste, biel (ang. "sapwood") – rodzaj drewna, które w pniu drzewa przewodzi wodę z solami mineralnymi oraz gromadzi substancje zapasowe. W młodych gałęziach i pniach wszystkie komórki ksylemu pełnią funkcje przewodzącą. W starszych pniach część drewna przekształca się w drewno twardzielowe. Wskutek zaimpregnowania ścian komórkowych substancjami twardzielowymi (żywicami, gumami, garbnikami) i zamknięcia dróg przewodzenia przez wcistki, drewno przestaje pełnić funkcję przewodzącą i magazynującą.
Biel jest najlepiej widoczny na obwodzie przekroju poprzecznego pnia, jako strefa jaśniej zabarwionych słojów rocznych (u drzew wytwarzających twardziel). 
U gatunków twardzielowych może wystąpić – pod wpływem grzybów, mrozu lub innych czynników – biel wewnętrzny, uznawany za wadę drewna.

</doc>
<doc id="424948" url="https://pl.wikipedia.org/wiki?curid=424948" title="Antinoopolis">
Antinoopolis

Antinoopolis, także: "Antinoe" (z gr.) – starożytne miasto egipskie założone około 137 roku przez cesarza rzymskiego Hadriana na cześć zmarłego kochanka i dworzanina Antinousa. Położone na wprost Hermopolis Magna, w rejonie dzisiejszej miejscowości Asz-Szajch Ibada w Egipcie.
Wzniesiono je w miejscu utonięcia Antinousa (130), w dolnym biegu Nilu na jej wschodnim brzegu. Miasto wzorowano na miastach greckich, tak że wkrótce stało się wyspą helleńskiej kultury w środku Egiptu. Wybudowane zostało na planie długiego prostokąta. W północnej części jednej z głównych ulic znajduje się mauzoleum Antinousa. Poza miejscem upamiętniającym Antinousa znajdują się tam również ruiny łaźni, cyrku dla wyścigów kwadryg.

</doc>
<doc id="424953" url="https://pl.wikipedia.org/wiki?curid=424953" title="Drewno twardzielowe">
Drewno twardzielowe

Drewno twardzielowe, twardziel (ang. "heartwood") – rodzaj ksylemu występujący w pniach starszych drzew, który utracił zdolność do przewodzenia wody. Komórki drewna twardzielowego spełniają jedynie funkcję mechaniczną. Wskutek zaimpregnowania ścian komórkowych substancjami twardzielowymi (żywicami, gumami, garbnikami) i zamknięcia dróg przewodzenia, funkcja drewna ogranicza się do mechanicznego podtrzymywania rośliny. Utrata zdolności przewodzenia wody wiąże się również z wrastaniem komórek miękiszowych do wnętrza naczyń, co prowadzi do powstania tak zwanych wcistków. Twardziel powstaje w wewnętrznych partiach pni, starszych gałęzi i korzeni u niektórych gatunków drzew i krzewów w procesie twardzielowania.
Twardziel jest najlepiej widoczna w środkowej części przekroju poprzecznego pnia, jako strefa ciemniej zabarwionych słojów rocznych (u drzew wytwarzających twardziel). U niektórych gatunków drzew występuje twardziel niezabarwiona lub obie formy twardzieli (zabarwiona i niezabarwiona). W związku z tym wszystkie drzewa dzieli się na cztery grupy:
U gatunków beztwardzielowych może wystąpić – pod wpływem grzybów, mrozu lub innych czynników – fałszywa twardziel, uznawana za wadę drewna.
U buka twardziel nie tworzy się u młodych drzew. Drzewa starsze mogą wykształcać twardziel, jednak nie zawsze do tego dochodzi. Twardziel buka zwykle ma barwę czerwoną, lecz może być także innego koloru. Stwierdzenie jej obecności jest możliwe dopiero po ścięciu drzewa. Formowaniu czerwonej twardzieli sprzyja dostęp tlenu, występujący przy uszkodzeniach kory, martwych gałęziach oraz ranach po ściętych gałęziach.

</doc>
<doc id="424955" url="https://pl.wikipedia.org/wiki?curid=424955" title="Marquard Bohm">
Marquard Bohm

Marquard Bohm (ur. 27 czerwca 1941 w Hamburgu, zm. 3 lutego 2006 w Wetter) – niemiecki aktor.
Był młodszym bratem aktora i reżysera Harka Bohma. Zyskał popularność w latach 60. i 70., nazywany był „niemieckim Belmondo”. Wystąpił m.in. w filmach Rainera Wernera Fassbindera "Der amerikanische Soldat" (1970) i "Wildwechsel" (1973). Współpracował również z innymi reżyserami, m.in. Wimem Wendersem, Helmutem Herbstem, Rudolfem Thome, bratem Harkiem.
Próbował sił także jako reżyser ("Na und", 1967; "Terror Desire", 1971) i scenarzysta ("Na und"). Od 1986 występował na scenie teatru w Bochum.

</doc>
<doc id="424958" url="https://pl.wikipedia.org/wiki?curid=424958" title="NX bit">
NX bit

NX bit – znak towarowy rozszerzenia technologii stronicowania pamięci, zastosowany w niektórych procesorach rodziny K8 firmy AMD. Polega ono na zastosowaniu w tablicy stron dodatkowego bitu nazwanego NX (od – nie wykonuj), pozwalającego oznaczyć pojedyncze strony. Gdy bit NX dla danej strony jest ustawiony, próba wykonania zawartości tej strony jako kodu kończy się wygenerowaniem wyjątku, zgłaszanego systemowi operacyjnemu, co powoduje przerwanie wykonywania programu. 
Mechanizm ten chroni aplikacje przed niektórymi wersjami ataku typu przepełnienie bufora, nie pozwalając wykonać szkodliwego kodu z zablokowanej strony. Bit NX powinien być ustawiony dla wszystkich stron procesu, z wyjątkiem programu i bibliotek oraz świadomie dozwolonych przez program wyjątków.
Ta sama technologia została też zastosowana w nowszych procesorach Intel, jednak pod nazwą XD-bit ( – blokada wykonywania).

</doc>
<doc id="424959" url="https://pl.wikipedia.org/wiki?curid=424959" title="Lipieck">
Lipieck

Lipieck (ros. Липецк) – miasto obwodowe w Rosji, nad Woroneżem. Liczy 508 573 mieszkańców (2020).
W lesie w pobliżu Lipiecka w 1879 powołano do życia rewolucyjną organizację terrorystyczną Narodnaja Wola.
Na mocy układu z Rapallo zawartego 16 kwietnia 1922 roku między Rosją Sowiecką i Niemiecką Republiką Weimarską Reichswehra w ośrodku szkoleniowym WIVUPAL szkoliła od 1926 swoich pilotów wojskowych obchodząc ograniczenia wersalskie.
Gospodarka.
W mieście rozwinął się przemysł maszynowy, środków transportu, chemiczny, materiałów budowlanych, spożywczy oraz hutniczy.

</doc>
<doc id="424963" url="https://pl.wikipedia.org/wiki?curid=424963" title="Altruizm odwzajemniony">
Altruizm odwzajemniony

Altruizm odwzajemniony – polega na dokonywaniu aktów altruizmu w sytuacjach, w których prawdopodobieństwo odwzajemnienia pomocy (przez obiekt) i prawdopodobieństwo potrzeby pomocy w przyszłości jest jak największe.
"Ja pomogę mu teraz, a gdy ja będę potrzebować pomocy, to on pomoże mnie."
Jednostki, które radzą sobie same i nie spodziewają się sytuacji, w której będą potrzebować pomocy, nie będą skłonne do altruizmu.
Tak samo szansa pomocy jednostce egoistycznej, po której nie spodziewamy się odwzajemnienia, też nie będzie wysoka.

</doc>
<doc id="424964" url="https://pl.wikipedia.org/wiki?curid=424964" title="Nocek Bechsteina">
Nocek Bechsteina

Nocek Bechsteina ("Myotis bechsteinii") – gatunek ssaka z podrodziny nocków (Myotinae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1817 roku niemiecki przyrodnik Heinrich Kuhl nadając mu nazwę "Vespertilio Bechsteinii". Holotyp pochodził z Hanau, w Hesji, w Niemczech.
"Myotis bechsteinii" należy do podrodzaju "Myotis" i grupy gatunkowej "daubentonii". Ostatnie analizy filogenetyczne pozwoliły zdefiniować klad obejmujący "M. bechsteinii", "M. daubentonii", "M. sicarius", "M. longicaudatus", "M. soror" i "M. fratei". Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Nocek Bechsteina występuje w Europie, od południowej Szwecji, południowej Wielkiej Brytanii i Półwyspu Iberyjskiego po Ukrainę, Grecję i Trację (w tym Korsyka i Sycylia na Morzu Śródziemnym) oraz na odizolowanych obszarach w południowo-zachodniej Azji, w tym Turcji (Anatolia) i regionie Kaukazu.
Morfologia.
Długość ciała (bez ogona) 38–55 mm, długość ogona 30–47 mm, długość ucha 20–26 mm, długość przedramienia 39–47 mm; masa ciała 7–14 g. Futro ubarwione ma na grzbiecie na kolor szarobrunatny, spód ciała jest popielaty. Ma bardzo długie uszy, nie stykające się ze sobą. Wzór zębowy: I formula_1 C formula_2 P formula_3 M formula_3 = 38. Kariotyp wynosi 2n = 44 i FNa = 52 (Grecja i Turcja).
Ekologia.
Biotop: 
Tryb życia: 
Rozród: 
Ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii NT ( „bliski zagrożenia”). W Polsce jest objęty ścisłą ochroną gatunkową oraz wymagający ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie. Umieszczony w Polskiej czerwonej księdze zwierząt, jako gatunek bliski zagrożenia (kategoria NT – "near threatened").

</doc>
<doc id="424966" url="https://pl.wikipedia.org/wiki?curid=424966" title="Czerepowiec">
Czerepowiec

Czerepowiec (ros. Черепове́ц) – miasto w północnej części Rosji, w obwodzie wołogodzkim, port przy Wołżańsko-Bałtyckiej Drodze Wodnej, nad Zbiornikiem Rybińskim.
Historia.
Początki miasta sięgają XIV w., w 1777 Czerepowiec uzyskał prawa miejskie.
Gospodarka.
W mieście rozwinął się przemysł chemiczny, elektrotechniczny, drzewny, włókienniczy, spożywczy oraz hutniczy.
Podział terytorialny.
Miasto dzieli się na cztery dzielnice: Industrialnyj, Zarieczeński (Zajagorbski), Zaszeksniński i Siewiernyj (Północny).
Najbardziej przemysłowo rozwiniętą dzielnicą jest Industrialnyj. Najbardziej zaludnioną – Zarieczeński (żyje w nim ok. 42% mieszkańców miasta).
Zaszekniński posiada największe perspektywy pod kątem rozbudowy i rozszerzenia terytorium miasta. W potocznym języku nazywany jest często „Prostokwaszyno” lub „Sto-czetwiortyj”), od nazw poszczególnych mikrodzielnic.
Dzielnica Siewiernyj nazywana jest często „Fanierą”, z powodu znajdującego się tam Kombinatu Sklejkowo-Meblowego (ros. "Fanierno-Miebielnyj Kombinat"). Mer Oleg Kuwszynnikov planuje w najbliższym czasie całkowicie przekształcić wizerunek dzielnicy Siewiernyj.
Komunikacja.
W mieście działa system komunikacji tramwajowej.

</doc>
<doc id="424967" url="https://pl.wikipedia.org/wiki?curid=424967" title="Straż gminna">
Straż gminna

Straż gminna – funkcjonująca w niektórych krajach instytucja powołana w celu utrzymywania porządku publicznego i bezpieczeństwa ludzi, która podlega lokalnemu samorządowi, a nie władzy centralnej. Zazwyczaj straż gminna dysponuje bardziej ograniczonymi uprawnieniami w porównaniu z policją państwową.
Historia.
W średniowieczu straż miejską określano mianem „drabów miejskich”.
Straż miejska i straż gminna w Polsce.
W Polsce straż gminna i miejska jest to umundurowana formacja tworzona przez radę miasta (gminy) mająca na celu ochronę porządku publicznego na terenie miasta (gminy). Podstawą ich działania jest ustawa z dnia 29 sierpnia 1997 r. o strażach gminnych (). Zgodnie z nią (Rozdz. I, art. 2 pkt 3) w gminach, w których organem wykonawczym jest burmistrz (prezydent miasta), straż nosi nazwę „straż miejska”. Numer alarmowy to 986 (bezpłatny).
Współczesna straż miejska powstała w Polsce w 1991 roku. Początkowo nosiła różne nazwy, np. Policja Municypalna. Po zmianie przepisów w roku 1997, zakazane zostało używanie tej nazwy. Ustawowo ujednolicone zostało ponadto umundurowanie strażników, aby obywatele nie mieli problemu z odnalezieniem patroli straży miejskiej niezależnie od miasta, w którym się znajdują. Każdy strażnik posiada czapkę z charakterystyczną żółto-czarną szachownicą. Przepisy ujednolicają także wygląd radiowozów straży gminnych. Pojazdy straży mają być koloru srebrnego z wyróżniającym pasem w postaci trójrzędnej żółto-granatowej szachownicy. Przepis dotyczy radiowozów kupionych po 1 lipca 2012.
Stanowiska w straży miejskiej/gminnej.
Ustawą z dnia 22 maja 2009 r. o zmianie ustawy o strażach gminnych, ustawy o Policji i ustawy, Prawo o ruchu drogowym (), dodano cztery nowe stanowiska: młodszego specjalisty, specjalisty, starszego specjalisty i zastępcy kierownika. Ponadto dokonano zmian nazw stanowisk (z z-ca naczelnika oddziału, wydziału na Zastępca naczelnika i z Naczelnik oddziału, wydziału na Naczelnik).
Zadania straży miejskich/gminnych w Polsce.
Straż miejska (gminna) ma na celu przede wszystkim ochronę spokoju i porządku w miejscach publicznych, a także ochronę obiektów komunalnych i urządzeń użyteczności publicznej. Ma też czuwać nad porządkiem i kontrolować ruch drogowy (w zakresie określonym w przepisach o ruchu drogowym, o wiele mniejszym niż policja). Współdziała z właściwymi podmiotami w zakresie ratowania życia i zdrowia obywateli, pomocy w usuwaniu awarii technicznych i skutków klęsk żywiołowych i innych miejscowych zagrożeń. Do momentu przybycia właściwych służb, zabezpiecza miejsca przestępstwa, katastrofy lub innego podobnego zdarzenia – albo miejsc zagrożonych takim zdarzeniem – przed dostępem osób postronnych lub zniszczeniem śladów i dowodów, a także ustala wstępnie świadków zdarzenia. Często współdziała z organizatorami i innymi służbami w ochronie porządku podczas zgromadzeń i imprez publicznych. Doprowadza osoby nietrzeźwe do izby wytrzeźwień lub miejsca ich zamieszkania, jeżeli osoby te zachowaniem swoim dają powód do zgorszenia w miejscu publicznym, znajdują się w okolicznościach zagrażających zdrowiu albo życiu ich lub innych osób.
Straż miejska (gminna) informuje społeczność lokalną o stanie i rodzajach zagrożeń, a także inicjuje i uczestniczy w działaniach mających na celu zapobieganie popełnianiu przestępstw, wykroczeń i zjawiskom kryminogennym i współdziała w tym zakresie z organami państwowymi, samorządowymi i organizacjami społecznymi.
Poza tym konwojuje dokumenty, przedmioty wartościowe lub wartości pieniężne dla potrzeb gminy.
Kontrowersje i likwidacje.
Do 2016 roku łącznie 14 polskich miast zlikwidowało straż miejską (m.in. Chrzanów, Międzyrzec Podlaski, Trzebinia, Szczyrk, Zakroczym, Żory, Stalowa Wola, Jarocin, Szydłowiec). Podstawowym zarzutem jest dublowanie zadań Policji.

</doc>
<doc id="424971" url="https://pl.wikipedia.org/wiki?curid=424971" title="Batina">
Batina

Batina – czwarte pod względem wielkości miasto w północno-wschodniej Algierii, u podnóża masywu Dżabal al-Auras, na wysokości 1040 metrów, ośrodek administracyjny wilai Batina. Około 182 tys. mieszkańców.
W mieście rozwinął się przemysł włókienniczy, skórzany oraz spożywczy.

</doc>
<doc id="424978" url="https://pl.wikipedia.org/wiki?curid=424978" title="Częstochowsko-Lubliniecki Okręg Przemysłowy">
Częstochowsko-Lubliniecki Okręg Przemysłowy



</doc>
<doc id="424980" url="https://pl.wikipedia.org/wiki?curid=424980" title="Struktura zasiewów">
Struktura zasiewów

Struktura zasiewów – procentowy udział każdej z grup czy gatunków roślin uprawianych na całkowitej powierzchni gruntów ornych (poza ugorami). W gospodarstwie odnosi się do każdego płodozmianu, ale może dotyczyć także kraju. Na przykład w Polsce w roku 2002 struktura zasiewów była następująca:

</doc>
<doc id="424981" url="https://pl.wikipedia.org/wiki?curid=424981" title="William Donald Hamilton">
William Donald Hamilton

William Donald Hamilton (ur. 1 sierpnia 1936 w Kairze, zm. 7 marca 2000 w Oksfordzie) – brytyjski biolog ewolucyjny, uważany obok Ronalda Fishera za największego teoretyka ewolucji biologicznej w XX wieku. Laureat Nagrody Kioto w dziedzinie nauk podstawowych z 1993 roku.
Życiorys.
Dzieciństwo spędził w hrabstwie Kent, a w czasie II wojny światowej jego rodzina przeniosła się do Edynburga. Studiował w St John’s College na Uniwersytecie Cambridge. Po krótkim okresie pracy na Uniwersytecie Michigan od 1984 był profesorem biologii ewolucyjnej na Uniwersytecie Oksfordzkim, zmarł w 2000 na malarię, którą zaraził się podczas ekspedycji do Demokratycznej Republiki Konga.
Twórca koncepcji altruizmu krewniaczego oraz reguły Hamiltona.
W swojej dysertacji doktorskiej zaproponował teorię . Anegdota głosi, że jego promotor nie docenił tego pomysłu i początkowo odrzucił pracę. Wywołała ona jednak rewolucję po ogłoszeniu w 1964 roku w „”.

</doc>
<doc id="424984" url="https://pl.wikipedia.org/wiki?curid=424984" title="Cecil B. DeMille">
Cecil B. DeMille

Cecil Blount DeMille (ur. 12 sierpnia 1881 w Ashfield, zm. 21 stycznia 1959 w Los Angeles) − amerykański producent filmowy, reżyser, scenarzysta i aktor.
Życiorys.
Był hollywoodzkim mistrzem olbrzymich kinowych spektakli. Odkrył dla kina widowiska biblijne, realizując opowieść o Mojżeszu – "Dziesięcioro przykazań", najpierw w wersji niemej w 1923 roku z Theodorem Robertsem w roli głównej, potem w blasku Technicoloru w 1956 roku z Charltonem Hestonem (Mojżesz) i Yulem Brynnerem (Ramzes).
Jego filmy "Król królów" (1927), "Kleopatra" (1934), "Samson i Dalila" (1949), "Największe widowisko świata" (1952) wyróżniały się precyzją i dobrym smakiem. Były monumentalne, momentami patetyczne, a ich silną stroną stały się efekty specjalne i obsada aktorska.
Był członkiem założycielem Amerykańskiej Akademii Filmowej, która jest wszystkim znana z nagrody Oscara.
W życiu prywatnym był wiernym mężem amerykańskiej mało znanej aktorki Constance Adams, z którą się ożenił 16 sierpnia 1902 roku. Byli rodzicami córki Cecilii. Adoptowali: Katherine, Johna i Richarda.
Jego imieniem nazwano honorowe wyróżnienie Złotych Globów, wręczane za całokształt filmowej twórczości – Nagrodę im. Cecila B. DeMille’a.

</doc>
<doc id="424987" url="https://pl.wikipedia.org/wiki?curid=424987" title="Vortigaunt">
Vortigaunt



</doc>
<doc id="424989" url="https://pl.wikipedia.org/wiki?curid=424989" title="Józef Oxiński">
Józef Oxiński

Józef Oxiński (Oksiński) herbu Oksza (ur. 19 marca 1840 w Płocku, zm. 13 listopada 1908 we Lwowie) – major wojsk polskich w powstaniu styczniowym, naczelnik wojenny powiatu piotrkowskiego, inżynier.
Życiorys.
Syn Tomasza i Ludwiki z domu Szulc. Ukończył szkołę w Płocku oraz Instytut Agronomiczny w Marymoncie (obecnie w granicach Warszawy). Od 1860 czynnie uczestniczył w ruchu niepodległościowym. W 1861 wstąpił do Polskiej Szkoły Wojskowej we Włoszech (w Genui, potem w Cuneo), gdzie kształcono kadry dla przyszłego powstania. Od początku należał do wyłonionego w 1861 stronnictwa „Czerwonych”. 14 stycznia 1863 mianowano go porucznikiem i wyznaczono na dowódcę oddziału powstańczego w województwie kaliskim.
18 stycznia Oxiński przybył do Sieradza i przy pomocy naczelnika powstańczego miasta organizował w lasach koło Miedźna pierwszą „partię” powstańczą (oddział), wyłonioną głównie z mieszkańców Sieradza, Szadku i Warty. Po latach tak charakteryzował tych pierwszych żołnierzy powstania: „Była to w owych czasach, a może i dzisiaj, najlepsza brać małomieszczańska, rzemieślnicza, umiejąca nie kulturą, lecz sercem najlepiej odczuć miłość dla tej ziemi, a może jeszcze więcej – nienawiść do Moskala i Niemca”. Oxiński patrolował wzdłuż granicy zaborów w celu osłaniania szlaków przerzutów transportu broni, chłopom czytał dekret uwłaszczeniowy, wykonywał wyroki na zdrajcach. Jego oddziały 7 lutego 1863, po marszu z Konopnicy i Ożarowa odpoczywały w Klasku Dużym i Małym k. Skomlina. 8 lutego przeszły przez Młynisko. Łyskornię, Walichnowy, Pichlice i zatrzymały się na 5 dni we wsi Ostrychacze, potem udały się przez lasy klonowskie poza Złoczew do Konopnicy. Tu dokonały egzekucji na kilku chłopach. 25 lutego 1863 stoczył swą pierwszą bitwę z Rosjanami pod Opatówkiem.
27 kwietnia 1863 otrzymał awans na kapitana i został mianowany naczelnikiem wojskowym powiatu piotrkowskiego, 24 maja objął także dowództwo powiatu wieluńskiego. Dowodzony przez niego oddział bierze udział w walkach z Rosjanami pod Kuźnicą Grabowską (26 lutego), Wygiezłowem (1 marca), Brodnią koło Łasku (2 marca), Jaworem (3 marca) oraz Praszką (11 kwietnia).
Przez długi czas ścigany był bezskutecznie przez oddziały rosyjskie z garnizonów w Sieradzu, Wieluniu (pod. dow. Wsiełowoda Pomierancowa) i Kaliszu. Oddział spiesząc z pomocą gen. Taczanowskiemu wpadł 8 maja pod Rychłocicami w zasadzkę, jednak pomimo chwilowego zaskoczenia powstańcom udało się odeprzeć 3 ataki rosyjskie i wycofać w kierunku Szczercowa. Oddział stracił niemal połowę ludzi i uzbrojenia, ale szybko uzupełniono straty i partia Oxińskiego była gotowa do dalszych działań zaczepnych przeciw zaborcy, czego dowodzi stoczona przez nią ze zmiennym szczęściem bitwa pod Koniecpolem (25 maja 1863). Po przegranej bitwie koło Przedborza rozpuścił oddział, by przejść pod bezpośrednią komendę gen. Edmunda Taczanowskiego. Od września 1863 znowu organizował siły powstańcze, lecz tym razem w powiatach kolskim i konińskim. Na wiosnę 1864 działał jako organizator wojskowy w zaborze pruskim.
Aresztowany przez Prusaków 28 listopada 1864, został odstawiony do granicy belgijskiej i zwolniony. Osiadł w Paryżu, gdzie ukończył Szkołę Nauk Politycznych oraz Wydział Budowy Dróg i Mostów. Do Polski wrócił w 1872 i pracował jako inżynier kolejnictwa, mieszkał w Krakowie, Nowym Sączu, a w 1903 przeniósł się do Lwowa, gdzie zmarł w 1908. Spoczywa tam na Cmentarzu Łyczakowskim, na wzgórzu powstańców 1831 i 1863.
W 1876 ożenił się z Ludwiką Więckiewicz, z którą miał trzy córki.
Wydano drukiem jego pamiętniki: Oxiński J., "Wspomnienia z powstania 1863-64 r.", Łódź 1939.
Awanse i przynależność służbowa:

</doc>
<doc id="424992" url="https://pl.wikipedia.org/wiki?curid=424992" title="Bahnhofstrasse (Zurych)">
Bahnhofstrasse (Zurych)

Bahnhofstrasse (pl. ul. Dworcowa) – ulica w Zurychu o długości 1,5 km, łącząca dworzec kolejowy Zürich Hauptbahnhof, od którego pochodzi jej nazwa, z brzegiem Jeziora Zuryskiego. Jest najelegantszą ulicą handlową Szwajcarii i jedną z najbardziej prestiżowych na świecie. Skupiły się przy niej magazyny "haute couture" i sklepy oferujące najbardziej luksusowe towary: biżuterię i zegarki, futra, antyki i dzieła sztuki. Ocieniona szpalerem lip, wyłączona z ruchu kołowego, stanowi trakt spacerowy. Przy Bahnhofstrasse niedaleko dworca kolejowego mieści się obserwatorium astronomiczne Urania.

</doc>
<doc id="425009" url="https://pl.wikipedia.org/wiki?curid=425009" title="Karabinek Gallager">
Karabinek Gallager

Karabinek Gallager – jednostrzałowy, odtylcowy karabinek kawaleryjski skonstruowany przez Mahlona J. Gallagera. Używany przez kawalerię US Army podczas wojny secesyjnej.
Historia.
Druga połowa XIX wieku była okresem gwałtownego rozwoju odtylcowej broni palnej. Wśród konstruktorów próbujących w tym okresie skonstruować nowoczesny karabin był Mahlon J. Gallager. W końcu lat 50. XIX wieku zaprojektował on karabin kapiszonowy zasilany nabojami w papierowej łusce. Otwarcie zamka karabinu Gallagera następowało po odchyleniu dźwigni pełniącej rolę kabłąka spustowego. Po odchyleniu dźwigni lufa przesuwała się do przodu, a następnie odchylała w dół.
Największą wadą pierwszego karabinu Gallagera były przedmuchy gazów prochowych przez nieszczelny zamek (wada typowa dla pierwszych karabinów odtylcowych). Po pojawieniu się pierwszych łusek metalowych Gallagher zastosował do zasilania swojego karabinu nabój z łuską metalowo-papierową opatentowaną przez Poultneya (patent nr 40988). Łuska nowego naboju była cylindryczna, pozbawiona kryzy. Brak kryzy był przyczyną zakleszczania się łusek w komorze nabojowej, co wymagało użycia noża do ich wydobycia. Dodatkowo łuska Poultneya była pozbawiona własnego zapłonu i karabin był nadal wyposażony w zamek kapiszonowy.
17 lipca 1860 roku Gallager otrzymał na swój karabin amerykański patent numer 29157. W następnych miesiącach konstruktor próbował zainteresować swoim karabinem kilka firm, ale wady broni ujawniające się podczas prezentacji prototypu (ciągle występujące przedmuchy gazów prochowych i kłopoty z ekstrakcją łusek) szybko zniechęcały do współpracy kolejnych chętnych.
W 1861 roku wybuchła wojna secesyjna. Gwałtownie rozbudowująca się armia zaczęła poszukiwać dostawców dużych ilości broni. Wady karabinu Gallagera stały się mniej ważne wobec możliwości szybkiego uruchomienia jego produkcji. 21 sierpnia 1861 roku Departament Uzbrojenia zamówił w firmie Richardson &amp; Overmann z Filadelfii w Pensylwanii. Broń Gallagera zamówiono w wersji karabinka kawaleryjskiego wyposażonego w pręt zwieszakowy.
Ponieważ zamówione karabinki nie różniły się konstrukcją od prototypów, prawdopodobnie nie zamówiono by następnych partii, ale nagle karabinek Gallagera uzyskał poparcie Thomasa A. Scotta, pełniącego funkcję asystenta sekretarza wojny. Polecił on generałowi Jamesowi W. Ripley, szefowi Departamentu Uzbrojenia zamówić 5000 karabinków Gallagera i 200 000 naboi pod warunkiem zagwarantowania dostaw 1000 karabinków miesięcznie, obniżenia ceny jednego karabinu z 30 do 20 dolarów i zagwarantowania ceny za 1000 naboi na poziomie 25 dolarów (na tych samych warunkach kupowano karabinki innych konstruktorów).
Firma Richardson &amp; Overmann od początku miała problemy z terminowym dostarczaniem karabinków Gallagera do wyznaczonego przez armię Frankford Arsenal w Bridesburgu. Później pojawiły się problemy z produkcją amunicji spowodowane pożarem w fabryce amunicji, w którym zginęło 50 pracownic. Niskie tempo dostaw wynoszące 200 – 600 karabinków miesięcznie sprawiło, że Departament Uzbrojenia zagroził zerwaniem kontraktu, ale pogorszenie się sytuacji na froncie spowodowało, że ostatecznie 22 sierpnia 1862 podpisano nowy kontrakt na następne karabinki. Powiększenie zamówienia spowodowało zwiększenie tempa produkcji i w styczniu 1863 roku udało się wyprodukować 1600 karabinków Gallagera.
Wyprodukowane karabinki były dostarczane głównie jednostkom walczącym na zachodzie USA. Otrzymały je 2.,3.,4.,i 6. pułk kawalerii z Ohio, 13. pułk z Tennessee, i 7. pułk kawalerii z Iowa. Mniejsze ilości karabinków Gallagera dostarczono jednostkom walczącym na wschodzie USA (uzbrojono w nie między innymi 3. pułk kawalerii z Wirginii Zachodniej). Karabinki Gallagera były używane podczas bitwy pod Wilderness (2. pułk z Ohio), walk w środkowym Tennessee i oblężenia Atlanty (3. i 4. pułk z Ohio), bitew pod Bull Run i Frdericksburgiem (6. pułk z Ohio), Gettysburgiem (3. pułk z Wirginii Zachodniej).
W lutym i maju 1863 roku zawarto następne kontrakty na dostawę karabinków Gallaghera. Jednak produkcja miesięczna zaczyna spadać i kończy się w lutym 1864 roku. Przyczyny zaprzestania produkcji Gallagera były dwie. Pierwszą było rozpoczęcie w produkcji karabinków powtarzalnych Spencera w drugiej połowie 1863 roku. Drugą raport oparty na opiniach oficerów jednostek uzbrojonych w karabinki Gallagera powstały na przełomie 1863 i 1864 roku. Opinia użytkowników karabinka Gallaghera była miażdżąca, 80% (40 z 50 ankietowanych oficerów) określiło go jako całkowicie bezwartościowy z uwagi na czasochłonną ekstrakcję łusek i w związku z tym niską szybkostrzelność. Oficjalnie raport został przekazany sekretarzowi wojny 5 kwietnia 1864 roku. Raport został co prawda skrytykowany za błędy w opisie amunicji, ale wniosków ostatecznych nie podważono i ostatecznie postanowiono nie zawierać dalszych kontraktów na karabinki Gallagera. W grudniu 1864 roku z wytworzonych wcześniej części zmontowano ostatnie 100 karabinków. Łącznie kawalerii przekazano 17.728 karabinków i 8.294.023 naboje.
Po przerwaniu produkcji Mahlon L. Gallager postanowił zmodyfikować swój karabinek. Przystosował go do zasilania nabojem .50/52 Spencer. Ponieważ nowy nabój była nabojem bocznego zapłonu w miejsce kominka na który zakładano kapiszon umieścił masywną iglicę, która uderzana przez kurek powodowała wystrzał. Nabój Spencera miał kryzę dzięki czemu możliwe było wyposażenia karabinka Gallagera w wyciąg i wyeliminowanie kłopotów z ekstrakcją łusek.
W 1865 roku zmodyfikowany karabinek zaprezentowano Departamentowi Uzbrojenia. Po prezentacji zamówił on modyfikację 5000 karabinków Gallagera z zamkiem kapiszonowym do nowej wersji. Zmodyfikowane karabiny miały zostać dostarczone pomiędzy 4 maja, a 3 czerwca 1865 roku. W przypadku pomyślnych wyników testów zmodyfikowanych karabinków miano wznowić ich produkcję.
9 kwietnia 1865 roku Południe skapitulowało. Zakończenie wojny spowodowało, że po dostarczeniu 5000 zmodyfikowanych karabinków dalszych zamówień nie było, armia zdecydowała, że z uzbrojenia kawalerii wycofane zostaną wszystkie typy karabinków poza karabinkami Spencera.
Firma Richardson &amp; Overman próbowała jeszcze przez krótki czas produkować zmodyfikowane karabinki Gallagera na rynek cywilny, ale wobec nasycenia rynku bronią z demobilu wojskowego produkcję wstrzymano w drugiej połowie lat 60.
Po wycofaniu z uzbrojenia armii amerykańskiej karabinki Gallaghera zostały w większości złomowane. Jedynie firma Schuyler, Hartley &amp; Greham zakupiła w 1870 roku pewną ilość tych karabinków (w wersji zmodyfikowanej do kal. .50/52 Spencer). Karabinki te stanowiły większość spośród 2500 karabinków zakupionych przez tę firmę po 12,25 dolara za sztukę. Zakupiona broń trafiła wkrótce do Francji i została użyta podczas wojny francusko-pruskiej.
Opis.
Wzór 1860.
Gallager wz. 1860 był bronią jednostrzałową, z zamkiem kapiszonowym i gwintowaną lufą.
Zamek był otwierany przy pomocy dźwigni pełniącej także rolę kabłąka spustowego. Odchylenie dźwigni do dołu powodowało przesunięcie lufy do przodu, a następnie jej odchylenie w dół. Dźwignia w pozycji zamkniętej była przytrzymywana przez zatrzask umieszczony pod szyjką kolby.
Odpalenie naboju dokonywał kurek zewnętrzny uderzający w kapiszon. Iskra powstała po odpaleniu kapiszonu była doprowadzana do ładunku prochowego otworkiem w dnie łuski, przepalała włożony do łuski od wewnątrz papier zapobiegający wysypaniu się prochu na zewnątrz i inicjowała ładunek miotający.
Gallager wz. 1861 był wyposażony w kolbę drewnianą i stalową baskilę. Lufa długości 22 cali, kaliber 0,525". Po lewej stronie kolby znajdował się pręt zwieszakowy. Przyrządy celownicze składały się z muszki i stałej szczerbiny (nastawa 100 jardów), oraz składanej płytki ze szczerbinami o nastawach 300 i 500 jardów.
Wzór 1865.
Karabinek w wersji z 1865 roku był przystosowany do zasilania nabojem bocznego zapłonu. W związku z tym zamiast kominka posiadał masywną iglicę. Dodatkowo wyposażony był w wyciąg i miał inaczej ukształtowaną komorę nabojową.

</doc>
<doc id="425010" url="https://pl.wikipedia.org/wiki?curid=425010" title="Wydra europejska">
Wydra europejska

Wydra europejska ("Lutra lutra"), wydra – jedyny gatunek drapieżnego ssaka ziemnowodnego z rodziny łasicowatych ("Mustelidae") rodzaju wydra ("Lutra"), którego przedstawiciele żyją w Polsce w stanie naturalnym.
Występowanie i biotop.
Występuje prawie w całej Europie, w Azji od koła podbiegunowego do Japonii, na południu dochodzi do Wysp Sundajskich. Zamieszkuje również Afrykę Północną. Występuje na terytorium całej Polski, ale wszędzie jest bardzo rzadka. Związana jest ze środowiskiem wodnym. Spotkać ją można nad brzegiem Bałtyku, nad brzegami rzek, potoków, stawów i jezior. Buduje na ich brzegu nory, do których wejście znajduje się pod powierzchnią wody. Oprócz tego otworu wejściowego nory wydry posiadają jeszcze otwory wentylacyjne, umiejscowione pod korzeniami drzew. Czasami zajmuje też gotowe nory wykonane przez lisa czy borsuka.
Charakterystyka.
Rozmiary.
Długość ciała: 75 – 90 cm, ogona 35 – 60 cm, masa ciała – około 10 kg. 
Wygląd zewnętrzny.
Górna część ciała ubarwiona na brunatno, spód ciała dużo jaśniejszy. Posiada długi giętki tułów oraz krótkie łapy. Jest doskonale przystosowana do życia w wodzie. Wydra posiada małe okrągłe uszy, które zamyka podczas nurkowania. Długi ogon służy jej do sterowania oraz napędu w wodzie. Przednie oraz tylne kończyny są pięciopalczaste, palce połączone są błoną pławną. Wydra posiada także długie włosy czuciowe, tzw. wibrysy. 
Tryb życia.
Prowadzi samotny tryb życia. Doskonale pływa. Główny jej pokarm stanowią ryby, ale uzupełnia pożywienie także gryzoniami, ptakami wodnymi i błotnymi. Na polowania wychodzi nocą. Od wody oddala się bardzo niechętnie. Jeśli jednak głód zmusi ją do szukania pożywienia, potrafi podejmować nawet dalekie wędrówki, w czasie których może polować również na drób domowy. Obecnie są to jednak bardzo rzadkie przypadki.
Rozród.
Ciąża u samicy trwa od 9 do 10 tygodni. Samica rodzi, zwykle w maju lub w czerwcu, od 2 do 4 młodych. Są one ślepe po urodzeniu, oczy otwierają dopiero po 4 – 5 tygodniach. Usamodzielniają się dość szybko i wkrótce wraz z matką uczą się polować. Dojrzewają płciowo po 2 lub 3 latach. Żyją 10 – 15 lat.
Podgatunki.
Wyróżnia się jedenaście podgatunków wydry:
Ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii NT (bliski zagrożenia). W Polsce zgodnie z Rozporządzeniem Ministra Środowiska z dnia 28 września 2004 objęty był ochroną częściową z wyjątkiem osobników występujących na obszarze stawów rybnych, uznanych za obręby hodowlane w rozumieniu przepisów o rybactwie śródlądowym. Obecnie jest objęty ochroną częściową bez ograniczeń.
Wydra w kulturze.
Oswojoną wydrę zwaną Robakiem opisał w swoich pamiętnikach Jan Chryzostom Pasek.
Wydra nieokreślonego gatunku jest jednym z drugoplanowych bohaterów popularnego serialu "Pingwiny z Madagaskaru".

</doc>
<doc id="425016" url="https://pl.wikipedia.org/wiki?curid=425016" title="Altruizm krewniaczy">
Altruizm krewniaczy

Altruizm krewniaczy – genetycznie uwarunkowany altruizm przejawiany w stosunku do osobnika spokrewnionego. Termin wprowadzony przez brytyjskiego teoretyka ewolucji Williama Donalda Hamiltona w ramach jego ewolucyjnej koncepcji doboru łącznego wyjaśniającej ewolucyjny sens występowania altruizmu u zwierząt i ludzi.
Altruizm krewniaczy jako zachowanie adaptacyjne.
W świetle indywidualnego doboru naturalnego (a więc doboru rozumianego jako selekcja najlepiej dostosowanych osobników, której miarą jest liczba wydawanego na świat potomstwa) altruizm w myśl podejścia ewolucyjnego wydaje się nie mieć sensu. Osobnik przejawiający zachowania altruistyczne zmniejsza swoje szanse na przeżycie i reprodukcję (a tym samym na przekazanie cechy altruizmu potomstwu). Z kolei osobniki, którym pomógł, mogą jego kosztem przekazać swoje cechy potomstwu, tak że liczba egoistów w każdym pokoleniu zwiększałaby się kosztem altruistów, aż do zupełnego wymarcia tych ostatnich.
Rozwiązanie powyższego paradoksu zaproponował w roku 1964 Brytyjczyk William D. Hamilton, jeden z najwybitniejszych teoretyków ewolucji XX wieku. W koncepcji Hamiltona kluczowe znaczenie ma neodarwinowska zasada utożsamiająca podmiot ewolucji z genotypem, a nie z osobnikiem (który jest tylko danego genotypu nośnikiem). Tak więc dostosowanie pojedynczego osobnika (jego ewolucyjne dobro – rozumiane jako liczba potomstwa) nie tłumaczy całego dostosowania osobniczego genotypu. Dopiero gdy do dostosowania indywidualnego dołączymy w odpowiednim stopniu (zależnym od stopnia podobieństwa genetycznego) dostosowanie jego krewnych w linii bocznej (dostosowanie pośrednie według Browna), uzyskamy prawdziwe dostosowanie genotypu – łączne dostosowanie neodarwinowskie. Hamilton tego typu dostosowanie nazwał (ang. "inclusive fitness").
Dostosowanie łączne, jako suma własnego dostosowania osobnika oraz odpowiednich (odpowiadających wspólnym częściom genotypu) częściowych dostosowań jego krewnych, może być więc osiągane poprzez działania niekorzystne dla dostosowania danego organizmu, lecz korzystne z punktu widzenia jego genotypu. Działaniem takim może być zwiększenie dostosowania krewnych kosztem zmniejszenia dostosowania indywidualnego. Hamilton założył więc istnienie ewolucyjnego mechanizmu odpowiedzialnego za dobór tych cech organizmu, które mają korzystny wpływ na przeżywalność osobników spokrewnionych. Brytyjski biolog ewolucyjny John Maynard Smith taki hipotetyczny mechanizm nazwał doborem krewniaczym (kin selection).
Hamilton założył, że reguła doboru krewniaczego zwana regułą Hamiltona, odpowiadająca za altruizm krewniaczy (czyli ukierunkowany na krewnych), ma następującą postać:
gdzie:
Altruizm będzie w sensie ewolucyjnym opłacalny, jeśli formula_3 (adaptacyjny zysk obdarowanego, czyli polepszenie jego dostosowania) pomnożone przez formula_4 (współczynnik pokrewieństwa) przewyższy formula_2 (koszt ofiarodawcy, czyli pogorszenie jego dostosowania). Spełniony warunek w regule Hamiltona – czyli dodatnia zmiana poziomu formula_8 oznacza, że altruizm krewniaczy jest uzasadniony ewolucyjnie.
Tak więc, według koncepcji Hamiltona, w wyniku działań zwiększających pula genów stopniowo wypełnia się genami odpowiadającymi za owo altruistyczne działanie. Osobniki dysponujące tymi genami mają wrodzoną dyspozycję do zachowań altruistycznych wobec osobników spokrewnionych.
Wrodzone mechanizmy służebne wobec altruizmu krewniaczego.
Wymogiem altruizmu krewniaczego jest dysponowanie przez osobniki wrodzonymi (przekazywanymi genetycznie) mechanizmami rozpoznawania pokrewieństwa – aktywującymi zachowania altruistyczne. Zaproponowano kilka takich wrodzonych mechanizmów mających służyć altruizmowi krewniaczemu:

</doc>
<doc id="425018" url="https://pl.wikipedia.org/wiki?curid=425018" title="Puchar Miast Targowych">
Puchar Miast Targowych

Puchar Miast Targowych () – europejskie klubowe rozgrywki piłkarskie, organizowane w latach 1955–1971. Utworzone zostały w celu promocji targów międzynarodowych – w turnieju startowały początkowo drużyny reprezentujące miasta targowe. Z czasem dołączyły do nich również zespoły zajmujące wysokie pozycje w ligach krajowych, nieuprawnione do startu w Pucharze Europejskich Klubów Mistrzowskich (poprzednik Pucharu Europy). W 1971 roku w jego miejsce utworzono Puchar UEFA. Europejska Federacja Piłkarska nie uznaje jednak Pucharu Miast Targowych za jej oficjalny turniej, a tym samym Pucharu UEFA za jego bezpośrednią kontynuację.
Historia rozgrywek.
Propozycja ustanowienia pucharowego turnieju międzynarodowego wyłącznie dla drużyn wywodzących się z krajów, których federacje piłkarskie należały do UEFA, przedstawiona została w 1954 roku. Pomysłodawca, Szwajcar Ernst Thommen, dyskutował o utworzeniu rozgrywek piłkarskich, dających szansę regularnej rywalizacji międzynarodowej klubom i miastom, podczas finałów mistrzostw świata w 1954 z kilkoma czołowymi działaczami i trenerami europejskimi (Węgier Gusztáv Sebes, Rosjanin Walentin Granatkin, Heinz Schoebel z NRD). W listopadzie 1954 idea została publicznie ogłoszona i niebawem zyskała kolejnych prominentnych zwolenników (przyszły prezydent FIFA Stanley Rous i wiceprezydent FIFA Ottorino Barassi). 2 marca 1955 na kongresie UEFA w Wiedniu ustalono regulamin nowych rozgrywek pod nazwą Puchar Miast Targowych, 18 kwietnia rozlosowano przeciwników, a 4 czerwca tego samego roku zainaugurowano rozgrywki. Startować miały w nich czołowe kluby piłkarskie lub reprezentacje wielkich miast organizujących imprezy targowe.
W pierwszej edycji, rozegranej w latach 1955–1958, zgłoszone zostały drużyny reprezentujące 12 miast (z których jedna – wiedeńska – wycofała się). Podzielono je na 4 grupy, w których każda z drużyn rozegrała z pozostałymi po 2 mecze. Zwycięzcy grup awansowali do rundy pucharowej – półfinału i finału, rozgrywanych w dwumeczach. Pierwszymi zdobywcami pucharu okazali się piłkarze FC Barcelona, pokonując w decydującym starciu reprezentację Londynu. Kolejną edycję turnieju (1958–1960) rozpoczęło 16 drużyn. Zrezygnowano w niej ostatecznie z przeprowadzania fazy grupowej – cały turniej rozgrywano systemem play-off (mecz – rewanż).
Od sezonu 1960/1961 rozgrywki przebiegały systemem jesień – wiosna. Obrońcy tytułu – FC Barcelona – wystąpili wówczas zarówno w Pucharze Miast Targowych, jak i Pucharze Europy – oba turnieje stanowiły dla siebie początkowo konkurencję. Z czasem Puchar Europy zyskał status najważniejszych zawodów klubowych w Europie (m.in. dlatego, że startowali w nim zawsze mistrzowie lig krajowych). Liczba drużyn przystępujących do rozgrywek zmieniała się, osiągając ostatecznie rekordową liczbę 64; liczba rund w poszczególnych sezonach doszła do 6. Z czasem w pucharze występowały również kluby nie pochodzące z miast targów międzynarodowych, a kwalifikacja do turnieju była uzależniona od pozycji w ligach krajowych. Jednym z fundamentów rozgrywek była zasada „jedno miasto, jedna drużyna”, zniesiona jedynie na czas sezonu 1961/1962. Dwukrotnie rozegrany jeden mecz finałowy (1964, 1965).
Rozgrywki o Puchar Miast Targowych zostały zdominowane przez drużyny reprezentujące Hiszpanię (6 zwycięstw, 9 drugich miejsc) i Anglię (4 zwycięstwa, 8 drugich miejsc). Ponadto po jednym triumfie odniosły zespoły z Węgier, Jugosławii i Włoch.
Ostatni sezon turnieju – 1970/1971 – zakończył się zwycięstwem Leeds United nad Juventusem. Następnie Leeds 22 września 1971 spotkał się z FC Barcelona (trzykrotnym triumfatorem) w meczu na Camp Nou. Stawką tego spotkania było zdobycie Pucharu Miast Targowych na własność. Trofeum trafiło ostatecznie do drużyny hiszpańskiej (wynik 2:1).
Puchar Miast Targowych został zastąpiony w sezonie 1971/1972 Pucharem UEFA.

</doc>
<doc id="425021" url="https://pl.wikipedia.org/wiki?curid=425021" title="Droga krajowa nr 58 (Polska)">
Droga krajowa nr 58 (Polska)

Droga krajowa nr 58 (DK58) – droga krajowa o długości ok. 149 km, leżąca na obszarze województw warmińsko-mazurskiego i podlaskiego. Trasa ta łączy Olsztynek z Szczuczynem.
Historia numeracji.
Na przestrzeni lat trasa posiadała różne oznaczenia i klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021.
W latach 2015–2021 droga krajowa nr 58 była objęta ograniczeniami dopuszczalnego nacisku pojedynczej osi:

</doc>
<doc id="425024" url="https://pl.wikipedia.org/wiki?curid=425024" title="Reguła Hamiltona">
Reguła Hamiltona

Reguła Hamiltona – reguła autorstwa Williama D. Hamiltona związana z koncepcją altruizmu krewniaczego.
"Geny altruizmu" będą się rozpowszechniać, gdy spełniona będzie nierówność:

</doc>
<doc id="425030" url="https://pl.wikipedia.org/wiki?curid=425030" title="Hilton Warsaw City">
Hilton Warsaw City

Hilton Warsaw City – czterogwiazdkowy hotel w Warszawie znajdujący się przy ul. Grzybowskiej 63.
Opis.
Obiekt należy do międzynarodowej sieci hotelowej Hilton. Dysponuje 314 pokojami hotelowymi i apartamentami. Znajduje się w nim także jedno z największych w Warszawie centrów konferencyjnych o powierzchni 3000 m², fitness center z basenem, restauracja, bar oraz podziemny parking na 350 samochodów.

</doc>
<doc id="425032" url="https://pl.wikipedia.org/wiki?curid=425032" title="Droga krajowa nr 57 (Polska)">
Droga krajowa nr 57 (Polska)

Droga krajowa nr 57 – droga krajowa klasy G o długości ok. 188 km, leżąca na obszarze województw warmińsko-mazurskiego i mazowieckiego. Trasa ta łączy Bartoszyce (przez DK51) z Pułtuskiem (droga DK57 kończy się w Kleszewie, do Pułtuska dojazd 5 km drogą DK61).
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
W latach 2012–2021 droga krajowa nr 57 objęta była ograniczeniami dopuszczalnego nacisku pojedynczej osi:
We wcześniejszych latach droga była dopuszczona do ruchu ciężkiego o maksymalnym nacisku na pojedynczą oś do 10 ton.
Historia numeracji.
Na przestrzeni lat trasa posiadała różne oznaczenia:

</doc>
<doc id="425033" url="https://pl.wikipedia.org/wiki?curid=425033" title="Proces twardzielowania">
Proces twardzielowania

Proces twardzielowania – proces zachodzący w drewnie drzew twardzielowych. Każde drzewo twardzielowe (wytwarzające twardziel) ma w okresie młodości wyłącznie drewno bielaste. Dopiero w miarę dojrzewania następują w nim takie przemiany fizjologiczne, które doprowadzają do wyłączenia wewnętrznej części pnia i gałęzi z czynnego udziału w procesach życiowych rośliny. Okres rozpoczęcia się procesu twardzielowania zależny jest od gatunku drzewa: u sosny przypada średnio na 20 rok życia, gdy tymczasem w drewnie jesionu rozpoczyna się w wieku około 70 lat.
Wiek, w którym w drzewie pojawia się twardziel, zależy ponadto od warunków, w jakich ono wzrasta, a przede wszystkim od gleby i klimatu. Sosna rosnąca na glebach żyznych wytwarza twardziel w starszym wieku niż taka sama sosna w takich samych warunkach klimatycznych, ale na glebach ubogich. Z tym samym objawem można się spotkać porównując drewno sosny pochodzącej z krajów o klimacie cieplejszym z drewnem sosny ze strefy północnej. W miarę posuwania się z południa na północ Europy wiek drzewa, kiedy pojawia się twardziel, stopniowo wzrasta i waha się w granicach 20 (zachodnia Europa) – 70 lat (północna Szwecja).
W drewnie drzew dojrzewających do wytwarzania twardzieli ustaje przewodzenie wody w wewnętrznej części pnia, czynności te odbywają się w najmłodszych słojach rocznych, leżących na obwodzie drzewa. Komórki miękiszu drzewnego i promieni rdzeniowych wewnątrz drewna zamierają, a rozkładająca się ich treść plazmatyczna przenika do wnętrza naczyń czy cewek i wypełnia wolne przestrzenie między micelami w błonach komórkowych.
Oprócz tego, w drewnie gatunków iglastych zatyczki zamykają jamki lejkowate cewek, a w drewnie gatunków liściastych miękisz przynaczyniowy wrasta poprzez jamki do wnętrza naczyń, zamykając wcistkami drogi przepływu wody.
W wyniku tego procesu drewno twardzieli staje się bardziej odporne na gnicie, lecz jednocześnie trudniej się impregnuje, ponieważ w ścianach komórek i w wolnych przestrzeniach znajdują się tzw. substancje twardzielowe, składające się z gum, żywic, garbników, barwników itp. Substancje te nadają drewnu większą twardość i sztywność, zabarwienie ciemniejsze niż bielu oraz zwiększają jego gęstość.

</doc>
<doc id="425034" url="https://pl.wikipedia.org/wiki?curid=425034" title="Droga krajowa nr 56 (Polska)">
Droga krajowa nr 56 (Polska)

Droga krajowa nr 56 (DK56) – droga krajowa klasy G o długości ok. 20 km, leżąca na obszarze województwa kujawsko-pomorskiego. Trasa ta łączy DK5 z DK25 na północ od Bydgoszczy.
Położony w lesie fragment drogi na południe od wsi Stary Jasiniec stanowił niegdyś drogowy odcinek lotniskowy; w latach 90. wylądował tu awaryjnie samolot z wojewodą bydgoskim Wiesławem Olszewskim. W 2009 dokonano zawężenia drogi na tym odcinku, kosztem 130 tys. zł frezując nawierzchnię na nadmiarowej powierzchni, wykorzystywanej dotąd do nielegalnych wyścigów, m.in. motocyklowych.
Znajdujący się w ciągu drogi most na Zalewie Koronowskim między Tuszynami a leśniczówką Wilcze Gardło powstał w 1957 r..
Dopuszczalny nacisk na oś.
Od 13 marca 2021 roku na całej długości drogi dopuszczalny jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021.
Wcześniej droga krajowa nr 56 była objęta ograniczeniami dopuszczalnego nacisku pojedynczej osi
Historia numeracji.
Na przestrzeni lat trasa posiadała różne oznaczenia i klasyfikacje:

</doc>
<doc id="425035" url="https://pl.wikipedia.org/wiki?curid=425035" title="DK56">
DK56



</doc>
<doc id="425036" url="https://pl.wikipedia.org/wiki?curid=425036" title="DK57">
DK57



</doc>
<doc id="425037" url="https://pl.wikipedia.org/wiki?curid=425037" title="DK58">
DK58



</doc>
<doc id="425038" url="https://pl.wikipedia.org/wiki?curid=425038" title="Tchórz zwyczajny">
Tchórz zwyczajny

Tchórz zwyczajny, tchórz pospolity, tchórz europejski ("Mustela putorius") – gatunek drapieżnego ssaka z rodziny łasicowatych, protoplasta fretki domowej.
Występowanie i biotop.
Występuje niemal w całej Europie aż po Ural, oprócz północnej części kontynentu i południa Półwyspu Bałkańskiego. Żyje w lasach, zagajnikach i zaroślach. Czasami zasiedla gospodarstwa wiejskie.
Charakterystyka.
Wygląd.
Długość ciała 30–46 cm, ogona 11–17 cm, masa ciała zróżnicowana; u samców 0,85–1,5 kg, u samic 0,6–0,8 kg. Wierzch ciała ma ubarwienie ciemnobrunatne, spód ciała i nogi ciemnobrązowe, niemal czarne, wargi i końce uszu białe. U młodych ubarwienie ciała jest bardzo jasne, niemal białe.
Tryb życia.
Jest typowym drapieżnikiem. Ze względu na nieduże rozmiary ciała poluje głównie na drobne owady, jaszczurki, płazy, gryzonie, a także ryby. Jesienią
żywi się dodatkowo owocami. Jest raczej cichym samotnikiem, prowadzącym skryty tryb życia. Dzień przesypia w wykrotach lub w norach opuszczonych przez inne zwierzęta.
Rozmnażanie.
Ciąża trwa 40 dni. Samica rodzi 1 miot, zwykle w miesiącach od marca do kwietnia. W miocie jest od 3 do 8 młodych. Rodzą się ślepe i białe po czym stopniowo stają się brązowe. Oczy otwierają dopiero w 5 tygodniu życia. Usamodzielniają się po 2-3 miesiącach. Żyją do 5 lat w naturze, do 10 lat w niewoli.
Podgatunki.
Wyróżnia się siedem podgatunków tchórza zwyczajnego:
Ochrona.
Od 1992 roku liczebność tchórza spadła i nie udaje się temu zapobiec.

</doc>
<doc id="425041" url="https://pl.wikipedia.org/wiki?curid=425041" title="Zwickau">
Zwickau

Zwickau (pol. hist. "Ćwików", czes. "Cvikov") – miasto powiatowe we wschodniej części Niemiec, w kraju związkowym Saksonia, w okręgu administracyjnym Chemnitz, stolica powiatu Zwickau, na przedgórzu Rudaw.
Historia.
Tereny wokół Zwickau zostały zasiedlone przez Słowian na początku VII wieku. W X wieku zaczęli przybywać niemieccy osadnicy, a rodzimi Słowianie zostali schrystianizowani. Pierwsze wzmianki o mieście pochodzą z roku 1118. Osada otrzymała prawa miejskie w 1212. Zwickau był wolnym miastem od 1290 do 1323. W 1470 roku po odkryciu srebra w Schneebergu nastąpił intensywny rozwój górnictwa w regionie. Miasto zostało złupione podczas wojny 30-letniej.
W roku 1810, w domu przy rynku, urodził się kompozytor Robert Schumann (upamiętnia go pomnik z 1901 na Hauptplatz). W 1904 r. w mieście powstała fabryka samochodów Horch, a następnie w 1909 roku wytwórnia samochodów Audi. W 1932 r. obie marki zostały włączone do Auto Union, ale zachowały niezależne znaki handlowe.
Podczas II wojny światowej rząd niemiecki utworzył w mieście obóz koncentracyjny KL Flossenbürg i obóz pracy na zamku Osterstein. W przeciwieństwie do innych miast w Saksonii, Zwickau nie zostało poważnie zniszczone przez bombardowania podczas II wojny światowej. W dniu 17 kwietnia 1945 roku Zwickau zostało zajęte przez wojska US Army. W dniu 1 sierpnia 1945 miasto zostało przekazane pod kontrolę ZSRR. Firma Auto Union przeniosło się do Ingolstadt w Bawarii i przekształciło się w dzisiejszą firmę Audi. Od 1949 do 1990 miasto znajdowało się w NRD i było ośrodkiem wydobycia węgla.
W mieście zlokalizowane były dwa główne obiekty przedsiębiorstwa Wismut, które zajmowało się kopalnictwem rud uranu na potrzeby bomby atomowej dla ZSRR. Zlokalizowane były w Zwickau-Crossen i Zwickau-Cainsdorf i produkowały m.in. urządzenia dla znajdujących się w Rudawach i Turyngii kopalni uranu. W 1957 roku na bazie zakładu Auto Union powstała firma VEB Sachsenring Automobilwerke Zwickau produkująca m.in. samochody Trabant. W 1978 roku w mieście zaprzestano wydobycia węgla kamiennego. Po przyłączeniu NRD do RFN w 1990 roku dawny zakład produkcyjny VEB Sachsenring został przejęty przez koncern Volkswagen i od tego czasu został przebudowany na zakład produkujący silniki i przekładnie. W 1992 roku zamknięto w mieście ostatni piec koksowniczy. Obecnie głównym pracodawcą jest Volkswagen, który montuje w mieście swoje modele Golf, Passat i Phaeton w fabryce Zwickau-Mosel. W dawnych zakładach wytwórczych firma Audi AG wraz z miastem Zwickau prowadzi Muzeum Augusta Horcha. W 2020 z fabryki w Ćwikowie wyjechał ostatni pojazd spalinowy, co było zakończeniem produkcji pojazdów spalinowych rozpoczętych w 1904 roku. Fabryka od tej pory będzie produkowała wyłącznie samochody elektryczne.
1 sierpnia 2008 Zwickau straciło status miasta na prawach powiatu i włączone zostało do powiatu Zwickau.
Demografia.
Populacja miasta w XX i XXI wieku:
Zabytki.
Wśród dziewięciu kościołów na szczególną uwagę zasługuje gotycka katedra pod wezwaniem św. Marii "(Dom St. Marien)". Budowana była od 1451 do 1536 roku, później zaś odnawiana w latach 1885–1891. W 87-metrowej dzwonnicy katedry wisi ważący 51 ton dzwon. Wewnątrz kościoła znajdują się między innymi drewniany ołtarz, osiem obrazów Michaela Wolgemuta, oraz rzeźbiona w drewnie Pietà Petera Breuera. Poza budynkami sakralnymi, na szczególną uwagę zasługują ratusz, w którym mieści się miejskie archiwum, oraz późnogotycki budynek, w którym znajduje się obecnie teatr.
Transport.
W mieście znajduje się stacja kolejowa Zwickau Hauptbahnhof.
Polacy w Zwickau.
W latach 1697–1706 i 1709–1763 Zwickau wraz z Elektoratem Saksonii było związane unią personalną z Polską. Z tego okresu pochodzi słup dystansowy poczty polsko-saskiej, na którym widnieją herby Rzeczypospolitej i Saksonii.
W czasie II wojny światowej w Zwickau byli więzieni m.in. Franciszek Barnert, Karol Junga, Jan Foltyn, Franciszek Blachnicki, Tadeusz Nowakowski oraz beatyfikowani przez Jana Pawła II w 1999 roku Franciszek Kęsy, Czesław Jóźwiak, Edward Klinik i Grzegorz Frąckowiak.
W 1944 w Zwickau urodził się polski aktor teatralny i dubbingowy Mikołaj Müller.
Od sezonu 2015/2016 w drużynie BSV Sachsen Zwickau swoje mecze rozgrywa bramkarka Aleksandra Baranowska.

</doc>
<doc id="425044" url="https://pl.wikipedia.org/wiki?curid=425044" title="Usługi katalogowe">
Usługi katalogowe



</doc>
<doc id="425045" url="https://pl.wikipedia.org/wiki?curid=425045" title="Warta Tower">
Warta Tower

Warta Tower – biurowiec znajdujący się przy ul. Chmielnej 85/87 w Warszawie.
Opis.
Budynek został zaprojektowany przez Jerzego Czyża i Leszka Kazimierza Klajnerta. Ma 82 metry wysokości i 22 kondygnacje. Powstał w latach 1998–2000, a jego właścicielem jest spółka Globalworth. Budynek był siedzibą ubezpieczyciela TUiR Warta.
Bryła budynku jest prawie całkowicie oszklona. szyby mają kolor ciemnogranatowy. Dolne kondygnacje budynku są licowane płytami z polerowanego ciemnoszarego granitu.
W holu budynku znajdują się rzeźby Barbary Falender. Łączna powierzchnia ogrodów na pięciu dziedzińcach wewnętrznych to 1200 m².
W 2019 Warta ogłosiła o wynajęciu na 10 lat powierzchni w budowanym biurowcu Warsaw Unit, gdzie w 2021 ma zostać skonsolidowana jej działalność z trzech warszawskich lokalizacji. Po opuszczeniu budynku przez spółkę planowana jest jego modernizacja i zmiana nazwy. W tym samym roku wieżowiec Warta Tower został sprzedany funduszowi Globalworth i ponownie wynajęty przez byłego właściciela.

</doc>
<doc id="425047" url="https://pl.wikipedia.org/wiki?curid=425047" title="Doramas">
Doramas

Doramas (zm. 1481, Montaña da Arucas k. Arucas) – kanaryjski wojownik z ludu Guanczów z końca XV wieku, uczestnik ruchu oporu przeciw inwazji kastylijskiej na Gran Canarię.
Pochodził z królestwa Telde i należał do plebsu, zwanego "axicatnas" (ostrzyżeni). Plebejusze musieli bowiem strzyc swoje włosy, w przeciwieństwie do cieszącej się licznymi przywilejami arystokracji, która zapuszczała długie fryzury. Imię "Doramas" było prawdopodobnie przydomkiem i oznaczało "tego, który ma szerokie nozdrza".
Silnie zbudowany, szeroki w ramionach i średniego wzrostu, Doramas był znany ze swej biegłości w walce i zdolności przywódczych. W bitwie miał dzierżyć potężny drewniany miecz i czwórdzielną, białą, czarną i kolorową tarczę z drzewa smoczego.
Czyny wojenne.
Brał czynny udział w obronie wyspy przed Kastylijczykami, którzy rozpoczęli podbój Gran Canarii w 1478. Został uszlachcony przez Guanarteme (kanaryjski król) i przenosi się do królestwa Gáldar na północy wyspy (w tym czasie Gran Canaria była podzielona na dwa królestwa – Telde na południu i Gáldar na północy). Dowodził ważnym strategicznie posterunkiem na górze Doramas, nazwanej dziś tak na jego cześć. Sukcesy w walce przeciw okupantowi przyniosły mu sławę wśród ludności tubylczej Guanczów, co skłoniło kastylijskiego kapitana Pedro de Verę do skierowania głównego uderzenia na zajmowane przez Doramasa pozycje. 20 sierpnia 1481 w rejonie Arucas rozegrała się ciężka bitwa. Doramas odniósł w niej poważne rany od kopii i wkrótce zmarł. Jego głowę obnoszono potem po Las Palmas na znak triumfu i w celu zastraszenia tubylców. Rdzennych mieszkańców wyspy stać było już tylko na jeszcze jeden istotny zryw przeciw siłom inwazyjnym. W bitwie pod Arucas 30 listopada 1481 wojska de Very ostatecznie pokonały tubylców. Gran Canaria została ostatecznie włączona do Korony Kastylii 29 kwietnia 1483.
Po wojnie potomkom Doramasa przyznawano na chrzcie nazwisko Oramas, które dziś pozostaje jednym z niewielu nazwisk rdzennie kanaryjskich, wciąż spotykanych na wyspach.

</doc>
<doc id="425048" url="https://pl.wikipedia.org/wiki?curid=425048" title="Peter MacKay">
Peter MacKay

Peter Gordon MacKay (ur. 27 września 1965 w New Glasgow, Nowa Szkocja), polityk kanadyjski, lider Postępowo-Konserwatywnej Partii Kanady, W latach 2007-2015 kolejno minister spraw zagranicznych, obrony i sprawiedliwości. W maju 2015 ogłosił, że odejdzie od polityki i nie będzie kandydował w wyborach roku 2015.
Jest synem Elmera MacKaya, ministra w rządzie Briana Mulroneya. Studiował na Acadia University w Wolfville, dyplom prawnika uzyskał na Dalhousie University w Halifax w 1991. Do 1993 pracował w kilku prywatnych firmach prawniczych, następnie został prokuratorem w regionie centralnym Nowej Szkocji.
W 1997 został po raz pierwszy wybrany do parlamentu. Był w gronie kilku młodych polityków Partii Progresywno-Konserwatywnej, zasiadających w parlamencie po raz pierwszy, których uważano za potencjalnych przyszłych liderów partii, obok Johna Herrona, Scotta Brisona i André Bachanda. MacKay został wybrany do parlamentu ponownie w 2000. W marcu 2003 zastąpił Joe Clarka na czele Partii Postępowo-Konserwatywnej. W październiku t.r. przeprowadził połączenie partii z Kanadyjskim Sojuszem Reformatorsko-Konserwatywnym, co zaowocowało powstaniem Konserwatywnej Partii Kanady. W styczniu 2004 MacKay zdecydował się nie ubiegać o stanowisko lidera nowej partii, otrzymał natomiast stanowisko zastępcy lidera, Stephena Harpera.
W czerwcu 2004 został ponownie wybrany do parlamentu. We wrześniu 2005 był wymieniany jako kandydat do następstwa po Johnie Hammie, który zapowiedział rezygnację ze stanowiska premiera Nowej Szkocji. Wiązałoby się to z walką o pozycję lidera działającej jedynie lokalnie Postępowo-Konserwatywnej Partii Nowej Szkocji i ostatecznie MacKay zrezygnował z kandydowania. Po wyborach parlamentarnych w styczniu 2006 został powołany na stanowisko ministra spraw zagranicznych i ministra ds. rozwoju gospodarczego Kanady Atlantyckiej w rządzie Stephena Harpera.
Przez wiele lat jego narzeczoną była Lisa Michelle Merrithew, czołowa kanadyjska specjalistka public relations, córka byłego ministra Geralda Merrithewa. Później był związany z deputowaną Belindą Stronach. W 2012 r. poślubił irańsko-kanadyjską działaczkę praw człowieka, byłą Miss World Americas, Nazanin Afshin-Jam. Mają syna.
W młodości był rugbystą, grał m.in. z późniejszym kapitanem reprezentacji kraju, Morganem Williamsem. Jeszcze w 2008 roku powrócił na boisko, by wspomóc zespół Nova Scotia Keltics w rozgrywkach Rugby Canada Super League.

</doc>
<doc id="425054" url="https://pl.wikipedia.org/wiki?curid=425054" title="Jan Wielopolski (1630–1688)">
Jan Wielopolski (1630–1688)

Jan Wielopolski z Pieskowej Skały i z Żywca herbu Starykoń (ur. w 1630 roku – zm. 15 lutego 1688 roku) – kanclerz wielki koronny w latach 1679–1688, podkanclerzy koronny w latach 1677–1679, stolnik koronny w latach 1662–1676, starosta biecki w latach 1655–1667, starosta tymbarski w 1662 roku, starosta bocheński, starosta stryjski w 1657 roku, starosta nowotarski w latach 1666–1688, starosta lipnicki w 1667 roku, starosta krakowski w latach 1667–1688, marszałek sejmu nadzwyczajnego w Warszawie w 1662 roku, poseł na Sejm, ambasador Rzeczypospolitej w Królestwie Francji w 1685 roku, starosta łucki.
Wziął udział w sejmach: zwyczajnym 1678/1679 roku, 1681, 1683 i 1685 roku.
Życiorys.
Był synem Jana Wielopolskiego, wojewody krakowskiego i Zofii Kochanowskiej.
Był trzykrotnie żonaty. Jego pierwszą żoną była Aniela Koniecpolska (córka Krzysztofa). Następnie w 1665 r. ożenił się z Konstancją Krystyną Komorowską. Miał z nią trzech synów: Ludwika Jana, Jana Kazimierza, Franciszka i córkę Konstancję Krystynę. Trzecia jego żona – Maria Anna de La Grange d'Arquien, z którą ożenił się w 1678 we Lwowie była siostrą królowej Marii Kazimiery Sobieskiej, urodziła mu dwoje dzieci: syna Jana Józefa i córkę Marię Teresę.
Jan Wielopolski był stolnikiem wielkim koronnym od 1664, następnie starostą generalnym krakowskim 1667. Poseł województwa krakowskiego na sejm 1661 roku i sejm 1662 roku. Poseł sejmiku proszowickiego województwa krakowskiego na sejm wiosenny 1666 roku. Na sejmie abdykacyjnym jako poseł województwa krakowskiego 16 września 1668 roku podpisał akt potwierdzający abdykację Jana II Kazimierza Wazy. Poseł na sejm konwokacyjny 1668 roku z województwa krakowskiego. Był członkiem konfederacji generalnej zawiązanej 5 listopada 1668 roku na tym sejmie. Był elektorem Michała Korybuta Wiśniowieckiego w 1669 roku z województwa krakowskiego, podpisał jego "pacta conventa". Poseł na sejm nadzwyczajny 1670 roku z województwa krakowskiego. Został administratorem żup wielickich i bocheńskich w 1672 roku. Był członkiem konfederacji malkontentów w 1672 roku. Elektor Jana III Sobieskiego z województwa krakowskiego w 1674 roku. W roku 1677 został podkanclerzym koronnym, a następnie kanclerzem wielkim koronnym w 1678. Był także starostą: bieckim, bocheńskim, nowotarskim, dolińskim.
Wraz z królem polskim Janem III Sobieskim oraz marszałkiem wielkim koronnym Stanisławem Herakliuszem Lubomirskim należał do pierwszego na świecie towarzystwa geograficznego Akademii Argonautów.
Jan Wielopolski, właściciel Kobylanki, posłował do Rzymu w latach 1680 – 1681 i był przyjęty na audiencji przez papieża Innocentego XI, który darował mu obraz Jezusa Ukrzyżowanego – kopię watykańskiego obrazu poświęconego przez papieża Urbana VIII. Wielopolski przywiózł obraz do kraju i jako „najszacowniejszy prezent” umieścił w pałacowej kaplicy w swych dobrach w Kobylance. W 1678 kupił dobra żywieckie wchodząc w posiadanie Żywca. Początkowo był podporą króla w starciach z magnaterią. W roku 1684 posłował w jego imieniu do Francji w celu odnowienia zerwanych stosunków dyplomatycznych, gdzie przyjął go Ludwik XIV. Po powrocie do Polski przeszedł do obozu antykrólewskiego kierowanego przez Stanisława Lubomirskiego.
Gdy zmarł w 1688 roku przeprowadzono, mimo oporu żony, rewizję w warszawskiej jurydyce Wielopolskich, zarządzoną w celu znalezienia kompromitujących go dokumentów. Zwłoki jego spoczęły w podziemiach kościoła św. Kazimierza (reformatów) w Krakowie.

</doc>
<doc id="425055" url="https://pl.wikipedia.org/wiki?curid=425055" title="Škoda Superb">
Škoda Superb

Škoda Superb – samochód osobowy klasy średniej produkowany pod czeską marką Škoda od 2001 roku. Od 2023 roku produkowana będzie czwarta generacja pojazdu.
Pierwsza generacja.
Škoda Superb I została po raz pierwszy oficjalnie zaprezentowana podczas targów motoryzacyjnych we Frankfurcie w 2001 roku.
Samochód został zbudowany na bazie przedłużonej płyty podłogowej skonstruowanej przez niemiecki koncern Volkswagen AG do produkcji Volkswagena Passata B5 oraz Audi A4 B6. Prototyp pojazdu został zaprezentowany pół roku wcześniej, podczas targów motoryzacyjnych w Genewie pod nazwą Montreux.
W 2002 roku zaprezentowany został prototyp wersji kombi pojazdu, która nie została wprowadzona do produkcji z obawy przed przejęciem potencjalnych klientów Passata oraz A4. W tym samym roku zaprezentowany został koncept Tudor z nadwoziem coupé, który także nie został wprowadzony do produkcji. W 2003 roku podniesiona została moc silnika wysokoprężnego V6 o pojemności 2.5 l z 155 do 163 KM.
14 sierpnia 2006 roku rozpoczęto produkcję zmodernizowanej wersji modelu. Auto otrzymało nowy kształt przednich i tylnych reflektorów oraz nową atrapę chłodnicy, a lusterka zewnętrzne wyposażone zostały w kierunkowskazy. Pojawiły się także nowe odcienie lakieru. Przy okazji liftingu wprowadzono we wnętrzu delikatne zmiany kosmetyczne oraz białe podświetlenie zegarów i nową wersję wyposażeniową Laurin &amp; Klement. Trzy dni później opuścił fabrykę 100 000 egzemplarz, który z silnikiem 1.8 T o mocy 150 KM trafił do ukraińskiej firmy Golden Telecom.
Wersje wyposażeniowe.
W zależności od wersji wyposażeniowej auto wyposażone mogło być standardowo lub za dopłatą w m.in. elektryczne sterowanie szyb, elektryczne sterowanie lusterek oraz podgrzewanie, system ABS z EBD, ASR, EBA i ESP, 4 poduszki powietrzne, skórzaną tapicerkę, 16-calowe alufelgi, system nawigacji satelitarnej oraz klimatyzację automatyczną, a także reflektory biksenonowe i spryskiwacze reflektorów, cztery podgrzewane siedzenia, zestaw DVD, elektrycznie sterowane fotele przednie, fotochromatyczne lusterko wsteczne, czujniki parkowania, radioodtwarzacz CD ze zmieniarką na 6 płyt, tempomat i szyberdach.
Druga generacja.
Škoda Superb II została po raz pierwszy oficjalnie zaprezentowana podczas targów motoryzacyjnych w Genewie w 2008 roku. 
Samochód został zbudowany na bazie niemieckiej płyty podłogowej Volkswagen AG o nazwie PQ46 wykorzystanej do budowy m.in. Volkswagena Passata B6, Audi A4 B8 oraz Seata Alhambra i Volkswagena Sharana. W przeciwieństwie do pierwszej generacji pojazdu, auto jest liftbackiem posiadającym sylwetkę klasycznego sedana dzięki zastosowaniu innowacyjnego systemu otwierania klapy bagażnika, która można unieść samą lub wraz z szybą. W 2009 roku Rok później podczas targów we Frankfurcie zaprezentowano wersję kombi pojazdu.
W 2013 roku przeprowadzono face lifting pojazdu. Zmodernizowany został m.in. pas przedni pojazdu w którym zastosowane zostały nowe reflektory przednie w które wkomponowano światła do jazdy dziennej wykonane w technologii LED oraz zderzak, atrapę chłodnicy oraz pokrywę silnika. Zmianom poddano także pas tylny, przy czym znacznie poważniejszych zmian doczekał się liftback. Kombi zyskało jedynie lekko przerobioną klapę bagażnika z wcięciami w stylu nowej Octavii Combi, liftback otrzymał zupełnie nowe światła, mocno przeprojektowaną pokrywę bagażnika, zmieniony zderzak i inne umiejscowienie tablicy rejestracyjnej. Modyfikacjom uległo także wnętrze pojazdu: zmieniono kierownicę na 3 lub 4-ramienną oraz odświeżono wzory tapicerek. Wszystkie silniki wysokoprężne oraz silnik benzynowy 1.4 TSI 125 KM wyposażono w system StartStop oraz wprowadzono połączenie napędu na obie osie z półautomatyczną skrzynią biegów DSG w silniku wysokoprężnym 2.0 TDI 170 KM. Oficjalna premiera auta odbyła się podczas targów motoryzacyjnych w Szanghaju 19 kwietnia. Produkcja zmodernizowanej odmiany Superba ruszyła 30 maja 2013 roku.
Wersje wyposażeniowe.
Standardowe wyposażenie podstawowej wersji Comfort obejmuje m.in. 7 poduszek powietrznych, system ABS z ESP, półautomatyczną klimatyzację, elektryczne sterowanie szyb, elektryczne sterowanie lusterek, system audio CD z MP3 oraz zmieniarką płyt i 8-głośnikami wraz z wejściem AUX oraz tylne czujniki parkowania.
W zależności od wersji wyposażenia samochód wyposażyć można m.in. w reflektory biksenonowe z funkcją adaptacyjnego oświetlenia AFS oraz doświetlaniem zakrętów, wielofunkcyjny wyświetlacz komputera pokładowego, schowek na parasol, dwustrefową klimatyzację automatyczną, tempomat, samo ściemniające się lusterko wewnętrzne, skórzaną kierownicę, podgrzewane przednie fotele, 17-calowe alufelgi oraz zewnętrzne wykończenia w chromie, podgrzewane dysze spryskiwaczy przedniej szyby, tylną roletę przeciwsłoneczną, przednie czujniki parkowania, elektrycznie sterowane fotele z funkcją pamięci oraz podgrzewaną tylną kanapę, elektrycznie sterowany szyberdach z bateriami słonecznymi, niezależny system ogrzewania ze zdalnym sterowaniem, system nawigacji satelitarnej z tunerem TV, wysokiej klasy system audio z cyfrowym korektorem i 10-głośnikami, 18-calowe alufelgi oraz wykończenie fotele Alcantarą, a także dach panoramiczny.
Trzecia generacja.
Škoda Superb III została po raz pierwszy oficjalnie zaprezentowana podczas targów motoryzacyjnych w Genewie w marcu 2015 roku.
Pojazd został zbudowany na bazie niemieckiej płyty podłogowej koncernu Volkswagen AG oznaczonej symbolem MQB, która wykorzystana została do zbudowania m.in. Volkswagena Passata B8. Kilka elementów designu zostało przejętych z koncepcyjnego modelu VisionC. W przeciwieństwie do poprzedniej generacji pojazdu samochód jest typowym liftbackiem. Nie posiada innowacyjnego systemu otwierania bagażnika, który okazał się zbyt drogi w produkcji.
Pod koniec maja 2015 roku zaprezentowano pierwsze zdjęcia wersji kombi pojazdu. Oficjalna premiera pojazdu miała miejsce podczas targów motoryzacyjnych we Frankfurcie we wrześniu.
Podczas targów motoryzacyjnych we Frankfurcie we wrześniu 2015 roku zaprezentowano także wersję ekologiczną pojazdu o nazwie GreenLine. Samochód napędzany jest wysokoprężnym silnikiem 1.6 TDI o mocy 120 KM, który charakteryzuje się niskim spalaniem.
W maju 2019 roku zaprezentowana została wersja po face liftingu. Najbardziej charakterystycznym elementem wyglądu zmodernizowanej wersji pojazdu jest atrapa chłodnicy, po której obu krawędziach umieszczone zostały węższe reflektory przednie, które opcjonalnie wyposażone mogą być w matrycowe lampy LED. Przemodelowane zostały także m.in. przednie światła przeciwmgłowe oraz przedni zderzak. Z tyłu pojazdu zrezygnowano z logo marki na rzecz dużego napisu Škoda podkreślonego chromowaną listwą przebiegającą przez całą szerokość pojazdu. Delikatnie odświeżone zostały także tylne lampy, oraz zastosowane zostały nowe wzory aluminiowych felg i lakierów. We wnętrzu pojazdu zastosowane zostały nowe chromowane wstawki na wskaźnikach, a do listy wyposażenia standardowego dodany został system bezkluczykowy. Po raz pierwszy w historii marki do gamy jednostek napędowych pojazdu trafił napęd hybrydowy określany mianem iV. Wersję tą napędza benzynowa jednostka 1.4 TSI, która w połączeniu z silnikiem elektrycznym generuje moc około 220 KM. Niektóre silniki zostały również wzmocnione, np.: zamiast 2.0 TDI 190km jest 2.0 TDI 200km 
Wyposażenie.
Wyposażenie podstawowej wersji Active obejmuje m.in. 7 poduszek powietrznych, system ABS z ESP, MSR, ASR, EDS, HBA, DSR, RBS, MKB, TPM, elektroniczny hamulec ręczny, elektryczne sterowanie szyb, ogrzewane oraz elektrycznie sterowane lusterka, dwustrefową klimatyzację automatyczną, system bezdotykowego otwierania bagażnika, czujniki parkowania, elektrycznie sterowaną pokrywę bagażnika, rolety przeciwsłoneczne bocznych szyb tylnych oraz szyby tylnej, komputer pokładowy, trójramienną skórzaną kierownicę, światła przeciwmgłowe, adaptacyjny tempomat z funkcją ruszania w korkach oraz tylne światła wykonane w technologii LED, a także 8-głośnikowy system audio wyposażony w radio CD/MP3/USB/AUX wyposażony w 5-calowy wyświetlacz dotykowy.
W zależności od wersji wyposażenia pojazdu wyposażony może być m.in. reflektory biksenonowe z funkcją adaptacji świateł AFS oraz światłami do jazdy dziennej wykonanymi w technologii LED, spryskiwacze reflektorów, elektrycznie składane lusterka boczne z funkcją ściemniania i pamięci ustawień oraz oświetleniem drzwi, elektrycznie regulowany fotel pasażera oraz kierowcy z funkcją pamięci, funkcję inteligentnego włączania i zmiany świateł, wielofunkcyjną kierownicę, bezkluczykowy system dostępu do pojazdu, czujniki parkowania, podgrzewane dysze spryskiwaczy przedniej szyby, system adaptacyjnego zawieszenia, ogrzewane i wentylowane przednie fotele oraz tylna kanapa, system utrzymywania pojazdu na danym pasie ruchu, system automatycznego parkowania, trzystrefową klimatyzację, elektryczne sterowanie dachu, funkcję monitorowania martwego pola, 8-głośnikowy system audio Standard doposażony m.in. w 6,5-calowy ekran dotykowy oraz Bluetooth, a także 12-głośnikowy system audio oraz skórzaną tapicerkę i system nawigacji satelitarnej w podstawowej wersji z 6,5-calowym ekranem dotykowym oraz dwoma gniazdami SD, a także w wersji rozszerzonej o 8-calowy ekran dotykowy, nawigację 3D, dostęp do sieci LTE z WiFi, dysk twardy oraz DVD i tuner TV.
Czwarta generacja.
Škoda Superb IV zostanie zaprezentowana prawdopodobnie w 2023 roku. Najpierw zadebiutuje wersja kombi, a później liftback. Po raz pierwszy w historii modelu czwarta generacja będzie powstawać razem z dziewiątą generacją Volkswagena Passata w Bratysławie, nie w Kvasinach. Będzie szerszy i dłuższy od poprzednika.

</doc>
<doc id="425059" url="https://pl.wikipedia.org/wiki?curid=425059" title="Gordon O’Connor">
Gordon O’Connor

Gordon O’Connor (ur. 18 maja 1939 w Toronto) – kanadyjski polityk i wojskowy, minister obrony Kanady.
Studiował matematykę i fizykę na Concordia University w Montrealu oraz filozofię na York University w Toronto. W służbie wojskowej doszedł do stopnia generała brygadiera. Po przejściu w stan spoczynku pracował w dużej firmie public relations Hill &amp; Knowlton Canada.
W 2004 został wybrany do parlamentu z ramienia Konserwatywnej Partii Kanady. Mandat zdobył także w przedterminowych wyborach w styczniu 2006, a w lutym t.r. został ministrem obrony w gabinecie Stephena Harpera. Nosi tytuł członka Tajnej Rady Królowej ds. Kanady.

</doc>
<doc id="425060" url="https://pl.wikipedia.org/wiki?curid=425060" title="Kościół św. Gereona na Wawelu">
Kościół św. Gereona na Wawelu

Kościół św. Gereona – kościół romański, zbudowany w XI wieku na wzgórzu wawelskim w Krakowie, w XIV w. przekształcony w gotycką kaplicę św. Marii Egipcjanki, zlikwidowaną w XVI w. 
Historia i opis.
Pierwsze resztki romańskiej budowli odkryto w 1914 roku. Odnaleziono je pod dziedzińcem Batorego, znajdującym się pomiędzy katedrą wawelską i zamkiem. Kontynuujący badania po I wojnie światowej Adolf Szyszko-Bohusz uznał je za relikty pierwszej katedry, tzw. „chrobrowskiej”. Pogląd ten obaliły dopiero badania prowadzone w latach 80. XX wieku. W tym samym rejonie odkryto też fragmenty wcześniejszych murów, o charakterze przedromańskim.
Najstarsza budowla na tym miejscu, przedromańska (prawdopodobnie kościół), istniała krótko. Badany przez Szyszko-Bohusza kościół romański, któremu przypisano znane z przekazu Jana Długosza wezwanie św. Gereona, był trójnawową bazyliką z transeptem oraz trzema apsydami od wschodu. W ramionach transeptu znajdowały się empory. Pod prezbiterium mieściła się krypta wsparta na 8 kolumnach. Od zachodu korpus nawowy miały zamykać dwie wieże. Data powstania kościoła nie jest pewna, prawdopodobnie wzniesiono go w pierwszej połowie (ale raczej w drugiej jej części) XI w. Mógł być reprezentacyjną kaplicą pałacową – jednak funkcja jest przedmiotem dyskusji, wiązano kościół m.in. z benedyktynami.
W pierwszej połowie XIV w. w źródłach pojawia się kaplica św. Marii Egipcjanki. Ta gotycka kaplica charakteryzowała się wyraźnie mniejszą skalą niż romański kościół św. Gereona. Prawdopodobnie w XIII w. romańska bazylika św. Gereona została obcięta o część nawową i ramiona transeptu, a z pozostałej części (skrzyżowania naw i transeptu oraz prezbiterium) utworzono kaplicę, której nadano cechy stylu gotyckiego (prawdopodobnie około 1350 roku za czasów Kazimierza Wielkiego). Sklepienie nawy kaplicy wznosiło się być może na jednym filarze, pod sklepieniem znajdowała się galeria, do której był bezpośredni wstęp z komnat mieszkalnych. Istnieje także hipoteza, że kaplica miała charakter dwukondygnacyjnego oratorium królewskiego, co jednak zostało poddane krytyce. Niezależnie od dyskusji nad formą kaplicy, nie ulega wątpliwości, że kaplica powstała w połowie XIV wieku, na co wskazują formy proﬁli kamieniarki pokrewne m.in. proﬁlom wschodniego skrzydła klasztoru Augustianów w królewskim mieście Kazimierzu, wzniesionego w latach 40. i 50. XIV wieku
Kaplica została zlikwidowana podczas renesansowej przebudowy zamku wawelskiego na początku XVI w., podczas budowy klatki Schodów Senatorskich i gdy włączono ją w zabudowania północno-zachodniego skrzydła zamku i zamieniono na pomieszczenia mieszkalne. W wyniku przebudowy kaplica pozbawiona została kluczowych elementów swojej struktury, przez co niemożliwe jest jednoznaczne odczytanie jej pełnego rzutu, określenie systemu sklepień czy też programu przestrzennego. Z pierwotnej struktury zamkowej kaplicy przetrwały ceglane i kamienne mury magistralne nawy, na rzucie zbliżonym do kwadratu o boku 7 × 8 metrów, z elementami kamieniarki z jasnego piaskowca, oraz dolne partie niewielkiego prezbiterium, być może jednoprzęsłowego. Poziom użytkowy prezbiterium wbudowanego w romańską kryptę starszej bazyliki znajdował się ok. 1,5 metra poniżej poziomu średniowiecznego dziedzińca.
W miejscu gdzie stał kościół, wedle miejskiej legendy, znajduje się "miejsce mocy", kamień czyli wawelski czakram.

</doc>
<doc id="425062" url="https://pl.wikipedia.org/wiki?curid=425062" title="Bücker Bü 181">
Bücker Bü 181

Bücker Bü 181 Bestmann – niemiecki samolot sportowy, szkolno-treningowy i łącznikowy z okresu II wojny światowej.
Historia.
Samolot Bücker Bü 181 "Bestmann" został skonstruowany w zakładach lotniczych "Bücker Flugzeugbau", które specjalizowały się w budowie samolotów sportowych, i był następcą wcześniejszych konstrukcji: Bücker Bü 131 "Jungmann" i Bücker Bü 133 "Jungmeister".
Pierwszy prototyp samolotu powstał w 1939 roku; oblot miał miejsce 29 czerwca 1939 roku. Do produkcji seryjnej samolot "Bücker Bü 181 Bestmann" został skierowany w 1942 r. i był produkowany w Niemczech do 1945 r. Po zakończeniu II wojny światowej był produkowany w Egipcie oraz Czechosłowacji. W Czechosłowacji nosił oznaczenie "Zlín Z-281" i "Zlín Z-381" (oznaczenie wojskowe C-106). Jego produkcja trwała aż do 1954 r.
Użycie w lotnictwie.
Samolot Bücker Bü 181 "Bestmann" był używany w Luftwaffe jako samolot szkolno-treningowy oraz łącznikowy.
Pod koniec wojny w 1945 r. kilkanaście samolotów tego typu zostało uzbrojonych w 4 pancerzownice Panzerfaust, które umieszczono na górnej i dolnej części płatów, poza płaszczyzną obrotu śmigła. Z tak uzbrojonych samolotów zorganizowano jednostkę lotniczą o nazwie "3. PzJgST", którą użyto w ramach Volkssturmu do walki z czołgami.
Samoloty tego typu używane były także w lotnictwie szwedzkim i szwajcarskim.
Jeden samolot tego typu używało także dowództwo polskiego 131 Skrzydła Myśliwskiego w okresie wiosna – lato 1945 roku na terenie Belgii i Niemiec. Samolot zdobyty na lotnisku Luftwaffe w Fumcimino (Włochy), został wyremontowany przez mechaników 663. Dywizjonu, gdzie był używany jako samolot do lotów służbowych w latach 1945-1946. Po II wojnie światowej używano ich także w lotnictwie cywilnym w polskich aeroklubach (m.in. Aeroklub Warszawski, Aeroklub Śląski).
Opis konstrukcji.
Samolot "Bücker Bü 181 Bestmann" był jednosilnikowym dolnopłatem o konstrukcji mieszanej. Podwozie klasyczne – stałe, z kółkiem ogonowym. Kabina załogi zakryta z dwoma miejscami umieszczonymi obok siebie.

</doc>
<doc id="425065" url="https://pl.wikipedia.org/wiki?curid=425065" title="Kleopatra (film 1934)">
Kleopatra (film 1934)

Kleopatra (ang. "Cleopatra") – amerykański film kostiumowy z 1934 roku w reżyserii Cecila B. DeMille’a.
Trzecia z kolei, lecz pierwsza dźwiękowa, choć jeszcze czarno-biała opowieść o losach ostatniej egipskiej królowej, Kleopatry VII i Juliusza Cezara. Zdjęcia do filmu rozpoczęto 13 marca 1934 roku, a ukończono 2 maja 1934 roku. Film był kręcony na 35 mm kamerze.
Nagrody.
Film był nominowany do Oscara w 1935 roku i zdobył jedną statuetkę w kategorii „najlepsze zdjęcia”.
Fabuła.
Historia Kleopatry VII i upadku Egiptu. Rok 48 p.n.e. W Egipcie trwa walka o władzę pomiędzy Kleopatrą a jej bratem Ptolemeuszem, który nakazuje wypędzić siostrę na pustynię i pod groźbą śmierci nie wracać do Aleksandrii.
Tymczasem do Egiptu, który znalazł się w sferze wpływów Rzymu, zmierza Juliusz Cezar, twórca potęgi imperium. Korzystając z jego obecności, Kleopatra, ukryta w zwoju kobierca ofiarowanego Cezarowi, dostaje się przed jego oblicze. Wykorzystując swe kobiece wdzięki, Kleopatra prosi go o pomoc w odzyskaniu władzy i względną niezależność dla swego kraju, obiecując w zamian rzymskiemu władcy możliwość dotarcia krótszą drogą do Indii.
Jej próby uwiedzenia cezara kończą się fiaskiem i dopiero zabicie niedoszłego zamachowca przekonuje do niej Juliusza. Oboje zostają kochankami. Ich romans niepokoi zwolenników cezara w Rzymie, oraz jego prawowitą żonę Kalpurnię. Mimo ostrzeżeń Juliusz Cezar przywozi Kleopatrę do Rzymu, niewiele sobie robiąc z rad dzielnego i popularnego wśród ludu rzymskiego wodza, Marka Antoniusza. W dniu, w którym ma wystąpić w senacie, Kalpurnia błaga go, by przełożył swoje wystąpienie, gdyż miała zły sen wieszczący cezarowi straszną śmierć. Jej obawy potwierdzają się: Cezar ginie wskutek spisku części senatorów. Zdruzgotana Kleopatra wraca do Egiptu, a tymczasem władzę w Rzymie mają sprawować wspólnie, decyzją senatu, siostrzeniec Juliusza, Oktawian, oraz Marek Antoniusz. Jemu też, jako przywódcy wojskowemu przypada rola pomszczenia Juliusza i ukarania Egiptu. Antoniusz aranżuje spotkanie z egipską królową w nadziei, że zdoła ją pojmać, lecz ona decyduje się podjąć go na statku. Olśniony jej urodą i przepychem, z jakim jest podejmowany, Antoniusz zakochuje się bez pamięci w Kleopatrze. To uczucie przypłaci życiem. Mimo to Kleopatrze nie uda się ochronić Egiptu przed Rzymianami.

</doc>
<doc id="425066" url="https://pl.wikipedia.org/wiki?curid=425066" title="Michael Frontzeck">
Michael Frontzeck

Michael Frontzeck (ur. 26 marca 1964 w Mönchengladbach) – niemiecki piłkarz występujący na pozycji obrońcy lub pomocnika. Trener piłkarski.
Kariera klubowa.
Frontzeck treningi rozpoczął w wieku 7 lat w klubie SpVg Odenkirchen. W 1979 roku trafił do juniorskiej ekipy Borussii Mönchengladbach. W 1982 roku został włączony do jej pierwszej drużyny, występującej w Bundeslidze. W tych rozgrywkach zadebiutował 13 sierpnia 1983 roku w zremisowanym 1:1 meczu z Fortuną Düsseldorf. 24 sierpnia 1983 roku w wygranym 3:1 spotkaniu z Werderem Brema strzelił pierwszego gola w trakcie gry w Bundeslidze. W 1984 roku dotarł z klubem do finału Pucharu RFN, w którym Borussia uległa po rzutach karnych Bayernowi Monachium. W Borussii Frontzeck grał do końca sezonu 1988/1989.
Latem 1989 roku odszedł do innego pierwszoligowego zespołu, VfB Stuttgart. Pierwszy ligowy mecz zaliczył tam 29 lipca 1989 roku przeciwko Karlsruher SC (2:0). W 1992 roku zdobył z klubem mistrzostwo Niemiec. W Stuttgarcie spędził pięć lat. W tym czasie rozegrał tam 163 spotkania i zdobył 13 bramek.
W 1994 roku Frontzeck przeniósł się do VfL Bochum, również grającego w Bundeslidze. W 1995 roku spadł z nim do 2. Bundesligi. Wówczas powrócił do Borussii Mönchengladbach (Bundesliga). W styczniu 1996 roku podpisał kontrakt z angielskim Manchesterem City. W Premier League zadebiutował 31 stycznia 1996 roku w zremisowanym 1:1 meczu z Queens Park Rangers. W tym samym roku spadł z zespołem do First Division.
Pod koniec 1996 roku Frontzeck wrócił do Niemiec, gdzie został graczem pierwszoligowego Freiburga. W 1997 roku spadł z nim do 2. Bundesligi, ale po roku powrócił do Bundesligi. W styczniu 1999 roku przeszedł do Borussii Mönchengladbach, gdzie w 2000 roku zakończył karierę.
Kariera reprezentacyjna.
W reprezentacji RFN Frontzeck zadebiutował 12 września 1984 roku w przegranym 1:3 towarzyskim meczu z Argentyną. W 1992 roku został powołany do kadry na Mistrzostwa Europy. Zagrał na nich w pojedynku z Holandią (1:3), a reprezentacja Niemiec zakończyła turniej na 2. miejscu. W latach 1984–1992 w drużynie narodowej Frontzeck rozegrał 19 spotkań.
Kariera trenerska.
Po zakończeniu kariery piłkarskiej Frontzeck został trenerem. Jego pierwszym klubem była Alemannia Aachen z Bundesligi, którą trenował od września 2006 roku. W Bundeslidze jako trener zadebiutował 16 września 2006 roku w wygranym 4:2 meczu z Borussią Mönchengladbach. W 2007 roku spadł z Alemannią do 2. Bundesligi. Wówczas przestał być szkoleniowcem Alemannii.
W styczniu 2008 roku podpisał kontrakt z Arminią Bielefeld z Bundesligi. Pracował tam 1,5 roku, do końca sezonu 2008/2009, w którym spadł z zespołem do 2. Bundesligi.
Od początku sezonu 2009/2010 do 13 lutego 2011 Frontzeck był trenerem Borussii Mönchengladbach.
W październiku 2013 został trenerem FC St. Pauli.

</doc>
<doc id="425067" url="https://pl.wikipedia.org/wiki?curid=425067" title="Włóczykij (film)">
Włóczykij (film)

Włóczykij (wł. "Accattone") – włoski film z 1961 roku, reżyserski debiut Piera Paola Pasoliniego. Asystentem Pasoliniego był przy tym filmie Bernardo Bertolucci.
Jest to opowieść o stręczycielach, prostytutkach i złodziejach. Życie prostych ludzi, w kontraście do okresu włoskiego cudu gospodarczego, gwałtownego rozwoju po II wojnie światowej. Akcja rozgrywa się w Rzymie.
Zarys fabuły.
Główny bohater Vittorio, zwany Accatone, to typowy "niebieski ptak", który spędza czas z bandą koleżków, włócząc się po ulicach i próbując zarabiać jako sutener.

</doc>
<doc id="425068" url="https://pl.wikipedia.org/wiki?curid=425068" title="Euroregion Sprewa-Nysa-Bóbr">
Euroregion Sprewa-Nysa-Bóbr

Euroregion „Sprewa-Nysa-Bóbr” – euroregion utworzony w 1993 roku, z inicjatywy gmin Lubsko, Jasień, Brody, Nowogród Bobrzański i Trzebiel po stronie polskiej i miasta Forst po stronie niemieckiej. W następnym roku włączyły się następne gminy i Wojewoda Zielonogórski oraz niemiecki Związek Miast i Powiatów, do którego weszły powiaty:
Zebranie założycielskie Stowarzyszenia odbyło się 2 czerwca 1993 roku. Głównymi celami współpracy jest gospodarka, komunikacja, rolnictwo, turystyka, ochrona środowiska, oświata, sport i kultura.
Głównymi organami tego Euroregionu są Rada i Prezydium, które obsadzane są równorzędnie przez obie strony partnerskie. Koordynację bieżącej działalności prowadzą biura Euroregionu mieszczące się po polskiej stronie w Gubinie i po niemieckiej w Guben. Działają także tematyczne grupy robocze:
Starania euroregionu spowodowały, że obszar ten został włączony do programu Unii Europejskiej Interreg II (Współpracy Przygranicznej) i Phare CBC.
Euroregion posiada własny Bank Informacji Gospodarczej, w którym znajduje się baza danych w dwóch językach.
Najważniejszym przedsięwzięciem gospodarczym realizowanym corocznie są Targi Euroregionu „Sprewa-Nysa-Bóbr”.

</doc>
<doc id="425072" url="https://pl.wikipedia.org/wiki?curid=425072" title="Rozerwanie końmi">
Rozerwanie końmi

Rozerwanie końmi – sposób wykonania kary śmierci, polegający na przywiązaniu skazanego za ręce i nogi do czterech koni, które ciągnąc w cztery strony rozrywają skazańca. Kat wykonujący wyrok musiał być bardzo precyzyjny, ponieważ cztery konie musiały rozrywać skazanego równomiernie, by żaden z członków nie został oderwany zbyt wcześnie. Śmierć następowała poprzez natychmiastowe wykrwawienie, ale nie zawsze tak się kończyło – czasami taka egzekucja trwała ponad godzinę, zanim kończyny zostały oderwane, a skazanemu pozostał jedynie tułów.
Rozerwania, przeznaczonego przede wszystkim dla dezerterów i zdrajców, nie zawsze dokonywały konie – w Indiach używano wołów, a w Azji napiętych drzew.
Rozerwanie końmi znane było już w Chinach, Egipcie i Persji, zanim dotarło do Europy.

</doc>
<doc id="425074" url="https://pl.wikipedia.org/wiki?curid=425074" title="Korzyść marginalna">
Korzyść marginalna



</doc>
<doc id="425077" url="https://pl.wikipedia.org/wiki?curid=425077" title="Użyteczność marginalna">
Użyteczność marginalna



</doc>
<doc id="425087" url="https://pl.wikipedia.org/wiki?curid=425087" title="Ambrozja bylicolistna">
Ambrozja bylicolistna

Ambrozja bylicolistna ("Ambrosia artemisiifolia" L.) – gatunek rośliny należący do rodziny astrowatych. Pochodzi z Ameryki Północnej, ale aktualnie ma kosmopolityczny zasięg. W Polsce głównie na południowym zachodzie. Kenofit. 
Biologia i ekologia.
Roślina jednoroczna. Kwitnie od sierpnia (czasami od lipca) do października. Roślina wiatropylna. Siedlisko: Suche przydroża, miejsca ruderalne. Liczba chromosomów 2n= 36.

</doc>
<doc id="425091" url="https://pl.wikipedia.org/wiki?curid=425091" title="Jim Flaherty">
Jim Flaherty

Jim Flaherty, właśc. James Michael Flaherty (ur. 30 grudnia 1949, zm. 10 kwietnia 2014 w Ottawie) – kanadyjski polityk, minister finansów w rządzie prowincjonalnym Ontario i w rządzie federalnym.
Studiował na Princeton University i w Osgoode Hall w Toronto. Był starszym partnerem w firmie prawniczej Flaherty Dow Elliott. W 1990 ubiegał się po raz pierwszy o miejsce w zgromadzeniu parlamentarnym prowincji Ontario z ramienia Progresywno Konserwatywnej Partii Ontario, ale nie zdobył mandatu. Wybrany został w 1995 i w październiku 1997 wszedł do rządu prowincjonalnego Mike’a Harrisa, obejmując tekę ministra pracy. W 1999 ubiegał się z powodzeniem o reelekcję, a w rządzie przeszedł na stanowisko prokuratora generalnego Ontario. W latach 2001–2002 był ministrem finansów i wicepremierem.
W 2002 ubiegał się o stanowisko lidera Progresywno Konserwatywnej Partii Ontario po ustępującym Harrisie, ale uległ Ernie Evesowi. W kwietniu 2002 Eves powierzył mu mniej znaczącą funkcję ministra ds. przedsiębiorstw, którą Flaherty pełnił do porażki wyborczej partii rok później. Ponownie stanął do rywalizacji o stanowisko lidera, kiedy rezygnację złożył Eves, we wrześniu 2004 został jednak pokonany przez Johna Tory’ego. W gabinecie cieni Ontario kierowanym przez Tory’ego Flaherty odpowiadał za resort finansów.
W walce o stanowisko lidera partii Flaherty opowiadał się za ograniczeniem podatków i zwiększeniem prywatyzacji. Występował również jako zwolennik współpracy z USA i wspierał politykę zagraniczną George’a Busha, w tym inwazję na Irak.
W grudniu 2005 Flaherty zrezygnował z mandatu w zgromadzeniu prowincjonalnym Ontario i z ramienia Konserwatywnej Partii Kanady wystartował w wyborach federalnych w styczniu 2006. Zdobył mandat deputowanego, a w lutym 2006 został powołany na stanowisko ministra finansów w rządzie Stephena Harpera. Zrezygnował ze stanowiska w marcu 2014, niespełna miesiąc później zmarł na atak serca.
Nosił tytuł członka Tajnej Rady Królowej ds. Kanady.

</doc>
<doc id="425093" url="https://pl.wikipedia.org/wiki?curid=425093" title="Rów Atakamski">
Rów Atakamski

Rów Atakamski (inaczej Rów Peruwiańsko-Chilijski) — rów oceaniczny we wschodniej części dna Oceanu Spokojnego. Rozciąga się ok. 160 km od zachodnich brzegów Ameryki Południowej. Dzieli się na Rów Peruwiański na północy i Rów Chilijski na południu.
Rów ten ma długość około 5900 km (jest najdłuższy na świecie, drugi jest rów Sundajski), średnią szerokość — 64 km i osiąga maksymalną głębokość 8065 m w Głębi Richardsa (w rowie Chilijskim).
Tworzy on naturalną granicę płyt Nazca (wschodniego Pacyfiku) i południowoamerykańskiej, w której dno Pacyfiku jest wciągane pod płytę kontynentalną, a następnie na dużej głębokości przetapiane (jest to strefa subdukcji). Proces ten powoduje stałe wypiętrzanie się Andów. Rów Atakamski stanowi strefę trzęsień ziemi i podmorskiej działalności wulkanicznej.

</doc>
<doc id="425095" url="https://pl.wikipedia.org/wiki?curid=425095" title="Augustin-François Silvestre">
Augustin-François Silvestre

Augustin-François Silvestre (ur. 3 grudnia 1762 w Wersalu, zm. 4 lipca 1855 w Paryżu) – francuski bibliotekarz i urzędnik, członek Francuskiej Akademii Nauk, osobisty bibliotekarz króla Francji Karola X.
Życiorys.
Urodził się 3 grudnia 1762 w Wersalu. W 1782 został królewskim bibliotekarzem i lektorem Ludwika XVI. Po powrocie Ludwika XVIII z wygnania do Francji powrócił na stanowisko osobistego bibliotekarza i lektora króla.
W 1784 został kawalerem Połączonych Zakonów św. Łazarza z Jerozolimy i NMP z Góry Karmel. W 1788 został członkiem Stowarzyszenia Filomatów, gdzie przez następne 14 lat był sekretarzem. Był także kawalerem Legii Honorowej.
W 1816 został mianowany sędzią herbowym w Radzie Oficerów połączonych zakonów.
W uznaniu jego naukowych i urzędowych zasług 1826 otrzymał od króla Karola X tytuł barona.
Od 1831 po śmierci Jana Ludwika de Beaumont, markiza d’Autichamp wraz z Józefem Bon, baronem Dacier oraz księdzem Picot (kapelanem zakonnej kapituły i opatem Wersalu) zarządzał Radą Oficerów Zakonu Rycerzy św. Łazarza z Jerozolimy, (po zlikwidowaniu przez rewolucję 1830 roku państwowych zakonów rycerskich i tym samym zniesieniu unii personalnej Zakonu św. Łazarza z Królewskim Zakonem Najświętszej Marii Panny z Góry Karmel). Od 1833 do 1841 był "de facto" zwierzchnikiem zakonu św. Łazarza). W 1841 Rada Oficerów przekazała namiestnictwo nad zakonem jedynemu ówcześnie urzędującemu katolickiemu patriarsze Jerozolimy Maksymosowi III Mazloum, który objął także religijny i prawny (na zasadzie rum millet) protektorat nad pozostającą od 1830 bez państwowej opieki Radą Zakonu św. Łazarza.
Życie prywatne.
Był żonaty z Konstancją Garre (od 2 grudnia 1793. Mieli troje dzieci: Adelajdę Zofię, Adelajdę Luizę, Edwarda.

</doc>
<doc id="425105" url="https://pl.wikipedia.org/wiki?curid=425105" title="Morfin Gaunt">
Morfin Gaunt



</doc>
<doc id="425106" url="https://pl.wikipedia.org/wiki?curid=425106" title="Arcybiskupi Mediolanu">
Arcybiskupi Mediolanu

Biskupi i arcybiskupi Mediolanu.
Według tradycji pierwszym biskupem Mediolanu był ok. 55 Święty Barnaba, współcześnie jednak odrzuca się to podanie

</doc>
<doc id="425114" url="https://pl.wikipedia.org/wiki?curid=425114" title="Rośliny ziemnopączkowe">
Rośliny ziemnopączkowe



</doc>
<doc id="425115" url="https://pl.wikipedia.org/wiki?curid=425115" title="Geofit">
Geofit



</doc>
<doc id="425116" url="https://pl.wikipedia.org/wiki?curid=425116" title="Ziemnopączkowe">
Ziemnopączkowe



</doc>
<doc id="425120" url="https://pl.wikipedia.org/wiki?curid=425120" title="Roślina ziemnopączkowa">
Roślina ziemnopączkowa



</doc>
<doc id="425121" url="https://pl.wikipedia.org/wiki?curid=425121" title="Lavender Brown">
Lavender Brown



</doc>
<doc id="425125" url="https://pl.wikipedia.org/wiki?curid=425125" title="Rośliny wodnopączkowe">
Rośliny wodnopączkowe



</doc>
<doc id="425127" url="https://pl.wikipedia.org/wiki?curid=425127" title="Roślina wodnopączkowa">
Roślina wodnopączkowa



</doc>
<doc id="425134" url="https://pl.wikipedia.org/wiki?curid=425134" title="Intubacja">
Intubacja

Intubacja – umieszczenie plastikowej rurki, zwanej rurką intubacyjną, w tchawicy pacjenta w celu zapewnienia drożności dróg oddechowych. Rurka wprowadzana jest najczęściej przez usta za pomocą laryngoskopu. Zabieg ten jest wykonywany przez anestezjologa lub, w przypadku zatrzymania krążenia, do którego doszło poza szpitalem, przez lekarza systemu, pielęgniarkę systemu lub ratownika medycznego.
Metody.
Przed intubacją należy dokonać oceny warunków aby ustalić jej stopień trudności, które mogą mieć podłoże anatomiczne wrodzone lub nabyte. Najważniejszy jest wywiad i badanie przedmiotowe. Trudności można oszacować na podstawie testu Mallampatiego oglądając gardło pacjenta przy maksymalnie wysuniętym języku o maksymalnie otwartych ustach, jednak nie jest on wystarczający gdyż zwraca wysoką liczbę fałszywie dodatnich wyników na poziomie około 50%. Podobne wyniki można uzyskać stosując skalę Wilsona, która obejmuje takie czynniki jak masę ciała, ruchomość kręgosłupa w odcinku szyjnym, ruchomość w stawach skroniowo–żuchwowych, cofniętą brodę i wystające zęby. Możliwość laryngoskopii bezpośredniej pozwala wykluczyć test Patila, w którym mierzy się odległość między wyniosłością krtaniową chrząstek tarczowatych a szczytem bródki przy maksymalnie wyprostowanej głowie. Innym wskaźnikiem jest ruchomość szyjnego odcinka kręgosłupa. Jeśli zakres ruchów jest mniejszy niż 90° to prawdopodobieństwo wystąpienia intubacji trudnej jest wysokie. Problemem może być również ciężki stan chorego oraz urazy okolic głowy i szyi.
Ochrona własna wykonującego intubację oraz asystenta składa się zazwyczaj z rękawiczek jednorazowych, w przypadku podejrzenia infekcji oddechowych (np. COVID-19) niezbędne może być rozszerzenie ochrony o maskę, rękawiczki, gogle, fartuch i jednorazowe obuwie i/lub ochraniacz na obuwie. 
Rurkę intubacyjną należy odpowiednio dobrać stosownie do wieku i budowy pacjenta. W przypadku intubacji dzieci dobrze mieć przygotowane trzy rozmiary.
Najczęściej rurka jest wprowadzana przez usta z pomocą laryngoskopu pod kontrolą wzroku. Czasami korzystna może być intubacja przez nos, na przykład podczas zabiegów w obrębie jamy ustnej lub u pacjentów wymagających intubacji przez dłuższy czas. W takim przypadku intubację rozpoczyna się od wprowadzania rurki przez nos aż do momentu uwidocznienia jej końca w gardle, dopiero w tym momencie następuje użycie laryngoskopu, a proces jest kontynuowany w typowy sposób.
Jeśli uwidocznienie nagłośni jest niemożliwe należy rozważyć wykonanie intubacji „na ślepo”. W każdym przypadku konieczne jest sprawdzenie poprawności przez osłuchanie płuc i obserwację ruchów oddechowych. Dobrym wskaźnikiem umieszczenia rurki intubacyjnej może być zapis kapnografu, lecz należy zachować ostrożność w przypadku pacjentów, którzy na krótko przed zabiegiem spożywali napoje gazowane lub środki neutralizujące kwas. Rurkę intubacyjną należy zabezpieczyć przed przemieszczaniem się za pomocą plastra lub taśmy.
Jeśli istnieje ryzyko aspiracji treści żołądkowej wykonywana jest "intubacja szybka". Grupami ryzyka wymagającymi intubacji szybkiej są takie przypadki jak ciąża, otyłość, niedrożność przewodu pokarmowego, osłabienie odruchów z dróg oddechowych oraz „pełny żołądek”. Najbezpieczniej przeprowadzić ją u przytomnego pacjenta. Należy jednak unikać długotrwałego zwiotczania mięśni szkieletowych w przypadku podejrzenia "intubacji trudnej". Lekiem z wyboru stosowanym w intubacji szybkiej jest sukcynylocholina, która wywołuje zwiotczenie po 60–90 sekundach, a jej kliniczny czas działania nie przekracza standardowo 10 minut.
"Intubacją trudną" określa się każdy przypadek, w którym doświadczonemu anestezjologowi jej przeprowadzenie zajmuje więcej niż 10 minut lub trzecia próba kończy się niepowodzeniem. Najbezpieczniej przeprowadzić ją u przytomnego pacjenta za pomocą laryngoskopu, fiberoskopu lub bronchofiberoskopu. Konieczne może być użycie ruchomego stanowiska do trudnych intubacji oraz obecność dodatkowych osób do pomocy. Ostatecznie może wystąpić potrzeba wykonania tracheotomii lub konikotomii. Stwierdzona trudna intubacja oznacza, że pacjent powinien być z wyboru intubowany metodą fiberoskopową. Możliwe jest również zastosowanie rurki Guedela lub Wendla.
Alternatywnym rozwiązaniem w przypadku "intubacji trudnej" może być "intubacja wsteczna" jednak jest ona wykonywana rzadko. Polega ona na nakłuciu więzadła pierścienno-tarczowego celem przeprowadzenia prowadnicy z krtani do ust, po której następnie wprowadza się rurkę intubacyjną. Po umieszczeniu rurki prowadnica jest usuwana.
Zastosowanie.
Intubacja zapewnia:
Kontrola położenia rurki.
Ze względu na ryzyko przypadkowego zaintubowania przełyku lub zaintubowanie oskrzela zamiast tchawicy należy zawsze skontrolować położenie rurki intubacyjnej. Prawidłowe położenie rurki może być ocenione na podstawie następujących objawów:
Ekstubacja.
Ekstubacja to proces usunięcia rurki intubacyjnej. Przed ekstubacją należy podać do oddychania 100% tlen, należy również dokonać odsysania wydzieliny z tchawicy i gardła. Ekstubację najlepiej wykonać na wdechu. Tlen należy podawać jeszcze przez kilka minut po usunięciu rurki intubacyjnej przez maskę twarzową. Obowiązkowo należy się upewnić, że pacjent oddycha swobodnie i potrafi samodzielnie zapewnić sobie drożność dróg oddechowych np. odruchem kaszlowym.
Decyzję o ekstubacji podejmuje się gdy:

</doc>
<doc id="425136" url="https://pl.wikipedia.org/wiki?curid=425136" title="Droga krajowa nr 54 (Polska)">
Droga krajowa nr 54 (Polska)

Droga krajowa nr 54 – droga krajowa klasy GP o długości 18 km, leżąca na obszarze województwa warmińsko-mazurskiego. Trasa ta łączy drogę ekspresową S22 na węźle Braniewo-Południe koło Chruściela z przejściem granicznym z Rosją Gronowo – Mamonowo.
Historia numeracji.
Na przestrzeni lat arteria posiadała różne oznaczenia i kategorie:
Dopuszczalny nacisk na oś.
Na całej długości drogi dopuszczalny jest ruch pojazdów o nacisku pojedynczej osi do 11,5 tony.

</doc>
<doc id="425138" url="https://pl.wikipedia.org/wiki?curid=425138" title="DK54">
DK54



</doc>
<doc id="425140" url="https://pl.wikipedia.org/wiki?curid=425140" title="Helofit">
Helofit



</doc>
<doc id="425142" url="https://pl.wikipedia.org/wiki?curid=425142" title="Rośliny błotnopączkowe">
Rośliny błotnopączkowe



</doc>
<doc id="425144" url="https://pl.wikipedia.org/wiki?curid=425144" title="Błotnopączkowe">
Błotnopączkowe



</doc>
<doc id="425146" url="https://pl.wikipedia.org/wiki?curid=425146" title="Roślina błotnopączkowa">
Roślina błotnopączkowa



</doc>
<doc id="425147" url="https://pl.wikipedia.org/wiki?curid=425147" title="Geofity bagienne">
Geofity bagienne



</doc>
<doc id="425148" url="https://pl.wikipedia.org/wiki?curid=425148" title="Gaur indyjski">
Gaur indyjski

Gaur indyjski, gaur ("Bos gaurus") – gatunek dużego ssaka z rodziny wołowate (Bovidae) występujący w Azji Południowej i Azji Południowo-Wschodniej. Największe populacje są spotykane współcześnie w Indiach. , który jest pod względem technicznym niepoprawne. Jest największym gatunkiem dzikiego bydła, większym niż azjatycki dziki bawół wodny i bizon amerykański. Udomowioną formę gaura jest gajal.
Występowanie i biotop.
Występują w południowej i południowo-wschodniej Azji. Zwierzęta te zamieszkują tropikalne lasy do wysokości 2000 m n.p.m. Preferują miejsca gęsto porośnięte bambusami, krzewami i niskimi drzewami.
Wygląd.
Tułów jest pokryty krótką, gładką sierścią o kolorze szaro- lub rudobrązowym. Dojrzałe samce są wyraźnie ciemniejsze od samic. Cielęta rodzą się nieco jaśniejsze od ich matek, kolor dorosłych samic osiągają do roku. Byczki zaczynają ciemnieć w wieku 2,5-3 lat. Spód ciała jest rozjaśniony (w tonacji rdzawej). Przednie kończyny są białe do nadgarstków, tylne do stawów skokowych. Nad łopatkami znajduje się wyraźny garb (u dorosłych samców w dobrej kondycji imponująco, wręcz monstrualnie, umięśniony). Na spodniej stronie szyi zwisa fałd luźnej skóry. Wykrzywione ku górze rogi osadzone są na dużej głowie. Rogi samców są nieco większe niż u samic (grubsze u nasady) i nieco inaczej gięte. Ogon długi, zakończony kępą ciemnego włosia.
Informacje ogólne.
Wysokość w kłębie:
170-210 cm
Długość ciała:
250-300 cm
Długość ogona:
70-100 cm
Waga:
samce 1000-1500, samice 700-1000 kg
Długość życia:
Około 20 lat.
Tryb życia.
Gaury prowadzą osiadły tryb życia. Dobierają się w stada liczące najczęściej 10 do 12 osobników.
Pokarm.
Zwierzęta te żywią się trawą i liśćmi. Często pasą się razem z bydłem domowym, jednak nie są odporne na choroby roznoszone przez zwierzęta domowe (pryszczyca, pomór bydła).
Rozmnażanie.
Latem byki stają do walk o samice. Najpierw stają do siebie bokiem, mając nadzieję, że ich garb przestraszy przeciwnika. Kiedy to nie skutkuje, zderzają się rogami. Po zapłodnieniu wszystkich krów w swoim rewirze samiec odchodzi, aby wieść samotne życie, jednak czasami przebywa w okolicy broniąc samic przed niebezpieczeństwem.
Ciąża trwa ok. 270 dni. Młode rodzą się wiosną, z dala od stada. Po przyjściu na świat młode jest już dobrze rozwinięte. Po kilku dniach matka przyprowadza cielę do stada. W wieku trzech lat młody samiec opuszcza grupę i dołącza do swoich rówieśników.
Samica osiąga dojrzałość płciową w wieku 3, a samiec 6 lat.
Udomowienie.
Udomowioną formą gaura jest gajal ("Bos frontalis"). Występuje w różnych maściach; szarej, szarobrunatnej, brunatnej do czarnej (najczęściej maść czysto czarna). Charakterystyczne (analogicznie do dzikiej formy) białe do nadgarstków przednie i do stawów skokowych tylne kończyny. Często występują białe odmiany barwne na czole oraz podbrzuszu. Posiada nieco inaczej ukształtowane i bardziej masywne rogi niż u dzikiego gaura. Należy jednak zaznaczyć, że gajal nie jest czystą udomowioną formą dzikiego gaura. Gajal posiada domieszkę krwi lokalnych odmian bydła typu zebu. Jako forma udomowiona nie powstał on w zamierzonym przez człowieka i z natury bardzo długim procesie udomawiania lecz zupełnie przypadkowo i spontanicznie. Zdarzało się (i zdarza się także obecnie), że samice bydła domowego wypasanego w dżungli były kryte przez byki dzikiego gaura. Ponieważ samice z takiego kojarzenia są płodne, możliwe było dalsze krzyżowanie się takich samic-mieszańców z gaurem. Po przekroczeniu 75% krwi gaura także samce-mieszańce stawały się płodne. Zostało to wykorzystane przez miejscową ludność i utrwalona i wyselekcjonowana została forma w pełni płodnego i przekazującego wiernie dalej swoje cechy na potomstwo mieszańca gaura (nieco powyżej 75% krwi gaura) i bydła typu zebu (nieco poniżej 25% krwi bydła domowego) nazywanego obecnie gajalem. Przedstawiony powyżej proces tworzenia nowej formy bydła domowego, w przypadku gajala zupełnie nie zamierzony przez człowieka i przypadkowy, został w pełni świadomie powtórzony przez naukowców w USA. podczas tworzenia formy bydła catallo. Bydło to w pełni płodne i wiernie przekazujące dalej swoje cechy na potomstwo posiada nieco powyżej 75% krwi bydła domowego i nieco poniżej 25% krwi dzikiego bizona. Odznacza się ono niespotykaną żywotnością oraz odpornością na choroby i niekorzystne warunki klimatyczno-żywieniowe. Pomimo powyższych zalet bydło catallo nie zdobyło uznania hodowców amerykańskich. Bardziej ekonomiczna jest w chwili obecnej kontrolowana w pełni hodowla, utrzymywanych na terenach ogrodzonych, dzikich bizonów. W przeciwieństwie do catallo, gajal jest tradycyjnie i masowo utrzymywany przez autochtonów (stosuje się wolny wypas w dżungli).
Ochrona.
W połowie XX w. z powodu wycinki lasów zginęło wiele osobników z tego właśnie gatunku. W niektórych regionach gaury musiały zmienić tryb życia na nocny. Berliński ogród zoologiczny zajmuje się wpisywaniem do międzynarodowej księgi gatunkowej osobników urodzonych w niewoli.

</doc>
<doc id="425150" url="https://pl.wikipedia.org/wiki?curid=425150" title="Geofit bagienny">
Geofit bagienny



</doc>
<doc id="425155" url="https://pl.wikipedia.org/wiki?curid=425155" title="Rusycystyka">
Rusycystyka



</doc>
<doc id="425156" url="https://pl.wikipedia.org/wiki?curid=425156" title="Pierre Chaunu">
Pierre Chaunu

Pierre Chaunu (ur. 17 sierpnia 1923 w Belleville-sur-Meuse, zm. 22 października 2009 w Caen) – francuski historyk. 
Życiorys.
W 1947 r. rozpoczął pracę w liceum w Bar-le-Duc. W roku 1956 został wykładowcą na Wydziale Literatury w Centrum Narodowym Badań Naukowych (CNRS), a trzy lata później – na Uniwersytecie w Caen. Tytuł profesora uzyskał w 1962 r., obroniwszy dwunastotomowe dzieło o historii Sewilli. W 1971 r. objął katedrę historii nowożytnej na Sorbonie (Paris-IV). Wykładał również na Wydziale Teologii na Uniwersytecie w Aix-en-Provence. W latach 1957-1991 był wiceprezesem Komisji Historycznej CNRS.
Od roku 1982 współpracował z francuskim dziennikiem "Le Figaro". Był również członkiem rady naukowej Instytutu Domu Burbońskiego.
Był kalwinem. Jego prace dotyczą historii Francji, Hiszpanii, dziejów Kościoła, historiozofii i historii cywilizacji.
Dorobek naukowy.
Pierre Chaunu opublikował ponad 80 książek, m.in.:

</doc>
<doc id="425159" url="https://pl.wikipedia.org/wiki?curid=425159" title="Ateji">
Ateji

 – grupa znaków chińskich (kanji), służąca w języku japońskim do fonetycznego zapisu (jako fonetyczny ekwiwalent) niektórych słów. Znaki te nie odnoszą się do słów pochodzenia chińskiego. Zostały one przypisane do słów już istniejących oraz do zapożyczeń. 
Współcześnie, podstawowym sposobem zapisu wyrazów obcego pochodzenia w języku japońskim jest użycie sylabariusza fonetycznego, katakany, jednakże w przeszłości posiadanie wersji kanji uważano za konieczne. Wywodziło się bowiem z tradycji chińskiej i do dziś w pewnych przypadkach ma charakter eleganckiej formy zapisu. 
Zapis przy pomocy "ateji" może zostać dokonany ze względu na odpowiednią wartość semantyczną, fonetyczną lub obie te funkcje łącznie. Przykładem kanji użytych zarówno ze względu na znaczenie, jak i wymowę, jest wyraz „kurabu” (klub) zapożyczony z języka angielskiego (club). Oprócz zapisu katakaną (クラブ), często spotyka się wersję kanji w postaci: 倶楽部. Ciąg znaków może być przeczytany jako ku, ra(ku), bu. W wolnej interpretacji można go odczytać jako: razem, zabawa (dobre samopoczucie, beztroska lub muzyka) oraz miejsce.
Ateji mogą być również przypisane jedynie ze względu na wymowę. Za przykład mogą posłużyć znaki kanji na sushi: 鮨, 鮓 lub 寿司.

</doc>
<doc id="425161" url="https://pl.wikipedia.org/wiki?curid=425161" title="Czteropolówka">
Czteropolówka

Czteropolówka jest nieco bardziej skomplikowaną formą płodozmianu trójpolowego, ponieważ tereny uprawne dzieli się tu na cztery pola i kolejno uprawia na nich poszczególne gatunki lub grupy roślin w czteroletniej rotacji. Klasyczna czteropolówka powstała w Anglii w XVIII wieku, obejmowała rośliny okopowe, zboża jare, rośliny motylkowe oraz zboża ozime. Stopniowo rozprzestrzeniła się w Europie zastępując dawny system uprawy.
Często nazywana jest także czteropolówką norfolską.

</doc>
<doc id="425167" url="https://pl.wikipedia.org/wiki?curid=425167" title="Napoleon II Bonaparte">
Napoleon II Bonaparte

Napoleon II, urodzony jako Napoléon François Charles Joseph, od 1818 znany jako Franciszek, książę Reichstadt (ur. 20 marca 1811 w Paryżu, zm. 22 lipca 1832 na zamku Schönbrunn koło Wiednia), nazywany "L’Aiglon," "Orlątkiem" – następca tronu I Cesarstwa Francuskiego w latach 1811–1814 (z tytułem króla Rzymu), tytularny cesarz Francuzów w 1815 (według niektórych historyków także w 1814), następca tronu i książę Parmy i Piacenzy w latach 1814–1817, książę Reichstadt (Zákupy) od 22 lipca 1818.
Był jedynym legalnym synem cesarza Napoleona I, jego matką była druga żona Napoleona, Maria Ludwika, arcyksiężniczka austriacka z rodu Habsburgów, córka cesarza Franciszka II.
Gdy Napoleon abdykował w dniu 4 kwietnia 1814 roku, określił swojego syna jako nowego cesarza. Jednak koalicjanci nie zamierzali uznawać prawa młodego cesarza. Napoleon I został kilka dni później zmuszony do ponownej abdykacji, tym razem bezwarunkowej. Mimo że Napoleon II nigdy realnie nie panował, to przez ten krótki czas uważany był przez wielu za prawowitego cesarza. Pod tym imieniem zapisał się w historiografii.
Gdy Napoleon I abdykował po swoim 100-dniowym panowaniu 22 czerwca 1815 roku, dzień później władzę przejęła Komisja Rządowa, złożona z pięciu członków. Nie odniosła się do praw Napoleona II, oddała władzę Ludwikowi XVIII.
Życiorys.
Poród młodej cesarzowej był bardzo ciężki i w pewnej chwili chirurg Dubois, który przyjmował dziecko, zapytał Napoleona, kogo ma ratować – matkę czy dziecko. Napoleon powiedział: "Ne pensez qu'à la mère" ("Niech pan myśli tylko o matce"). O ósmej rano 101 strzałów armatnich obwieściło paryżanom narodziny następcy tronu, który już w kołysce otrzymał od ojca tytuł Króla Rzymu. Młody Napoleon został ochrzczony 9 czerwca 1811 w katedrze Notre-Dame przez wuja Napoleona I, kardynała Józefa Fescha. Do chrztu chłopca podawali: arcyksiążę Ferdynand Habsburg, zastępujący dziadka – cesarza Franciszka II, i Letycja Buonaparte – „Jej Cesarska Wysokość Pani Matka”.
Pierwszą edukację młody król Rzymu otrzymał pod okiem guwernantki hrabiny de Montesquiou. Po klęskach Napoleona w wojnie z Rosją 1812 roku i w bitwie pod Lipskiem Maria Ludwika wraz z synem opuściła 29 marca 1814 Paryż i udała się do Rambouillet, a stamtąd wraz z Radą Regencyjną (Napoleon I abdykował na rzecz syna) do Blois. W międzyczasie senat francuski ogłosił detronizację Bonapartów i wezwał do powrotu wygnanego Burbona Ludwika XVIII. Marii Ludwice i jej legalnemu potomstwu przyznano oprawę w postaci włoskich księstw Parma, Piacenza i Guastalla.
Wiosną 1814 Maria Ludwika z synem przeniosła się do rodziców do Wiednia. Tam dotarła do nich w marcu 1815 wieść o powrocie Napoleona do Francji i restauracji monarchii Bonapartów. Cesarz na próżno prosił żonę o powrót wraz z synem, listy pozostały bez odpowiedzi. Po Waterloo Napoleon abdykował po raz drugi na rzecz syna; tym razem idea osadzenia na tronie Napoleona II miała wielu zwolenników we francuskim parlamencie, ale intrygi ministra Josepha Fouché i zwycięskiego księcia Wellingtona doprowadziły do ponownego objęcia tronu przez Ludwika XVIII.
W roku 1817 nowe postanowienia Świętego Przymierza pozbawiły Marię Ludwikę dziedzicznych praw do Parmy itd., otrzymała tylko dożywocie. W ten sposób syn Napoleona I został pozbawiony nazwiska, tytułu i dziedzictwa. 22 lipca 1818 dziadek Franciszek I nadał mu tytuł księcia Reichstadt (niem. "Herzog von Reichstadt") i rangę książęcą w Cesarstwie Austrii, skreślając jednocześnie "Napoleona" z listy jego imion.
Edukacja młodego Bonapartego przebiegała według starodawnego schematu ustalonego dla dzieci Habsburgów: miał wielu guwernerów, którzy uczyli go filologii łacińskiej, filozofii i zasad prawa kanonicznego i świeckiego, historii współczesnej, matematyki, a z przedmiotów wojskowych nauki o fortyfikacjach. Oprócz tego posiadł szeroką wiedzę w dziedzinie literatury francuskiej, niemieckiej i włoskiej. Gdy skończył 15 lat, udostępniono mu literaturę o Rewolucji Francuskiej i panowaniu jego ojca. Przez cały czas był jednak obserwowany przez tajną policję Metternicha, która otrzymała zadanie nie dopuszczać do niego żadnych emisariuszy z Francji.
W lipcu roku 1830 wybuchła we Francji rewolucja, która zmiotła z tronu starszą linię Burbonów z Karolem X. Liczni zwolennicy Bonapartów proklamowali Franza (jak go teraz nazywano) cesarzem jako Napoleon II. Misję przekonania Wiednia o słuszności takiego rozwiązania powierzono Talleyrandowi, który spotkał się ze strony Metternicha z takim chłodem, że zaniechał dalszych dyskusji i wkrótce ustąpił z urzędu. W tym czasie wygnano z Francji napoleońskiego marszałka i zdrajcę cesarza – Marmonta, który osiedlił się w Wiedniu i został dopuszczony do Franza jako nauczyciel historii wojskowej. Młody książę mógł usłyszeć historię wojen Napoleona z ust jego dawnego adiutanta i naocznego świadka wszystkich zdarzeń.
Od roku 1828 Franz zaczął karierę oficerską w armii austriackiej: najpierw jako kapitan szaserów, dalej jako major piechoty w pułku de Salisa, na koniec, 15 czerwca 1831, dostał awans na podpułkownika i dowództwo batalionu piechoty węgierskiej.
Od tego roku zaczął poważnie chorować – przypuszczano gruźlicę krtani. Stan pogorszył się na wiosnę 1832. 24 czerwca tego roku przybyła do syna niewidziana od wielu lat matka. Napoleon II zmarł 22 lipca o godz. 5:10 w pałacu Schönbrunn w tym samym pokoju, który zajmował jego ojciec po bitwie pod Austerlitz. Zwłoki pochowano w habsburskiej Krypcie Kapucyńskiej (niem. "Kapuzinergruft") w Wiedniu, wnętrzności w Katedrze św. Szczepana, a serce w Kościele Augustianów.
W roku 1940 przeniesiono na rozkaz Hitlera jako „dar Wielkiej Rzeszy Niemieckiej dla narodu francuskiego” zwłoki Napoleona II do Kościoła Inwalidów w Paryżu.
Według pogłosek, które zapoczątkował angielski handlarz antyków sir Joseph Duveen, opowiadając o znalezionym przez siebie w dzieciństwie wśród papierów ojca liście pożegnalnym Napoleona II do urodzonego w 1832 arcyksięcia Maksymiliana, późniejszego cesarza Meksyku, książę Reichstadt był ojcem i tego chłopca, i jego starszego brata Franciszka Józefa. Wiadomo, że matka cesarza Franciszka Józefa i Maksymiliana, ks. Zofia z Wittelsbachów, była blisko zaprzyjaźniona z napoleońskim kuzynem, ale poza sławnym obrazem, na którym Napoleon II trzyma na kolanach malutkiego Franciszka Józefa, nie wiadomo nic o romansowych stosunkach między Reichstadtem i Zofią. Jeśli istniały, to wszelkie ślady zatarł dwór wiedeński.

</doc>
<doc id="425170" url="https://pl.wikipedia.org/wiki?curid=425170" title="Cykl miesięczny">
Cykl miesięczny



</doc>
<doc id="425172" url="https://pl.wikipedia.org/wiki?curid=425172" title="Porybliny">
Porybliny

Porybliny, poryblinowce ("Isoetales" Prantl) – monotypowy rząd roślin z klasy widłaków różnozarodnikowych, zawierający jedną rodzinę współcześnie występujących roślin – poryblinowate "Isoetaceae" z jednym rodzajem współczesnym – poryblinem "Isoetes". W zależności od ujęcia należy tu od ok. 190 do ok. 250 gatunków. Formy wymarłe zaliczane są do kilku rodzajów klasyfikowanych do poryblinowatych i trzech innych rodzin wymarłych.
Systematyka.
Rząd "Isoetales" obejmuje jedną rodzinę we florze współczesnej:
Poza tym wyróżnia się trzy rodziny grupujące rośliny wymarłe z tego rzędu:
Filogeneza.
Już pod koniec dewonu pojawiła się grupa widłaków różnozarodnikowych (o zarodnikach zróżnicowanych na mikrospory i makrospory). Rośliny te były szczytowym osiągnięciem tej linii rozwojowej. W następnej epoce geologicznej, karbonie, wykształciły się formy drzewiaste, takie jak dochodzące do 30–40 metrów wysokości lepidodendrony i sygilarie, które zdominowały zbiorowiska roślinne. Stały się one głównym składnikiem karbońskich lasów, a z nich powstały najbogatsze złoża węgla kamiennego. Większość z tych ogromnych widłaków wymarła pod koniec ery paleozoicznej, a do dziś przetrwały spośród tej grupy jedynie wodne porybliny.
Cykl rozwojowy.
Porybliny produkują dwa rodzaje zarodników. Starsze, zewnętrzne liście mają u nasady zarodnie zwane makrosporangiami wytwarzające duże zarodniki – makrospory. U nasady wewnętrznych młodszych liści znajdują się mikrosporangia – zarodnie produkujące małe zarodniki, czyli mikrospory. Po rozpadzie zarodni z makrospory wyrasta przedrośle żeńskie, tworzące kilka rodni z pojedynczymi komórkami jajowymi, z mikrospory zaś niewielkie kilkukomórkowe przedrośle męskie, tworzące jedną plemnię a w niej plemniki – gametofit jest więc tu dwupienny. Przedrośla poryblinów są tak małe, że właściwie nie opuszczają osłonek zarodnika. Plemniki przepływają do rodni (mają ułatwione zadanie, jako że porybliny żyją w wodzie). Po zapłodnieniu komórki jajowej rozwijająca się zygota tworzy zarodek, który następnie wyrasta w nowy sporofit.

</doc>
<doc id="425176" url="https://pl.wikipedia.org/wiki?curid=425176" title="Uprawa współrzędna">
Uprawa współrzędna

Uprawa współrzędna – jedna z nowoczesnych metod gospodarowania w rolnictwie polegająca na uwzględnianiu zarówno wysokości plonu, jak i jego jakości oraz wpływu gospodarowania na środowisko przyrodnicze. W uprawie współrzędnej na jednym polu uprawiane są dwa lub więcej gatunki roślin w tym samym czasie. Pozwala to nie tylko uzyskać wyższy plon lecz w sprzyjających warunkach także ograniczyć występowanie chorób roślin. Uprawa współrzędna jest stosowana w wielu regionach świata od długiego czasu. W celu umożliwienia tej formy uprawy przy wykorzystaniu maszyn rolniczych wprowadzono uprawę współrzędną pasową. Pozwala to na rezygnację z monokultur, które sprzyjają masowemu rozwojowi agrofagów oraz prowadzą do wyczerpania składników pokarmowych i zwiększania liczebności niektórych gatunków chwastów. System upraw współrzędnych pozwala wykorzystać czynniki ekologiczne do ochrony gleby przed erozją, nadmiernym wysuszeniem, ograniczyć ilość szkodników oraz występowanie części chwastów.

</doc>
<doc id="425177" url="https://pl.wikipedia.org/wiki?curid=425177" title="Mgła lodowa">
Mgła lodowa

Mgła lodowa – hydrometeor, typ mgły złożonej z małych kryształków lodu, mogą to być kryształy powstałe z kondensacji pary wodnej lub zestalone kropelki wody.
Kryształki lodu mgły lodowej mają zazwyczaj średnicę 20 - 100 μm. Mgła lodowa występuje w bardzo niskiej temperaturze, rzadko w temperaturze wyższej niż -30 °C, ale w temperaturze poniżej -45 °C mgła jest zawsze lodowa. Mgła lodowa zawierająca kryształki lodu wywołuje zjawiska halo.
symbol przewidziany dla mgły lodowej

</doc>
<doc id="425181" url="https://pl.wikipedia.org/wiki?curid=425181" title="Pagina">
Pagina

Pagina (bieżąca, zwykła) () – liczba oznaczająca numer stronicy; może być umieszczana u góry (pagina górna) lub u dołu (pagina dolna), pośrodku oraz w układzie lewa – prawa (zazwyczaj po lewej stronie znajduje się na kolumnie parzystej – verso, a po prawej stronie – na kolumnie nieparzystej – recto). Pagina ma za zadanie ułatwić czytelnikowi poruszanie się po tekście publikacji. Wyróżnia się dwa rodzaje paginy:
Dawniej mianem paginy określało się także stronicę, obecnie jednak to znaczenie wyszło z użycia.
Umiejscowienie i styl pagin.
Pagina umiejscawiana jest w różnych miejscach na stronicy, w zależności od koncepcji typograficznej publikacji. Może znajdować się na środku kolumny tekstu (układ osiowy) lub z wyrównaniem do jej zewnętrznej krawędzi. Bywa także umieszczana na marginesie zewnętrznym, jeśli jest on wystarczająco szeroki. W układzie asymetrycznym paginy także mają asymetryczne położenie.
Paginy składane są zwykle tym samym krojem pisma co tekst główny lub, jeśli stosowano w książce takie rozróżnienie, krojem, którym złożono tytuły. Stopień pisma dla pagin zazwyczaj jest mniejszy niż dla tekstu głównego. Jeśli jednak publikacja ma charakter informacyjny, a zatem istotne jest szybkie odnajdywanie w niej określonych fragmentów, paginy często mają ten sam stopień pisma co tekst główny lub odrobinę większy. Czasami, gdy paginacja książki ma swój początek na pierwszej stronie tekstu głównego i rozpoczyna się od numeru „1”, do numeracji materiałów wprowadzających (np. przedmowa, wstęp autorski) używa się cyfr rzymskich; najlepiej używać wówczas cyfr minuskułowych. W Polsce jednak ten rodzaj paginacji jest rzadko stosowany.
Pomijanie pagin.
Paginy w pewnych sytuacjach są pomijane. Paginy górnej zwykle się nie stosuje, jeżeli blok tekstu nie sięga marginesu górnego (tzw. kolumna spuszczona, np. na początku rozdziału); dolnej – gdy blok tekstu nie kończy się wraz z początkiem marginesu dolnego (tzw. kolumna szpicowa, np. na końcu rozdziału). Niekiedy paginę górną się spuszcza, czyli przenosi na dół kolumny tekstowej – np. gdy w publikacji z górnym układem pagin następuje po sobie wiele stron z materiałami ilustracyjnymi – wówczas pagina dolna pozwala na łatwiejsze poruszanie się po tej części książki. Pagin nie umieszcza się też zwyczajowo na czwórkach tytułowych, na wakatach oraz na ostatniej kolumnie książki.
Mimo braku pagin wszystkie te strony są uwzględniane w łącznej liczbie stron książki.

</doc>
<doc id="425192" url="https://pl.wikipedia.org/wiki?curid=425192" title="Wstężyk austriacki">
Wstężyk austriacki

Wstężyk austriacki, ślimak austriacki ("Caucasotachea vindobonensis") – gatunek ślimaka trzonkoocznego z rodziny ślimakowatych ("Helicidae").
Skorupka normalnie wykształcona, biała lub lekko żółtawa o zmiennej liczbie brunatnych lub jaśniejszych pasków. Paski mogą się zlewać lub zanikać, najwięcej ich, bo do 5 występuje na ostatnim skręcie (tym z otworem). Muszla 20 do 26 mm szerokości i 17 do 24 mm wysokości. Dołek osiowy zakryty jasnoróżową wargą.
Występuje na niżu południowo-wschodniej Europy, w środowisku suchym – wzgórza, przydroża o podłożu bogatym w wapń (np. less), na roślinności wysokiej i zwartej zarówno zielnej jak na krzewach liściastych (np. na kolcowoju). Ze względu na częste koszenie trawników coraz częściej ostoją gatunku są właśnie gęste krzewy. W Polsce spotykany na południu kraju.

</doc>
<doc id="425193" url="https://pl.wikipedia.org/wiki?curid=425193" title="Dennis Rozrabiaka (serial animowany 1986)">
Dennis Rozrabiaka (serial animowany 1986)

Dennis Rozrabiaka (ang. "Dennis the Menace", 1986-1988) – amerykański serial animowany, traktujący o chłopcu, który próbuje być grzeczny, ale nigdy mu to nie wychodzi.
Obecnie serial można oglądać w Top Kids. Wcześniej serial emitowany był na kanałach Fox Kids / Jetix, TVN, Jetix Play, KidsCo, TV 6, TV4 oraz Puls 2.

</doc>
<doc id="425200" url="https://pl.wikipedia.org/wiki?curid=425200" title="Choroba Rittera">
Choroba Rittera

Choroba Rittera – uogólniona ropna choroba skóry o ciężkim przebiegu, występująca głównie u noworodków i dzieci, wywoływana przez gronkowce złociste. Egzotoksyna produkowana przez gronkowce, eksfoliatyna, powoduje powstawanie rozległych pęcherzy, złuszczanie naskórka i odsłanianie skóry właściwej na dużych przestrzeniach.
Nazewnictwo.
Chorobę Rittera występującą u starszych dzieci i pacjentów z niewydolnością nerek nazywa się gronkowcowym zespołem poparzonej skóry (, SSSS).
Inne nazwy używane na określenie choroby Rittera:
Objawy i przebieg.
Choroba objawia się wysiewem płaskich, bardzo wiotkich pęcherzy, ulegających łatwo pękaniu z pozostawieniem rozległych przestrzeni pozbawionych naskórka. Występuje dodatni objaw Nikolskiego, uogólniony stan zapalny skóry z zaczerwienieniem i oddzielaniem się dużych płatów naskórka. Błony śluzowe zazwyczaj pozostają wolne od zmian. Występuje nieżyt nosa lub spojówek i drażliwość. Zmiany zajmują zwykle całą powierzchnię skóry. Obraz kliniczny przypomina oparzenia II stopnia. Okres trwania jest kilkudniowy, przebieg może być ciężki.
Leczenie.
Przeciwwskazane jest podawanie kortykosteroidów. Podstawą leczenia jest antybiotykoterapia (głównie penicyliny półsyntetyczne i cefalosporyny). Ważne jest wyrównanie zaburzeń elektrolitowych, tak jak w przypadku oparzeń.

</doc>
<doc id="425201" url="https://pl.wikipedia.org/wiki?curid=425201" title="Crunoecia irrorata">
Crunoecia irrorata



</doc>
<doc id="425202" url="https://pl.wikipedia.org/wiki?curid=425202" title="Lukson">
Lukson

Luksony – wspólna nazwa zaproponowana w 1962 roku dla cząstek o zerowej masie spoczynkowej, które zawsze poruszają się z prędkością światła. Termin jest stosowany w kontekście hipotez istnienia tachionów oraz symetrii bradionowo-luksonowej.
Do luksonów zaliczane są fotony. Zerowa jest teoretyczna masa spoczynkowa gluonów, choć niewielkiej masy, rzędu kilku MeV/c² nie można wykluczyć – z doświadczeń przeprowadzonych w obszarze fizyki wysokich energii wynika, że masa gluonów nie przekracza 1,3 MeV/c², jednak z rozważań kosmologicznych można wyciągnąć wniosek, że nie powinna ona przekraczać 2·10−10 MeV/c². Zgodnie z przewidywaniami teorii strun hipotetyczny grawiton również jest bezmasowy, istnieją jednak prace teoretyczne przewidujące, że zarówno grawiton, jak i foton, mogą posiadać bardzo małą, lecz niezerową masę spoczynkową. Na podstawie wyników eksperymentów związanych z obserwacją fal grawitacyjnych górne ograniczenie masy grawitonu oszacowano na 1,2·10−22 MeV/c², jednak oszacowanie to jest związane z założeniami dotyczącymi komptonowskiej długości fali, które niekoniecznie muszą być prawdziwe.

</doc>
<doc id="425203" url="https://pl.wikipedia.org/wiki?curid=425203" title="Armatohaubica samobieżna wz. 1977 Dana">
Armatohaubica samobieżna wz. 1977 Dana

Samobieżna armatohaubica wz. 1977 Dana (czes. "152 mm samohybná kanónová houfnice vz. 77 "Dana"") – samobieżna armatohaubica na podwoziu kołowym. Opracowana w byłej Czechosłowacji, w końcu lat siedemdziesiątych. Znajduje się w uzbrojeniu m.in. Czech, Słowacji, Libii, a od 1983 roku również Wojska Polskiego. Jest przeznaczona do niszczenia środków i punktów ogniowych, stanowisk dowodzenia, umocnień polowych itp. głównie ogniem pośrednim, ale też i bezpośrednim.
Historia.
W latach siedemdziesiątych XX wieku w czechosłowackich zakładach Konštrukcie Trenčin w Trenczynie opracowano projekt samobieżnej armatohaubicy kalibru 152 mm na podwoziu kołowym Tatra o układzie jezdnym 8x8. Projekt ten otrzymał kryptonim "Dana". Była to pierwsza seryjnie produkowana haubicoarmata samobieżna na opancerzonym podwoziu kołowym na świecie, wyprzedzając południowoafrykańską Denel G6. Stała się także drugą haubicoarmatą ze zautomatyzowanym układem ładowania.
Pierwsze prototypy powstały w 1972 i 1973 roku. Po próbach zakładowych i wojskowych została w maju 1977 roku przyjęta na uzbrojenie armii Czechosłowacji. W 1979 roku przystąpiono do produkcji seryjnej w słowackich zakładach ZTS w Dubnicy nad Wagiem, we współpracy z innymi kooperantami. Podwozia powstawały w filii Tatry w Bánovcach nad Bebravou. Do zakończenia produkcji seryjnej w 1989 roku wyprodukowano 672 działa tego typu.
Opis konstrukcji.
Działo samobieżne "Dana" jest zbudowane na podwoziu ciągnika kołowego "Tatra T-815 VT Kolos" o napędzie na wszystkie koła w układzie 8x8. 
Opancerzone nadwozie mieści w przedniej części przedział dowódcy i kierowcy, a nad środkową częścią znajduje się obrotowa wieża. Wieża podzielona jest na dwie części oddzielone armatą – w lewej części wieży mieści się stanowisko celowniczego i pierwszego amunicyjnego, w prawej – stanowisko drugiego amunicyjnego. Z tyłu znajduje się 12-cylindrowy silnik wysokoprężny chłodzony powietrzem Tatra T2-930-34 o mocy 253,7 kW (345 KM). W położeniu bojowym działo stabilizowane jest na trzech podporach hydraulicznych – jednej tylnej i dwóch bocznych.
W przedziale bojowym – wieży umieszczono armatohaubicę kalibru 152 mm z lufą zakończoną hamulcem wylotowym. Zamek jest klinowy, poziomy, otwierany na lewą stronę. Długość lufy wynosi 5580 mm (36,6 kalibrów). Kąt podniesienia lufy wynosi od -4° do + 70°, a kąt ostrzału w płaszczyźnie poziomej 220°. Działo wyposażone jest w zmechanizowany, samoczynny układ zasilania amunicją odłamkowo-burzącą. Charakterystyczny dosyłacz układu zasilania umieszczony jest nad lufą. Zmechanizowany magazyn amunicji mieści 36 pocisków i 30 łusek z ładunkami, a dalsze 24 pociski i 30 łusek przewożone są w pojemnikach. Do strzelania z działa są używane naboje rozdzielnego ładowania m.in. z pociskami odłamkowo-burzącymi, przeciwpancernymi kumulacyjnymi, przeciwbetonowymi, oświetlającymi i dymnymi. Masa pocisku odłamkowo-burzącego wynosi 43,5 kg. Na wieży jest umieszczony przeciwlotniczy karabin maszynowy kalibru 12,7 mm DSzKM wz. 38/46. Szybkostrzelność wynosi do 4 strz./min., a przy ładowaniu ręcznym 2 strz.min.
Działo jest wyposażone w środki łączności, obserwacji i kierowania ogniem oraz w urządzenia ochrony załogi przed promieniowaniem radioaktywnym i pożarem.
Maksymalna donośność przy strzelaniu typowymi granatami wzoru radzieckiego OF-540 wynosi 18,7 km. W latach 80. czeskie firmy opracowały własne granaty odłamkowo-burzące OFd o donośności 20 km, a na początku XXI wieku dalekonośną amunicję OFd Nh/DV o donośności 25 km.
Użytkownicy.
Po uruchomieniu produkcji seryjnej samobieżna armatohaubica Dana została wprowadzona do uzbrojenia wojsk czechosłowackich (410 sztuk), a w 1983 roku 111 egzemplarzy trafiło także do SZ PRL. 126 sztuk wyeksportowano do ZSRR, a około 25-27 do Libii. Obecnie sprzęt ten w Wojsku Polskim znajduje się m.in. na wyposażeniu 11 Mazurskiego Pułku Artylerii, a 5 sztuk było wykorzystywanych w ramach ISAF w PKW Afganistan. Działa zakupiła również Libia. 
W listopadzie 2021 roku Ukraina zamówiła 26 nowych armatohaubic Dana M2 kalibru 152 mm. Podczas inwazji Rosji na Ukrainę pewna liczba haubic Dana została przekazana przez Czechy Ukrainie, ujawniona w maju 2022.
Lista państw posiadających armatohaubice Dana:
Aktualni użytkownicy
Dawni użytkownicy

</doc>
<doc id="425207" url="https://pl.wikipedia.org/wiki?curid=425207" title="Euroregion Pomerania">
Euroregion Pomerania

Euroregion Pomerania – euroregion utworzony w 1995 roku w celu wspierania współpracy międzynarodowej między państwami, których terytoria go tworzą. Euroregion wspiera współpracę na płaszczyźnie kulturalnej, gospodarczej, turystycznej czy edukacyjnej. Należą do niego samorządy z Polski i Niemiec.
Charakterystyka obszaru.
strona polska.
W części polskiej Euroregion Pomerania leży głównie w dwóch strefach fizycznogeograficznych: nadmorskiej (prawie 75% obszaru leży na Pobrzeżu Szczecińskim) oraz pojeziernej (Pojezierze Zachodniopomorskie). Część terenu znajduje się też na terenie krain sąsiednich: Pobrzeżu Koszalińskim i Pojezierzu Południowopomorskim. 
Polska cześć euroregionu ma powierzchnie 7891 km2 tj. 2,45 procent powierzchni Polski. Zamieszkuje go 958747 osób tj 2,48 procent ludności Polski.
Największymi powierzchniowo miastami regionu są Szczecin, Świnoujście, Stargard, Pyrzyce, Police, Kołobrzeg. Miastami o największej ludności są natomiast Szczecin, Stargard, Kołobrzeg, Świnoujście, Police, Goleniów, Gryfino, Gryfice, Nowogard, Dębno, Pyrzyce, Kamień Pomorski, Chojna, Międzyzdroje i Wolin. 
strona niemiecka.
W części niemieckiej euroregion leży na Pobrzeżu Meklembursko-Pomorskim oraz na Pojezierzu Meklemburskim (). Do euroregionu należy największa niemiecka wyspa: Rugia oraz mniejsza Uznam. Euroregion leży na terenie dwóch landów: Meklemburgii-Pomorzu Przednim (powiaty i miasta: powiat Przedpomorze-Rugia, powiat Przedpomorze-Greifswald) oraz Brandenburgii (powiat Barnim, powiat Uckermark). 
W Niemczech euroregion ma powierzchnię 11 317 km2, co stanowi 3 procent powierzchni kraju. Na jej terytorium (wg stanu na 31.12.1996) mieszkało 839 583 osób. 
Największymi miastami po stronie inemieckiej są: Stralsund, Greifswald, Eberswalde, Schwedt, Prenzlau, Bernau, Ribnitz-Damgarten, Bergen auf Rügen, Anklam, Wolgast, Templin. 
Historia.
Pomysł utworzenia euroregionu na pograniczu północy Polski i północy Niemiec powstał w roku 1990. To właśnie w listopadzie tego roku po raz pierwszy użyta została nazwa "Pomerania" dla nazwania tego regionu. Ideą było utworzenie związku terytorialnego w którego skład weszły samorządy terytorialne z zachodniej części województwa zachodniopomorskiego oraz wschodniej części landu Meklemburgia-Pomorze Przednie. 13 maja 1991 roku w Szczecinie doszło do spotkania państw bałtyckich, podczas którego zawarto porozumienie Triady Bałtyckiej dotyczących przede wszystkim ekologii. Jesienią tego samego roku strona niemiecka zaprezentowała tzw. "plan Stolpego" czyli koncept utworzenia transgranicznego regionu "Odra". Dokument ten, którego nazwa oficjalnie brzmiała "Koncepcja wspierania regionu Odry" ("Förderkonzept Oderraum") stworzony został przez niemieckich ekspertów na zlecenie Senatu Berlina i ówczesnego premiera Brandenburgii Manfreda Stolpe. W podobnym czasie (jesienią 1991 roku) utworzono w Pasewalku Związek Komunalny "Europaregion Pomerania" ("Kommunalgemeinschaft Europaregion Pomerania"). Na przełomie marca i kwietnia 1992 roku szczeciński Urząd Wojewódzki przedstawił pomysł stworzenia czteropaństwowego euroregionu Pomerania w którego skład miałyby wejść Polska z Pomorzem Zachodnim, Niemcy z częścią Brandenburgii oraz Meklemburgia-Pomorze Przednie, Szwecja z południową Skanią oraz Dania z wyspą Bornholm i wschodnią częścią regionu Zelandia. We wrześniu 1992 roku przez sejmik samorządowy województwa szczecińskiego została podjęta uchwała dotycząca rozpoczęcia rozmów z samorządami nimieckimi, szwedzkimi i duńskimi w sprawie utworzenia euroregionu Pomerania. Koncepcja utworzenia czterokrajowego euroregionu została też przedstawiona podczas trwającego w dniach 30 listopada - 2 grudnia 1992 roku Konferencji Krajów Nadbałtyckich na Bornholmie. Miesiąc później, w styczniu 1993 roku, w Barzkowicach miało miejsce spotkanie ze strona niemiecką poświęcone budowie kontaktów samorządowych między Pomorzem Zachodnim a Brandenburgią i Meklemburgią-Pomorzem Przednim. W spotkaniu tym w roli obserwatorów uczestniczyli tez przedstawiciele Dani i Szwecji. Ponad rok później, 11 lutego 1994 roku pomiędzy polskim Komunalnym Związkiem Celowym Gmin Pomorza Zachodniego "Pomerania", a niemieckim Związkiem Komunalnym "Europaregion Pomerania" podpisano porozumienie o współpracy. Po kolejnym roku podobny dokument w sprawie wspólnego działania na rzecz utworzenia regioregionu podpisał Zarząd miasta Szczecina z polskim związkiem gmin "Pomerania". W lipcu 1995 roku Zarząd Miasta Szczecin, Komunalny Związek Celowy Gmin Pomorza Zachodniego "Pomerania" i Związek Komunalny "Europaregion Pomerania" przyjęły deklarację woli utworzenia Euroregionu Pomerania. 27 listopada 1995 roku Rada Miasta Szczecina przyjęła uchwałę o przystąpieniu do Euroregionu Pomerania. Po pięciu latach od powstania pomysłu w Szczecinie 15 grudnia 1995 roku została podpisana "Umowa o utworzeniu Euroregionu Pomerania". Stronami podpisującymi umowę ze strony polskiej było miasto Szczecin oraz Komunalny Związek Celowy Gmin Pomorza Zachodniego, a ze strony niemieckiej Związek Komunalny "Europaregion Pomerania". 
2 kwietnia 1996 roku odbyło się Posiedzenie Konstytuujące Radę Euroregionu. Oprócz ukonstytuowania Rady, wybrano też Prezydium, stworzono grupy robocze i Komitet Sterujący. Za euroregion w tym czasie odpowiedzialni zostali Zbigniew Zychowicz i Rainer Haedrich. Również w 1996 roku skupiony był na organizacji oraz rozliczeniu środków z programu Komisji Europejskiej Phare i środków z CBC (Cross Border Cooperation - program pomocowy UE). 
26 lutego 1998 roku do euroregionu przystąpił szwedzki region Skania.
Umowa.
"Umowa o utworzeniu Euroregionu Pomerania" zawiera w swojej treści postanowienia Europejskiej Konwencji Ramowej o Współpracy Transgranicznej między Wspólnotami i Władzami Terytorialnymi (zwanej Konwencją Madrycką) z 21 maja 1980 roku oraz Traktatu między Rzecząpospolitą Polską a Republiką Federalną Niemiec o dobrym sąsiedztwie i przyjaznej współpracy z 17 czerwca 1991 roku. 
Organy.
W Euroregionie Pomerania wyodrębnione są organy:
Jednostki wchodzące w skład.
W skład Euroregionu Pomerania zaliczamy:
W latach 1998-2013 euroregion obejmował ponadto szwedzką Skanię. Do uczestnictwa w pracach euroregionu zaproszono również gminy z terytorium Danii (Bornholm i wschodnia Zelandia).
Celem Euroregionu zgodnie z postanowieniami zawartymi w umowie było, podejmowanie wspólnych działań dla równomiernego i zrównoważonego rozwoju regionu oraz zbliżenia jego mieszkańców po obu stronach granicy”. W obszarach jego zainteresowań znalazły się: współpraca gospodarcza, transfer technologii, szkolenia zawodowe, wymiana młodzieży i grup zawodowych, współpraca kulturalna, ochrona środowiska naturalnego, poprawa gospodarki leśnej i rolnej, infrastruktury granicznej i transgranicznej, budowa kompleksowego systemu informacji, koordynacja transgranicznego planowania przestrzennego, współpraca podczas pożarów i klęsk żywiołowych.
Największym miastem euroregionu jest Szczecin.
Prezesem Stowarzyszenia Gmin Polskich Euroregionu Pomerania jest Krzysztof Soska.

</doc>
<doc id="425208" url="https://pl.wikipedia.org/wiki?curid=425208" title="Tardion">
Tardion

Tardion, bradion – wspólna nazwa dla cząstek elementarnych o różnej od zera masie spoczynkowej, które mogą poruszać się jedynie z prędkościami mniejszymi od prędkości światła w próżni "c". Obydwa terminy nie są powszechnie używane, są one używane najczęściej w kontekście hipotez tachionów, jako ich przeciwieństwo.

</doc>
<doc id="425214" url="https://pl.wikipedia.org/wiki?curid=425214" title="Topik (pająk)">
Topik (pająk)

Topik ("Argyroneta aquatica") – gatunek wodnego pająka z rodziny topikowatych (Argyronetidae). Osiąga 15 mm długości. Bywa niekiedy klasyfikowany w rodzinie lejkowcowatych (Agelenidae).
Tryb życia i zachowanie.
Topik jako jedyny gatunek spośród pająków całe swoje życie spędza w wodzie, ale nie różni się od innych pająków budową ani fizjologią. Zdolność przebywania w wodzie uzyskał dzięki wykształceniu odpowiedniego zestawu zachowań. Podobnie jak inne pająki topik oddycha powietrzem atmosferycznym. Aby pogodzić to z wodnym trybem życia, pokrywa odwłok (na którym znajdują się otwory narządów oddechowych – płucotchawki) specjalną otoczką powietrzną utrzymywaną przez włoski na odwłoku. Otoczka ta powstaje przez wciągnięcie do wody bańki powietrza. Aby tego dokonać, pająk wynurza z wody koniec odwłoka wraz z kądziołkami przędnymi i tylnymi nogami, między którymi rozsnuwa plątaninę nici pajęczyny, wciąga pajęczynę pod wodę, zagarniając nią bańkę powietrza, która przylepia się do odwłoka. Topik zsuwa potem bańkę nogami z odwłoka i uzupełnia nią zapas powietrza w podwodnym „dzwonie”, w którym mieszka w cieplejszej porze roku.

</doc>
<doc id="425221" url="https://pl.wikipedia.org/wiki?curid=425221" title="Lucerna siewna">
Lucerna siewna

Lucerna siewna ("Medicago sativa" L.) – gatunek rośliny należący do rodziny bobowatych. Rodzimy obszar jego występowania to Afryka Północna (Algieria, Libia, Maroko, Tunezja), znaczna część Azji i niemal cała Europa, ale rozprzestrzenił się także na niektórych innych obszarach Afryki (Egipt, Afryka Południowa, Azory), w Australii i na Nowej Zelandii, w Finlandii, w Ameryce Północnej i Południowej. Jest uprawiany w licznych rejonach świata. W Polsce jest uprawiany, często dziczejący, kenofit.
Biologia i ekologia.
Bylina, hemikryptofit. Spotykana jest przede wszystkim w uprawie, ale często dziczeje i porasta także przydroża, murawy i zarośla. Kwitnie od maja do września. Nasiona powstać mogą wyłącznie w wyniku zapylenia krzyżowego, jest bowiem rośliną samopłonną – zarodki powstałe w wyniku zapylenia własnym pyłkiem obumierają. 

</doc>
<doc id="425225" url="https://pl.wikipedia.org/wiki?curid=425225" title="Andrea Dworkin">
Andrea Dworkin

Andrea Rita Dworkin (ur. 26 września 1946, zm. 9 kwietnia 2005) – amerykańska feministka radykalna, jedna z najważniejszych postaci feminizmu drugiej fali.
Życiorys.
Urodziła się w Camden w stanie New Jersey w 1946 roku. W 1964 r. rozpoczęła studia z zakresu literatury w Bennington College w stanie Vermont. Podczas studiów podróżowała do Nowego Jorku by brać udział w protestach przeciwko wojnie w Wietnamie. Po jednym z protestów została aresztowana i przetrzymywana w areszcie dla kobiet przez kilka dni, gdzie była poddana brutalnym i upokarzającym badaniom i przeszukaniom. Po zwolnieniu z aresztu pisała listy do dziennikarzy, opisując złe warunki w placówce. Na skutek publikacji prasowych placówka została zamknięta. 
W 1965 roku po raz pierwszy wyjechała do Europy, podróżowała po całym kontynencie, na dłużej zamieszkała w Grecji, na Krecie w Heraklionie. W Grecji, jak przyznała, utrzymywała się z pracy seksualnej. W 1966 roku wróciła na krótko do USA, po czym w 1968 toku wyjechała ponownie do Europy tym razem do Amsterdamu, gdzie zamierzała napisać artykuł na temat ruchu Provosi. W 1969 roku wyszła za mąż. Jej partner był luźno związany z Provosi. Małżeństwo nie było szczęśliwe. Mąż znęcał się nad nią, bił ją nawet w obecności jej rodziców, którzy przybyli ją odwiedzić z USA. Rozwiodła się po trzech latach. W 1972 roku powróciła do Stanów Zjednoczonych i zamieszkała w Nowym Jorku. 
W 1974 opublikowała swoją pierwszą książkę („Woman Hating“). Książka była bardzo pozytywnie przyjęta przez feministki, pozytywne recenzje opublikowały m.in. Kate Millet, Gloria Steinem. Tematem było upokarzanie kobiet na przestrzeni historii, Dworkin pisała m.in. o chińskich praktykach wiązania stóp, paleniu czarownic. Argumentowała, że biologia nie determinuje ról płciowych, kobiecość czy męskość to jej zdaniem przede wszystkim konstrukty kulturowe. Sprzeciwiała się także poglądowi, że istnieją jedynie dwie płcie. Dworkin doświadczyła zarówno seksu z męzczyznami jak i z kobietami. W książce krytykowała jednak pojęcie biseksualności twierdząc, że ludzie są z natury panseksualni; a seksualność sama w sobie nie wiążę się z rolami społecznymi takimi jak kobiecość czy męskość.
Prace Dworkin mają ogromne znaczenie ze względu na demaskatorski charakter ukrytych sfer przemocy seksualnej i dyskryminacji kobiet w systemie patriarchalnym.
Dworkin była (wraz z Catharine MacKinnon) inicjatorką antypornograficznego nurtu feminizmu. Swoje poglądy wyłożyła w najsłynniejszej pracy z 1981 roku "Pornography. Men possessing women". Ich podstawą było zakwestionowanie pojęcia pornografii jako materiałów erotycznych - według Dworkin pornografia jest formą wyzysku seksualnego, fantazjowania o gwałcie (vide słynne zdanie Robin Morgan "Pornografia to teoria, gwałt to praktyka"), i stąd zniknięcie pornografii jest koniecznym warunkiem wyzwolenia kobiet.
Wraz z MacKinnon opracowała na zlecenie rady miejskiej Minneapolis projekt zmiany miejscowego prawa antypornograficznego. Założeniem tej poprawki było przeświadczenie, że pornografia może być odbierana jako pogwałcenie praw cywilnych kobiet. Rada miejska uchwaliła przyjęcie poprawki, ale zawetował ją burmistrz miasta jako niewystarczająco precyzyjnie sformułowaną. Inne wersje prawa Dworkin i MacKinnon zostały przyjęte przez miasta Indianapolis oraz Bellingham, ale w obu przypadkach sądy uchyliły je jako niekonstytucyjne. 
Dokonała gruntownej analizy stosunków między płciami, m.in. w książkach "Intercourse", "Letters form a war zone" czy "Our blood" ukazując przemilczane pokłady przemocy seksualnej, która według Dworkin jest najistotniejszym motorem napędowym męskiej supremacji.
Identyfikowała się jako lesbijka, pozostając od 1974 w związku z feministycznym aktywistą Johnem Stoltenbergiem, określającym się jako gej, którego poślubiła w 1998.
Wybrane publikacje książkowe Andrei Dworkin (dotychczas nie było polskich edycji):

</doc>
<doc id="425241" url="https://pl.wikipedia.org/wiki?curid=425241" title="Johannes Blaskowitz">
Johannes Blaskowitz

Johannes Albrecht Blaskowitz (ur. 10 lipca 1883 w Paterswalde, Prusy Wschodnie koło Welawy, zm. 5 lutego 1948 w Norymberdze) – niemiecki generał piechoty, w armii niemieckiej począwszy od 1900 roku. Oficer Reichswehry, brał udział w I wojnie światowej. 
Życiorys.
Urodził się w Prusach Wschodnich w rodzinie pastora. Wstąpił do szkoły kadetów, a później jako oficer służył w jednostce w Ostródzie.
Podczas I wojny światowej dowodził kompanią na froncie we Francji, Tyrolu i Bałkanach. Po wojnie pozostał w armii. Dowodził 14. pułkiem piechoty i od października 1930 był jednocześnie komendantem wojskowym Badenii. Od lutego 1933 w stopniu generała majora był inspektorem Szkół Wojskowych. 1 kwietnia 1935 został dowódcą II Okręgu Wojskowego. Jeszcze w 1935 został dowódcą II Korpusu Armijnego w Szczecinie. 10 listopada 1938 awansował na dowódcę 3. Grupy Armii w Dreźnie. Od marca 1939 sprawował wojskową władzę wykonawczą na Morawach.
Dowódca wielu jednostek Wehrmachtu w czasie II wojny światowej. Podczas kampanii wrześniowej dowodził 8. Armią – po wojnie uznany za winnego licznych zbrodni na ludności polskiej i jednego z odpowiedzialnych za zrujnowanie Warszawy. Blaskowitz, jako dowódca 8. Armii (wraz z Güntherem von Kluge dowodzącym 4. Armią), był głównym odpowiedzialnym za zbrodnie Wehrmachtu w Wielkopolsce w okresie działania "tymczasowego zarządu wojskowego" (1 września – 25 października 1939 roku). Podczas bitwy nad Bzurą jego armia stała się celem polskiej ofensywy, poniosła poważne straty a sytuację opanowano dopiero po udzieleniu pomocy przez 4. i 10. Armię. Podkopało to zaufanie Hitlera w jego umiejętności. Mimo to 20 października 1939 awansował na naczelnego dowódcę Wschód, zajmując się okupacją Polski.
W maju 1940 dowodził 9. Armią, ale szybko został przeniesiony do rezerwy. Jeszcze podczas podczas operacji we Francji został dowódcą wojskowym w północnej Francji. Po jej zakończeniu znów odwołany do rezerwy, od października 1940 dowodził 1. Armią, okupującą Francję. 12 maja 1944 został dowódcą Grupy Armii G z zadaniem obrony południowej Francji. Chociaż nie był zwolennikiem Hitlera, po zamachu 20 lipca zadeklarował swoją lojalność. Po alianckiej inwazji w południowej Francji koordynował ewakuację sił swojej grupy armii. Niebawem ponownie znalazł się w rezerwie, a od stycznia 1945 dowodził Grupą Armii H w Holandii. 10 kwietnia 1945 roku, jako dowódca „Twierdzy Holandia” (niem. "Festung Holland"), odmówił kapitulacji przed aliantami, oczekując rozkazu dowództwa niemieckiego lub generalnej kapitulacji. Uczestniczył w rozmowach z dowództwem alianckim na temat realizacji operacji „Manna”. Po złożeniu broni przez podległe mu oddziały, został wzięty do niewoli, którą spędził w obozie jenieckim w Dachau, a następnie w Allendorf.
Po wojnie Blaskowitz przebywał w areszcie śledczym w Norymberdze, gdzie był przesłuchiwany w procesie Naczelnego Dowództwa Wehrmachtu. Na początku 1948 roku został oficjalnie oskarżony o zbrodnie wojenne, jednakże na skutek samobójczej śmierci (rzucił się w dół w tzw. rotundzie Pałacu Sprawiedliwości w Norymberdze) w dniu 5 lutego, w trakcie trwania procesu, ostatecznie nie został osądzony i skazany.
Kontrowersje.
Kwestia odpowiedzialności Blaskowitza za zbrodnie wojenne, zwłaszcza wydarzenia z lat 1939 i 1940 w okupowanej Polsce jest sporna. Po zakończeniu kampanii wrześniowej Blaskowitz dowodził niemieckimi wojskami okupacyjnymi w Polsce, sprawował też zwierzchnictwo nad niemiecką policją i żandarmerią. Blaskowitz miał się wówczas sprzeciwić zbrodniom wojennym SS i policji na polskiej ludności cywilnej i nawet spowodował postawienie pewnej liczby zbrodniarzy przed sądami polowymi z orzeczonymi wyrokami śmierci. Wyroki skazujące uchylono po interwencji Hansa Franka u Hitlera, a Blaskowitz został przeniesiony na front zachodni. Blaskowitz, prawdopodobnie w związku z tymi wydarzeniami, jako jedyny z dowódców armii, nie został awansowany (rozpoczął i zakończył wojnę jako generaloberst) w toku wojny. Resztę wojny spędził na froncie zachodnim, między innymi jako dowódca sił okupujących Holandię. Jest możliwe, iż hipoteza o zabójstwie dokonanym przez współwięźniów w Norymberdze, jest prawdziwa. Zabójstwo byłoby aktem zemsty za wyroki na członków SS, do których doprowadził Blaskowitz.

</doc>
<doc id="425244" url="https://pl.wikipedia.org/wiki?curid=425244" title="Pirogenizacja">
Pirogenizacja



</doc>
<doc id="425254" url="https://pl.wikipedia.org/wiki?curid=425254" title="Brachyterapia">
Brachyterapia

Brachyterapia, terapia kontaktowa, curieterapia – radioterapeutyczna technika leczenia polegająca na bezpośrednim napromienianiu zmian chorobowych, przez umieszczenie źródła promieniowania w guzie lub jego sąsiedztwie. Podstawowym zastosowaniem brachyterapii jest leczenie zmian nowotworowych, ale jest ona wykorzystywana także w terapii innych schorzeń (tocznia, bliznowca).
Informacje ogólne.
Główną przewagą brachyterapii nad teleterapią jest jej precyzja – dzięki umieszczeniu źródła promieniotwórczego bezpośrednio w okolicy guza (lub nawet w jego wnętrzu) możliwa jest tzw. konformalizacja terapii, czyli zwiększenie dawki, która trafia w zmianę, przy jednoczesnym zmniejszeniu narażenia zdrowych organów na radiację. Ma to szczególnie wielkie znaczenie przy leczeniu nowotworów w okolicy narządów wysoce wrażliwych na promieniowanie jonizujące, na przykład płuc.
Do wad brachyterapii zaliczamy skomplikowany proces planowania leczenia (wymaga użycia zaawansowanych technik komputerowych), wysokie dawki promieniowania (dotyczy gł. metody HDR – może to być niebezpieczne np. przy przesunięciu się aplikatora – por. dalej) oraz niemożność dotarcia aplikatora w niektóre rejony ciała (np. wewnątrz czaszki).
Typowymi wskazaniami do zastosowania brachyterapii w samodzielnym leczeniu radykalnym nowotworów są:  rak gruczołu krokowego (w niskiej i pośredniej grupie ryzyka wznowy), rak dna jamy ustnej, trzonu języka, policzka i wargi w niskich stopniach zaawansowania, rak skóry (podstawnokomórkowy i płaskonabłonkowy) oraz rak prącia, gdzie przy niskim stopniu zaawansowania brachyterapia jest jedynym leczeniem pozwalającym zachować narząd.
Źródło promieniotwórcze w brachyterapii jest najczęściej umieszczane w tzw. aplikatorze, czyli plastikowej rurce, która wprowadzana jest w bezpośrednią okolicę guza (może być ona nawet przebijana na wylot przez ciało, jak ma to miejsce np. w leczeniu nowotworów piersi). Cała procedura załadunku, w celu zmniejszenia narażenia personelu na promieniowanie, odbywa się automatycznie, po opuszczeniu przez personel tzw. bunkra, czyli pomieszczenia, w którym odbywa się sesja radioterapii.
Do rzadziej stosowanych metod brachyterapii zaliczamy umieszczanie w ciele źródeł stałych, np. kulek lub igieł wykonanych z radioaktywnego izotopu jodu o krótkim okresie półtrwania. Źródło takie jest umieszczane w ciele pacjenta na stałe i uszkadza komórki nowotworowe, po czym stopniowo traci na aktywności.
Historia brachyterapii.
Idea leczenia chorób izotopami promieniotwórczymi pojawiła się na początku XX wieku pięć lat po odkryciu naturalnej promieniotwórczości przez Becquerela. Pierwszym pierwiastkiem stosowanym w tej terapii był odkryty przez małżeństwo Curie rad. Początkowo leczenie radem stosowano jako brachyterapię kontaktową i leczono tym sposobem zmiany nowotworowe skóry, ale już po kilku latach w 1903 roku Aleksander Bell zaproponował leczenie poprzez umieszczanie izotopów w naturalnych jamach ciała (brachyterapia śródjamowa) i następnie bezpośrednio w zmianach nowotworowych (brachyterapia śródtkankowa).
Kolejnym ważnym wydarzeniem dla rozwoju brachyterapii było otwarcie w 1905 pierwszego ośrodka dedykowanego takiej formie terapii – Instytutu Radowego w Manchester. Kolejne lata można by nazwać okresem regresu, ponieważ terapia radem (który był podstawowym pierwiastkiem stosowanym w brachyterapii do lat 50 ubiegłego wieku) nie zawsze przynosiła spodziewane efekty. Wielką przeszkodą było także narażenie na promieniowanie jonizujące personelu medycznego. Oczywiście przez te lata brachyterapia ciągle się rozwijała, zgromadzono przede wszystkim bardzo bogaty materiał kliniczny, co pozwoliło na opracowanie lepszych metod aplikacji izotopów oraz frakcjonowania dawek. Przełomową datą okazał się rok 1934, kiedy to Irena i Frederic Joliot-Curie odkryli sztuczną promieniotwórczość, co dawało nadzieje na produkcję izotopu o pożądanych własnościach. Przez kolejne lata podejmowano próby produkcji takiego izotopu, co doprowadziło 1956 do wykrycia promieniotwórczego irydu 192 – pierwiastka który właściwie do dziś jest podstawowym izotopem stosowanym w brachyterapii. W 1953 opracowano, bardzo ważne z punktu widzenia ochrony radiologicznej, zasady tzw. afterloadingu (Haenschke i Hilaris), metody która pozwala na aplikację radioizotopów w sposób całkowicie zautomatyzowany bez bezpośredniego udziału personelu medycznego. Kolejne lata to głównie rozwój sprzętu oraz aplikacji do planowania leczenia. Obecnie dąży się aby cały proces leczenia (diagnoza, planowanie, naświetlanie) odbywały się w jednym pomieszczeniu tzw. IBU (ang. "integrated brachytherapy unit"). Podstawową zaletą takiego podejścia jest komfort pacjenta, oraz zwiększone bezpieczeństwo radiologiczne.
Izotopy stosowane w brachyterapii.
Źródła radioaktywne stosowane w brachyterapii muszą spełniać następujące warunki:

</doc>
<doc id="425255" url="https://pl.wikipedia.org/wiki?curid=425255" title="200 km/h in the Wrong Lane">
200 km/h in the Wrong Lane

200 km/h in the Wrong Lane – anglojęzyczna wersja debiutanckiego albumu t.A.T.u. 200 po wstriecznoj. Krążek odniósł wielki sukces w Europie Zachodniej, Stanach Zjednoczonych, Azji i Australii – zdobył nagrody i wyróżnienia w kilkudziesięciu krajach. t.A.T.u. otrzymało w 2003 r. nagrodę IFPI Platinum Europe Awards za przekroczenie miliona sprzedanych egzemplarzy na terenie Europy. W sumie, na świecie sprzedano ponad 5 milionów kopii albumu, najwięcej w Japonii – 1,8 mln oraz w Stanach Zjednoczonych – niecały milion.
Płyta znalazła się w zestawieniu najpopularniejszych płyt wszech czasów według United World Chart na 73. miejscu.
Lista utworów.
   12. „30 Minutes” (RagaMix by That Black) (Europa, Japonia, Ameryka Łacińska) – 5:52
   13. „Malchik Gay” (That Black Remix Edit) (Japonia, Wielka Brytania) – 3:53
   14. „All the Things She Said” (DJ Monk's Breaks Mix Edit) (Japonia) – 3:48

</doc>
<doc id="425259" url="https://pl.wikipedia.org/wiki?curid=425259" title="Bogusławki">
Bogusławki

4 miejscowości w Polsce: 

</doc>
<doc id="425267" url="https://pl.wikipedia.org/wiki?curid=425267" title="Toksyczny mściciel">
Toksyczny mściciel

Toksyczny mściciel (ang. "The Toxic Avenger") – amerykańska komedia grozy klasy B z 1985 roku. Producentem i twórcą filmu jest wytwórnia Troma, znana z wielu produkcji niskobudżetowych. Mimo tego, to właśnie "Toksyczny Mściciel" po dziś dzień jest jej sztandarowym dziełem.
Geneza.
Reżyserem i scenarzystą filmu jest Lloyd Kaufman, który wcześniej zajmował się głównie niskobudżetowymi komediami erotycznymi. Przeczytał on w "Variety" artykuł zatytułowany "The Horror Film is Dead" (pol. Horror jako gatunek filmowy jest martwy), więc postanowił nakręcić swój własny horror. Co prawda "Toksyczny Mściciel" jest bardziej czarną komedią z elementami horroru, jednak miłośnicy kina grozy traktują ten tytuł jako „swój”, chociaż opinie co do samego filmu są skrajnie różne. Kaufman dawniej współpracował, w celach zarobkowych, przy kilku dużych hollywoodzkich produkcjach, m.in. "Rockym" – podczas realizacji tego filmu zapragnął stworzyć film, którego akcja rozgrywała by się w siłowni. Łącząc dwa swoje zamiary, napisał scenariusz do filmu, który pierwotnie nazwał "Health Club Horror". Skompletował więc obsadę i nakręcił swój film.
Kariera Toxiego.
Początkowo "Toksyczny Mściciel" został zignorowany przez widzów, jednak gdy w późnym roku 1985 zaczęto wyświetlać go z powodzeniem w słynnym nowojorskim Bleecker Street Cinemas (kino słynące z prezentowania filmów niezależnych, zagranicznych i innych, które nie wpisywały się w mainstreamowy nurt), zwrócili na niego uwagę kinomani. Obecnie jest to jeden z najsłynniejszych filmów niskobudżetowych.
Film okazał się sukcesem, doczekał się trzech kontynuacji. W 1989 roku ukazały się "Toxic Avenger II" i '. Nakręcone zostały jako jeden film, jednak materiału filmowego było tak dużo, że reżyser postanowił go podzielić i wyświetlić w dwóch częściach. Rozczarowały one jednak wielu miłośników; niektórzy twierdzili, że Troma się sprzedała – w porównaniu z pierwszą częścią, kontynuacje były mniej brutalne, brakowało im też charakterystycznego ciętego humoru. Wydany w 2001 roku ' był za to jeszcze brutalniejszy niż część pierwsza. Powstał także serial animowany dla dzieci (1991-1993), "The Toxic Crusaders", w którym to Toxie był przywódcą grupy superbohaterów-mutantów walczących z kosmitami zanieczyszczającymi Ziemię. Kreskówka była zdecydowanie łagodniejsza od filmów. Być może dzięki debiutującemu w 1991 roku "Kapitanowi Planecie" serial miał zabarwienie ekologiczne, a Toxie i jego drużyna byli bohaterami walczącymi o zachowanie czystego środowiska. Wytwórnia New Line Cinema planowała stworzenie aktorskiej wersji serialu, jednak ostatecznie porzucono ten zamiar. Dzięki serialowi postać Toksycznego Mściciela czasami wykorzystywana jest przez środowiska zielonych.
"Toksyczny Mściciel" zaadaptowany został też na potrzeby innych mediów. Od kwietnia 1991 do lutego 1992 Marvel publikował komiks; scenarzystą był Doug Moench, a rysownikiem Rodney Ramos. 10 maja 2006 roku ukazała się książka na podstawie filmu, zatytułowana "The Toxic Avenger: The Novel"; autorstwa Kaufmana. W latach 80. wystawiono także musical pt. "The Toxic Avenger: The Musikill".
Opis fabuły.
Melvin Junko to typowy słabeusz. Jak wszyscy bohaterowie filmów Tromy, mieszka w Tromaville. Pracuje jako sprzątacz w miejscowej siłowni, gdzie jest obiektem kpin ze strony klientów, w szczególności Boza, Sluga, Wandy i Julie. Któregoś dnia ta czwórka postanawia się zabawić jego kosztem; nabierają go, w wyniku czego Melvin, w różowej spódnicy baletnicy, całuje owcę na oczach wszystkich zebranych w siłowni. Chłopak, uciekając przed śmiejącym się z niego tłumem, wyskakuje przez okno z drugiego piętra, wpadając do beczki z toksycznymi chemikaliami. Ciało chłopaka zaczyna się zniekształcać, aż w końcu – ku uciesze gapiów – Melvin staje w płomieniach, z przerażającym krzykiem uciekając spod siłowni. Niedługo później, w straszliwych męczarniach, mutuje, stając się szkaradnym monstrum.
Wieczorem grupa handlarzy narkotyków, której przewodzi Cigar Face, dręczy policjanta nazwiskiem O’Clancy, próbując go przekupić. Kiedy nie przyjmuje ich pieniędzy, Cigar Face pokazuje mu, skąd wzięła się jego ksywka – przykłada swoje cygaro do czoła O’Clancy’ego. Nagle znikąd pojawia się Toxie, pokazując w brutalny sposób, że tacy jak on nie lubią przemocy pod żadną postacią. Gdy kończy z oprychami, wyciera ich twarz mopem, co staje się jego znakiem rozpoznawczym. Policjant początkowo jest przerażony, widząc monstrum, jednak szybko przekonuje się, że nie ma ono zamiaru go skrzywdzić. Toxie wraca do domu, jednak matka, widząc, jak wygląda, nie wpuszcza go. Mutant udaje się na wysypisko, gdzie ze śmieci buduje sobie schronienie.
Następnie widzimy jedną z meksykańskich restauracji Tromaville, gdzie trzech mężczyzn przetrzymuje zakładników. Zabili jedną osobę, po czym atakują niewidomą dziewczynę (Sara); zabijają jej psa przewodnika, po czym próbują zgwałcić. W tym właśnie momencie pojawia się Toksyczny Mściciel, po raz kolejny krwawo rozprawiając się z przestępcami. Widzi Sarę, która po utracie psa skazana jest sama na siebie, dodatkowo będąc w szoku. Toxie zabiera ją do swojego domku na wysypisku, gdzie powoli zaczynają poznawać siebie, aby w końcu zostać kochankami.
Gdy Toxie powraca do swojej krucjaty przeciwko przestępczości, rozprawia się z Wendy, która była zamieszana w jego przemianę w mutanta. Daje nauczkę również ludziom, którzy próbują siłą wsadzić do limuzyny dwunastoletnią dziewczynę. Gdy próbuje jej pomóc, z limuzyny wyłania się grupa mężczyzn pod kierownictwem Cigar Face’a. Otaczają Toxiego, celują w niego z pistoletu, ale udaje mu się odskoczyć, w wyniku czego bandyci zabijają się nawzajem. Ponownie wraca też do siłowni, aby rozprawić się z Bozem i Slugiem (cała czwórka odpowiedzialna za to, co przydarzyło się Melvinowi, zabawiała się rozjeżdżając niewinnych ludzi).
Boss tromawilskiego podziemia, którym okazuje się być burmistrz Belgoody, nie jest zadowolony z tego, co w ostatnim czasie zaczęło się dziać na ulicach miasta. Obawia się, że tajemniczy mściciel w końcu dotrze i do niego, dlatego postanawia go wyeliminować. Dotychczas mutant zabijał jednak tylko przestępców, zaskarbił sobie sympatię części mieszkańców miasta, więc nie na miejscu byłoby publiczne napiętnowanie go. Idealną okazją do pozbycia się mściciela jest incydent z miejskiej pralni, gdzie Toxie zabija staruszkę. Zamieszana była ona w przestępczą działalność, jednak burmistrz tuszuje ten fakt. Nakazuje odszukać Toxiego i zniszczyć go.
Po powrocie na wysypisko Toxie jest przerażony tym, czym się stał. Wraz z Sarą postanawiają przenieść się poza miasto, gdzie niedaleko lasu zamieszkują w namiocie, jednak niedługo później ich kryjówka zostaje odkryta. Burmistrz wraz z Gwardią Narodową przybywają na miejsce, chcąc go zabić, na co jednak nie zgadzają się mieszkańcy Tromaville – wielokrotnie im pomagał, uważają go za przyjaciela. Na jaw wychodzą szemrane interesy burmistrza, który ginie z rąk Toxiego, ku zadowoleniu mieszkańców. Film kończy sekwencja z idącym przez pola Toxiem i pocieszającym głosem zza kadru, który mówi, że bez względu na to, jakie zło zaatakuje Tromaville, można liczyć na Toksycznego Mściciela.

</doc>
<doc id="425273" url="https://pl.wikipedia.org/wiki?curid=425273" title="Funkcja licząca liczby pierwsze">
Funkcja licząca liczby pierwsze

Funkcja π – funkcja używana w teorii liczb.
Dla danej liczby rzeczywistej formula_1 wartość formula_2 jest liczbą liczb pierwszych nie większych od formula_3.
Funkcja ta jest określona dla wszystkich liczb rzeczywistych, choć zwykle bada się jej zachowanie tylko dla liczb naturalnych.
Właściwości.
Niektóre z nierówności dotyczących funkcji formula_4 to:
Już pod koniec XVIII wieku Carl Friedrich Gauss oraz Adrien-Marie Legendre przypuszczali, iż formula_7 jest przybliżeniem wartości funkcji
Ponadto:
gdzie formula_14 jest logarytmem całkowym.
Funkcja f(x) Riemanna.
Bernhard Riemann w swojej pracy zdefiniował funkcję formula_15 w postaci:
gdzie składnikami sumy jest funkcja liczby liczb pierwszych, natomiast formula_17 Zauważmy, że tak zdefiniowana funkcja ma tą samą własność co funkcja formula_18 Jej wartość rośnie o jeden, kiedy argument jest liczbą pierwszą.
Następnie w dalszej części pracy wyprowadza jawną postać funkcji formula_19 składającej się z kilku członów.
Pierwszy z nich to logarytm całkowy, drugi to suma po nietrywialnych miejscach zerowych funkcji dzeta Riemanna formula_21 dla których spełniona jest zależność:

</doc>
<doc id="425282" url="https://pl.wikipedia.org/wiki?curid=425282" title="Czasy saskie">
Czasy saskie



</doc>
<doc id="425283" url="https://pl.wikipedia.org/wiki?curid=425283" title="Wojciech Tajner">
Wojciech Tajner

Wojciech Tajner (ur. 24 czerwca 1980 w Zebrzydowicach) – polski skoczek narciarski, dwukrotny medalista mistrzostw świata weteranów, srebrny medalista Mistrzostw Polski 2003, kuzyn Tomisława Tajnera.
Przebieg kariery.
Wojciech Tajner rozpoczął karierę w dość późnym wieku – 17 lat. Wstąpił wtedy do klubu WSS Wisła. W 1998 zadebiutował w Pucharze Świata, na konkursie w Zakopanem. Pierwsze punkty w PŚ zdobył podczas konkursu w Libercu w 2004, kiedy zajął 24. miejsce.
Jego największym sukcesem do tej pory było zajęcie 2. lokaty w Mistrzostwach Polski w Zakopanem w grudniu 2003. Trenerem klubowym skoczka był Jan Szturc.
Karierę zakończył 22 czerwca 2007 roku. Po zakończeniu kariery trenuje młodych skoczków.
Na MŚ Weteranów w 2012 w Szczyrku zdobył złoty medal w pierwszej grupie wiekowej na skoczni średniej, po skokach na 71 m i 71,5 m. Na skoczni normalnej zajął drugie miejsce, po skokach na 93 m i 92,5 m.

</doc>
<doc id="425286" url="https://pl.wikipedia.org/wiki?curid=425286" title="Fraumünster">
Fraumünster

Fraumünster – kościół w Zurychu. Wznosi się na zachodnim brzegu rzeki Limmat, na miejscu dawnego klasztoru założonego w 853 r. Obecna budowla sakralna pochodzi z XIII w., ale jej romańskie prezbiterium zdobią współczesne witraże projektu M. Chagalla, a transept witraże Augusta Giacomettiego

</doc>
<doc id="425292" url="https://pl.wikipedia.org/wiki?curid=425292" title="Alan Carpenter">
Alan Carpenter

Alan Carpenter (ur. 4 stycznia 1957 w Albany, Australia Zachodnia) – polityk australijski, dziennikarz, działacz Australian Labor Party, w latach 2006-2008 premier rządu stanowego Australii Zachodniej.
Życiorys.
Po ukończeniu szkoły średniej Albany Senior High School (1974) przez trzy lat podróżował po Australii i utrzymywał się z dorywczych zajeć. W latach 1977-1979 studiował nauki polityczne na University of Western Australia w Perth. Po ukończeniu studiów pracował jako dziennikarz gazety "Albany Advertiser". Pracę dziennikarza kontynuował przez rok w Azji (1982), następnie przez kilka lat w Europie (1983-1986). W 1986 powrócił do Australii i związał się ze stacją telewizyjną TVW-7 w Perth. Zajmował się problematyką polityczną, także w swoim kolejnym miejscu pracy – stacji telewizyjnej ABC, gdzie był prezenterem programów "The 7.30 Report" i "Stateline".
W 1996 zrezygnował z pracy dziennikarza i zajął się działalnością polityczną. Z ramienia Australian Labor Party został wybrany do zgromadzenia parlamentarnego Australii Zachodniej. Odpowiadał za kilka resortów w gabinecie cieni, a po przejęciu władzy przez partię (2001) pełnił kilka funkcji ministerialnych w rządzie Geoffa Gallopa. Był ministrem rozwoju, edukacji, sportu i rekreacji, energii oraz spraw ludności rdzennej.
W styczniu 2006 po rezygnacji Geoffa Gallopa (i wycofaniu się z walki o następstwo najgroźniejszych rywali) został jednogłośnie wybrany na premiera Australii Zachodniej. Przejął funkcję premiera 25 stycznia 2006 z rąk tymczasowego szefa rządu Erica Rippera, sprawował ją do przegranych wyborów w 2008.
Żonaty (żona Annemarie de Costa), ma cztery córki (Grace, Claudia, Isabelle, Ava).

</doc>
<doc id="425294" url="https://pl.wikipedia.org/wiki?curid=425294" title="Sensation">
Sensation

Sensation – cykl masowych imprez muzycznych.
Historia.
Organizatorem cyklu jest holenderska agencja muzyczna ID&amp;T, kierowana przez Duncana Stutterheima. Pierwsza impreza pod hasłem Sensation White odbyła się 1 lipca 2000 w Amsterdamie i zgromadziła ok. 20 tys. uczestników.
Główna impreza odbywa się w Amsterdamie w Holandii na stadionie Ajaxu – Amsterdam ArenA.
Od 2005 roku impreza odbywa się również poza granicami Holandii. Jako pierwsze do grona państw goszczących cykl dołączyły Niemcy i Belgia w 2005. Od 2006 impreza odbywa się w Polsce.
W roku 2009 z przyczyn organizatora event zmienił miejsce, obecnie odbywa się w ETHIAS ARENA w mieście Hasselt (Limburg) w Belgii.
Na imprezach Sensation wykorzystywane są najnowsze osiągnięcia techniki obrazu i dźwięku. Charakterystyczne dla tych imprez są dziesiątki laserów, świateł, sztucznych ogni. Stosowane są telebimy, rzutniki, stalowe konstrukcje ważące po kilkanaście ton. Do organizacji tego przedsięwzięcia zatrudniana jest setka osób, zarówno od strony technicznej jak i artystycznej.
Cykl składa się z dwóch części: Sensation White i Sensation Black. Sensation Black odbywa się zawsze tydzień po Sensation White w identycznym miejscu.
Sensation White.
Sensation White jest adresowane do fanów muzyki z kręgu elektronicznej muzyki tanecznej (minimal, trance i house). Od 2001 na imprezie obowiązuje biały strój.
Na imprezach Sensation White występowali m.in.:
Sensation Black.
Na Sensation Black najlepsi DJ-e świata grają hardstyle, hard trance, i hardcore. Jednoczy w jednym miejscu i czasie ok. 40 000 ludzi. Odbywał się w Amsterdamie w Holandii na stadionie Ajaxu – Amsterdam ArenA.
Cechą charakterystyczną imprez Sensation Black jest czarny ubiór uczestników.
Na Sensation Black grali tacy DJ-e jak:

</doc>
<doc id="425298" url="https://pl.wikipedia.org/wiki?curid=425298" title="Jezioro tektoniczno-polodowcowe">
Jezioro tektoniczno-polodowcowe

Jezioro tektoniczno-polodowcowe - jezioro polodowcowe uformowane w zagłębieniu terenu pochodzenia tektonicznego (jezioro tektoniczne). Zazwyczaj posiadają dużą powierzchnię i mają dużą głębokość.
Przykład: Jezioro Erie, Jezioro Górne.

</doc>
<doc id="425299" url="https://pl.wikipedia.org/wiki?curid=425299" title="Zunfthaus zur Waag">
Zunfthaus zur Waag

Zunfthaus zur Waag – budynek wzniesiony w 1637 roku w Zurychu, na Münsterhof, jako siedziba gildii tkaczy lnu i kapeluszników. Obecnie, dzieląc los wielu starych zuryskich domów gildii, został zaadaptowany na restaurację.

</doc>
<doc id="425300" url="https://pl.wikipedia.org/wiki?curid=425300" title="Korporacja Akademicka">
Korporacja Akademicka



</doc>
<doc id="425302" url="https://pl.wikipedia.org/wiki?curid=425302" title="Siegburg">
Siegburg

Siegburg – miasto powiatowe w zachodnich Niemczech, w kraju związkowym Nadrenia Północna-Westfalia, w rejencji Kolonia, siedziba powiatu Rhein-Sieg. 
Siegburg leży po prawej stronie Renu, w odległości ok. 10 km od Bonn i ok. 26 km od Kolonii.
Nazwa miasta pochodzi od przepływającej przez miasto rzeki Sieg. W dosłownym tłumaczeniu nazwa miasta oznacza "zwycięski zamek", od "Sieg" (pol. zwycięstwo) i "Burg" (pol. zamek).

</doc>
<doc id="425305" url="https://pl.wikipedia.org/wiki?curid=425305" title="Piran (miasto)">
Piran (miasto)

Piran (wł. "Pirano") – miasto w Słowenii, siedziba gminy Piran. Położone jest na wybrzeżu, na półwyspie o tej samej nazwie.
Jest jednym z najbardziej atrakcyjnych turystycznie miejsc nad słoweńskim Adriatykiem. Miasteczko przypomina swoją architekturą włoską Wenecję. W przeszłości było wenecką twierdzą na wybrzeżu Istrii. Z tego okresu pochodzi większość zabudowy, a także imponujące, średniowieczne mury, oddzielające miasto od reszty lądu.
Nad miastem góruje usytuowany nad skalnym urwiskiem kościół św. Jerzego.
Reprezentacyjny plac Tartiniego powstał pod koniec XIX wieku, kiedy zasypano wewnętrzny basen portowy. W mieście znajduje się rodzinny dom Giuseppe Tartiniego, w którym znajduje się muzeum poświęcone życiu i twórczości kompozytora.
Historia.
Obszar Piran był zasiedlony od czasów antycznych, nazwa miasta pochodzi od greckiego słowa "pyr" oznaczającego "ogień" – tutaj na krańcu półwyspu zapalano ogień jako punkt orientacyjny dla statków płynących do portu Koper. Od XIII do XVIII wieku część Republiki Weneckiej.
Miasto, pełniące funkcję siedziby władz gminy, liczy nieco ponad 4 tysiące mieszkańców. Łącznie z kurortami Portorož i Lucija, z którymi w latach 1912–1953 łączyła je linia tramwajowa, tworzy aglomerację zamieszkaną przez około 17 tysięcy osób. Do lat pięćdziesiątych XX wieku w Piranie większość stanowiła ludność włoskojęzyczna. Dopiero po przejściu Piranu pod władzę Jugosławii (1954) ta sytuacja uległa zmianie w wyniku wyjazdu większości włoskojęzycznych mieszkańców. Język włoski nadal ma jednak status języka urzędowego obok języka słoweńskiego. W trakcie ostatniego spisu powszechnego (2002) 72% mieszkańców gminy Piran podało jako swój ojczysty język słoweński, 13% chorwacki, a 8% włoski.

</doc>
<doc id="425308" url="https://pl.wikipedia.org/wiki?curid=425308" title="Kościół św. Piotra w Zurychu">
Kościół św. Piotra w Zurychu

Kościół św. Piotra w Zurychu (niem. Sankt Peterskirche) – najstarsza świątynia w Zurychu.
XIII-wieczna dzwonnica prezentuje światu jeden z największych zegarów w Europie, którego średnica mierzy 8,7 m. Barokowa nawa we wnętrzu kościoła podparta jest filarami z różowopomarańczowego marmuru, a zdobią ją delikatne stiuki i kryształowe kandelabry z XVIII w.

</doc>
<doc id="425310" url="https://pl.wikipedia.org/wiki?curid=425310" title="Poranek kojota">
Poranek kojota

Poranek kojota – polski film komediowy w reżyserii Olafa Lubaszenki, wyprodukowany w 2001 roku.
Film, mimo iż przedstawia zupełnie inną historię niż poprzedni film w reżyserii Olafa Lubaszenki pt. "Chłopaki nie płaczą", utrzymany jest w podobnym tonie i nakręcony z udziałem wielu aktorów występujących w poprzedniej produkcji.
Fabuła.
Dwie siostry – Noemi i Dominika – stanowią już na pierwszy rzut oka zupełne przeciwieństwo. Noemi jest słynną piosenkarką, zaś Dominika – zamkniętą w sobie introwertyczką, daleką od kanonów piękna. Na przyjęcie organizowane przez matkę i ojczyma obu sióstr zastępczo w roli kelnera przybywa autor komiksów, Kuba (Maciej Stuhr). Przypadkiem poznaje Noemi i zakochuje się z wzajemnością, choć nie zdaje sobie sprawy, z jak sławną osobą przyszło mu się spotkać. Tymczasem, producent filmowy Brylant (Michał Milowicz) jest winien miejscowemu mafioso, Dzikiemu (Janusz Józefowicz), znaczną sumę pieniędzy, które zamierzał zdobyć biorąc ślub ze słynną piosenkarką. Przyłapany na zdradzie, musi spróbować zdobyć pieniądze poprzez ślub z Dominiką. Kubie również nie wszystko idzie po jego myśli: oprócz wrogości Brylanta, także ojczym Noemi – prezes dużej firmy, Stefan (Tadeusz Huk), bohater niestroniący od nieczystych chwytów – nie zamierza łatwo przystać na związek pasierbicy z rysownikiem komiksów.

</doc>
<doc id="425312" url="https://pl.wikipedia.org/wiki?curid=425312" title="Tomasz Wołek">
Tomasz Wołek

Tomasz Józef Wołek (ur. 14 października 1947 w Gdańsku, zm. 21 września 2022) – polski dziennikarz, publicysta polityczny i komentator sportowy, działacz opozycji w okresie PRL.
Życiorys.
Syn Józefa Wołka, działacza Polskiej Partii Socjalistycznej. Absolwent II Liceum Ogólnokształcącego im. dr. Władysława Pniewskiego w Gdańsku. W 1972 ukończył studia z zakresu historii na Wydziale Humanistycznym Uniwersytetu Gdańskiego. W 1968 uczestniczył w wiecach studenckich w ramach wydarzeń marcowych.
Pracował początkowo jako nauczyciel w szkole średniej i rzecznik prasowy Lechii Gdańsk i Arki Gdynia. Jako dziennikarz sportowy współpracował z „Piłką Nożną” oraz redakcją sportową TVP. Pracę w tej ostatniej utracił w 1977 w związku z publikowaniem w drugim obiegu.
W 1979 został działaczem Ruchu Młodej Polski, a w 1980 wstąpił do „Solidarności”. W 1981 znalazł się wśród sygnatariuszy deklaracji założycielskiej Klubów Służby Niepodległości. Pisał w „Bratniaku”, „Głosie”, „Więzi”. W sierpniu 1980 współtworzył pismo strajkowe „Naprzeciw”. Zakładał struktury NSZZ „S” w Młodzieżowej Agencji Wydawniczej. Po wprowadzeniu stanu wojennego współpracował z działaczami RMP, publikował w pismach podziemnych (w tym „Polityce Polskiej”), organizował pomoc dla rodzin osób internowanych.
Zawodowo w tym okresie pracował w pismach katolickich. Był działaczem Forum Prawicy Demokratycznej. Od 1990 pełnił funkcję zastępcy redaktora naczelnego „Życia Warszawy”, zaś w latach 1993–1995 był redaktorem naczelnym. W 1996 został redaktorem naczelnym nowego dziennika „Życie”. Funkcję tę pełnił do 2001 oraz (po reaktywacji pisma) w okresie 2004–2005.
W 1999 towarzyszył Michałowi Kamińskiemu i Markowi Jurkowi w wizycie do Wielkiej Brytanii celem spotkania się z osadzonym w areszcie domowym generałem Augustem Pinochetem, oskarżonym w Hiszpanii o zbrodnie przeciwko ludzkości, zabójstwa i stosowanie tortur. Przeprowadził wówczas z nim jeden z pierwszych wywiadów po zatrzymaniu.
Publikował w „Rzeczpospolitej”, „Gazecie Wyborczej” i „Polityce”. Był autorem kilku książek o tematyce katolickiej, jak również prac poświęconych piłce nożnej (zwłaszcza południowoamerykańskiej). Współtwórca (ze Stefanem Kisielewskim) "Abecadła Kisiela". W 2005 został dyrektorem redakcji publicystyki stacji Tele 5. Został również prowadzącym w tej stacji program publicystyczny "Plusy dodatnie, plusy ujemne", zajął się też komentowaniem meczów piłkarskich. W czerwcu 2020 nakładem Wydawnictwa Nieoczywiste ukazał się zbiór felietonów jego autorstwa pt. "Historia pewnej prowokacji". Od 2003 był stałym komentatorem w "Poranku Radia Tok FM".
Był ojcem Marcina Wołka, ekonomisty i samorządowca.
Został pochowany na cmentarzu w Kobyłce.
Odznaczenia.
W 2011, "za wybitne zasługi dla rozwoju niezależnego dziennikarstwa, za działalność na rzecz przemian demokratycznych w Polsce, wolności słowa i wolnych mediów", został odznaczony Krzyżem Kawalerskim Orderu Odrodzenia Polski. Laureat Nagrody Kisiela (1997).

</doc>
<doc id="425314" url="https://pl.wikipedia.org/wiki?curid=425314" title="Jacques-René Hébert">
Jacques-René Hébert

Jacques-René Hébert (ur. 15 listopada 1757 w Alençon, zm. 24 marca 1794 w Paryżu) – francuski dziennikarz i działacz polityczny doby rewolucji francuskiej, przywódca hebertystów. Charyzmatyczny propagator najradykalniejszych poglądów, zwolennik całkowitej dechrystianizacji Europy, zwany „psem na Kościół”.
Pochodził z zamożnej rodziny mieszczańskiej – był synem jubilera. W czasach przedrewolucyjnych prowadził dość awanturniczy tryb życia, nie stroniąc od skandali. Po przegranym procesie o zniesławienie został zmuszony do opuszczenia rodzinnego miasta i zamieszkania w Paryżu, gdzie aż do wybuchu rewolucji żył w skrajnym ubóstwie. Jego przeciwnicy – już w epoce rewolucyjnej – wypominali mu m.in. to, że będąc administratorem paryskiego teatru Varietes, zdefraudował poważną sumę pieniędzy. 
Na fali wydarzeń 1789 roku włączył się aktywnie w rewolucyjną politykę. Znalazł się wśród czołowych działaczy stworzonego w kwietniu 1790 Stowarzyszenia Przyjaciół Praw Człowieka i Obywatela. Stowarzyszenie zyskało potoczne miano klubu kordelierów. Określany przez lewicowych historyków jako „awangarda paryskiego ruchu demokratycznego”, klub skupiał takich polityków, jak Georges Danton, Camille Desmoulins, Jean Paul Marat. Początkowo nie występowały głębokie różnice między kordelierami a jakobinami – radykalni lewicowi działacze zasiadali w obu stronnictwach. Jego frakcja rywalizowała o wpływy wśród sankiulotów z frakcją wściekłych.
Ideą, która zapewniła Hébertowi entuzjazm paryskiej ulicy – zwłaszcza kręgów półpiśmiennych proletariuszy – było wydawanie gazety „Le père Duchesne”, założonej we wrześniu 1792 roku. Ogromna liczba tytułów prasowych, które powstały na fali rewolucji i zazwyczaj egzystowały bardzo krótko, nie była nastawiona wyłącznie na zysk. Dzięki umiejętnemu dotarciu z tytułem do tysięcy mieszkańców Paryża, redaktor i wydawca (najczęściej też jedyny autor tekstów) zapewniał sobie znakomity środek politycznej reklamy i możliwość sterowania nastrojami zwolenników. Hébertowi udało się połączyć sukces finansowy gazety z sukcesem osobistym: „Père Duchesne” odróżniał się od współczesnych periodyków swoistym stylem pisania, będącym połączeniem radykalnej retoryki z wulgarnym językiem. Tytułowy „ojciec Duchesne” to postać z ludowych przedstawień i historyjek – prostak służący wszystkim dobrą radą. W swoim piśmie Hébert ustami Duchesne'a komentował bieżące wydarzenia i oskarżał przeciwników w niezbyt wybredny sposób. W życiu prywatnym Hébert był przeciwieństwem lumpenproletariusza – zawsze elegancko ubrany i modnie ufryzowany, lubił wystawny tryb życia.
Gazeta Héberta była również trybuną rzeczników świeckiego państwa. Hébert otwarcie raz przyznawał, że jest ateistą, że "nie wierzy ni w piekło, ni w raj", a innym razem mówił, że "Chrystus był pierwszym sankiulotą". Chwalił zamykanie świątyń, ich zamianę w „Świątynie Rozumu” i represjonowanie księży – także tych, którzy przysięgli na wierność konstytucji. To, co chwalił Hébert-dziennikarz, realizował Hébert-urzędnik, będący od grudnia 1792 zastępcą prokuratora Komuny Paryża.
Z biegiem czasu narastał konflikt między Robespierrem a Hébertem. Wcześniejsza admiracja Héberta dla tego pierwszego wynikała prawdopodobnie z powodów taktycznych, chociaż Robespierre nie krył swej niechęci do dziennikarza, m.in. za wulgarne oblicze jego publicystyki. W 1793 Hébert wraz z innymi radykałami został na krótko aresztowany pod wpływem żyrondystów, obawiających się, grożącego im zagładą, ataku ze strony skrajnej lewicy. Tym razem dziennikarza poparł Robespierre i delegacja Komuny Paryża. Wzmocniony, korzystając ze swoich prerogatyw, niedługo potem rozprawił się z konkurencyjnym ultralewicowym stronnictwem – wściekłymi pod wodzą byłego księdza Jacques’a Roux. Grupa ta, zwolennicy „rządów ludu”, atakowała jakobinów za rzekomy moderantyzm, domagając się natychmiastowej rozprawy z przeciwnikami rewolucji; ich nastroje dobrze tłumaczą słowa Rouxa: „Jest rzeczą konieczną, by sierp wolności przeszedł po głowach bogaczy”.
Jesienią 1793 przeciwko Hébertowi zaczęto wysuwać coraz liczniejsze oskarżenia, m.in. o próby spisku, korumpowanie deputowanych do Konwencji. Robespierre zaatakował Héberta i jego zwolenników, zarzucając im bandycką dechrystianizację; na ich zarzuty, że popiera księży i katolicyzm, Robespierre odpowiadał oskarżeniami o kontakty ze „spiskiem z zagranicy”. Tocząc otwartą już wojnę, Hébert aluzyjnie nawoływał na łamach „Père Duchesne” do obalenia przeciwnika – „Nie szczędźcie nikogo, nie bójcie się obalenia dzisiejszego bożyszcza”. Hébert i jego zwolennicy stali się celem gwałtownych ataków; wypominano im m.in. korzyści odniesione dzięki dostawom „Père Duchesne” dla wojska. 
Hébert został aresztowany w marcu 1794 przez Komitet Ocalenia Publicznego z polecenia Robespierre’a. Redaktora ludowej gazetki i jego stronników oskarżono o to, że są agentami władzy zagranicznej, korumpują lud i chcą siłą zagarnąć władzę. Oskarżonych skazano na śmierć i stracono 24 marca 1794. Jako ostatni na gilotynie (nazywanej przez niego wcześniej „okno Republiki”) zginął sam Hébert, .

</doc>
<doc id="425316" url="https://pl.wikipedia.org/wiki?curid=425316" title="Dewiacja pierwotna">
Dewiacja pierwotna

Dewiacja pierwotna – w koncepcji stygmatyzacji akt dewiacyjny naruszający normę społeczną popełniony po raz pierwszy. W niektórych przypadkach może prowadzić pod wpływem kontroli społecznej oraz wymierzonych sankcji do kariery dewiacyjnej, odrzucenia jednostki, jej kontrsocjalizacji, wzrostu oczekiwań, że będzie zachowywała się jak dewiant i w rezultacie przyjęcie nowej tożsamości dewianta.
Według Edwina Lemerta zachowania dewiacyjne są dość powszechne. Jeżeli nie nastąpi „normalizacja” takich czynów, nastąpić może etykietowanie i przejście do dewiacji wtórnej, przy czym normalizacja nie dotyczy odejścia od czynów dewiacyjnych, a akceptowanie jednostki i rezygnacja z jej naznaczania jako dewianta.

</doc>
<doc id="425317" url="https://pl.wikipedia.org/wiki?curid=425317" title="Novotel">
Novotel

Novotel – międzynarodowa sieć hotelowa należąca do Accor Hotels.
Opis.
Hotele Novotel to obiekty klasy średniej kategorii *** lub **** zlokalizowane w dużych miastach, dzielnicach biznesowych i miejscowościach turystycznych.
W Polsce do sieci należy 13 hoteli, zarządzanych przez Orbis, w 8 miastach:

</doc>
<doc id="425318" url="https://pl.wikipedia.org/wiki?curid=425318" title="Trójnitrotoluen">
Trójnitrotoluen



</doc>
<doc id="425319" url="https://pl.wikipedia.org/wiki?curid=425319" title="Hydroizopieza">
Hydroizopieza

Hydroizopieza () – linia łącząca na mapie punkty jednakowego ciśnienia piezometrycznego, napiętego zwierciadła wód podziemnych, leżące na tej samej wysokości względem przyjętego poziomu odniesienia, z reguły morza.Hydroizopiezy nie obrazują stanu energetycznego strumienia wody podziemnej - jest ona wyrażana wspólnie z wysokością hydrauliczną.

</doc>
<doc id="425320" url="https://pl.wikipedia.org/wiki?curid=425320" title="Lindenhof">
Lindenhof

Lindenhof – nazwa starówki w Zurychu.
Strome schody prowadzą na plac Lindenhof, skąd rozpościera się widok na rzekę i płynące po niej statki wycieczkowe; na dalszym planie widać wiecznie ruchliwy Limmatquai. Fontanna na placu upamiętnia pomysłowość kobiet zuryskich, które ocaliły miasto oblegane przez oddziały habsburskie w 1292 r. Przemyślne mieszkanki grodu paradowały na oczach wroga w pełnym rynsztunku bojowym, wywołując wrażenie, że cała ludność miasta jest uzbrojona po zęby. Tą sprytną sztuczką wyprowadziły w pole napastników, którzy odstąpili od murów, przekonani, że wobec takiej siły atak będzie nieskuteczny.

</doc>
<doc id="425321" url="https://pl.wikipedia.org/wiki?curid=425321" title="Dewiacja wtórna">
Dewiacja wtórna

Dewiacja wtórna – recydywa, utrwalenie się tożsamości jednostki jako dewianta, zgoda na wzmacniającą zachowania dewiacyjne stygmatyzację oraz w wyniku tego rozpoczęcie przez nią kariery dewiacyjnej. Uczenie się dewiacji jest efektem nadmiernej punitywności, izolacji jednostki i jej kontrsocjalizacji w instytucjach przeznaczonych do działań resocjalizujących.
Proces etykietowania prowadzący od dewiacji pierwotnej do wtórnej zależny jest od sytuacji, określających: kto naruszył normę, kto w wyniku tego został poszkodowany, a także od rodzaju naruszonej normy oraz osób oceniających to naruszenie. Poza tym na łatwiejsze etykietowanie wpływ mogą mieć cechy jednostki: fizyczne (np. niepełnosprawność), charakterologiczne oraz „plemienne” (wyznanie religijne, przynależność etniczna).

</doc>
<doc id="425322" url="https://pl.wikipedia.org/wiki?curid=425322" title="Jacques Hébert">
Jacques Hébert



</doc>
<doc id="425329" url="https://pl.wikipedia.org/wiki?curid=425329" title="Lucerna nerkowata">
Lucerna nerkowata

Lucerna nerkowata ("Medicago lupulina" L.) – gatunek rośliny z rodziny bobowatych. Inne spotykane nazwy (zwyczajowe) to: lucerna chmielowa, koniczyna żółta. 
Rozmieszczenie geograficzne.
Rodzimy obszar występowania tego gatunku to Europa, Azja i Afryka Północna. Rozprzestrzenił się i obecnie występuje na wszystkich kontynentach (poza Antarktydą) i na wielu wyspach. W Polsce jest bardzo pospolity na całym niżu i w niższych położeniach górskich. Status gatunku we florze Polski: gatunek rodzimy.

</doc>
<doc id="425330" url="https://pl.wikipedia.org/wiki?curid=425330" title="Grossmünster">
Grossmünster

Grossmünster – jeden z kościołów Zurychu, zbudowany w latach 1100–1250 na miejscu kościoła z IX w. 
Grossmünster jest „kościołem-matką” reformacji w niemieckojęzycznej Szwajcarii. To właśnie tutaj od 1519 do swojej śmierci w 1531 Zwingli wzywał do odnowy chrześcijaństwa. Bliźniacze wieże kościoła pochodzące z XV w., zwieńczone XVIII-wiecznymi kopułami, są najbardziej charakterystycznym elementem zuryskiej architektury. Katedrę zdobią okna witrażowe projektu Augusto Giacomettiego.
W kościele znajdują się organy zbudowane w latach 1958–1960, na których koncertował m.in. artysta szwajcarski Lionel Rogg. W kościele realizowane są również nagrania organowych koncertów oratoryjnych.

</doc>
<doc id="425332" url="https://pl.wikipedia.org/wiki?curid=425332" title="Adarga">
Adarga

Adarga - (arab. el-daraqua) mauretańska tarcza sporządzona ze skóry antylopy, hipopotama, bądź ze skorupy żółwia. Tarcza wytrzymywała ciosy zadane mieczem i włócznią oraz skutecznie chroniła przed strzałami. Wykorzystywana od X do XV wieku. Była jedyną bronią ochronną lekkiej jazdy mauretańskiej. Kształt okrągły, owalny lub podwójnej elipsy. Początkowo a. miała formę kolistą lub owalną, następnie sercowatą, przyjmując u schyłku XIV w. kształt dwóch nakładających się na siebie elips o wymiarach 60 x 80 cm w osi pionowej. A. sporządzano z dwóch sklejanych i zeszywanych warstw skór, co spowodowało, że tarcza była jednocześnie sztywna i elastyczna. Powierzchnię jej zdobiono wycinanymi i złoconymi dekoracjami (m.in. w postaci arab. napisów); dla ujęcia miała od strony wewnętrznej pośrodku dwa sztywne imacze ze skóry z podłużna poduszeczką. A. była jedynym uzbrojeniem ochronnym lekkiej jazdy mauretańskiej, której główną bronią zaczepną była spisa.

</doc>
<doc id="425336" url="https://pl.wikipedia.org/wiki?curid=425336" title="Wasserkirche">
Wasserkirche

Wasserkirche – kościół w Zurychu wybudowany na niewielkiej wyspie na rzece Limmat, usytuowany pomiędzy dwoma najważniejszymi kościołami w średniowiecznym mieście: Grossmünster i Fraumünster. Po raz pierwszy został wymieniony jako "ecclesia Aquatica Turicensi" ok. 1250 i jako "wazzirkilcha" w 1256. Kościół został wybudowany w X wieku, a następnie przebudowywany w wielu etapach, które zakończyły się w 1486 roku.

</doc>
<doc id="425340" url="https://pl.wikipedia.org/wiki?curid=425340" title="Zunfthaus zur Zimmerleuten">
Zunfthaus zur Zimmerleuten

Zunfthaus zur Zimmerleuten - budynek zuryskiej gildii cieśli, ozdobiony atrakcyjnymi oknami wykuszowymi.

</doc>
<doc id="425343" url="https://pl.wikipedia.org/wiki?curid=425343" title="Zunfthaus zur Saffran">
Zunfthaus zur Saffran

Zunfthaus zur Saffran - główna siedziba zuryskiej gildii pasmanterników, obecnie także centrum kongresowe.

</doc>
<doc id="425345" url="https://pl.wikipedia.org/wiki?curid=425345" title="Lepidostomatidae">
Lepidostomatidae



</doc>
<doc id="425347" url="https://pl.wikipedia.org/wiki?curid=425347" title="Antoni Rewera">
Antoni Rewera

Antoni Rewera (ur. 6 stycznia 1869 we wsi Samborzec w powiecie sandomierskim, zm. 1 października 1942 w obozie koncentracyjnym w Dachau) – polski duchowny katolicki, prałat, męczennik, błogosławiony Kościoła katolickiego.
Życiorys.
Syn Wawrzyńca i Rozalii z domu Sapielak. W Sandomierzu ukończył szkołę średnią, a następnie 1 czerwca 1884 wstąpił tam do Wyższego Seminarium Duchownego. Tytuł magistra teologii uzyskał 18 czerwca 1893 w Akademii Duchownej w Petersburgu.
Po otrzymaniu święceń kapłańskich (2 lipca 1893) pracował jako profesor, wychowawca i wicedyrektor w Seminarium Duchownym w Sandomierzu, następnie jako duszpasterz, proboszcz parafii pw. św. Józefa w Sandomierzu. Pełnił obowiązki archidiakona, prałata domowego papieża Benedykta XV, dyrektora (w Sandomierzu) i delegata do rady głównej III Zakonu św. Franciszka, kanonika honorowego, następnie gremialnego, prałata honorowego i w końcu dziekana Kapituły Katedralnej.
Pozostały o nim wspomnienia jako o kapłanie wielkiej wiary, dobroci i gorliwości duszpasterskiej. Był też wielkim społecznikiem. Jego umiłowanie cnót św. Franciszka z Asyżu zaowocowało założeniem Zgromadzenia Córek św. Franciszka Serafickiego.
16 marca 1942 został aresztowany przez gestapo. W czasie przesłuchań przyznał się do czytania podziemnej prasy. "„Przecież nie mogłem kłamać”" – wyjaśnił współwięźniom. Ponieważ nie chciał wydać od kogo dostawał nielegalne gazety (nawet za cenę zwolnienia z aresztu) – został skierowany do niemieckiego hitlerowskiego obozu koncentracyjnego Auschwitz-Birkenau, a następnie Dachau. Tam po doświadczeniu cierpień i upokorzeń, które znosił w duchu wiary i pokory – zmarł z wycieńczenia dnia 1 października 1942 roku.
Beatyfikacja.
Beatyfikowany 13 czerwca 1999 r. w Warszawie przez papieża Jana Pawła II, należy do grona 108 polskich męczenników z czasów II wojny światowej.

</doc>
<doc id="425352" url="https://pl.wikipedia.org/wiki?curid=425352" title="Grosmünster">
Grosmünster



</doc>
<doc id="425365" url="https://pl.wikipedia.org/wiki?curid=425365" title="Toruński KP">
Toruński KP



</doc>
<doc id="425367" url="https://pl.wikipedia.org/wiki?curid=425367" title="Polityka w Rzeszowie">
Polityka w Rzeszowie

Scena polityczna w Rzeszowie
Rzeszów.
Miasto Rzeszów jest miastem na prawach powiatu.
Na czele miasta stoi prezydent miasta, od 2002 wybierany w wyborach bezpośrednich co 4 lata, a od 2018 na 5 lat. Jest on również organem wykonawczym miasta. Stanowi on jednoosobowy zarząd. Funkcję doradczą dla Prezydenta miasta stanowią jego trzej zastępcy (zatrudnieni na podstawie umowy o pracę), mogą oni również wykonywać zadania zlecone przez Prezydenta.
Organem stanowiącym jest Rada Miasta składająca się z 25 radnych.
Siedzibą Prezydenta Miasta i Rady Miasta jest rzeszowski ratusz.
Rada miasta Rzeszowa.
Rada miasta Rzeszowa obecnie składa się z 25 radnych (w IV kadencji było ich 25, w III – 47, w II – 45, w I – 46) wybieranych w wyborach bezpośrednich odbywających się co 4 lata. Sesje Rady Miasta odbywają się w wielkiej sali ratusza
Województwo podkarpackie.
Od 1945 roku Rzeszów cieszy się niezmiennie statusem miasta wojewódzkiego. W latach 1945–1975 tzw. dużego województwa rzeszowskiego, w latach 1975–1998 tzw. małego województwa rzeszowskiego, natomiast od roku 1999 jest on stolicą Województwa podkarpackiego
Okręg wyborczy Rzeszów.
Okręg wyborczy Rzeszów składa się z 13 powiatów: dębickiego, kolbuszowskiego, leżajskiego, łańcuckiego, mieleckiego, niżańskiego, ropczycko-sędziszowskiego, rzeszowskiego grodzkiego, rzeszowskiego ziemskiego, stalowowolskiego, strzyżowskiego, tarnobrzeskiego grodzkiego i tarnobrzeskiego ziemskiego W wyborach do Sejmu nosi numer 23, a w wyborach do Senatu numer 22. Wybiera się w nim 15 posłów (do 2005 10) i 3 senatorów.

</doc>
<doc id="425372" url="https://pl.wikipedia.org/wiki?curid=425372" title="Novotel Centrum">
Novotel Centrum



</doc>
<doc id="425373" url="https://pl.wikipedia.org/wiki?curid=425373" title="Freumünster">
Freumünster



</doc>
<doc id="425376" url="https://pl.wikipedia.org/wiki?curid=425376" title="Fading">
Fading

Fading – zanikanie słyszalności, którego mechanizm powstawania jest podobny do echa radiowego. Różnica polega na tym, że przesunięcie czasowe dwóch fal dochodzących do obserwatora jest zbliżone do połowy okresu fali. 

</doc>
<doc id="425383" url="https://pl.wikipedia.org/wiki?curid=425383" title="Limnephilidae">
Limnephilidae



</doc>
<doc id="425384" url="https://pl.wikipedia.org/wiki?curid=425384" title="Wilhelm (książę Walii)">
Wilhelm (książę Walii)

Wilhelm, książę Walii (ang. "William Arthur Philip Louis"; ur. 21 czerwca 1982 w Londynie) – książę Zjednoczonego Królestwa Wielkiej Brytanii i Irlandii Północnej z dynastii Windsorów, następca tronu tego państwa oraz 14 innych państw Wspólnoty uznających monarchę Wielkiej Brytanii także jako własnego monarchę. Książę Cambridge od 29 września 2011, książę Kornwalii i Rothesay od 8 września 2022, książę Walii od 9 września 2022. Jest pierworodnym synem króla Zjednoczonego Królestwa Karola III, oraz jego pierwszej żony, Diany, księżnej Walii.
W 2011 roku ożenił się z Katarzyną Middleton. Ma z nią troje dzieci – Jerzego (ur. 2013), Karolinę (ur. 2015) i Ludwika (ur. 2018).
Narodziny i rodzina.
Urodził się w szpitalu św. Marii w Paddington, w zachodnim Londynie. Jego ojcem jest Karol III, król Wielkiej Brytanii, najstarszy syn królowej Elżbiety II i Filipa, księcia Edynburga, a matką lady Diana Spencer, najmłodsza córka Edwarda Spencera. Ze strony matki jest potomkiem króla Karola II Stuarta poprzez jego nieślubnego syna Henry’ego FitzRoya, tym samym jest pierwszym od czasów królowej Anny potomkiem króla Karola I Stuarta, który niemal na pewno zasiądzie na brytyjskim tronie.
Gdy był dzieckiem, jego rodzice pieszczotliwie nazywali go „Wombat”. Ma młodszego brata, księcia Henryka. Druga żona jego ojca, Kamila, jest ich macochą, dając im przyrodnie rodzeństwo: brata Toma Parkera Bowlesa i siostrę Laurę Lopes.
Został ochrzczony 4 sierpnia 1982 w pokoju muzycznym Pałacu Buckingham, czego dokonał arcybiskup Canterbury dr Robert Runcie. Otrzymał cztery imiona: Wilhelm Artur Filip Ludwik, na cześć: Wilhelma Zdobywcy, króla Artura, Filipa, księcia Edynburga i Ludwika Mountbattena. Jego rodzicami chrzestnymi byli: król Hellenów Konstantyn II, sir Laurence van der Post, Aleksandra Windsor, lady Ogilvy, Natalia Grosvenor, księżna Westminster, Norton Knatchbull, lord Romsey i lady Susan Hussey.
Dzieciństwo.
1 marca 1991 podczas wizyty w Cardiff z okazji Dnia św. Dawida odbył swoje pierwsze oficjalne wystąpienie. Po wizycie w Katedrze Llandaff podpisał zwiedzającym książkę leworęcznie, a gdy odjeżdżał, dzieci ze szkół i miejscowych rezydencji z otaczających terenów ofiarowało mu podarki. Zdjęcia zrobione mu podczas wizyty wiszą na stałej wystawie w katedrze.
3 czerwca 1991 trafił do Królewskiego Szpitala Berkshire po uderzeniu w głowę kijem golfowym przez innego ucznia. Książę nie stracił przytomności, ale poddano go operacji w z powodu pęknięcia czaszki. Blizna jest widoczna do dzisiaj.
31 sierpnia 1997 jego matka zginęła w wypadku samochodowym w Paryżu, zaledwie kilka dni po wspólnych wakacjach z Wilhelmem i Henrykiem, które spędzili w południowej Francji. Obaj książęta w chwili śmierci matki przebywali z królową w zamku Balmoral. Ich ojciec Karol obudził Wilhelma w nocy, aby powiadomić go o śmierci matki. Na pogrzebie matki szedł za trumną od Pałacu Buckingham aż do Westminster Abbey w towarzystwie ojca, brata, dziadka księcia Filipa i wuja – Charlesa Spencera. Podczas ceremonii lord Spencer obiecał, że rodzina Spencerów będzie się bardziej interesowała dziećmi Diany, chociaż Wilhelm od momentu pogrzebu nie widział za często ani jego, ani matki Diany (Frances Shand Kydd).
Wykształcenie.
Rozpoczął naukę w przedszkolu prowadzonym przez Jane Mynor, później uczęszczał do prywatnego przedszkola Wetherby School w zachodnim Londynie, następnie zaś do szkoły prywatnej Ludgrove School w Berkshire. Po zdaniu egzaminów wstępnych został przyjęty do Eton College. Ze szczególnym zainteresowaniem studiował biologię, geografię i historię sztuki na poziomie zaawansowanym. Po ukończeniu nauki w Eton zrezygnował na rok z kontynuowania edukacji. W tym czasie wziął udział w obozie British Army w Belize, później został wolontariuszem Raleigh International w południowym Chile.
Po zakończeniu przerwy w 2001 rozpoczął naukę na Uniwersytecie w St Andrews. Naukę rozpoczął od kursu historii sztuki, później zmienił przedmiot na geografię. W 2005 ukończył studia, uzyskując stopień szkockiego magistra geografii. Jest to najlepszy akademicki wynik osiągnięty przez następcę brytyjskiego tronu. Podczas nauki używał imienia William Wales.
Po ukończeniu studiów uczył się administrowania majątkiem ziemskim księcia i księżnej Devinshire w Chatsworth Estate, pracował w rzeźni, odbył praktyki w dziale finansowania organizacji charytatywnych w londyńskiej siedzibie HSBC, poza tym pracował w Bank of England, w królewskiej kancelarii adwokackiej Farrer and Co, na giełdzie londyńskiej, w biurze firmy Llyod’s of Londyn, w Urzędzie Regulacji Rynków Finansowych i w oddziale ratowniczym królewskich sił powietrznych RAF Valley Mountain Rescue Team.
Kariera militarna.
W styczniu 2006 wstąpił do Royal Military Academy Sandhurst, którą ukończył 15 grudnia 2006, otrzymując stopień podporucznika. Po ukończeniu Akademii zatrudnił się jako pilot śmigłowca ratunkowego RAF. 1 stycznia 2009 został kapitanem trzech rodzajów Brytyjskich Sił Zbrojnych: piechoty morskiej, marynarki wojennej i sił powietrznych. Został mianowany honorowym dowódcą m.in. bazy Royal Navy "HMNB Clyde" w Szkocji oraz honorowym dowódcą flotylli okrętów podwodnych. W 2010 odbył w Anglesey ośmiomiesięczne szkolenie ze sterowania śmigłowcem „Sea King”. W lutym 2011 został mianowany pułkownikiem Pierwszego Batalionu Gwardii Irlandzkiej.
W 2013 wystąpił z RAF i podjął pracę cywilną jako pilot ratownik w Cambridgeshire.
Obowiązki księcia.
W lipcu 2005 po pierwszy raz reprezentował babkę, uczestnicząc w obchodach rocznicy zakończenia II wojny światowej w Nowej Zelandii.
Pierwszym patronatem księcia Wilhelma był patronat nad "UK Centrepoint", organizacją zajmującą się pomocą nieletnim bezdomnym, którą to często odwiedzał z matką. Wspiera także "Tusk Trust", afrykańską organizację charytatywną mającą na celu ochronę dzikich zwierząt i proekologiczną edukację lokalnych społeczności.
Od maja 2006 przewodniczy Angielskiej Federacji Piłki Nożnej. W lutym 2007 został wiceprezesem Walijskiej Unii Rugby. W kwietniu 2008 został uhonorowany Orderem Podwiązki podczas uroczystej ceremonii na zamku w Windsorze. Od 23 czerwca 2010 jest Królewskim Członkiem Towarzystwa Królewskiego.
Przyszłość.
W momencie objęcia tronu przez ojca odziedziczył tytuły księcia Rothesay i księcia Kornwalii, dzień później został ogłoszony przez króla księciem Walii. Jako najstarszy syn króla Karola III odziedziczy w przyszłości tytuły króla Wielkiej Brytanii i tylu państw Wspólnoty, ile w momencie jego wstąpienia na tron będzie nadal monarchiami uznającymi monarchę Wielkiej Brytanii także jako własnego monarchę. Jeżeli zdecyduje się używać swojego pierwszego imienia, będzie królem Wilhelmem V. Może również użyć jednego ze swoich pozostałych imion (Artur, Filip i Ludwik), w każdym przypadku będzie pierwszym historycznie potwierdzonym brytyjskim monarchą, używającym takiego imienia.
Życie prywatne.
Podobnie jak matka, nie lubi królewskiego protokołu i ceni sobie swobodę w relacjach z poddanymi.
Został sportretowany w serialu komediowym "The Windsors" (od 2016), w rolę Willhelma wcielił się Hugh Skinner.
Związki.
Prywatne życie księcia wzbudza zainteresowanie prasy. Wśród potencjalnych partnerek Wilhelma wymieniano m.in. piosenkarki Christinę Aguilerę i Natalie Imbruglię. Przed ślubem z Katarzyną spotykał się z Arabellą Musgrave i Olivią Hunt.
W 2006 media ogłosiły, że od dwóch lat spotyka się z Catherine Middleton. Pojawili się razem podczas kilku rodzinnych uroczystości, a wybranka księcia wydawała się być akceptowana przez dwór królewski. 14 kwietnia 2007 media poinformowały o końcu związku Wilhelma i Kate, jednak wkrótce para ponownie zaczęła pojawiać się razem publicznie. 16 listopada 2010 Pałac Buckingham poinformował, że zakochani zaręczyli się podczas wakacji w Kenii. Książę podarował narzeczonej pierścionek zaręczynowy swojej matki.
Pobrali się 29 kwietnia 2011 w Opactwie Westminsterskim o godz. 11.00 czasu angielskiego. Ślubu udzielił im arcybiskup Canterbury Rowan Williams.
Potomstwo.
22 lipca 2013 na sztalugach przed Pałacem Buckingham została umieszczona informacja o narodzinach pierwszego syna. Dzień później książę wraz z żoną pokazali publicznie potomka, który otrzymał imiona Jerzy Aleksander Ludwik.
2 maja 2015 Pałac Kensington ogłosił, że urodziła się córka książęcej pary – Karolina Elżbieta Diana.
23 kwietnia 2018 o godz. 11:01 brytyjskiego czasu urodził się drugi syn książęcej pary, Ludwik Artur Karol.
Tytulatura.
Książę Wilhelm nosi tytuł księcia Zjednoczonego Królestwa Wielkiej Brytanii i Irlandii Północnej ("Prince of United Kingdom of Great Britain and Northern Ireland") i jest tytułowany Jego Królewską Wysokością ("His Royal Highness"). Dzień po wstąpieniu ojca na tron otrzymał tytuł księcia Walii, wcześniej zaś otrzymał tytuł księcia Kornwalii i księcia Rothesay (związanego ze Szkocją). 
29 kwietnia 2011 królowa Elżbieta II przyznała Wilhelmowi z okazji jego ślubu tytuł księcia Cambridge z dodatkowymi tytułami hrabiego Strathearn i barona Carrickfergus, a 25 stycznia 2020 przyznała mu tytuł Lorda i Wysokiego Komisarza Zgromadzenia Ogólnego Kościoła w Szkocji.
W języku angielskim jego skrócona tytulatura to: "His Royal Highness The Prince of Wales".

</doc>
<doc id="425385" url="https://pl.wikipedia.org/wiki?curid=425385" title="Rynek Staromiejski w Toruniu">
Rynek Staromiejski w Toruniu

Rynek Staromiejski w Toruniu – centralny punkt Starego Miasta, główny plac Torunia – o kształcie zbliżonym do kwadratu (105 na 109 m).
Historia.
Rynek Staromiejski został wytyczony pomiędzy rokiem 1252 a 1259. Przyjmując hipotezę o dwufazowym powstawaniu Starego Miasta, zaznaczyć należy, iż obecny rynek jest drugim z kolei głównym placem ośrodka staromiejskiego. Początkowo (tj. w okresie poprzedzającym poszerzenie obszaru miasta Torunia - wspomniany już okres między 1252 a 1259) głównym punktem miasta był plac, zajmowany obecnie przez kościół katedralny (dawniej farę staromiejską). W związku z dwufazowością rozwoju Starego Miasta Torunia, jego rynek nie charakteryzuje się tak typową dla planów miast średniowiecznych regularnością (co można sprawdzić, porównując go choćby z rynkiem sąsiedniego Nowego Miasta Torunia). I tak też - zaledwie z dwu jego narożników (północno i południowo-wschodniego) wychodzą po dwie ulice (odpowiednio: Chełmińska i Szewska oraz Żeglarska i Szeroka). Narożnik północno-zachodni jest punktem wyjścia jedynie ul. Panny Marii, południowo-zachodni natomiast tylko ul. Różanej. Począwszy od roku 1259 w centralnym punkcie placu zaczęła narastać zabudowa śródrynkowa - dająca w konsekwencji wielu przebudów początek dzisiejszemu Ratuszowi Staromiejskiemu. Jako centralny punkt miasta - był i jest Rynek Staromiejski najważniejszym jego miejscem. Od wieków pełnił on głównie funkcję wielkiego placu targowego (przy czym poszczególne jego części przyporządkowane były określonym rodzajom sprzedawanych tam towarów, np. południowo-wschodni narożnik był targiem warzywnym). 
Rynek Staromiejski był także miejscem straceń, czy kar wymierzanych przy znajdującym się na placu pręgierzu. W najbardziej reprezentacyjnym punkcie rynku - w jego zachodniej pierzei (nazywanej zresztą placem turniejowym) odbywały się wszelkiego rodzaju imprezy okolicznościowe. Jak na główny punkt miasta przystało, przez pewien czas był Rynek Staromiejski komunikacyjnym sercem Torunia, "punktem węzłowym", miejscem postoju konnych omnibusów, rozwidlenia się linii tramwajowych, w późniejszym okresie - w pocz. XX w. - pierwszym postojem taksówek.
W 1935 Rynek Staromiejski wpisano do rejestru zabytków. Objęty jest on także ochroną konserwatorską jako element historycznego układu urbanistycznego Starego i Nowego Miasta.

</doc>
<doc id="425397" url="https://pl.wikipedia.org/wiki?curid=425397" title="GKS Jastrzębie-Zdrój">
GKS Jastrzębie-Zdrój



</doc>
<doc id="425399" url="https://pl.wikipedia.org/wiki?curid=425399" title="Totmes II">
Totmes II

Totmes II (gr. Tutmosis) – faraon, władca starożytnego Egiptu z XVIII dynastii, z okresu Nowego Państwa. Syn Totmesa I i drugorzędnej jego żony Mutnefret.
Panował w latach 1492 p.n.e. lub 1482 p.n.e. – 1479 p.n.e. Wstąpił na tron 8. dnia pory Achet w wieku około 21 lat. Według Manethona panował 13 lat i nazywany był Chebron. Dane te są jednak niepewne i wywołują dyskusje w środowiskach egiptologicznych. Niektórzy egiptolodzy uważają, że panowanie jego było krótsze o całe 10 lat. Przemawiać za tym może jedyna znana stela datowana na pierwszy rok jego panowania.
Tron odziedziczył po śmierci ojca, Totmesa I i dwóch braci, następców tronu, Amenmose i Wadżmose. Po wstąpieniu na tron, aby uprawomocnić swą władzę pojął za żonę przyrodnią siostrę – Hatszepsut, córkę swego ojca i królowej Ahmes, siostrę wyżej wspomnianych następców tronu.
Panowanie Totmesa II jest bardzo ubogo udokumentowane we współczesnych mu, autobiograficznych inskrypcjach w grobowcach dostojników z czasów początku XVIII dynastii i Nowego Państwa.
W 1987 roku, Luc Gabolde opublikował w "Studien zur Altägyptischen Kultur" statystyczną analizę porównawczą dotyczącą liczby zachowanych skarabeuszy z czasów Totmesa I, Totmesa II i Hatszepsut. Wyniki owej analizy wykazały relatywnie niewielką liczbę Skarabeuszy Totmesa II w porównaniu z ich liczbą w czasach Totmesa I i Hatszepsut. Na tej podstawie ustalono, iż Totmes I panował około 11 lat, Totmes II – 3 lata, a Hatszepsut około 22 lat. Większość spośród nielicznych budowli z czasów panowania Totmesa II uległo zniszczeniu-zdemotowaniu lub zostało ponownie użyte przez jego następców.
Ze związku z Hatszepsut narodziły się dwie córki Totmesa – Neferure i Meritre. Ze związku z drugorzędną żoną imieniem Iset ("Isis") narodził się jego następca, jeden z największych władców starożytnego Egiptu – Totmes III.
W czasie swego panowania Totmes II zorganizował kilka wypraw wojennych, skierowanych głównie dla stłumienia rebelii w Nubii oraz na Bliskim Wschodzie, przeciw grupom koczowniczych Beduinów – Szasu, w południowej Palestynie. W kampaniach tych faraon nie uczestniczył osobiście, wysyłając swych generałów, co często interpretowane jest jako dowód słabości władcy. Ineni – jeden z dostojników na jego dworze, w autobiografii ze swojego grobowca nazywa króla „jastrzębiem w gnieździe”.
Istnieje teoria mówiąca, że Totmes II wstąpił na tron jako małoletni chłopiec. W związku z tym mógł rzeczywiście panować 13 lat, osiągając dorosłość i stając się ojcem dwóch córek i Totmesa III – swego następcy. Niemiecki egiptolog J. Von Beckerath używa tych argumentów na poparcie tej teorii. W swej książce "Chronologia Egipskich Faraonów" – Beckerath podkreśla osobliwy fakt, że Hatszepsut obchodziła swoje święto sed w 16 roku panowania, co miało miejsce około 30 lat po śmierci Totmesa I, któremu głównie zawdzięczała swoje dojście do władzy.
Wynika z tego 13 letnia rozbieżność w ciągłości władzy. Owe 13 lat mogły być latami panowania właśnie Totmesa II.
Istnieją sądy mówiące, że Hatszepsut sprawowała rzeczywistą władzę w czasie panowania Totmesa II. Świadczyć za tym mogą posunięcia w polityce wewnętrznej i zagranicznej, kontynuowane później za czasów oficjalnego jej panowania, jako regentki Totmesa III i później jako faraona, jako że to właśnie ona była uważana przez swego ojca za następcę tronu.
Totmes II pochowany został w Dolinie Królów (KV42), a w czasach rabunków królewskich nekropoli, mumię jego przeniesiono do skrytki DB 320 w Deir el-Bahari. Z bandaży odwinął ją w 1886 roku, Gaston Maspero. Mumia króla znajdowała się w bardzo złym stanie. Ramiona były oderwane lub odcięte przez złodziei grobów. Prawa noga nosiła wyraźne ślady odrąbywania. Całe ciało króla pokrywały różnej wielkości plamy, co Maspero uznał za wynik choroby. Gdy w 1905 roku mumię badał doktor Elliot Smith wykluczył chorobę jako przyczynę śmierci władcy. Mumia Totmesa II obecnie znajduje się w Muzeum Egipskim w Kairze.

</doc>
<doc id="425404" url="https://pl.wikipedia.org/wiki?curid=425404" title="Holszańscy herbu Hippocentaurus">
Holszańscy herbu Hippocentaurus

Holszańscy herbu Hippocentaurus – ród kniaziowski (książęcy) pochodzenia litewskiego z Holszan, który uległ rutenizacji. Ród Holszańskich był spokrewniony z Jagiellonami. Protoplastą rodu był Algimantas (Olgimunt) − litewski kunigas (możnowładca).
Jedną z przedstawicielek tego rodu była czwarta żona króla Władysława Jagiełły - Zofia (Sonka) Holszańska, która urodziła zwycięzcy spod Grunwaldu upragnionych synów - późniejszych królów: Władysława Warneńczyka i Kazimierza Jagiellończyka.

</doc>
<doc id="425408" url="https://pl.wikipedia.org/wiki?curid=425408" title="Bronisław Piątkiewicz">
Bronisław Piątkiewicz

Bronisław Stanisław Piątkiewicz (ur. 14 września 1878 w Babicy, zm. 4 grudnia 1966 w Warszawie) –polski geodeta, profesor Politechniki Warszawskiej.
W latach 1898-1900 studiował na Wydziale Inżynierii Lądowej Politechniki Lwowskiej i matematykę na Uniwersytecie Lwowskim. W 1900 przeniósł się do Krakowa, gdzie kontynuował studia z matematyki i fizyki na Wydziale Filozoficznym Uniwersytetu Jagiellońskiego. W 1910 złożył państwowy egzamin pedagogiczny i pracował w charakterze nauczyciela w szkołach krakowskich, m.in. w Gimnazjum św. Jacka i Państwowej Szkole Przemysłowej. Był także dyrektorem naukowym Korpusu Kadetów Nr 1 we Lwowie (1919-1920).
W latach 1912-1913 odbył w Wiedniu i Jenie kursy fotogrametryczne. W 1924 organizował, a następnie został dyrektorem Oddziału Fotogeodezyjnego w Ministerstwie Robót Publicznych. Uczestniczył w pracach delimitacyjnych na południu Polski. Od 1926 wykładał fotogrametrię na Politechnice Warszawskiej, zorganizował na uczelni pracownię fotogrametryczną.
W czasie II wojny światowej prowadził zajęcia w Państwowej Szkole Budownictwa Lądowego i Wodnego oraz Państwowej Wyższej Szkole Technicznej w Warszawie (kierowanych przez Edwarda Warchałowskiego). Po wojnie powrócił do pracy na Politechnice Warszawskiej, od 1946 z tytułem profesora zwyczajnego. W latach 1946-1960 kierował Katedrą Fotogrametrii, w latach 1945-1950 pełnił funkcję dziekana Wydziału Geodezyjnego. Był również zastępcą dyrektora Geodezyjnego Instytutu Naukowo-Badawczego (późniejszego Instytutu Geodezji i Kartografii). Działał w Polskim Towarzystwie Fotogrametrycznym od początku jego istnienia (1930).
Był zaangażowany w działalność w harcerstwie. Przed I wojną światową prowadził specjalne kursy techniczne dla drużyn harcerskich, po wybuchu wojny stał na czele Komendy Krakowskiej. W 1918 został wybrany do Naczelnej Rady Harcerskiej.
W 1955 otrzymał Krzyż Kawalerski Orderu Odrodzenia Polski.
Zmarł po długiej chorobie, został pochowany na Powązkach (kwatera 155b-1-24).

</doc>
<doc id="425411" url="https://pl.wikipedia.org/wiki?curid=425411" title="Puchar Świata w kolarstwie szosowym">
Puchar Świata w kolarstwie szosowym

Puchar Świata w kolarstwie szosowym – cykl wyścigów organizowanych przez Międzynarodową Unię Kolarską (UCI) w latach 1989 - 2004. Na ten cykl składały się najważniejsze wyścigi jednodniowe w roku. Tytuł zdobywał zawodnik, który w przeciągu sezonu uzyskał największą liczbę punktów. Najbardziej utytułowanym zawodnikiem w tym cyklu był Włoch Paolo Bettini, który wygrywał w klasyfikacji końcowej przez trzy lata z rzędu (2002-2004). Jego rodacy Maurizio Fondriest i Michele Bartoli wygrywali dwukrotnie (pierwszy w latach 1991 i 1993, a drugi w 1997 i 1998), podobnie jak Belg Johan Museeuw (1995 i 1996). Na tych samych zasadach równolegle prowadzono także klasyfikację teamów. Do tej klasyfikacji Pucharu Świata zliczano miejsca trzech najlepszych zawodników drużyny w danym wyścigu. Najbardziej utytułowanym teamem był włoski Mapei, który zwyciężał pięciokrotnie (1995 i 1996 jako Mapei-GB, w 1998 jako Mapei-Bricobi oraz 2000 i 2002 jako Mapei-Quick Step). 
W roku 2005 UCI zaprzestała organizacji Pucharu Świata, zastępując go serią UCI ProTour, w ramach której znalazły się prawie wszystkie wyścigi wchodzące w skład Pucharu Świata, kilka nowych wyścigów oraz różne wyścigi etapowe, w tym trzy największe toury: Tour de France, Giro d'Italia i Vuelta a Espana.
Wyścigi.
Puchar Świata odbywał się w dwóch turach:

</doc>
<doc id="425412" url="https://pl.wikipedia.org/wiki?curid=425412" title="Clasica de San Sebastian">
Clasica de San Sebastian



</doc>
<doc id="425415" url="https://pl.wikipedia.org/wiki?curid=425415" title="Magnus Backstedt">
Magnus Backstedt



</doc>
<doc id="425417" url="https://pl.wikipedia.org/wiki?curid=425417" title="Droga krajowa nr 53 (Polska)">
Droga krajowa nr 53 (Polska)

Droga krajowa nr 53 – droga krajowa klasy GP oraz klasy G o długości ok. 123 km, leżąca na obszarze województw warmińsko-mazurskiego i mazowieckiego. Trasa ta łączy Olsztyn z Ostrołęką. Najtrudniejszy dla kierowców jest kręty odcinek pomiędzy Olsztynem a Szczytnem.
Klasa drogi.
Trasa posiada parametry klasy GP na odcinku Olsztyn – Szczytno – Rozogi, zaś parametry klasy G na odcinku Rozogi – Myszyniec – Ostrołęka.
Historia numeracji.
Trasa posiada obecny numer od 14 lutego 1986 roku. Nieznane jest wcześniejsze oznaczenie – na ówczesnych mapach i atlasach drogowych arterię oznaczano jako tzw. "drogę drugorzędną", bez podawania jej numeru.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
Wcześniej na całej długości drogi dopuszczalny był ruch pojazdów o nacisku pojedynczej osi nie przekraczającym 8 ton.
Linki zewnętrzne.
Informacje o Drodze Krajowej nr 53 na stronie SISKOM

</doc>
<doc id="425418" url="https://pl.wikipedia.org/wiki?curid=425418" title="DK53">
DK53



</doc>
<doc id="425420" url="https://pl.wikipedia.org/wiki?curid=425420" title="Zapory graniczne">
Zapory graniczne



</doc>
<doc id="425424" url="https://pl.wikipedia.org/wiki?curid=425424" title="Zapory inżynieryjno-chemiczne">
Zapory inżynieryjno-chemiczne



</doc>
<doc id="425427" url="https://pl.wikipedia.org/wiki?curid=425427" title="Zapory chemiczne">
Zapory chemiczne



</doc>
<doc id="425428" url="https://pl.wikipedia.org/wiki?curid=425428" title="Zapory balonowe">
Zapory balonowe



</doc>
<doc id="425429" url="https://pl.wikipedia.org/wiki?curid=425429" title="Głębokie Południe">
Głębokie Południe

Głębokie Południe, Ciemne Południe (ang. Deep South) – określenie południowo-wschodniej części Stanów Zjednoczonych. Nazwa ta ma korzenie nie tylko geograficzne, ale i kulturowo-historyczne.
Do tego regionu należą, wedle różnych klasyfikacji, następujące stany:
Czasami, aczkolwiek znacznie rzadziej, do "Głębokiego Południa" zalicza się też Karolinę Północną i Tennessee.
Z jednej strony region ten ma, w pewnym sensie zasłużoną, opinię najbardziej konserwatywnej części USA. Wszystkie z wymienionych stanów należały do Konfederacji. Tutaj też miały miejsce najsilniejsze napięcia rasowe i aktywność Ku Klux Klanu (notabene założony w Tennessee). Wielu uznaje też Głębokie Południe za region największego fundamentalizmu religijnego. Wprawdzie pochodzi stąd wielu wpływowych liberałów amerykańskich (np. Jimmy Carter, Bill Clinton czy Al Gore), ale to samo można powiedzieć o konserwatystach (Strom Thurmond, George Wallace, Jesse Helms). Z Głębokiego Południa wywodził się także największy bojownik o prawa Afroamerykanów – Martin Luther King.
Kiedyś bastion niepodzielnych wpływów Partii Demokratycznej (do tego stopnia, iż wyborami były tam de facto prawybory Partii Demokratycznej, jako że Republikanie nie wystawiali zazwyczaj nawet kontrkandydata) od czasu wyborów prezydenckich w roku 1964 zaczął stopniowo przechodzić w ręce Partii Republikańskiej, proces ten trwał dość długo, jako że jeszcze przez wiele lat stany południowe wybierały do Izby Reprezentantów i Kongresu konserwatywnych demokratów, takich jak James Eastland, John C. Stennis, Richard Russell, Allen Ellender czy J. William Fulbright (przykładowo pierwszy republikański senator z Luizjany został wybrany dopiero w 2004 roku – wszyscy poprzedni byli demokratami).

</doc>
<doc id="425431" url="https://pl.wikipedia.org/wiki?curid=425431" title="Droga krajowa nr 52 (Polska)">
Droga krajowa nr 52 (Polska)

Droga krajowa nr 52 (DK52) – droga krajowa klasy GP oraz klasy S o długości ok. 74 km, leżąca na obszarze województw śląskiego i małopolskiego. Trasa ta składa się z dwóch niepołączonych ze sobą fragmentów. Pierwszy łączy Cieszyn poprzez Bielsko-Białą z Głogoczowem. Drugi z nich stanowi północno-zachodnią obwodnicę Krakowa.
W przyszłości na odcinku Bielsko-Biała – Głogoczów droga ta ma mieć dwie jezdnie po dwa pasy ruchu w każdą stronę i biec w dużej części nowym śladem, tworząc równocześnie obwodnice większych miejscowości na trasie. W dniu 4 sierpnia 2016 fragmentem drogi krajowej nr 52 (drogi ekspresowej S52) stał się odcinek drogi ekspresowej Cieszyn – Bielsko-Biała oznaczony uprzednio jako droga ekspresowa S1.
Historia numeracji.
Na przestrzeni lat trasa posiadała różne oznaczenia i kategorie:
Dopuszczalny nacisk na oś.
Od 13 marca 2021 roku na całej długości drogi dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej droga krajowa nr 52 była objęta ograniczeniami dopuszczalnego nacisku pojedynczej osi:

</doc>
<doc id="425432" url="https://pl.wikipedia.org/wiki?curid=425432" title="DK52">
DK52



</doc>
<doc id="425434" url="https://pl.wikipedia.org/wiki?curid=425434" title="Niszczyciele typu Kagerō">
Niszczyciele typu Kagerō

 – typ japońskich niszczycieli okresu II wojny światowej, składający się z 19 jednostek, nazwany tak od głównego okrętu typu.
Historia.
Duże niszczyciele typu "Kagerō" zamówiono w ramach japońskich programów budowy okrętów z 1937 roku (15 jednostek) i 1939 roku (4 jednostki). Stanowiły one dalsze rozwinięcie typu "Asashio", który stanowił powrót w japońskiej marynarce do niszczycieli z silnym uzbrojeniem artyleryjskim (6 dział 127 mm), odpowiadającym dużym niszczycielom typu "Fubuki" (tzw. „specjalnego typu”) z końca lat 20., po przerwie, w której budowano mniejsze jednostki typów "Hatsuharu" i "Shiratsuyu". Projektując nowe okręty, Japonia odrzuciła już ograniczenia wielkości niszczycieli, przewidziane nowym traktatem londyńskim z 1936, dlatego zwiększono nieco szerokość kadłuba i zanurzenie w porównaniu z typem "Asashio", w celu uzyskania większego zapasu stateczności. Spowodowało to wzrost wyporności standardowej w porównaniu z "Asashio" z 1961 do 2033 ton. Dla polepszenia stateczności zmniejszono też nieco rozmiary nadbudówek. Dzięki bardziej efektywnej i lżejszej siłowni o mocy 52 000 KM i ulepszonemu kształtowi części rufowej kadłuba, prędkość nie spadła w porównaniu z wcześniejszym typem (35 w.), aczkolwiek nie udało się jej zwiększyć, jak planowano. Wzrósł za to zasięg okrętów. Uzbrojenie pozostało takie, jak w typie "Asashio".
Budowę głównego okrętu „Kagerō” – pierwszego z niszczycieli przewidzianych programem z 1937 – rozpoczęto dopiero jako trzeciego, lecz pierwszy wszedł on do służby. Dwa okręty weszły do służby w 1939, dziesięć w 1940 i siedem w 1941. W tradycyjnych publikacjach podaje się liczbę 18 zbudowanych okrętów typu, jednakże z nowszych badań wynika, że niszczyciel „Akigumo”, zaliczany tradycyjnie do typu "Yugumo", był ostatnim okrętem typu "Kagerō". Niszczyciele, których budowa przewidziana była w programie rozbudowy marynarki z 1937 roku otrzymały numery budowy od 17 do 31, a z 1939 roku – od 112 do 115. Dodatkowo w programie z 1937 przewidziano budowę trzech fikcyjnych niszczycieli o numerach 32-34, aby zamaskować zwiększone wydatki na budowę pancernika „Yamato”. Nazwy okrętów pochodziły od zjawisk atmosferycznych i geofizycznych, głównie wiatrów (~kaze).
Okręty.
Stocznie:
Opis konstrukcji.
Niszczyciele typu "Kagerō" miały typową architekturę dla japońskich niszczycieli. Kadłub miał podwyższony pokład dziobowy na niecałej 1/3 długości. Na pokładzie dziobowym znajdowała się jedna dwudziałowa wieża artylerii, a za nią krótka, wieżowa nadbudówka. Dwie pozostałe wieże znajdowały się na pokładzie rufowym i niskiej nadbudówce rufowej, w dwóch poziomach. Kotły znajdowały się w dwóch kotłowniach, a turbiny parowe w jednym wspólnym przedziale (układ liniowy siłowni). Spaliny z kotłowni były odprowadzane przez dwa kominy, pomiędzy którymi była umieszczona na postumencie w osi podłużnej okrętu poczwórna wyrzutnia torpedowa; druga wyrzutnia była umieszczona na pokładzie za drugim kominem, połączonym z niewielką nadbudówką. Za wyrzutniami znajdowały się pojemniki na torpedy zapasowe (dla pierwszej wyrzutni – po dwa po obu stronach drugiego komina, dla drugiej wyrzutni – cztery wkomponowane w lewą stronę nadbudówki rufowej).
Niszczyciele typu "Kagerō" podobnie jak poprzedni typ miały silne uzbrojenie artyleryjskie i torpedowe, składające się po wejściu do służby z 6 dział kalibru 127 mm i 8 wyrzutni torped z zapasem 16 torped, przy czym stosowane na japońskich niszczycielach torpedy kalibru 610 mm były znacznie potężniejsze od torped kalibru 533 mm, używanych powszechnie przez większość państw. Działa artylerii głównej dzięki kątowi podniesienia 55° mogły w niewielkim zakresie zwalczać samoloty na większych dystansach, aczkolwiek było to mało skuteczne z uwagi na małą prędkość naprowadzania. Typowe dla japońskich niszczycieli od „typu specjalnego” rozmieszczenie dział w zamkniętych wieżach (tutaj typu „C”) polepszało warunki obsługi. Po modernizacji liczbę dział zmniejszano do 4 w dwóch wieżach, co wciąż stanowiło umiarkowanie silne uzbrojenie.
Słabą stroną okrętów było lekkie uzbrojenie przeciwlotnicze, które początkowo stanowiły dwa podwójne działka automatyczne 25 mm Typ 96 po obu stronach drugiego komina. Po wybuchu wojny stało się ono niewystarczające wobec dominującej roli lotnictwa w wojnie na Pacyfiku i podlegało następnie w latach 1943–1944 wzmocnieniu. Najpierw dodano podwójne działko 25 mm na nowej platformie przed mostkiem, a podwójne działka po obu stronach komina zamieniono na potrójne. Pod koniec 1943 dodano dalsze dwa potrójne działka 25 mm na miejscu demontowanej drugiej wieży artylerii głównej, co podniosło liczbę działek do 14, kosztem zmniejszenia liczby dział 127 mm do czterech. W połowie 1944 na ocalałych okrętach dodano od 4 do 14 pojedynczych działek 25 mm i 4 wkm-y plot na pokładzie. W porównaniu z okrętami amerykańskimi, minusem jednak było stosowanie działek stosunkowo małego kalibru, o mniejszej skuteczności i o niskiej celności przeciwko szybko poruszającym się celom. Podczas modernizacji także zwiększano zapas bomb głębinowych, mimo to uzbrojenie przeciw okrętom podwodnym i sprzęt do ich poszukiwania był ogólnie słabszą stroną japońskich niszczycieli. Od 1943 na części okrętów montowano radary Typu 22 i Typu 13 (na „Hamakaze” już pod koniec 1942, jako na pierwszym japońskim niszczycielu).
Dalszym rozwinięciem typu "Kagerō" były niszczyciele typu "Yūgumo" – ostatni typ klasycznych niszczycieli japońskich okresu II wojny światowej. Wraz z nimi, okręty typu "Kagerō" były podstawowymi japońskimi jednostkami tej klasy podczas wojny.
Służba.
Niszczyciele typu "Kagerō" brały udział w licznych operacjach floty japońskiej począwszy od przystąpienia Japonii do II wojny światowej, zazwyczaj działając w zespołach z niszczycielami innych typów. Niszczyciel „Yukikaze”, który jako jedyny przetrwał wojnę, był najbardziej aktywnie służącym niszczycielem floty japońskiej, pokonując podczas wojny dystans 100.000 mil morskich (po wojnie został przekazany Chinom i służył w marynarce tajwańskiej do 1970).
Pięć jednostek zostało zatopionych przez amerykańskie okręty nawodne, trzy przez okręty podwodne, osiem zostało zatopionych przez lotnictwo amerykańskie, jeden zatonął na minach. Dwa utracono w 1942, siedem w 1943, pięć w 1944 i trzy w 1945 roku.
„Amatsukaze” uszkodzony w nocy z 12 na 13 listopada 1942 w I bitwie pod Guadalcanalem przez krążownik lekki USS „Helena”. 16 stycznia 1944 ciężko uszkodzony przez amerykański okręt podwodny USS „Redfin”. Zatopiony 6 kwietnia 1945 w Cieśninie Tajwańskiej przez amerykańskie lotnictwo (bombowce B-25).
„Arashi” zatopiony w nocy z 6 na 7 sierpnia 1943 w bitwie w Zatoce Vella między wyspami Vella Lavella i Kolombangara (Wyspy Salomona) przez amerykańskie niszczyciele USS „Dunlap”, „Craven” i „Maury” (wraz z „Hagikaze”)
„Hagikaze” zatopiony w nocy z 6 na 7 sierpnia 1943 w bitwie w Zatoce Vella między wyspami Vella Lavella i Kolombangara (Wyspy Salomona) przez amerykańskie niszczyciele USS „Dunlap”, „Craven” i „Maury” (wraz z „Arashi”)
„Hamakaze” zatopiony 7 kwietnia 1945 podczas operacji Ten-gō, 150 mil od Nagasaki przez amerykańskie lotnictwo pokładowe (wraz z „Isokaze”)
„Hatsukaze” – ciężko uszkodzony 10 stycznia 1943 w rejonie Wysp Salomona przez amerykańskie kutry torpedowe. 2 listopada 1943 uszkodzony w kolizji z krążownikiem „Myoko” w Zatoce Cesarzowej Augusty (Wyspy Salomona), po czym zatopiony przez amerykańskie niszczyciele USS „Dyson”, „Claxton” i „Stanley”.
„Hayashio” – zatopiony 24 listopada 1942 w zatoce Huon u wybrzeża Nowej Gwinei przez lotnictwo amerykańskie (bombowce B-17).
„Isokaze” uszkodzony 4 listopada 1943 na minie koło Kaviengu. Zatopiony 7 kwietnia 1945 podczas operacji Ten-gō, 150 mil od Nagasaki przez amerykańskie lotnictwo pokładowe (wraz z „Hamakaze”).
„Kagerō” uszkodzony w nocy 7/8 maja 1943 na amerykańskich minach koło wyspy Rendova, po czym zatopiony przez lotnictwo amerykańskiej piechoty morskiej (wraz z „Oyashio”)
„Kuroshio” – zatonął 8 maja 1943 na amerykańskiej minie koło wyspy Rendova
„Maikaze” zatopiony 17 lutego 1944 na północny zachód od atolu Truk, podczas ataku na tę bazę, przez amerykańskie pancerniki i krążowniki ciężkie
„Natsushio” – zatopiony 8 lutego 1942 u wschodniego wybrzeża Borneo przez amerykański okręt podwodny S-37.
„Nowaki” ciężko uszkodzony 7 grudnia 1942 w rejonie Wysp Salomona przez amerykańskie lotnictwo. Zatopiony 26 października 1944 Podczas bitwy w zatoce Leyte w cieśninie San Bernardino (Filipiny) przez amerykańskie krążowniki i niszczyciele.
„Oyashio” uszkodzony w nocy 7/8 maja 1943 na amerykańskich minach koło wyspy Rendova, następnie zatopione przez lotnictwo amerykańskiej piechoty morskiej (wraz z „Kagerō”)
„Shiranui” ciężko uszkodzony 5 lipca 1942 koło Kiska (Aleuty) przez amerykański okręt podwodny USS „Growler”. Zatopiony 27 października 1944 na Filipinach przez amerykańskie lotnictwo pokładowe.
„Tanikaze” zatopiony 9 czerwca 1944 na południe od Celebes przez amerykański okręt podwodny USS „Harder”.
„Tokitsukaze” – zatopiony 3 marca 1943 na Morzu Bismarcka przez lotnictwo amerykańskie.
„Urakaze” zatopiony 21 listopada 1944 koło Tajwanu przez amerykański okręt podwodny USS „Sealion”.
„Yukikaze” brał udział m.in. w operacji Ten-gō. 30 lipca 1945 uszkodzony na minie. 6 lipca 1947 przekazany Chinom w ramach reparacji i wcielony do służby jako Tan Yang. Od 1949 we flocie Tajwanu, w aktywnej służbie do 1956. W maju 1970 uszkodzony przez tajfun, następnie złomowany.
Dane techniczne.
Uzbrojenie i wyposażenie:

</doc>
<doc id="425435" url="https://pl.wikipedia.org/wiki?curid=425435" title="Blog27">
Blog27



</doc>
<doc id="425436" url="https://pl.wikipedia.org/wiki?curid=425436" title="Odonatologia">
Odonatologia

Odonatologia – dział entomologii zajmujący się badaniem owadów z rzędu ważek (Insecta: Odonata). Naukowcy zajmujący się badaniami ważek to odonatolodzy.
Za pioniera odonatologii uważany jest Edmond de Sélys Longchamps, który zebrał dużą kolekcję ważek, opisał wiele gatunków, a w 1854 roku podzielił ważki na "legiony" (obecnie rodziny). Badania filogenezy ważek zapoczątkował James George Needham (1903).
Polscy odonatolodzy:
W Polsce wydawany jest Odonatrix – biuletyn Sekcji Odontologicznej Polskiego Towarzystwa Entomologicznego.

</doc>
<doc id="425440" url="https://pl.wikipedia.org/wiki?curid=425440" title="Gilderoy Lockhart">
Gilderoy Lockhart



</doc>
<doc id="425441" url="https://pl.wikipedia.org/wiki?curid=425441" title="Jenő Dalnoki">
Jenő Dalnoki

Jenő Dalnoki (ur. 12 grudnia 1932 w Budapeszcie, zm. 4 lutego 2006 tamże) – węgierski piłkarz grający na pozycji obrońcy, trener, medalista igrzysk olimpijskich.
Wystąpił w 14 meczach reprezentacji narodowej, m.in. miał udział w dwóch wysokich zwycięstwach nad Polską (5:1 w Warszawie w czerwcu 1952 i 4:1 w Budapeszcie w lipcu 1956). Uczestniczył w dwóch olimpiadach – w Helsinkach w 1952 sięgnął po złoto, w Rzymie w 1960 po brąz. Bronił barw klubu Ferencvárosi Budapeszt, wraz z którym dotarł do finału Pucharu Miast Targowych w 1965; w meczu finałowym, w którym węgierski klub pokonał Juventus F.C. 1:0, Dalnoki nie wystąpił.
Po zakończeniu kariery sportowej pracował jako trener. Kilkakrotnie prowadził swój dawny klub Ferencvárosi (1970, 1973-1978, 1985-1987), sięgając po mistrzostwo Węgier (1975) i dwa Puchary Węgier (1974, 1978). Doprowadził klub do finału Pucharu Europejskich Zdobywców Pucharów w 1975; w decydującym meczu Węgrzy nie sprostali ekipie Dynama Kijów (0:3), prowadzonej przez Walerego Łobanowskiego.

</doc>
<doc id="425442" url="https://pl.wikipedia.org/wiki?curid=425442" title="Koleopterologia">
Koleopterologia

Koleopterologia (gr. "koleopteros" – 'chrząszcz', "lógos" – 'mowa, słowo') – dział entomologii zajmujący się badaniem owadów z rzędu chrząszczy (Insecta: Coleoptera). Naukowcy zajmujący się badaniami chrząszczy to koleopterolodzy.

</doc>
<doc id="425444" url="https://pl.wikipedia.org/wiki?curid=425444" title="Olaf Lubaszenko">
Olaf Lubaszenko

Olaf Lubaszenko, właściwie Olaf Sergiusz Linde (ur. 6 grudnia 1968 we Wrocławiu) – polski aktor filmowy i teatralny, reżyser i producent, prezenter telewizyjny, także wokalista i konferansjer, związany z Teatrem Buffo, dyrektor artystyczny Festiwalu Gwiazd w Międzyzdrojach, laureat Orła i Czeskiego Lwa za pierwszoplanową rolę w filmie "Zabić Sekala".
Od 1 września 2022 dyrektor Teatru im. Adama Mickiewicza w Częstochowie.
Życiorys.
Wczesne lata.
Jest synem aktora Edwarda Linde-Lubaszenki oraz aktorki, plastyczki i poetki Asji Łamtiuginy. Ma przyrodnią siostrę Beatę. Jego ojcem chrzestnym został Jan Nowicki.
Uczęszczał do Szkoły Podstawowej nr 9 w Białymstoku (matka była aktorką tamtejszego teatru). Jest absolwentem IX LO im. Klementyny Hoffmanowej w Warszawie. Studiował socjologię na Uniwersytecie Warszawskim (w latach 1986–1987), a później w Chrześcijańskiej Akademii Teologicznej; żadnego z tych kierunków nie ukończył. Ukończył studia w Wyższej Szkole Komunikowania i Mediów Społecznych w Warszawie.
Kariera.
Zadebiutował w wieku 14 lat w serialu "Życie Kamila Kuranta" (1982), grając Kamila Kuranta w dzieciństwie. Później zagrał chłopca Ryśka w filmie "Sonata marymoncka". Popularność przyniosły mu role w filmach "Piłkarski poker" (reż. Janusz Zaorski) i "Krótki film o miłości" (reż. Krzysztof Kieślowski). Kreacja w drugim filmie przyniosła mu nagrodę na genewskim festiwalu „Gwiazdy Jutra”. Był asystentem reżysera w produkcji realizowanej przez Krzysztofa Kieślowskiego "Dekalog", której częścią jest "Krótki film o miłości". W 1991 roku zdał eksternistyczny egzamin aktorski oraz wziął udział w popularnym musicalu "Metro", reżyserowanym przez Janusza Józefowicza. Zagrał w "Krollu" w reżyserii Władysława Pasikowskiego. Został asystentem reżysera przy realizacji filmu Andrzeja Wajdy "Pierścionek z orłem w koronie". W 1994 roku wystąpił w spektaklu "Emigranci" u boku Cezarego Pazury.
W 1997 roku zadebiutował jako reżyser filmem "Sztos", łączącym w sobie elementy kina akcji i filmu obyczajowego. W 1998 roku podczas III Festiwalu Gwiazd w Międzyzdrojach odcisnął swoją dłoń na „Promenadzie Gwiazd”. W 1999 roku zrealizował komedię sensacyjną "Chłopaki nie płaczą" z Maciejem Stuhrem w roli głównej. W 2001 roku został członkiem Europejskiej Akademii Filmowej. Występował w produkcjach sensacyjnych, takich jak m.in.: "Słodko gorzki", "Operacja Samum" i "Moja Angelika". Zagrał u boku Ewy Gawryluk w filmie "Operacja „Koza”" oraz Magdaleny Cieleckiej w komedii romantycznej "Zakochani".
Pojawiał się również w serialach telewizyjnych, takich jak np. "Ekstradycja 2" oraz "Przeprowadzki". Zagrał policjanta Stanisława Olbrychta w serialu "Sfora" oraz jego kontynuacji "Fałszerze – powrót Sfory". W latach 2007–2011 grał Romana Pyrkę w serialu TVP2 "Barwy szczęścia".
W sierpniu 2010 roku prowadził program Polsat Play "Polska liga cudzoziemska", który prezentował kulisy życia polskich piłkarzy grających w zagranicznych ligach. Wystąpił gościnnie w Teatrze Dramatycznym w Białymstoku w spektaklu "Zakłócenia w eterze".
Wystąpił w teledyskach "Starczy słów" Kasi Kowalskiej, "Na krzywy ryj" Elektrycznych gitar i "Tango z pistoletem" Katarzyny Groniec. Jest kapitanem Reprezentacji Artystów Polskich w piłce nożnej. Nagrał piosenkę "Dream a Little Dream of Me" na płycie "Gra o miłość" (piosenki wykonywane przez członków piłkarskiej Reprezentacji Artystów Polskich).
Jest bohaterem książki „Chłopaki niech płaczą” (Prószyński i S-ka, Warszawa 2015), wywiadu-rzeki udzielonego dziennikarzowi Pawłowi Piotrowiczowi.
Życie prywatne.
Rozwiedziony z Katarzyną Groniec, z którą ma córkę Mariannę. Od 2006 związany z Hanną Wawrowską.
Jest krewnym polityka Jana Roszkowskiego, który był burmistrzem Prudnika w latach 1990–1998.

</doc>
<doc id="425445" url="https://pl.wikipedia.org/wiki?curid=425445" title="Edward Linde-Lubaszenko">
Edward Linde-Lubaszenko

Edward Ryszard Linde-Lubaszenko (ur. 23 sierpnia 1939 w Białymstoku) – polski aktor filmowy i teatralny.
Życiorys.
Jego ojcem był Niemiec szwedzkiego pochodzenia, Julian Linde, który wyjechał w 1939 z zajętego po wybuchu II wojny światowej przez ZSRR Białegostoku. W 1941 matka z synem Edwardem, z pomocą radzieckiego kapitana Nikołaja Lubaszenki, przeprowadziła się do Archangielska, podając się za rodzinę. O swoim prawdziwym ojcu aktor dowiedział się dopiero w dorosłym życiu. W 1991 postanowił dodać człon Linde do nazwiska Lubaszenko. Jest kuzynem Jana Roszkowskiego, który był burmistrzem Prudnika w latach 1990–1998.
Zdobył I nagrodę I Ogólnopolskiego Studenckiego Konkursu Piosenkarzy w 1962 ("ex aequo" z Marianem Kawskim). W 1963 zdał aktorski egzamin eksternistyczny. W 1977 ukończył studia na Wydziale Reżyserii Dramatu Państwowej Wyższej Szkoły Teatralnej w Krakowie.
Czterokrotnie żonaty. Z małżeństwa z Asją Łamtiuginą ma syna Olafa, a z Beatą Paluch – córkę Beatę, oboje również są aktorami.
Był zapalonym piłkarzem, grał w Reprezentacji Artystów Polskich.
Polityka.
W wyborach do Parlamentu Europejskiego w 2004 był kandydatem Socjaldemokracji Polskiej.

</doc>
<doc id="425446" url="https://pl.wikipedia.org/wiki?curid=425446" title="Dipterologia">
Dipterologia

Dipterologia – dział entomologii zajmujący się badaniem owadów z rzędu muchówek ("Insecta: Diptera"). Naukowcy zajmujący się badaniami muchówek to dipterolodzy.

</doc>
<doc id="425447" url="https://pl.wikipedia.org/wiki?curid=425447" title="Edward Linde">
Edward Linde



</doc>
<doc id="425448" url="https://pl.wikipedia.org/wiki?curid=425448" title="Edward Lubaszenko">
Edward Lubaszenko



</doc>
<doc id="425451" url="https://pl.wikipedia.org/wiki?curid=425451" title="John Roberts">
John Roberts



</doc>
<doc id="425460" url="https://pl.wikipedia.org/wiki?curid=425460" title="Bezwodnik węglowy">
Bezwodnik węglowy



</doc>
<doc id="425475" url="https://pl.wikipedia.org/wiki?curid=425475" title="Hymenopterologia">
Hymenopterologia

Hymenopterologia (z – błona, – skrzydło, – rozprawa) – dział entomologii, zajmujący się badaniem owadów z rzędu błonkówek (Insecta: Hymenoptera). Częścią hymenopterologii jest myrmekologia, nauka zajmująca się mrówkami oraz apiologia, nauka zajmująca się pszczołami.
Naukowcy zajmujący się badaniami błonkówek to hymenopterolodzy. W 1982 roku powstało stowarzyszenie zrzeszające hymenopterologów.
Wybrane czasopisma hymenopterologiczne:
Wybrani hymenopterolodzy:

</doc>
<doc id="425476" url="https://pl.wikipedia.org/wiki?curid=425476" title="Julia Pitera">
Julia Pitera

Julia Teresa Pitera z domu Zakrzewska (ur. 26 maja 1953 w Warszawie) – polska polityk, działaczka samorządowa i filolog polska. W latach 1994–2005 radna Rady m.st. Warszawy, w latach 2005–2014 posłanka na Sejm V, VI i VII kadencji, w latach 2007–2011 sekretarz stanu w Kancelarii Prezesa Rady Ministrów i pełnomocnik ds. opracowania programu zapobiegania nieprawidłowościom w instytucjach publicznych, od 2014 do 2019 posłanka do Parlamentu Europejskiego VIII kadencji.
Życiorys.
Córka Kazimierza i Marii. Ukończyła w 1977 filologię polską na Uniwersytecie Warszawskim. Została także absolwentką studiów podyplomowych edytorsko-tekstologicznych (1981), a w 1988 zdała egzamin dla dyplomowanych pracowników dokumentacji naukowej. Od 1981 do 1991 była pracownikiem naukowym w Instytucie Badań Literackich PAN. W latach 1991–1992 pracowała w Biurze Współpracy z Partiami Politycznymi, Organizacjami Społecznymi, Związkami Zawodowymi i Kościołami Kancelarii Prezydenta RP, następnie w latach 1992–1994 w administracji rządowej (w biurach zajmujących się reformą administracji publicznej). W okresie 1994–1998 redagowała prowadzony przez Andrzeja Urbańskiego program "Pytania o Polskę" w TVP2. W 1993 odbyła we Francji staż w ministerstwie finansów i ministerstwie zdrowia. W 1998 uczestniczyła w programie prowadzonym przez Departament Stanu USA poświęconym zwalczaniu korupcji, kontroli jednostek samorządu terytorialnego, mechanizmom prewencyjnym oraz pracy prokuratury i policji.
W latach 1981–1991 należała do NSZZ „Solidarność”. Od 1990 do 1991 była członkiem Porozumienia Centrum, a następnie Unii Polityki Realnej (1994–1998). W latach 1994–2005 pełniła funkcję radnej Rady m.st. Warszawy, początkowo z rekomendacji Unii Polityki Realnej, a następnie Ligi Republikańskiej. W 2002 bezskutecznie kandydowała z własnego komitetu wyborczego na urząd prezydenta miasta stołecznego Warszawy, uzyskując wówczas czwarty wynik oraz ponownie mandat radnej.
Od 1998 członek, w okresie 1999–2001 członek zarządu, zaś w latach 2001–2005 prezes zarządu Transparency International Polska, polskiego oddziału ogólnoświatowej organizacji ds. walki z korupcją. Zrzekła się tej funkcji w lipcu 2005 w związku z podjęciem decyzji o kandydowaniu do Sejmu RP z list PO. W 2005 była wśród założycieli Stowarzyszenia Pamięci Narodowej. Jest współautorką prac z zakresu biobibliografii oraz opracowań związanych z funkcjonowaniem państwa, administracji i zwalczania patologii życia publicznego. Publikowała felietony w m.in. we „Wspólnocie”, „Newsweeku”, „Słowie Polskim”. Od 2002 zasiadała w Radzie Konsultacyjnej Centrum Monitoringu Wolności Prasy Stowarzyszenia Dziennikarzy Polskich.
W 2004 brała udział w audycie OECD oraz przygotowywaniu raportu dotyczącego stopnia wdrożenia programów antykorupcyjnych w Bułgarii, Rumunii oraz Turcji w związku z akcesją tych państw do Unii Europejskiej. Krytycznie wypowiadała się na temat warszawskich władz z Unii Wolności i SLD rządzących miastem w latach 1994–2002, które określano mianem tzw. układu warszawskiego.
W 2005 została posłanką V kadencji z ramienia Platformy Obywatelskiej, wybraną w okręgu warszawskim. W styczniu 2006 objęła funkcję rzecznika ds. sprawiedliwości w tzw. gabinecie cieni Platformy Obywatelskiej. W czerwcu 2007 została kandydatką PO na prezesa Najwyższej Izby Kontroli. Przegrała w Sejmie głosowanie na tę funkcję z kandydatem PiS Jackiem Jezierskim (stosunkiem głosów 121:239).
W wyborach parlamentarnych w 2007 po raz drugi została wybrana do Sejmu, otrzymując w okręgu płockim najlepszy indywidualny wynik (42 669 głosów). 22 listopada tego samego roku objęła funkcję sekretarza stanu w Kancelarii Prezesa Rady Ministrów. 5 grudnia 2007 została powołana na stanowisko pełnomocnika rządu ds. opracowania programu zapobiegania nieprawidłowościom w instytucjach publicznych. 30 listopada 2011 przyjęto jej dymisję z funkcji rządowych. W wyborach parlamentarnych w 2011 z powodzeniem ubiegała się o reelekcję, dostała 29 095 głosów, co ponownie stanowiło w okręgu płockim najlepszy indywidualny wynik. W 2014 uzyskała mandat deputowanej do Parlamentu Europejskiego VIII kadencji. W 2019 nie wystartowała w kolejnych wyborach europejskich.
Życie prywatne.
Jej mężem jest reżyser Paweł Pitera, mają syna Jakuba.

</doc>
<doc id="425480" url="https://pl.wikipedia.org/wiki?curid=425480" title="Ottavio Bottecchia">
Ottavio Bottecchia

Ottavio Bottecchia (ur. 1 sierpnia 1894 w San Martino del Colle/Udine; zm. 15 czerwca 1927 w Gemona) był włoskim kolarzem szosowym.
Bottecchia jest uważany za pierwszą wielką "gwiazdę" włoskiego kolarstwa. W latach 1924 i 1925 wygrał Tour de France. Nigdy jednak nie zdobył w swoim kraju takiej popularności na jaką zasługiwał, a jego sukcesy zostały wkrótce przyćmione przez takie sławy jak Alfredo Binda czy Costante Girardengo.
Urodził się w wielodzietnej rodzinie, jako jedno z 9 dzieci. Służył podczas I wojny światowej we włoskiej armii jako strzelec wyborowy. Pod koniec wojny był wzięty do niewoli, ale udało mu się zbiec. Był zdecydowanym przeciwnikiem faszyzmu rodzącego się w jego czasach we Włoszech.
Kariera.
Po wojnie został zawodowym kolarzem. Jego pierwszym sukcesem było piąte miejsce w Giro d'Italia w 1923 roku. W tym samym roku wygrał etap w Tour de France i uplasował się na drugim miejscu w klasyfikacji generalnej. Rok później przystąpił do francuskiej drużyny Automoto, gdzie dostawał większe pieniądze, niż ktokolwiek w tym czasie mógł mu zaproponować we Włoszech. W 1924 był jednym z faworytów na Tour de France, gdyż już wcześniej potwierdził swoje umiejętności w jeździe w górach. Wygrał pierwszy etap i nie oddał już prowadzenia (a co za tym idzie - żółtej koszulki lidera) do końca wyścigu. Było to pierwsze włoskie zwycięstwo w wyścigu dookoła Francji. Ponownie wygrał ten wyścig rok później, dzięki pomocy Luciena Buysse, który stał się dzięki temu pierwszym pomocnikiem ("domestique") w historii Touru. W 1926 roku Bottecchia wycofał się na jednym z podjazdów podczas burzy, w związku z czym wygrał Buysse.
Tajemnicza śmierć.
W 1927 roku zmarł w tajemniczych okolicznościach w wieku 33 lat. Znaleziono go ciężko rannego w przydrożnym rowie, stąd wywnioskowano, że zginął wskutek wypadku podczas treningu. Jego rower jednak stał nieuszkodzony przy drzewie, a on sam przykryty był liśćmi. Zmarł wkrótce w szpitalu w wyniku odniesionych urazów głowy. Dopiero po blisko 20 latach pewien rolnik przyznał na łożu śmierci, że rzucił w Bottecchię kamieniem, ponieważ myślał, że ten chce ukraść kilka winogron. Inny Włoch twierdził, że wykonał zabójstwo na zlecenie. Żadna z tych wersji nie została jednak oficjalnie potwierdzona. Wreszcie w 1973 roku włoski ksiądz, który dawał kolarzowi ostatnie namaszczenie, przypisał śmierć Bottecchii pewnemu faszyście, który był zazdrosny o jego sukces.

</doc>
<doc id="425482" url="https://pl.wikipedia.org/wiki?curid=425482" title="Video blog">
Video blog



</doc>
<doc id="425483" url="https://pl.wikipedia.org/wiki?curid=425483" title="Diecezja rzeszowska">
Diecezja rzeszowska

Diecezja rzeszowska (łac. "Dioecesis Resoviensis") – diecezja rzymskokatolicka erygowana przez papieża Jana Pawła II 25 marca 1992 bullą "Totus tuus Poloniae populus" z wydzielenia obszarów Diecezji przemyskiej i Diecezji tarnowskiej, sufragania archidiecezji przemyskiej.
Główne świątynie.
Katedra:
Kolegiaty:
Bazyliki:

</doc>
<doc id="425485" url="https://pl.wikipedia.org/wiki?curid=425485" title="Wideo blog">
Wideo blog



</doc>
<doc id="425489" url="https://pl.wikipedia.org/wiki?curid=425489" title="Dajtki">
Dajtki

Dajtki (niem. "Deuthen") – największe olsztyńskie osiedle domków jednorodzinnych, położone w południowo-zachodniej części miasta, pomiędzy jeziorami Ukiel (po stronie północnej) i Kortowskim (po stronie wschodniej). Od południa i zachodu sąsiaduje z lasami. Przez Dajtki przebiega droga wylotowa z Olsztyna w kierunku Ostródy (obwodnica Dajtek, DK16).
Nazwy większości ulic osiedla mają związek z rolnictwem: np. ul. Działkowa, Traktorowa, Rolna, Sielska oraz z nazwami zbóż, np. Żytnia, Jęczmienna, Pszenna. Przeważa zabudowa z lat 70., 80. i 90.
Historia.
Dajtki zostały założone przez kapitułę warmińską w 1355 jako jedna ze wsi, które miały otaczać powstający w tym czasie Olsztyn. Zasadźcą Dajtek, jak i prawie wszystkich wsi w okolicy, był Prus Georgius Pruthenus. Wioska liczyła 30 łanów (w tym 3 wolne, dla sołtysa), czyli około 504 hektary. Jeden łat lasu otrzymała wieś do wspólnego użytku. Ponieważ ulokowano ją w środku puszczy, aż przez czternaście lat wolna była od płacenia podatku. Połowa dochodów z karczmy przewidziana była dla sołtysa a połowa dla kapituły warmińskiej. W 1535 r. dołączono do Dajtek 6 łanów z majątku w Gronitach. W 1689 roku, na prośbę sołtysa Tomasza Thurau, wystawiono odnowiony dokument lokacyjny.
Deuthen było typową wsią warmińską tamtych czasów z dominującą na tym terenie zabudową drewnianą, gdzie zagrody formowały dwa rzędy wzdłuż sporego, prostokątnego majdanu. Jako że wieś znajdowała się pośród puszczy pełnej drapieżników, na ów majdan spędzano z pastwisk bydło na noc. Całość otaczał dębowy parkan z dwiema bramami wejściowymi stojącymi po stronach niezabudowanych. Gdzieniegdzie można jeszcze ten układ starej wsi odnaleźć, jednak później środek majdanu wypełniła nieregularna zabudowa, zachowana w części po dzień dzisiejszy. Budynki stały prostopadle do podążającego w kierunku południowo-zachodnim traktu olsztyńsko-ostródzkiego, który wyewoluował w obecną ulicę Sielską.
Wzmianki o Polakach wśród dominujących Prusów pojawiają się już pod koniec XV wieku – w dokumentach przewijają się imiona z przydomkami mówiącym o polskim pochodzeniu: Ihan Polonus, Stenzil Polonus, Peter Polonus. Napływ ludności polskiej musiał być imponujący, bo do połowy XVI wieku ludność pruska została zupełnie wchłonięta przez Polaków. Wtedy to spolszczono nazwę wsi – słownik z 1820 roku, obok nazwy niemieckiej, podaje w nawiasach też nazwę polską: "Daitki". Ówczesną wieś stanowiło 36 chałup i 247 mieszkańców, przy czym jej sołtysem był niejaki Jakub Romański, mieszkał w niej strażnik leśny Mikołaj Wróblewski, a nazwiska chłopów brzmiały swojsko dla polskiego ucha: Jadam, Kaczorek, Kalisz, Klusek, Rogalik itp.
W XIX wieku zabudowę drewnianą zaczęły wypierać domy ceglane, z których parę ostało się do dziś w najstarszej części osiedla. Są to domy o charakterystycznej budowie: murowane najczęściej z czerwonej cegły, parterowe, z prostym, dwuspadowym dachem krytym dachówką. Dajtki przez cały czas podlegały pod parafię św. Jakuba w Olsztynie. Jako że kościół był daleko, funkcję religijnego centrum wioski pełniły dębowy krzyż i dzwonnica słupowa postawione około roku 1820. Spotykano się pod nimi na nabożeństwa majowe oraz różańcowe. Spod tego miejsca wspólnie wychodzono też na uroczystości odpustowe. W roku 1878 zbudowano neogotycki kościół parafialny pod wezwaniem Matki Bożej Różańcowej. Powstał także rzymskokatolicki cmentarz, na którym nieco później, w roku 1909 wybudowano kaplicę grzebalną pod wezwaniem świętego Jana Nepomucena. W roku 1889 powstała też na Dajtkach szkoła wiejska.
Pod koniec roku 1853 w Dajtkach wybuchła epidemia odry. Mimo tego wieś rozwijała się. Spis statystyczny z roku 1861 podaje, że jej obszar wynosił ponad 3025 mórg – na tym terenie znajdowały się 42 budynki mieszkalne, w których mieszkało 335 osób. Pięciu z nich deklarowało się jako protestanci, a 330 jako katolicy, zaś jako język ojczysty 303 podawało polski, a 32 niemiecki. Według kolejnego spisu z roku 1905 gmina wiejska Dajtki mieściła się na powierzchni 772,3 ha, na której stało 68 budynków mieszkalnych i kolejnych 5 zamieszkanych obiektów. Dajtki liczyły wówczas 592 mieszkańców: 26 protestantów i 566 katolików, z których za język ojczysty siedem osób uważało polski, 129 niemiecki, a aż 455 język mazurski (jedna osoba podała niemiecki z innym językiem).
W XIX wieku oraz w pierwszej połowie wieku XX wiek Dajtki/Deuthen stanowiły następujące jednostki administracyjnie:
Pobliskie płaskie tereny, które obecnie zajmuje lotnisko, wieś wykorzystywała początkowo jako pastwiska i nieużytki, jednak od roku 1814 dzierżawiła je wojsku, które zorganizowało tam tak zwany „exerzierplatz”, co można przetłumaczyć jako plac musztry lub plac ćwiczeń, gdzie żołnierze niemieccy ćwiczyli strzelanie. Po odsprzedaniu terenów miastu Olsztyn wybudowano tu lotnisko, a 18 czerwca 1913 roku wylądował na nim pierwszy samolot. 1 czerwca 1926 roku uruchomiono regularne przeloty na linii Malbork-Elbląg-Gdańsk trwające 125 minut. Okazały się jednak one nieopłacalne i jesienią 1928 roku zostały zawieszone. Lotnisko utrzymywano jednak nadal i wykorzystywano do edukacyjno-rozrywkowych lotów nad miastem dla młodzieży. W czasie II wojny światowej obiekt został przejęty przez Wehrmacht, a 27 sierpnia 1933 roku lądował tu Adolf Hitler. W okresie powojennym z lotniska w Dajtkach korzystali także Jan Paweł II (5 czerwca – 6 czerwca 1991) oraz Aleksander Kwaśniewski (12 maja 2003).
Pod koniec wojny, gdy do Olsztyna wkroczyła Armia Czerwona, rozpoczęto wysiedlania ludności autochtonicznej z okolicznych wiosek, w tym z Dajtek. 2 kwietnia 1945 roku 37 mieszkańców wsi zwróciło się z prośbą do wojewody olsztyńskiego, aby zapobiegł on kolejnym tego typu bezprawnym akcjom. 6 kwietnia 1945 w Dajtkach wznowiła działalność wiejska szkoła podstawowa – głównie dzięki wysiłkom Marty Wróblewskiej i Augustyna Wesołka, jej późniejszego pierwszego dyrektora. W latach 50. Dajtki uzyskały pierwsze połączenia autobusowe z Olsztynem w ramach komunikacji podmiejskiej (linia 5).
W latach 1954–1965 wieś należała i była siedzibą władz gromady Dajtki. W 1966 wieś Dajtki włączona została do obszaru Olsztyna. Niebawem, w ramach systemu komunikacji miejskiej, osiedle zostało połączone z resztą miasta linią autobusową numer 7, która przez długi czas była jedyną linią kursującą na Dajtki. Tutejsza szkoła podstawowa stała się szkołą miejską, otrzymała numer 18, a jej kierownictwo powierzono dotychczasowemu dyrektorowi szkoły wiejskiej – Konradowi Czaplińskiemu. Trzy lata później doprowadzono tu linię wodociągową, co dało początek budowie dużego osiedla domków jednorodzinnych.
Szlaki turystyczne.
Przez teren osiedla przebiega czarny szlak im. Alojzego Śliwy. Biegnie on leśną drogą wzdłuż jeziora Ukiel i kończy się przy Omega Hotel.
Komunikacja.
Główną ulicą osiedla jest ulica Sielska. Ulica ta łączy Dajtki z centrum miasta. Od ul. Sielskiej odbiegają mniejsze uliczki, tworzące szereg międzyosiedlowych dróg. Ulica Sielska jest także drogą wyjazdową na Gdańsk, Toruń i Ostródę.
Na terenie osiedla znajduje się obecnie 11 przystanków autobusowych, w tym 3 pętle. Przez jego teren przebiegają trasy 4 linii dziennych: 107, 113, 302 (w okresie roku akademickiego) i 307 (w sezonie letnim) oraz jednej nocnej: N02.
Kolej
Przy ulicy Bławatnej znajduje się kolejowy przystanek osobowy "Olsztyn Dajtki". W rozkładzie jazdy pociągów 2018/2019 zatrzymywało się tam 25 pociągów REGIO Przewozów Regionalnych. 
Ważniejsze obiekty.
W granicach Dajtek jest też w całości położona wcinająca się w ląd, malownicza część brzegu jeziora Ukiel zwana Zatoką Miłą. Tereny wokół niej to miejsca chętnie odwiedzanie przez plażowiczów, spacerowiczów i entuzjastów nordic walking. Niegdyś na Dajtkach nad Zatoką Miłą znajdowała się też stanica wodna PTTK zwana powszechnie „molo”, jednak obiekt stopniowo popadał w ruinę i obiekt został rozebrany około roku 2007.

</doc>
<doc id="425490" url="https://pl.wikipedia.org/wiki?curid=425490" title="Jōruri">
Jōruri



</doc>
<doc id="425491" url="https://pl.wikipedia.org/wiki?curid=425491" title="Joruri">
Joruri



</doc>
<doc id="425493" url="https://pl.wikipedia.org/wiki?curid=425493" title="Zielonka">
Zielonka



</doc>
<doc id="425495" url="https://pl.wikipedia.org/wiki?curid=425495" title="Lucerna pośrednia">
Lucerna pośrednia

Lucerna pośrednia, lucerna piaskowa ("Medicago × varia" Martyn) – gatunek byliny z rodziny bobowatych. Jest to mieszaniec lucerny siewnej ("Medicago sativa") i lucerny sierpowatej ("Medicago falcata"). Roślina o cechach pośrednich między obydwoma gatunkami, od których pochodzi, bardzo zmienna morfologicznie.
Rozmieszczenie geograficzne.
Pochodzi prawdopodobnie z Kazachstanu i wschodniej Europy, rozprzestrzeniony jest w wielu innych regionach. Rośnie dziko, jest także uprawiany. W Europie po raz pierwszy stwierdzono jego występowanie w XIX wieku, na ziemiach polskich od 1837 r. we Wrocławiu. Po 1950 roku w Polsce znacznie się roprzestrzenił. Jest trwale zadomowionym kenofitem, we florze Polski ma status epekofita.
Morfologia.
Zazwyczaj cechuje się silniejszym wzroostem, niż gatunki, od których pochodzi.
Biologia i ekologia.
Bylina, hemikryptofit. Kwitnie od maja do jesieni. Występuje na siedliskach ruderalnych i segetalnych; na przydrożach, nieużytkach, poboczach ulic, na pasach zieleni przy autostradach, na skarpach, terenach kolejowych, trawnikach, oraz w uprawach jako chwast.

</doc>
<doc id="425503" url="https://pl.wikipedia.org/wiki?curid=425503" title="Zwierciadło wód podziemnych">
Zwierciadło wód podziemnych

Zwierciadło wód podziemnych – linia równowagi ciśnień: hydrostatycznego wód podziemnych i atmosferycznego, stanowiąca granicę stref aeracji i saturacji oraz powierzchnię wód podziemnych. 
Jeżeli zwierciadło znajduje się tylko pod ciśnieniem atmosferycznym – nad nim znajduje się strefa aeracji, co umożliwia swobodne podnoszenie się poziomu wody – to nazywa się je zwierciadłem swobodnym.
Kiedy jednak nad zwierciadłem znajduje się warstwa trudno przepuszczalna lub całkowicie nieprzepuszczalna to wówczas woda nie może się swobodnie podnosić i znajduje się pod ciśnieniem wyższym niż ciśnienie atmosferyczne, natomiast przebieg zwierciadła jest tożsamy ze stropem warstwy wodonośnej i jest wymuszony przez nadległe warstwy – to nazywa się je zwierciadłem napiętym.
Ciśnienie wywoływane przez nadległe warstwy skalne i napinające zwierciadło nazywane jest ciśnieniem piezometrycznym. Wartość tego ciśnienia odwzorowuje linia ciśnień piezometrycznych, nazywana również zwierciadłem piezometrycznym, która wyznacza poziom równowagi hydrostatycznej. Jeżeli warstwa wodonośna pod ciśnieniem piezometrycznym zostanie nawiercona, to woda zostanie wypchnięta w górę przez ciśnienie hydrostatyczne i podniesie się do linii ciśnień piezometrycznych, gdzie ustali się tzw. zwierciadło statyczne.
Wody o zwierciadle napiętym nazywa się wodami naporowymi.
Jeżeli zwierciadło piezometryczne wód naporowych przebiega poniżej powierzchni topograficznej to wody te nazywa się wodami subartezyjskimi. Kiedy zaś zwierciadło przebiega ponad powierzchnią terenu to wówczas są to wody artezyjskie. Jeżeli zostanie nawiercona warstwa wodonośna wód artezyjskich to woda samoistnie podniesie się, a ponieważ poziom równowagi znajduje się ponad powierzchnią to woda samoistnie wypłynie.
W nazewnictwie technicznym stosuje się terminy: zwierciadła nawierconego, z reguły jest to spąg warstwy nieprzepuszczalnej, więc można uznać, że pojęcie jest tożsame ze zwierciadłem napiętym wód naporowych; oraz zwierciadła ustalonego, które ustali się po nawierceniu zwierciadła nawierconego, pojęcie tożsame ze zwierciadłem statycznym.
W rysunkach geotechnicznych, na przekrojach gruntu zwierciadło nawiercone oznacza się pustą nablą, zwierciadło ustalone wypełnioną nablą, a zwierciadło swobodne oboma znakami na raz.
Do oznaczania punktów o jednakowej głębokości (mierzonej od powierzchni topograficznej) swobodnego zwierciadła wód podziemnych na mapie wykorzystuje się hydroizobaty. Do oznaczania punktów o jednakowej wysokości (mierzonej od poziomu morza) swobodnego zwierciadła wód podziemnych na mapie wykorzystuje się hydroizohipsy. Natomiast do oznaczania punktów o jednakowej miąższości warstwy wodonośnej na mapie wykorzystuje się hydroizopachy.

</doc>
<doc id="425504" url="https://pl.wikipedia.org/wiki?curid=425504" title="Zwierciadło wody podziemnej">
Zwierciadło wody podziemnej



</doc>
<doc id="425505" url="https://pl.wikipedia.org/wiki?curid=425505" title="Tutmozis I">
Tutmozis I



</doc>
<doc id="425506" url="https://pl.wikipedia.org/wiki?curid=425506" title="Kate Austen">
Kate Austen

Katherine „Kate” Anne Austen – jedna z bohaterek serialu "Zagubieni". Rozbitek ze środkowej części samolotu lotu Oceanic 815. Uciekinierka skazana za zabójstwo swego ojca i napaść na bank. Była eskortowana przez szeryfa w czasie, gdy samolot uległ katastrofie. Na wyspie blisko związana z Jackiem i Sawyerem.
Przed pobytem na wyspie.
Kate miała matkę, która po rozwodzie z ojcem wyszła za innego mężczyznę, pijaka. Gdy w końcu Kate miała go dosyć, wysadziła w powietrze dom, w którym pijany zasnął. Później powiedziała matce, że to dla jej dobra. Matka zawiadomiła policję, która aresztowała Kate, jednak podczas przewożenia aresztantki przed samochód szeryfa wyskoczył koń, dzięki czemu Kate mogła zbiec. - "What Kate Did"
Później Kate wróciła do Iowy, chcąc odwiedzić matkę i zapytać, dlaczego ją wydała. Matka powiedziała, że Kate zabiła Wayne’a tylko dla siebie, a nie dla niej. Przy spotkaniu Kate z matką pomogła Cassidy Phillips, która była w tym czasie w ciąży z Sawyerem. - "Left Behind"
Kiedy Kate dowiedziała się, że matka jest w szpitalu i jest ciężko chora, postanowiła ją odwiedzić. Zrobiła to przy pomocy jej przyjaciela z młodości Toma. Niestety, i tym razem Kate nie miała szczęścia, bo matka zaczęła wzywać pomoc, więc Kate uciekła. Podczas gdy policjanci ją gonili, jeden z nich zabił będącego w tym czasie w samochodzie przyjaciela Kate - Toma. - "Born to Run"
Kate była też wmieszana w napad na bank, chcąc odzyskać z depozytu samolocik Toma. - "Whatever the Case May Be"
W retrospekcji z odcinka „I do” dowiadujemy się, że Kate była mężatką. Wyszła za przystojnego policjanta mieszkającego w Miami - Kevina. Kate (dla Kevina przybrała imię Monica) obawia się, że jest w ciąży. Robi test, lecz wynik jest negatywny. W pewnym momencie małżeństwa Kate zdaje sobie sprawę, że nie chce już okłamywać Kevina - mówi mu całą prawdę o sobie (wcześniej wsypując mu środki nasenne) i odchodzi od niego znów będąc uciekinierką. - "I Do"
Na wyspie.
Sezon pierwszy.
Jedna z czołowych postaci. Młoda i atrakcyjna. Od pierwszych dni na wyspie blisko związana z Jackiem, choć wraz z upływem czasu coraz bardziej zainteresowana Sawyerem. Ścigana przez policję. Aresztowana przez Szeryfa w Australii eskortowana jest przez niego do USA. W czasie katastrofy, mimo skutych kajdankami rąk, gdy szeryf traci przytomność, udaje jej się oswobodzić. Szeryf zostaje raniony i mimo rozpaczliwych wysiłków Jacka, umiera (wcześniej jest postrzelony przez Sawyera pragnącego skrócić jego cierpienia). Przed śmiercią szeryf informuje Jacka, że to właśnie Kate była eskortowana przez niego, jednak nie wyjawia natury jej przestępstwa. Świadkiem tej rozmowy jest także Hurley, jednak obaj mężczyźni informacje tą zachowują dla siebie. Nie chce przejść do jaskiń, gdy inni tam przechodzą, gdyż liczy na szybki ratunek i ucieczkę. W odcinku „Confidence Man” Kate całuje Sawyera. Uczestniczy w poszukiwaniach Charliego i Claire po ich porwaniu. Po odnalezieniu się Claire pomaga złapać Ethana Rome'a. Podczas gdy Jack ratuje Boone’a, Kate odbiera poród Claire razem z Charliem i Jinem. Wychodzi na jaw, że Kate jest oszustką i zabiła człowieka, najpierw przy grze w „Nigdy” z Sawyerem, a potem gdy Sawyer pokazuje wszystkim, jak Kate sfałszowała paszport zmarłej już Joanne. W ostatnim odcinku 1 serii Kate udaje się z Jackiem, Lockiem i Hurleyem do czarnej skały po dynamit do wysadzenia nieznanego włazu.
Sezon drugi.
Kate po wysadzeniu włazu i odkryciu nowej stacji Łabędź przebywa tam prawie cały czas. Martwi się jednak o Sawyera, bo nie pożegnała się z nim przed popłynięciem na tratwie. Znowu bardziej zbliża się do Jacka. Lecz kiedy Sawyer wraca Kate dopadają omamy z przeszłości - widzi czarnego konia. W odcinku What Kate Did Kate całuje Jacka. Potem trochę ochładzają się ich stosunki, gdy Kate widzi, że więcej czasu Jack spędza z Aną Lucią. Wtedy też zostaje pielęgniarką Sawyera, gdy ten zostaje raniony przez „Innych”. Kate traci zaufanie do Sawyera, gdy okazuje się, że ten ich oszukał. Razem z Jackiem udaje się do „linii” wyznaczonej przez innych, gdzie chcą wymienić „Henry’ego” na Walta. Kopie grób Any Lucii, a w finale wraz z Jackiem, Sawyerem, Hurleyem i Michaelem idzie po odebranie Walta. Zostaje złapana przez innych.
Sezon trzeci.
Kate zostaje złapana przez innych i jest przetrzymywana w klatce. Musi też ciężko pracować z Sawyerem w kamieniołomie. Podczas gdy Kate i Sawyer mają obok siebie klatki coś między nimi iskrzy. Gdy Sun zabija żonę Picketta - Collen, Pickett wyżywa się na Sawyerze bijąc go. Mówi on Kate że przestanie biċ mężczyznę jeśli Kate powie, że kocha Sawyera. Kate tak też powiedziała. W odcinku I Do wynika, że osobą może być Sawyer, bo to on razem z Kate kocha się w klatce. Gdy zapada zmrok Kate leży półnaga w ramionach Sawyera, który siedzi oparty o ścianę. On pyta ją czy wtedy, kiedy Danny go bił i ona powiedziała, że go kocha to zrobiła to tylko po to by Danny przestał. Zamiast odpowiedzieć, Kate podnosi się i całuje Sawyera, a potem znowu się do niego przytula. On mówi, że też ją kocha. Jack widzi to przez kamerę umieszczoną w klatce. Z pomocą Jacka, Kate i Sawyer uciekają z mniejszej wyspy „Innych”. Kate ma wyrzuty sumienia, że zostawili Jacka z innymi, lecz Sawyer mówi, żeby się nie przejmowała. Kate go nie słucha i po przybyciu na plażę razem z Sayidem i Johnem udaje się na wyprawę po odbicie Jacka. Udaje jej się to, lecz nie wraca z samym Jackiem, lecz również z jedną z innych - niejaką Juliet. Ludzie na plaży są oburzeni, że Jack przyprowadził do obozu „Inną”. Kate widząc, że Jack i Juliet spędzają ze sobą większość czasu znowu kocha się z Sawyerem. Następnego dnia Sawyer mówi Kate, że da się wykorzystywać jeśli poprosi. W finałowym odcinku udaje się z Jackiem i resztą grupy do wieży radiowej, aby nawiązać sygnał ze statkiem Penny. W tym też odcinku Jack mówi jej, że ją kocha.
Sezon czwarty.
Kate podczas dzielenia się na grupy wybiera grupę Jacka - czeka na ratunek. Jednak gdy jest potrzeba wymiany Milesa na Charlotte, Kate wraz z Sayidem wybierają się do grupy Locke’a. Sayid wraca, a dziewczyna za namową Sawyera zostaje tam. Locke nie pozwala jej tam zostać i wygania ją z grupy. Kate idzie więc wtedy do domku Sawyera i spędza z nim noc. Rano budząc się Sawyer pyta, czy Kate aby na pewno nie jest w ciąży. Kate mówi, że nie jest. Sawyer ripostuje, że byłaby to najgorsza rzecz na świecie. Kate uderza go w twarz i ucieka do Jacka. W drodze powrotnej zastaje w dżungli Daniela i Charlotte. Zadając więcej pytań, Kate zostaje uderzona przez Charlotte w głowę. Odnajdują ją później Jack i Juliet. Razem z dziewczyną udają się do stacji The Tempest.
Po powrocie na plażę, Kate rozrysowuje mapkę dla Sun, jak dotrzeć do obozu Locke’a.
Po opuszczeniu wyspy.
Kate jest jedną z Oceanic Six, czyli osobą która przetrwała lot Oceanic 815. Ma sprawę sądową za zabicie swojego biologicznego ojca Wayne’a. Sąd proponuje jej za to 10 lat i nieopuszczanie stanu. Kate idzie na ugodę i zgadza się, gdyż musi brać pod uwagę dobro swojego synka - Aarona. - "Eggtown"
W finałowym odcinku 3 sezonu jest mowa o tym, że Kate spotyka się z Jackiem, który twierdzi, iż muszą jeszcze wrócić na wyspę. - "Through the Looking Glass "
Po pewnym czasie dwaj prawnicy chcą pobrać od Kate i Aarona próbki krwi, by mieć pewność, że Aaron jest synem Kate. Kate nie zgadza się i ucieka z miasta. Locke nie przekonuje jej do powrotu na wyspę. Kate w końcu decyduje się oddać dziecko Claire, jej matce. Po tym zdarzeniu informuje Jacka, że wraca z nim na wyspę, jeśli tylko nie będzie wypytywać jej o Aarona
Po powrocie na wyspę.
W odcinku 316 wraca na wyspę. Razem z Jackiem i Hurleyem zostaje przydzielona do DHARMY jako nowi rekruci, którzy przypłynęli łodzią podwodną. Gdy Sayid postrzela młodego Benjamina Linusa, Kate zabiera go i razem z Sawyerem zawozi do wrogów DHARMY, konkretnie do Innych, do Richarda Alperta. Niestety całość zostaje nagrana na taśmę przez niejakiego Phila, i Sawyer porywa go. Niestety, Radzinsky odnajduje Phila, schowanego w szafie Sawyera. Sawyer, Juliet i Kate zostają wsadzeni do łodzi podwodnej skąd uciekają pomóc Jackowi zrealizować plan Faradaya.

</doc>
<doc id="425507" url="https://pl.wikipedia.org/wiki?curid=425507" title="Zwierciadło wody gruntowej">
Zwierciadło wody gruntowej



</doc>
<doc id="425508" url="https://pl.wikipedia.org/wiki?curid=425508" title="Zwierciadło wód gruntowych">
Zwierciadło wód gruntowych



</doc>
<doc id="425509" url="https://pl.wikipedia.org/wiki?curid=425509" title="Siczka">
Siczka



</doc>
<doc id="425512" url="https://pl.wikipedia.org/wiki?curid=425512" title="Lej depresyjny">
Lej depresyjny



</doc>
<doc id="425515" url="https://pl.wikipedia.org/wiki?curid=425515" title="Manewr w rejonie celu">
Manewr w rejonie celu

Manewr w rejonie celu – zorganizowane przemieszczenie statku powietrznego (lub grupy statków powietrznych) w przestrzeni powietrznej co do kierunku, prędkości i wysokości lotu dla stworzenia najwygodniejszej i najkorzystniejszej sytuacji wyjścia na cel i skutecznego zaatakowania lub pokonania.

</doc>
<doc id="425517" url="https://pl.wikipedia.org/wiki?curid=425517" title="Bamjan">
Bamjan



</doc>
<doc id="425518" url="https://pl.wikipedia.org/wiki?curid=425518" title="Conchobar III mac Nessa">
Conchobar III mac Nessa

Conchobar III mac Nessa – legendarny król Ulaidu z dynastii Milezjan (linia Ira, syna Mileda) w latach 11 p.n.e.-30 n.e. Syn Ness i druida Cathbada, wnuka Rudraige’a I Mora („Wielkiego”) mac Sithrige, króla Ulaidu i zwierzchniego króla Irlandii.
Ness, matka Conchobara, była żoną Fachtny Fathacha („Rozważnego”), króla Ulaidu. Z tego powodu niektóre źródła błędnie uznawały Conchobara za jego syna. Informacje o jego czterdziestoletnich rządach z Emain Macha w Ulaidze czerpiemy ze źródeł średniowiecznych, np. „Laud Misc. 610” z XV w., gdzie zanotowano na jego temat: "Conc[h]obor m[a]c Fachtnai .xl. blī[adn]a" (fol. 107 a 38). Zapisano tam małymi literami rzymską cyfrę XL (czterdzieści). Conchobar objął tron w wyniku intrygi matki Ness, w której był zakochany Fergus II mac Roich, brat stryjeczny Cathbada. Ness bowiem przekonała króla, by przekazał władzę na rok Conchobarowi. W tym czasie Ness przekupywała dostojników, by popierali jej syna. Gdy minął termin, Fergus zażądał zwrotu władzy. Jednak dostojnicy, po odbytej naradzie, postanowili pozostawić władzę Conchobarowi. Raz bywał dobrym królem, a innym razem złym. Był niezwykle hojnym królem, zwłaszcza wobec siostrzeńca Cuchulainna. Zawsze bronił Ulaidu w walkach z Medb, królową Connachtu, która była dawniej jego żoną.
Z jego winy doszło do przekleństwa Machy, jakie spadło na Ulaid, oraz tragedii Derdriu. Bowiem Conchobar będąc żonaty, zakochał się w Deirdre, zwanej niekiedy Derdriu (pol. „Bolesna”), która była córką Fedlimida mac Daill, naczelnika jednego z klanów Ulaidu. W dniu jej narodzin Cathbad przestrzegał, że ona będąc najpiękniejszą kobietą w Irlandii, poślubi króla, zarazem stanie się przyczyną rozlewu krwi i zniszczeń w kraju. Kiedy Deirdre podrosła, Conchobar był już starym człowiekiem. Z odrazą odrzuciła jego zaloty i uciekła z przystojnym młodym wojownikiem Noise, synem Uisnecha i Elvy, siostry króla. Król nadal nie dawał za wygraną. W końcu dopiął swego. Po zabójstwie Noise’a, poślubił Deirdre. Ta, nie mogąc znieść takiej sytuacji, popełniła samobójstwo, skacząc z pędzącego rydwanu. Ekskról Fergus II mac Roich, przerażony postępowaniem Conchobara, przyłączył się do wrogów Ulaidu i rozpoczęła się długotrwała wojna.
Conchobar zginął od magicznego pocisku wyrzuconego z procy słynnej „kuli z mózgu”, którą Conall zrobił z mózgu zabitego króla Leinsteru. Kula utkwiła w głowie Conchobara i medycy doradzali mu, aby unikał energicznych ćwiczeń i podniecenia. Kilka lat później Conchobar wpadł we wściekłość i „kula z mózgu” przyprawiła go o śmierć. Legendy mówią, że Conchobar urodził się tego samego dnia, co Jezus Chrystus (choć nie w tym samym roku) i zmarł również tego samego dnia, w którym ukrzyżowano Zbawiciela. Jego następcą na tronie Ulaidskim został syn Cumscraid Menn („Mały”).
Małżeństwa i potomstwo.
Conchobar poślubił cztery córki arcykróla Eochaida IX Feidlecha: Medb, przyszłą żonę króla Connachtu Oliolla I Mora, Eithne Aittenchaithrech, Mugain i Clothrę. Medb była wcześniej żoną Tinne’a mac Conrach, drugiego króla Connachtu, który został zabity przez Conchobara. Conchobar miał dziesięcioro dzieci z różnych kobiet:

</doc>
<doc id="425520" url="https://pl.wikipedia.org/wiki?curid=425520" title="Atak powietrzny">
Atak powietrzny

Atak powietrzny – w wojskowości, atak środków napadu powietrznego z użyciem środków rażenia, celem wykonania określonego zadania.
Ataki powietrzne wykonywane są siłami lotnictwa i bezpilotowych środków napadu. Atakowane jest zazwyczaj ugrupowanie wojsk i obiekty administracyjno-przemysłowe przeciwnika z pełnym wykorzystaniem możliwości bojowych środków napadu. Atak powietrzny stanowi jedną z decydujących form działań wojennych. Wpływa w sposób istotny na sposób prowadzenia działań bojowych i możliwości osiągnięcia celu walki, bitwy czy kampanii.

</doc>
<doc id="425522" url="https://pl.wikipedia.org/wiki?curid=425522" title="Koprzywianka">
Koprzywianka

Koprzywianka – rzeka, lewostronny dopływ Wisły o długości 71,83 km.
Źródło rzeki znajduje się na południowym stoku Szczytniaka (Pasmo Jeleniowskie Gór Świętokrzyskich), na wysokości 380 m n.p.m. Przepływa m.in. przez Baćkowice, Iwaniska, Klimontów, Koprzywnica, Samborzec, Złota i Andruszkowice. Od Koprzywnicy rzeka płynie sztucznym korytem, wykorzystując dolny bieg Gorzyczanki i Wisełki. Od Sośniczan do ujścia jest obwałowana. Uchodzi do Wisły w Sandomierzu na wys. 141 m n.p.m. Jej prawostronnymi dopływami są Kacanka, Gorzyczanka, Kozinka i Modliborka.
Dorzecze Koprzywianki leży na obszarze południowo-wschodniego fragmentu Wyżyny Kieleckiej (Góry Świętokrzyskie, Pogórze Szydłowskie, Wyżyna Sandomierska), wschodniej części Niecki Nidziańskiej (Niecka Połaniecka), oraz Niziny Nadwiślańskiej. Środkowy i górny odcinek rzeki mają charakter wyżynny, natomiast ujściowy długości około 14 km - nizinny.
Dolina Koprzywianki wraz z dolinami dopływów (m.in. Kacanka) w środkowym odcinku objęta jest obszarem Natura 2000 pod nazwą Ostoja Żyznów.

</doc>
<doc id="425524" url="https://pl.wikipedia.org/wiki?curid=425524" title="Taranis (mitologia)">
Taranis (mitologia)

Taranis ("Gromowładny") – jeden z trzech głównych bogów plemion celtyckich. 
Należał do starszych bóstw mitologii galijskiej, tworząc wraz z Esusem i Teutatesem trójcę bóstw męskich. W cesarstwie utożsamiany przez Rzymian z Jowiszem lub Dis Paterem. W zachowanych inskrypcjach galijskich mógł również występować pod imieniem Taranucnusa (Taranucusa), jak np. na dedykowanym ołtarzu z wirtemberskiego Böckingen.
Obok Teutatesa i Esusa wymieniony przez poetę Lukana w poemacie epickim "Pharsalia" jako istotny element tej triady. Poświęcone mu zabytki występują na całym obszarze świata celtyckiego, od Bałkanów aż po terytorium Brytanii. Będąc prawdopodobnie bogiem burz i piorunów ("tarann" dotychczas w języku walijskim i bretońskim oznacza „grom”), w ikonografii przedstawiany w postaci orła lub brodatego olbrzyma zwanego Włochaczem, zwykle ze swym głównym symbolem – kołem ze szprychami, a także z piorunem, spiralą (esownicą) albo trykwetrem.
Wiadomo, że ofiary ludzkie przeznaczone dla Taranisa poddawano całopaleniu. Nasuwa to przypuszczenie, iż w triadzie z pozostałymi bogami, ten sposób uśmiercania miał symbolizować ogień jako jeden z elementów natury (w przypadku Teutatesa – wodę, a Esusa – ziemię i wegetację).
Za panowania cesarza Tyberiusza ołtarz bogów celtyckiej Galii: Taranisa, Esusa i Teutatesa, znajdował się na terenie Paryża, odkryty w 1771 pod katedrą Notre-Dame.

</doc>
<doc id="425525" url="https://pl.wikipedia.org/wiki?curid=425525" title="Tylakoidy">
Tylakoidy



</doc>
<doc id="425526" url="https://pl.wikipedia.org/wiki?curid=425526" title="Karin Struck">
Karin Struck

Karin Struck (ur. 14 maja 1947 w Schlagtow koło Greifswaldu, zm. 6 lutego 2006 w Monachium) – pisarka niemiecka.
Pochodziła z rodziny rolniczej, która po kolektywizacji rolnictwa w NRD uciekła w 1953 do RFN. Karin Struck zdała w 1966 w Bielefeld maturę i studiowała romanistykę, germanistykę i politologię na uniwersytetach w Bochum, Bonn i Düsseldorfie. Działaczka ruchów lewicowych m.in. należała do Sozialistischer Deutscher Studentenbund (Niemieckiego Socjalistycznego Związku Studentów), później wstąpiła do Niemieckiej Partii Komunistycznej, skąd wystąpiła w roku 1973 w proteście przeciwko traktowaniu Aleksandra Sołżenicyna przez władze radzieckie.
W latach 70. i 80. XX wieku była jedną z najpopularniejszych pisarek niemieckich. Nagradzana, zapraszana na wykłady i na łamy największych pism. Debiutowała autobiograficzną powieścią "Klassenliebe" (1973). Była zaliczana do nurtu literatury niemieckiej "Neue Innerlichkeit", obok m.in. Christy Wolf i Petera Handkego. Otrzymała kilka wyróżnień literackich, m.in. Rauriser Literaturpreis (1974) i Andreas-Gryphius-Preise (1975).
14 lipca 1975 roku poddała się zabiegowi aborcji, co później bardzo odcisnęło się na jej zdrowiu psychicznym. Stała się znaną przeciwniczką aborcji. W 1992 roku wydała książkę "Widzę moje dziecko we śnie", w której sprzeciwiła się aborcji i opisała własne przeżycia. Spowodowało to konsternację, a następnie ostracyzm środowiska, które wcześniej hołubiło Karin. Wydawcy przestali drukować jej książki, gazety rezygnowały ze współpracy, pisma literackie „nabrały wody w usta” i przestały zajmować się twórczością Karin Struck.
W połowie lat 90. przyjęła wiarę katolicką. Głośne było jej wystąpienie w czasie programu telewizyjnego "NDR Talk Show" w lipcu 1992, kiedy rzuciła w stronę gości w studiu (wśród których była ówczesna minister ds. kobiet Angela Merkel) mikrofon i kieliszek.
Była dwukrotnie zamężna, miała czworo dzieci. Zmarła po długiej chorobie nowotworowej.
Pisarstwu Niemki jest poświęcona rozprawa doktorska Małgorzaty Czarneckiej "Konstrukcja mitu matki w prozie Karin Struck", przygotowana pod kierunkiem Mirosławy Czarneckiej i obroniona w 2000 na Uniwersytecie Wrocławskim.

</doc>
<doc id="425528" url="https://pl.wikipedia.org/wiki?curid=425528" title="Uniwersytet Ludwika i Maksymiliana w Monachium">
Uniwersytet Ludwika i Maksymiliana w Monachium

Uniwersytet Ludwika i Maksymiliana w Monachium (niem. "Ludwig-Maximilians-Universität München", LMU), skrótowo Uniwersytet Monachijski – niemiecka, publiczna szkoła wyższa z siedzibą w Monachium.
Historia.
Uczelnia sięga tradycjami do założonego w 1472 uniwersytetu w Ingolstadt. W 1800 został on przeniesiony do Landshut (przez Maksymiliana I), a w 1826 do Monachium (przez Ludwika I).
Nazwa uczelni (nadana w 1802) pochodzi od jej założyciela Ludwika IX oraz od Maksymiliana I (który w 1800 przeniósł uczelnię z Ingolstadt do Landshut).
Na uniwersytecie studiowali między innymi: Konrad Adenauer – były kanclerz Niemiec, Wilhelm Röntgen – zdobywca Nobla w dziedzinie fizyki oraz Valdas Adamkus – były prezydent Litwy.
Wydziały.
W skład uniwersytetu wchodzi 18 wydziałów:
Numeracja powyższa jest uwarunkowana historycznie. Wydział 06 (Leśnictwo) przeniesiono do Uniwersytetu Technicznego w Monachium. Wydział 13 powstał przez połączenie z wydziałem 14.

</doc>
<doc id="425530" url="https://pl.wikipedia.org/wiki?curid=425530" title="Ka-27">
Ka-27

Ka-27 (ros. Ка-27) (oznaczenie NATO: "Helix") – radziecki wojskowy śmigłowiec pokładowy zaprojektowany w biurze Nikołaja Kamowa. Prace nad tą konstrukcją rozpoczęto w 1970, po czterech latach oblatano pierwszy prototyp. Miał on zastąpić śmigłowiec Ka-25. Tak jak jego poprzednik posiadał dwa wirniki główne w układzie Kamowa. Udało się zachować podobne do poprzednika rozmiary, co umożliwia stacjonowanie na okrętach. Duże zdolności operacyjne i znacznie mocniejsze silniki sprawiły, że stał się podstawowym śmigłowcem rosyjskiej marynarki wojennej. Do grona użytkowników zalicza się Rosja, Indie, Algieria, Chiny, Wietnam, Korea Południowa i Ukraina.

</doc>
<doc id="425531" url="https://pl.wikipedia.org/wiki?curid=425531" title="Plasmodesmy">
Plasmodesmy



</doc>
<doc id="425532" url="https://pl.wikipedia.org/wiki?curid=425532" title="Plazmodesmy">
Plazmodesmy



</doc>
<doc id="425535" url="https://pl.wikipedia.org/wiki?curid=425535" title="Mundungus Fletcher">
Mundungus Fletcher



</doc>
<doc id="425539" url="https://pl.wikipedia.org/wiki?curid=425539" title="Chajber">
Chajber

Chajber, Przełęcz Chajberska (paszto Kotalı Xyber, urdu darra-e-Khaybar, ang. Khyber Pass, dawniej Khaiber Pass) − przełęcz w górach Hindukusz o długości 53 km, łącząca Pakistan z Afganistanem, położona na wysokości ok. 1070 m n.p.m.
Przebiega przez nią historyczny szlak łączący Azję Środkową i Południową. W 327 r. p.n.e. prawdopodobnie przez tę przełęcz przechodził Aleksander Wielki, a w 1398 roku wojska Timura. W latach 70 XX wieku uciekało tędy wielu uchodźców szukających schronienia w Afganistanie. Obecnie przechodzi przez nią ważna strategicznie droga łącząca Kabul z Peszawarem, w latach 2001–2021 będąca jednym ze szlaków zaopatrzeniowych dla wojsk koalicji stacjonujących w Afganistanie.

</doc>
<doc id="425540" url="https://pl.wikipedia.org/wiki?curid=425540" title="Khyber">
Khyber



</doc>
<doc id="425541" url="https://pl.wikipedia.org/wiki?curid=425541" title="Dietmar Hopp">
Dietmar Hopp

Dietmar Hopp (ur. 26 kwietnia 1940 w Heidelbergu) – niemiecki przedsiębiorca.
Jest jednym ze współzałożycieli przedsiębiorstwa informatycznego SAP i prezesem klubu piłkarskiego TSG 1899 Hoffenheim, który od sezonu 2008/2009 występuje w Bundeslidze.
CureVac.
Hopp jest większościowym udziałowcem niemieckiego przedsiębiorstwa biotechnologicznego CureVac, która w marcu 2020 roku ogłosiło, że prawdopodobnie do jesieni tego samego roku wyprodukuje szczepionkę przeciwko SARS-CoV-2, wirusowi odpowiedzialnemu za ogólnoświatową pandemię. Według Ministerstwa Zdrowia Niemiec, prezydent USA Donald Trump miał złożyć przedsiębiorstwu ofertę, w wyniku której za 1 miliard dolarów przedsiębiorstwo miało przenieść siedzibę do Stanów Zjednoczonych oraz przekazać wyłączne prawo do patentu szczepionki rządowi federalnemu Stanów Zjednoczonych. Niemiecka prasa oraz sam Hopp nazwali propozycję niemoralną i ogłosili, że szczepionka będzie dostępna dla wszystkich zainteresowanych.
Rząd Republiki Federalnej Niemiec przekazał ponad 180 milionów euro wsparcia dla przedsiębiorstwa na badania nad szczepionką.

</doc>
<doc id="425546" url="https://pl.wikipedia.org/wiki?curid=425546" title="Przełęcz Chajberska">
Przełęcz Chajberska



</doc>
<doc id="425548" url="https://pl.wikipedia.org/wiki?curid=425548" title="Khyber Pass">
Khyber Pass



</doc>
<doc id="425550" url="https://pl.wikipedia.org/wiki?curid=425550" title="Zajęcie Zaolzia">
Zajęcie Zaolzia



</doc>
<doc id="425553" url="https://pl.wikipedia.org/wiki?curid=425553" title="Entomologia leśna">
Entomologia leśna

Entomologia leśna – dział entomologii oraz dział ochrony lasu (nauki leśne), zajmuje się poznawaniem owadów żyjących w ekosystemie lasu, w szczególności poznaniem morfologii i biologii gatunków ważnych w gospodarce leśnej: szkodników liści, nasion, owoców, szyszek, łyka i drewna, korzeni oraz martwego drewna użytkowego. W badaniach entomologii leśnej uwzględnia się także biologiczne metody ochrony lasu z wykorzystaniem naturalnych wrogów owadów szkodliwych – entomofagów. Głównym zadaniem entomologii leśnej jest ochrona drzewostanów przed szkodliwym oddziaływaniem owadów, zachowanie zdrowotności drzewostanu i zachowanie funkcji produkcyjnych oraz ochronnych. W ostatnim czasie silniej podkreśla się także ekologiczne funkcje lasu i znaczenie owadów w prawidłowym funkcjonowaniu ekosystemów leśnych.
Entomologia leśna dzieli szkodliwe owady na:
Wyjątkowo podczas masowego występowania szkodniki wtórne mogą mieć charakter pierwotny.
Bibliografia.
oraz:

</doc>
<doc id="425554" url="https://pl.wikipedia.org/wiki?curid=425554" title="Świątynia Opatrzności Bożej w Warszawie">
Świątynia Opatrzności Bożej w Warszawie

Świątynia Opatrzności Bożej – kościół wzniesiony w warszawskiej dzielnicy Wilanów, u zbiegu ulicy Ks. Prymasa Augusta Hlonda i alei Rzeczypospolitej. Świątynia jest elementem składowym kompleksu Centrum Opatrzności Bożej, w którym zawiera się również Muzeum Jana Pawła II i Prymasa Wyszyńskiego oraz Panteon Wielkich Polaków. Początkowo budowla miała być realizacją Deklaracji Sejmu Czteroletniego z 5 maja 1791 roku jako "Wotum Dziękczynne".
Centrum Opatrzności Bożej to instytucja kultury powołana przez kard. Kazimierza Nycza – arcybiskupa metropolitę warszawskiego. Jednym z działań podjętych przez Centrum jest organizacja Dnia Dziękczynienia. Kardynał Nycz ustanowił każdą pierwszą niedzielę czerwca Świętem Dziękczynienia. Idea tego dnia jest związana z kontynuacją historycznej inicjatywy Sejmu Czteroletniego z roku 1792.
Historia.
Historia.
Historia budowy Świątyni Najwyższej Opatrzności liczy ponad 200 lat i wiąże się z Konstytucją 3 maja z 1791 roku, kiedy uchwałą posłów Sejmu Czteroletniego podjęta została decyzja o wybudowaniu świątyni jako wotum wdzięczności za Konstytucję, pierwotnie miała to jednak być „Świątynia Najwyższej Opatrzności”, ponad-wyznaniowe, masońskie, synkretyczne miejsce kultu. Projekt architektoniczny świątyni przygotował Jakub Kubicki (zaufany króla Stanisława Augusta, członek m.in. loży masońskiej Świątynia Izis, autor przebudowy warszawskiego zamku oraz projektów kilku lóż masońskich w Polsce), jedynym zdobiącym ją elementem miały być znaki Delty Świetlistej. Kamień węgielny wmurowano na terenie dzisiejszego Ogrodu Botanicznego UW w pobliżu Łazienek. Samo wmurowanie kamienia węgielnego również przebiegało według masońskiego rytuału. Po poświęceniu, prymas Michał Jerzy Poniatowski przekazał królowi pozłacaną kielnię i młotek, po królu uczynili to prymas, biskupi, ministrowie, marszałkowie, senatorowie. Wszyscy uczestnicy tej uroczystości byli wolnomularzami, a oba narzędzia do dziś przechowywane są w Muzeum Czartoryskich. III rozbiór Polski przerwał podjęte prace.
Działania na rzecz budowy świątyni wznowiono po odzyskaniu niepodległości w 1918 roku. Obiekt miał być zbudowany na Polu Mokotowskim według projektu arch. Bohdana Pniewskiego. Wybuch II wojny światowej uniemożliwił jej realizację przez następnych kilkadziesiąt lat.
Z kolejną inicjatywą budowy świątyni wystąpił w 1989 roku prymas Józef Glemp. Budowa Świątyni Opatrzności Bożej na Polach (Błoniach) Wilanowskich została ukończona, nadal jednak trwają prace wykończeniowe. Pierwsza msza została odprawiona 11 listopada 2016 roku.
I Rzeczpospolita.
Kościół Ujazdowski.
Historia Kościoła Ujazdowskiego zaczęła się na długo przed uchwaleniem Konstytucji 3 maja. Miejsce, w którym rozpoczęto budowę Świątyni Najwyższej Opatrzności w 1792 roku, nazywano jeszcze w XIX w. Górą Kalwarią. Nazwa pochodzi od drogi krzyżowej zwanej Kalwarią Ujazdowską, którą ufundował August II Mocny, a następnie August III Sas. Budowa Kalwarii Ujazdowskiej trwała od 1724 do 1731 roku. Po raz pierwszy uroczystości Wielkiego Tygodnia obchodzono w 1732 roku. Nie został jednak wybudowany przewidziany w projekcie kościół Zmartwychwstania Pańskiego na końcu drogi krzyżowej. Kalwaria Ujazdowska nie przetrwała nawet stu lat, ale przez długi czas było to gromadzące wielu ludzi miejsce pielgrzymek i wspólnych modlitw.
W 1764 roku król Stanisław August Poniatowski zakupił dobra Ujazdów, aby stworzyć tam rozległą i nowoczesną rezydencję, godną oświeconego monarchy. Król planował także budowę Kościoła Ujazdowskiego (Kościoła Zmartwychwstania) kończącego istniejącą drogę krzyżową, którego nie zrealizowali jego poprzednicy. Celem Stanisława Augusta była budowla centralna – na rzucie koła lub krzyża greckiego – przystająca do kanonów klasycyzmu. Chociaż Stanisław August dysponował kilkudziesięcioma projektami utrzymanymi w takim duchu, realizacji nie podejmowano. Dopiero uchwalenie Konstytucji 3 Maja w 1791 roku otworzyło nową perspektywę przed planowanym kościołem w Ujazdowie. Jego usytuowanie oraz projektowana monumentalna bryła odpowiadały cechom, jakie powinna mieć świątynia wotywna wystawiona przez naród w podziękowaniu za konstytucję, która w powszechnym mniemaniu miała uratować Rzeczpospolitą. Sejm podjął uchwałę o budowie Świątyni Opatrzności, a król zaoferował na jej miejsce teren w Ujazdowie, widząc w tym szanse realizacji swoich planów.
Konstytucja 3 Maja.
5 maja 1791 roku, dwa dni po uchwaleniu Konstytucji, Sejm Czteroletni podjął uchwałę o wzniesieniu Świątyni Najwyższej Opatrzności jako wyraz dziękczynienia za uchwalenie Ustawy Rządowej. W Deklaracji Stanów Zgromadzonych zapisano:
Ogłoszony został pierwszy w Polsce konkurs architektoniczny na projekt kościoła – Katedry Rzeczypospolitej. Wśród autorów znaleźli się architekci królewscy – Jan Chrystian Kamsetzer, Jakub Kubicki i Jan Griesmayer. Z Wilna nadesłał swój projekt Wawrzyniec Gucewicz. Był też projekt Piotra Aignera. Poza pracami zawodowych architektów były projekty amatorów, wśród nich m.in. rzeźbiarza lwowskiego Antoniego Ogińskiego, a także malarza Łukasza Smuglewicza. Poseł francuski w Konstantynopolu, hr. Choiseul-Gouffier, miłośnik kultury hellenistycznej, proponował królowi plan ateńskiego Partenonu jako jedyny wzór godny naśladowania. Propozycje Kamsetzera, Kubickiego i Griesmayera dotyczyły różnych wariantów budowli centralnej. Gucewicz i Szmuglewicz zaproponowali antykizujące kościoły podłużne.
Największe uznanie króla zdobył projekt Kubickiego. Świątynia miała mieć dwa poziomy. Dolny kościół tworzył cokół dla kościoła górnego, co nadawało budowli pomnikowy charakter. Projekt przedstawiał monumentalny kościół na rzucie ośmioboku, z czterema przybudówkami, z których każda zakończona była portykiem o trójkątnym szczycie. Budowa została przykryta kopułą na bębnie. W stosunku do poprzednich swoich projektów Kubicki zdecydowanie ograniczył dekoracje na rzecz klarownej, klasycyzującej formy. Ściany kościoła pokrywało boniowanie. Bryłę obiegał wokół kostkowy gzyms. Wydaje się, że cała dekoracja skupiała się na tamburze. Przepruty był on rzędem półkolistych okien, otoczonych płaskorzeźbioną dekoracją. Pod gzymsem wieńczącym znajdował się gzyms z bukranionów. Od strony skarpy budowa ta prezentowała się najokazalej. Duża różnica wysokości pomiędzy terenem Łazienek a Ujazdowem dała możliwość odkrycia dolnej kondygnacji i zaprojektowania monumentalnych, wielobiegowych schodów. Wnętrze projektowanej świątyni przypominało czterolistną rozetę. W każdym z czterech aneksów znajdowała się półkolista wnęka oddzielona od środkowej rotundy dwiema kolumnami. Ołtarz znajdować się miał we wnęce skierowanej ku wschodowi. Pomiędzy tymi wnękami, w grubości muru, planowane były cztery niewielkie pomieszczenia.
Oprócz samego kościoła Kubicki zaprojektował też jego otoczenie. Od drogi do Belwederu prowadzić miała do świątyni początkowo szeroka, potem stopniowo zwężająca się aleja. Po obu stronach zostały przewidziane cztery szpalery zasadzone drzewami. Aleja główna przecięta była w połowie krótką aleją poprzeczną, wiążącą dwa podłużne pawilony. Jeden miał się wznosić za wąwozem Agrykoli przekształconym w aleję obsadzoną drzewami, drugi – symetrycznie – od strony południowej zasłoniłby istniejącą zabudowę pomocniczą Ogrodu Łazienkowskiego. Pomiędzy nim a świątynią poprowadzona została nowa aleja, równoległa do Agrykoli. Obydwa pawilony ustawione zostały ukośnie. Miały długie kolumnowe elewacje z sześciokolumnowymi prześwitami na środku.
Wmurowanie kamienia węgielnego 3 maja 1792.
O podjętym zobowiązaniu wybudowania świątyni przypomniał na posiedzeniu Izby w dniu 15 marca 1792 roku marszałek Sejmu Stanisław Małachowski. Ruszyły prace przygotowawcze i przez półtora miesiąca, między 19 marca a 3 maja, osiem tysięcy robotników i żołnierzy wyrównywało teren i przygotowywało wykopy pod fundamenty przyszłej świątyni. 3 maja 1792 roku częścią wielkich uroczystości obchodów pierwszej rocznicy uchwalenia Konstytucji stała się ceremonia złożenia kamienia węgielnego. Przebieg uroczystości ustalił król.
Oficjalne uroczystości rozpoczęły się o godzinie 9:00 w kościele Św. Krzyża na Krakowskim Przedmieściu. Następnie Stanisław August poprowadził procesję na Górę Kalwarię dla położenia kamienia węgielnego pod kościół – wotum narodowe. Uroczystość na miejscu w Ujazdowie rozpoczął prymas poświęceniem wody i soli, następnie pobłogosławił kamień, który miał być wmurowany. Murarze ubrani w narodowe barwy przenieśli na wyznaczone miejsce. Pod kamień włożono monety wybite za panowania Stanisława Augusta oraz medale okolicznościowe, jeden autorstwa Jana Filipa Holtzhausera, drugi Jana Regulskiego. Na awersach obydwu widniał profilowany portret króla, a wokół głowy napis: „Stanislaus Augustus D.G. Rex Poloniae M.D.Litua”. Na rewersach zaś jednakowy napis: „S.A.R. /Et Comitia/ Reipublicae /Polon: voverunt/ III. Maji. MDCCXCI /Divinae Providentiae/ Templum cujus /Primus lapidem/ Posuerunt. /III. Maji./MDCCXCII.”
Po dokonanym poświęceniu prymas podał królowi pozłacane kielnie i młotek, by ten zapoczątkował wznoszenie kościoła. Po królu zrobili to samo kolejno: prymas, biskupi, ministrowie, marszałkowie, senatorowie. Podczas symbolicznego wmurowywania kamienia węgielnego na wiwat dawały ognia salwy armatnie. W ten sposób wymurowano około 60–70 cm wysokości filaru. Następnie prymas poświęcił całe miejsce przeznaczone na kościół, po czym biskup łucki Adam Tadeusz Naruszewicz wygłosił mowę okolicznościową. Na zakończenie prymas zaintonował hymn "Veni Creator" i pobłogosławił wszystkim zebranym.
Kielnie i młotek przekazano Janowi Chojnickiemu, posłowi kijowskiemu, jako reprezentantowi tego województwa, które pierwsze dobrowolnie opodatkowało się na potrzeby Świątyni Opatrzności. Obydwa te narzędzia zachowały się. Około roku 1916 trafiły do zbiorów Muzeum Czartoryskich w Krakowie, gdzie znajdują się do dziś. Uroczystość złożenia kamienia węgielnego pod Świątynie Najwyższej Opatrzności trwała osiem godzin i zakończyła się o piątej po południu.
18 maja do Polski wkroczyła armia Imperium Rosyjskiego i rozpoczęła się wojna polsko-rosyjska. 16 czerwca 1792 roku musiano przerwać prace przy budowie świątyni. Na polecenie króla Stanisława Augusta zbudowany już ośmioboczny filar środkowy dolnego kościoła został rozbudowany do formy niewielkiej tymczasowej kaplicy. W jej otoczeniu przez następne dwa wieki odbywały się uroczystości, a w jej ściany wmurowywano różnego rodzaju tablice pamiątkowe. Po zakończeniu prac architekt króla Jan Griesmayer wykonał inwentaryzację rysunkową filaru przekształconego w kapliczkę. Jej dzisiejsza forma odbiega od osiemnastowiecznej jedynie rodzajem zamknięcia. Na rysunku Griesmayera widnieje niewielki namiotowy daszek, dziś jest to schodkowe zamknięcie z cegieł. Znany jest także jeden wizerunek kapliczki, późniejszy, rysowany przez Zygmunta Vogla. Rysownik uwiecznił na nim już pewne ślady zniszczenia zarówno samej kapliczki, jak i terenu wokół niej.
Projekt architektoniczny świątyni autorstwa Jakuba Kubickiego w końcu XVIII wieku został wykorzystany przy budowie kościoła pw. św. Jadwigi w Mokobodach, który został zrealizowany jako czterokrotnie mniejszy w stosunku do obiektu planowanego do realizacji w Warszawie. Kapitele i bazy kolumn, które miały zdobić świątynię Opatrzności Bożej, zostały ostatecznie wykorzystane przy budowie sali rotundowej pałacu w Lubostroniu.
Okres zaborów.
W roku 1818 ruiny fundamentów kościoła Najwyższej Opatrzności znalazły się na terenie wydzielonego z obszaru Łazienek Ogrodu Botanicznego Uniwersytetu Warszawskiego. Wówczas to prawdopodobnie przy urządzaniu ogrodu zlikwidowano pozostałości amfiteatralnego ukształtowania skarp wykopu, widocznych na rycinach Zygmunta Vogla. Budowla znalazła się na terenie uniwersytetu. Gdy po powstaniu listopadowym Uniwersytet Warszawski został zlikwidowany, Ogród Botaniczny stracił swojego opiekuna. Teren ten powrócił do Uniwersytetu dopiero w 1915 roku.
W 1906 roku w „Tygodniku Ilustrowanym” Aleksander Kraushar wyraził opinię, że utworzone niedawno Towarzystwo Miłośników Pamiątek i Kultury Swojskiej powinno przede wszystkim zająć się historyczną ruiną w Ogrodzie Botanicznym – uporządkować ją, zabezpieczyć kratą ochronną i opatrzyć stosownym napisem.
W 1916 roku za zgodą władz niemieckich obchodzono w Warszawie uroczyście 125. rocznicę uchwalenia Konstytucji 3 Maja. Na uroczystościach rektor Uniwersytetu Warszawskiego Józef Brudziński wygłosił mowę, w której przypomniał pokrótce losy budowy świątyni. We wnękę kaplicy wmurowano tablicę z okolicznościowym napisem: „Pamiątkę Konstytucyi 3 Maja 1791 Roku /w 125 Rocznicę uczcił /odrodzony Uniwersytet Warszawski /MCMXVI”. Obok posadzono młody dąb, który symbolizował trwałość dążeń narodowych Polaków i wierność ideom Konstytucji 3 Maja. Wybito też okolicznościowy medal. Na awersie przedstawiony był orzeł uniwersytecki, wokół którego umieszczono napis identyczny jak na tablicy. Na rewersie zaś znalazł się aktualny widok kaplicy otoczonej drzewami. Medal sygnowany przez Jana Kendlera wybity był w dwóch wielkościach – o średnicy 50 mm i 28 mm. Mniejszy noszony był w czasie uroczystości.
II Rzeczpospolita.
Ustawa o wykonaniu ślubu Sejmu Czteroletniego.
Po I wojnie światowej kwestia budowy Świątyni Najwyższej Opatrzności odżyła. W dniu 10 lutego 1920 roku przez posłów ze Związku Ludowo-Narodowego i Narodowo-Chrześcijańskiego Klubu Robotniczego w osobach m.in.: ks. dr. Władysława Chrzanowskiego, ks. Lutosławskiego, ks. Stechela, ks. Szczęsnowicza, ks. Wróblewskiego, ks. Kaczyńskiego, dr. Rottermunda, Władysława Grabskiego i innych, został złożony wniosek nagły nr 1452 w sprawie wybudowania kosztem państwa kościoła pod wezwaniem Opatrzności Bożej, ex voto Sejmu Czteroletniego. 17 marca 1921 roku Sejm Ustawodawczy uchwalił ustawę symbolicznie podkreślającą więź z konstytuantą I Rzeczypospolitej: „Ustawę o wykonaniu ślubu uczynionego przez Sejm Czteroletni, wzniesienia w Warszawie świątyni pod wezwaniem «Opatrzności Bożej»”.
Ustawa zawiera 10 artykułów. Pierwszy z nich stanowi, że kościół ten będzie wybudowany w Warszawie na koszt państwa. Miejsce miało być wybrane przez komisję złożoną z przedstawicieli Kościoła (kardynała arcybiskupa warszawskiego oraz biskupa krakowskiego), marszałka i wicemarszałków Sejmu, prezydium Rady Miejskiej i prezydenta miasta stołecznego Warszawy – pod przewodnictwem marszałka. Ta sama komisja miała zatwierdzić warunki konkursu i skład sądu konkursowego oraz pełnić nadzór nad wykonywaniem projektu. Na konto budowy Ministerstwo Robót Publicznych wnosiłoby potrzebne sumy do budżetu Rzeczypospolitej (na rok 1921 przewidziano kwotę 10 mln marek polskich). Artykuł szósty przewidywał uzupełnienie konta pieniędzmi pochodzącymi ze składek publicznych. Rząd Rzeczypospolitej ufundował przy kościele wieczyste stypendium na odprawianie codziennej mszy św. w intencji pomyślności Rzeczypospolitej i za dusze wszystkich Polaków, którzy zginęli w walkach o odzyskanie niepodległości ojczyzny lub w czasie niewoli zostali zamordowani przez zaborców. Przy kościele przewidziano grobowce dla zasłużonych zmarłych. Wykonanie tej ustawy polecono ministrom robót publicznych i (w zakresie budowy kościoła) oraz wyznań religijnych i oświecenia publicznego.
Z różnych przyczyn nie od razu przystąpiono do realizacji zamierzeń. Jedną z nich były trudności ekonomiczne, a szczególnie chaos inflacyjny, który utrudnił akcję związaną ze zbieraniem potrzebnych na budowę funduszy. Trudności wynikły z wyborem placu pod budowę świątyni. Jedną z propozycji lokalizacji było przekształcenie prawosławnego soboru św. Aleksandra Newskiego, wzniesionego w czasie zaboru rosyjskiego, stojącego pośrodku placu Saskiego na kościół katolicki.
Świątynia na Polu Mokotowskim.
W końcu 1928 roku ostatecznie zadecydowano, że kościół Opatrzności jako wotum narodowe stanie na Polu Mokotowskim. 11 listopada 1928 roku „na Rakowcu, w miejscu, gdzie w myśl uchwały Sejmu Ustawodawczego miał być wybudowany kościół Opatrzności Boskiej, odbyła się uroczystość poświęcenia krzyża”. Poświęcenia krzyża dokonał ks. kardynał Aleksander Kakowski.
Jesienią 1929 roku Sejm Rzeczypospolitej ogłosił konkurs na projekt Świątyni Opatrzności Bożej. Ze względu na reprezentacyjny charakter miejsca oraz w przewidywaniu zbiorowisk ludzi i pojazdów, usytuowanie świątyni na placu musiało uwzględniać powiązanie placu z arteriami, by zapewnić odpowiednie dojścia dla tłumów, wojska i miejsca postoju pojazdów. Świątynia mogąca pomieścić 5 tys. osób miała stanąć na placu o powierzchni około 20 tys. m², przeznaczonym dla ludzi biorących udział w uroczystościach, a niemogących pomieścić się w świątyni. Udział ich w nabożeństwach zapewniałoby postawienie drugiego ołtarza – na zewnątrz kościoła. Oddzielną powierzchnię należało uwzględnić dla wojska oraz samochodów i innych pojazdów. Przewidziano także miejsce na wzniesienie budynków mieszkalnych dla duchowieństwa i służby kościelnej.
Sama świątynia miała składać się z części głównej, tj. właściwego kościoła, krużganków zewnętrznych, wraz z pomieszczeniami na grobowce zasłużonych, a w krypcie pod główną częścią kościoła znalazłyby się groby najwyższych dostojników państwa. Korpus świątyni składałby się z dwóch prezbiteriów, części przeznaczonej dla wiernych, z kaplic, zakrystii i poczekalni dla chóru muzycznego. W prezbiterium właściwym, oprócz ołtarza głównego, miały stanąć: tron dla prezydenta Rzeczypospolitej, tron dla arcybiskupa, miejsce dla asysty, stalle dla episkopatu i stalle dla celebransa. Natomiast w rozszerzonym prezbiterium znalazłoby się miejsce dla marszałków Sejmu i Senatu oraz dla rządu Rzeczypospolitej, posłów i senatorów, generalicji i wojskowych, dla zarządu i rady m.st. Warszawy, dla delegatów wyższych uczelni i instytucji społecznych. Ponadto, przewidziano na galerii loże dla dyplomatów i miejsca siedzące dla innych zaproszonych gości. Ostatni, piętnasty punkt programu mówił, że świątynia – poza monumentalnością, wynikającą z istoty jej przeznaczenia – powinna odznaczać się powagą i szlachetną prostotą form, a czyniąc zadość wszelkim wymaganiom praktycznym – jako świątynia rzymskokatolicka – odpowiadać tradycjom Kościoła i uwzględniać wszystkie jego wymagania liturgiczne.
W sądzie konkursowym zasiedli przedstawiciele władz państwowych i kościelnych (August Hlond, Aleksander Kakowski, Adam Stefan Sapieha) oraz świata artystycznego. Na konkurs nadesłano 58 prac. Po wstępnym rozpatrzeniu projektów, 12 kwietnia sąd konkursowy wysłuchał opinii architektów rzeczoznawców. Ostateczne rozstrzygnięcie 1 maja 1930 roku przyniosło trzy równorzędne nagrody Bohdanowi Pniewskiemu, Janowi Koszczyc-Witkiewiczowi i Zdzisławowi Mączeńskiemu. Projekt autorstwa Bohdana Pniewskiego prezentował piętrzącą się, jak ziggurat, budowlę zwieńczoną ażurową świątynią na szczycie. Choć uzyskał jedną z trzech pierwszych nagród, zdaniem dostojników Kościoła brakowało mu cech świątyni katolickiej.
Zgłoszone zastrzeżenia spowodowały, że nie zdecydowano się na realizację żadnej z prac. Kardynał Aleksander Kakowski tłumaczył tę decyzję wolą episkopatu, aby wzniesiony kościół odpowiadał pojęciom o świątyni katolickiej, podczas gdy wiele zgłoszonych projektów przypominało fabryki, gazownie lub świątynie religii niechrześcijańskich. Ks. Kardynał Kakowski stwierdził:
Kontrowersje wokół przedstawionych projektów skłoniły organizatorów do uściślenia warunków kolejnego konkursu, przeznaczonego tym razem dla zamkniętego grona uczestników.
Konkurs ogłoszony został w 1930. Listę zaproszonych zestawiano długo ze środowiskiem architektonicznym. 9 marca 1931 roku ustalono warunki, zatwierdzono skład sądu oraz listę zaproszonych do udziału w konkursie architektów. Etap wstępny zaznaczył się wymianą poglądów pomiędzy przedstawicielami architektów i episkopatu. Stanowisko Kościoła wyjaśnił referat ks. kardynała Aleksandra Kakowskiego wygłoszony 21 kwietnia 1931 roku na wspólnym posiedzeniu biskupów, członków komisji sejmowej, sądu konkursowego i architektów. Na konkurs nadesłano 15 projektów. Rozstrzygnięcie konkursu, które nastąpiło 18 grudnia 1931 roku, przyniosło niekwestionowany triumf Bohdanowi Pniewskiemu. Architekt przedstawił plan olbrzymiej świątyni, która zgodnie z zaleceniami miała mieć pojemność 250 tys. metrów sześciennych. W swym zewnętrznym kształcie łączyła cechy gotyckich katedr francuskich (rozeta między dwiema wieżami wejścia) i amerykańskich wieżowców lat 20. i 30. XX wieku.
Nagrodzone projekty Pniewskiego z obu konkursów były konsekwentnym rozwinięciem tego samego pomysłu plastycznego, stopniowo udoskonalanego. W pierwszym projekcie nad głowami wiernych w nawie otwiera się wielka pusta przestrzeń, wypełniona światłem przenikającym przez ogromną rozetę w wieży; pomysł ten, stopniowo udoskonalany, pozostał do ostatecznej wersji projektu podstawowym zabiegiem tworzącym nastrój wnętrza. Wspólne dla obu konkursowych projektów były też źródła inspiracji: monumentalna wieża nad nawą budzi skojarzenia ze współczesnymi amerykańskimi wieżowcami. Między oboma projektami Pniewskiego istniały różnice, uwarunkowane po części zmienionymi oczekiwaniami organizatorów, po części udoskonalaniem pierwotnej koncepcji: w projekcie z drugiego konkursu znikają zewnętrzne krużganki rozdrabniające bryłę, sylwetę kościoła w oczach widzów monumentalizować miało przesunięcie przeszło stumetrowej wieży bliżej frontu. Wciąż był to jednak projekt oparty na tym samym pomyśle połączenia „kubistycznej” maniery architektury drugiej połowy lat 20. z nawiązaniami do gotyku.
W połowie lat 30. XX wieku nastąpiła kolejna zmiana koncepcji. 12 maja 1935 roku zmarł marszałek Józef Piłsudski. Następnego dnia na nadzwyczajnym posiedzeniu Stowarzyszenie Architektów RP i Towarzystwo Urbanistów Polskich sformułowało pomysł uczczenia marszałka urbanistycznym pomnikiem. Powstała idea Dzielnicy Marszałka Józefa Piłsudskiego wraz ze Świątynią Opatrzności. Złączono tę ideę z myślą wydzielenia w stolicy państwa przestrzeni architektonicznie zorganizowanej jako polskie Pole Marsowe i miejsce masowych uroczystości o charakterze państwowym. Nawiązywało w ten sposób do zamierzeń z końca XVIII wieku – Pola Marsowego przed Zamkiem Ujazdowskim. Miało to wielkie znaczenie dla projektu kościoła zarówno w sensie architektonicznym, jak i założeń urbanistycznych. Plac gwiaździsty zastąpiła nowa koncepcja monumentalnej osi prowadzącej do kościoła zlokalizowanego w nowej dzielnicy. Charakter pomnikowy miała teraz otrzymać nie tylko rzeźba czy architektura, ale cała dzielnica położona w centrum miasta. Stanowiło to w owych czasach rewelację na skalę europejską.
W 1938 roku Bohdan Pniewski zaprezentował ostateczny projekt świątyni. Miała ona stanąć przy obecnym skrzyżowaniu ulic Banacha i Żwirki i Wigury. Latem 1939 roku rozpoczęto prace ziemne, ale plany pokrzyżował wybuch II wojny światowej. Okupacja niemiecka oraz dyktatura komunistyczna uniemożliwiły jej realizację przez następnych kilkadziesiąt lat. Śladem tego dzieła był jedynie kamień węgielny, który został położony pod budowę Świątyni Opatrzności. Był to głaz, na którym – według tradycji – klęczał Tadeusz Kościuszko, kiedy modlił się przed bitwą pod Racławicami.
Lata 1945–1989.
Po II wojnie światowej sprawę budowy Świątyni Opatrzności Bożej próbował podjąć w 1947 roku prymas kardynał August Hlond. Śmierć prymasa i brak zgody władz państwowych, zniweczyły jednak te plany.
Kaplica Opatrzności Bożej na Ujazdowie.
Ruina Kaplicy Opatrzności w Ogrodzie Botanicznym UW czekała na remont. Mimo wielu starań podejmowanych przez pracowników ogrodu realizacja tego zamiaru nie doszła do skutku. W 1968, staraniem ówczesnego kierownika Ogrodu doc. dr L. Karpowiczowej, wmurowano tablicę pamiątkową przypominającą ideę budowy Świątyni Opatrzności Bożej.
Kolejne starania o remont rozpadającej się kapliczki rozpoczął w 1982 roku dr Marek Ostrowski, pracownik naukowy Wydziału Biologii Uniwersytetu Warszawskiego, a jednocześnie społeczny opiekun tego zabytku. Ministerstwo Kultury i Sztuki, do którego zwrócił się o pomoc, odmówiło przyjęcia wniosku o dofinansowanie prac konserwatorskich. W tej sytuacji dr Ostrowski przeznaczył na ten cel przyznane mu stypendium twórcze, co pozwoliło pokryć wstępne koszty remontu. Zezwolenie na remont zostało wydane po trzyletnich staraniach w 1985 roku, ale przed opiekunami zabytku piętrzono trudności. Mimo to rozpoczęli oni prace zabezpieczające i dopiero po kolejnych dwóch latach, w 1987 roku, remont nabrał tempa. Wówczas zdjęto warstwę ziemi i przystąpiono do właściwych prac konserwatorskich.
Kościół parafialny pw. Opatrzności Bożej na Rakowcu.
Prymas kardynał Stefan Wyszyński zaznaczył pamięć o Świątyni Opatrzności w fakcie budowy kościoła parafialnego na Rakowcu przy ul. Dickensa. Projekt ten pomimo uzyskania pozwolenia na budowę w 1972 roku (było to pierwsze zezwolenie na budowę kościoła w powojennej Warszawie), napotkał wiele przeciwności: nakładanych kar, wstrzymanej budowy i więzienia proboszcza ks. R. Kołakowskiego. Kościół ten przypominał o złożonym wotum i obowiązku jego realizacji przez cały Naród w chwili uzyskania wolności. W czasie konsekracji tej świątyni 8 grudnia 1979 roku w kazaniu prymas Stefan Wyszyński powiedział:
Sanktuarium Trójcy Przenajświętszej w Prostyni.
Inną budowlą, która wiąże się ze Świątynią Opatrzności, jest niewielki kościół – Sanktuarium Trójcy Przenajświętszej w Prostyni koło Małkini. Zbudowany został w latach 1946–1954 według projektu Bohdana Pniewskiego, który nawiązał w nim częściowo do swojego przedwojennego projektu Świątyni Opatrzności Bożej z 1938 roku.
Idea budowy Świątyni Opatrzności Bożej na placu Puławskim.
W 1982 roku zespół architektów krakowskich zgłosił na konkurs zabudowy tzw. placu Puławskiego (rejonu skrzyżowania ul. Puławskiej, Goworka i Waryńskiego) w Warszawie projekt zbudowania w tym rejonie wspomnianej świątyni. Górowałaby ona nad przyszłym placem, usytuowanym na pograniczu Śródmieścia i Mokotowa. Projekt jednak nie zakończył się realizacją. Była to ostatnia nieudana próba wypełnienia ślubów budowy świątyni.
III Rzeczpospolita.
Potwierdzenie aktualności ślubów Sejmu Czteroletniego.
W 1989 roku z inicjatywą kontynuacji budowy Świątyni Opatrzności Bożej wystąpił prymas Polski kardynał Józef Glemp. W 1991 roku Komisja Konstytucyjna Senatu RP w uchwale powziętej z okazji 200-lecia Konstytucji 3 Maja stwierdziła aktualność ślubu.
Idea przekształcenia kościoła św. Aleksandra.
W czasie obchodów czterechsetlecia stołeczności Warszawy 20 kwietnia 1996 roku na Zamku Królewskim podczas uroczystej sesji Rady Miasta ks. prymas Józef Glemp w obecności najwyższych władz państwowych zaproponował przekształcenie na Świątynię Opatrzności kościoła św. Aleksandra na pl. Trzech Krzyży. Prymas wspomniał o tym, że kościół ten po II wojnie światowej został odbudowany tylko częściowo. Koncepcja ta wymagała także zmiany zagospodarowania przestrzennego samego placu, ponieważ usytuowanie świątyni na wysepce utrudniłoby funkcje duszpasterskie. Nie podjęto prac nad tym pomysłem.
Uchwała Sejmu RP dotycząca wypełnienia ślubów Sejmu Czteroletniego.
19 listopada 1997 roku na zebraniu z osobistościami stolicy w Rezydencji Prymasów Polski podjęto już działania w sprawie budowy świątyni. Varsavianista prof. Marian Marek Drozdowski przedstawił dzieje budowy pierwszej i drugiej świątyni, prymas zaś wskazał idee, które motywują budowę. W trakcie dyskusji doszło do propozycji powołania Fundacji Budowy Świątyni, która niebawem zaczęła działać.
Następnie w 1998 roku budowę świątyni poparła Rada m.st. Warszawy i Konferencja Episkopatu Polski. Senat RP uchwałą z dnia 18 czerwca 1998 roku przychylił się do budowy Świątyni. Sejm RP uchwałą z dnia 23 października 1998 r. także wyraził uznanie dla inicjatywy prymasa Polski kardynała Józefa Glempa. W uchwale Sejmu zapisano: Jako lokalizację nowej Świątyni wyznaczono Pola Wilanowskie.
Świątynia Opatrzności Bożej w Wilanowie.
2 maja 1999 roku na terenie przeznaczonym pod budowę świątyni uroczyście posadowiono i pobłogosławiono krzyż. Prymas Józef Glemp wyraził nadzieję, że ten dzień – jako wigilia rocznicy Konstytucji 3 Maja i Święta Matki Bożej Królowej Polski – pozostanie w kalendarzu liturgicznym jako święto Opatrzności Bożej. Podczas VII pielgrzymki do Polski, 13 czerwca 1999 roku, Jan Paweł II poświęcił kamień węgielny pod budowę świątyni. Na placu Piłsudskiego w Warszawie papież powiedział:
9 listopada 1999 roku ogłoszony został konkurs architektoniczny przygotowany we współpracy ze Stowarzyszeniem Architektów Polskich. 12 kwietnia 2000 roku rozstrzygnięto, że pierwsze nagrody otrzymują prace trzech zespołów: Marka Budzyńskiego, Jerzego Szczepanika-Dzikowskiego (pracownia JEMS Architekci) oraz zespołu Wojciecha i Lecha Szymborskich. Spośród nich prymas wybrał 22 maja projekt zgłoszony przez Marka Budzyńskiego. Praca Budzyńskiego przedstawiała kościół jako symboliczną górę, zwieńczoną kryształowym świetlikiem. W opinii jurorów praca ta wyróżniała się powiązaniem pomnikowej skali z romantycznym założeniem krajobrazowym, uwzględniającym polską tożsamość narodową. Projekt wywołał ożywioną dyskusję. Zyskał liczne pochwały środowiska artystycznego – za śmiałość i rozmach. Krytycznie przyjęła go część duchowieństwa archidiecezji. Ich wyrazicielem był m.in. diecezjalny konserwator zabytków ks. prof. Andrzej Luft, który stwierdził, że projekt jest nieporozumieniem, gdyż swoim kształtem świątynia przypomina „słowiański kurhan lub egipską piramidę”.
Pod wpływem krytyki, 23 listopada 2000 roku Fundacja Budowy Świątyni odstąpiła od realizacji projektu Budzyńskiego. Decyzję uzasadniano kosztami planowanego przedsięwzięcia. W lipcu 2001 roku zarząd ogłosił drugi konkurs, tym razem zamknięty, do którego zaproszono siedem zespołów architektonicznych. W warunkach konkursu znalazło się szereg szczegółowych życzeń, aby – między innymi – projektowana świątynia przypominała projekt Jakuba Kubickiego z konkursu z 1791 roku. Po kilku etapach prac konkursowych wybrano projekt zespołu Wojciecha i Lecha Szymborskich. Świątynia zaprojektowana została na planie krzyża greckiego, z czterema wejściami, zwieńczona kopułą z krzyżem. Kolejne jego przetworzenia, wynikłe z dyskusji z zarządem fundacji, doprowadziły do tego, że projekt jest modernistyczną wersją świątyni projektu Kubickiego.
2 maja 2002 roku z udziałem prymasa Polski kardynała Józefa Glempa i całego Episkopatu, władz państwowych i kilku tysięcy wiernych wmurowano kamień węgielny pod Świątynię Opatrzności Bożej w Warszawie. Kanclerz warszawskiej kurii ks. Grzegorz Kalwarczyk odczytał akt wmurowania, który został następnie podpisany przez 16 osób, m.in. prymasa Polski kard. Józefa Glempa, prezydenta Aleksandra Kwaśniewskiego i autora projektu świątyni architekta Wojciecha Szymborskiego. Kamień węgielny wmurował prymas Polski dokładnie w miejscu, gdzie zostanie zbudowany ołtarz. Składa się z trzech części umieszczonych w specjalnej szkatule. Pierwsza to kamień węgielny z pierwszej budowy Świątyni Świętej Opatrzności Bożej z 1792 r., druga – z warszawskiej katedry św. Jana Chrzciciela, a trzecia – z Częstochowy. Został on umieszczony w cokole przygotowanym na tę okazję. Każdy z 16 sygnatariuszy aktu wmurowania dołożył cegłę i symbolicznie wmurował ją obok kamienia węgielnego. Towarzyszącą uroczystościom liturgię Słowa poprzedziło przybycie obrazu Matki Bożej Jasnogórskiej, który od lat wizytuje polskie parafie.
Symbolicznego wbicia pierwszej łopaty dokonał prymas w dniu 23 listopada 2002 roku, a 30 stycznia 2003 roku prezydent Warszawy Lech Kaczyński przekazał prymasowi Józefowi Glempowi pozwolenie na budowę Świątyni Opatrzności Bożej wraz z obiektami towarzyszącymi. 25 lutego 2003 roku rozpoczęły się prace budowlane nad kościołem-wotum. 2 maja 2003 roku na Polach Wilanowskich modlili się wraz z prymasem Polski polscy biskupi wraz z biskupami z krajów Europy, przybyłymi na zebranie plenarne polskiego episkopatu. We wrześniu tego roku zakończono budowę stropu nad dolną, podziemną kondygnacją świątyni.
Ukończono budowę murów świątyni. W 2011 roku został ukończony pierwszy etap budowy, tzw. stan surowy otwarty. Zrealizowano prace wewnątrz budynku: wykończenie i oddanie do użytku Panteonu Wielkich Polaków, rozbudowanie infrastruktury dojazdowej. Następnie prowadzono prace nad uszczelnianiem kopuły, systemem odprowadzania wody deszczowej, klatkami schodowymi, windami, a także prace wykończeniowe.
18 lutego 2011 roku na szczycie kopuły Świątyni Opatrzności Bożej na warszawskich Polach Wilanowskich ustawiono ponad pięciometrowy krzyż. Poświęcił go metropolita warszawski kard. Kazimierz Nycz. Krzyż, wieńczący zakończenie budowy świątyni w stanie surowym, jest wykonany ze stali nierdzewnej, waży ok. pół tony. Pozłacana szczelina w krzyżu przepuszcza światło, które – w zamierzeniu twórców – ma symbolizować Chrystusa zmartwychwstałego.
W 2011 roku powstał również dwustronny Krzyż Paschalny, oparty na pomyśle ks. prof. dr hab. Michał Janochy, zainspirowany tradycją łemkowską, zaprojektowany i wykonany przez Hannę Dąbrowską-Certę. Jest on dwustronny: z jednej strony znajduje się Chrystus cierpiący, a z drugiej Chrystus w szatach arcykapłańskich. Oryginał znajduje się w Panteonie Wielkich Polaków, zaś w górnej kondygnacji umieszczono później jego powiększoną kopię, która jest krzyżem ołtarzowym. Inna kopia służy jako krzyż procesyjny podczas pielgrzymek. Historię powstania, a potem odrestaurowania Krzyża Paschalnego przedstawiono w filmie.
Koszt budowy świątyni wyniósł 220 mln zł. Dofinansowanie z budżetu państwa, dotyczące przede wszystkim Muzeum Jana Pawła II i Prymasa Wyszyńskiego, wyniosło pod koniec 2019 ok. 90 milionów złotych.
Świątynia otrzymała antynagrodę architektoniczną Makabryła na najbrzydszy budynek w Polsce oddany do użytku w 2016.
W czerwcu 2018 archidiecezja warszawska ogłosiła konkurs na koncepcję docelowego urządzenia pięciu najważniejszych elementów wnętrza świątyni – krzywoliniowej ściany ołtarzowej oraz czterech znajdujących się poza nawą główną kaplic: maryjnej, adoracyjnej, pokutnej i Grobu Bożego. W żadnej z pięciu części konkursu nie przyznano głównej nagrody.
Instytut Papieża Jana Pawła II.
4 listopada 2005 kardynał Józef Glemp i marszałek województwa mazowieckiego Adam Struzik podpisali porozumienie dotyczące utworzenia przy świątyni Opatrzności Bożej Instytutu Papieża Jana Pawła II. Zostało ono podpisane przy okazji koncertu z okazji imienin Jana Pawła II w warszawskiej Sali Kongresowej. Na mocy porozumienia marszałek zadeklarował wsparcie tworzonego instytutu z funduszy województwa mazowieckiego.
Święto Dziękczynienia.
Nowy metropolita warszawski arcybiskup Kazimierz Nycz 27 listopada 2007 roku powołał do życia Centrum Opatrzności Bożej, którego istotą działania jest „dziękczynienie Opatrzności Bożej za łaski okazane Narodowi Polskiemu”. Jednym z działań podjętych przez Centrum jest organizacja Święta Dziękczynienia. Obchody święta organizowane są na placu przed Świątynią Opatrzności Bożej, wtedy też zbierane są ofiary na budowę świątyni.
Pierwszy Dzień Dziękczynienia odbył się 1 czerwca 2008 roku pod hasłem „Dziękuje nie kłuje”. Drugi Dzień Dziękczynienia odbył się 7 czerwca 2009 roku pod hasłem „Dziękujemy za wolność”. Związany był z 30. rocznicą pierwszej pielgrzymki Jana Pawła II do Polski, 20-leciem odzyskania wolności przez Rzeczpospolitą w 1989 roku, a także 10. rocznicą papieskiego przemówienia w Sejmie. Od kolejnego roku – decyzją Kazimierza Kardynała Nycza – zmieniła się nazwa, z dotychczasowej: „Dzień Dziękczynienia” na „Święto Dziękczynienia”. Trzecie Święto Dziękczynienia 5–6 czerwca 2010 roku „Dziękujemy za księdza Jerzego” połączone zostało z beatyfikacją Ks. Jerzego Popiełuszki. Po mszy relikwie bł. ks. Jerzego zostały przeniesione w uroczystej procesji do Świątyni Opatrzności Bożej. Czwarte Święto Dziękczynienia (4–5 czerwca 2011) odbyło się pod hasłem „Dziękujemy za beatyfikację Jana Pawła II”. Relikwie papieża zostały przeniesione w Białym Marszu dziękczynnym z pl. Piłsudskiego Traktem Królewskim do Świątyni Opatrzności Bożej.
Pochowani w Świątyni Opatrzności Bożej.
W dolnej części Świątyni Opatrzności Bożej powstał Panteon Wielkich Polaków. Pochowani zostali tutaj:
W Mauzoleum Prezydentów RP na uchodźstwie pochowani są :
W tej części świątyni znajdują się także relikwie:
Architektura Świątyni Opatrzności Bożej.
Świątynia Opatrzności Bożej z zewnątrz ma kształt sześcianu z kopułą. W przestrzenną formę tego sześcianu wpisane jest okrągłe wnętrze świątyni, przypominające rzymski Panteon. Konstrukcja jest budowlą o kilku kondygnacjach. Część parterową wypełnia przestrzeń sakralna ze stacjami i kaplicami upamiętniającymi najważniejsze wydarzenia z historii Polski, mającymi wpływ na formowanie się polskiej tradycji religijnej i kulturowej. Nad nawą boczną, okalającą pierścieniem nawę główną, zlokalizowano Muzeum Jana Pawła II i Prymasa Wyszyńskiego. Pod posadzką, w kościele dolnym, stworzony został tzw. Panteon Wielkich Polaków – miejsce pochówku i upamiętnienia najbardziej zasłużonych polskich patriotów oraz ludzi kultury i nauki.
Urbanistyczną podstawę całego kompleksu Świątyni Opatrzności Bożej stanowią cztery Drogi: Walki, Kultury, Cierpienia i Modlitwy. Zaczynają się one wejściowymi łukami-bramami. Drogi te mają symbolizować nowe zadania dla społeczeństwa. Pierwsza – ma stać się drogą pojednania narodowego, ekumenicznego i europejskiego, i będzie związana z Instytutem Jednania; druga – z Instytutem i Muzeum Jana Pawła II; trzecia – będzie przechodzić przy Instytucie Życia, gdzie znajdą się instytucje charytatywne, hospicjum dla ok. 30 osób i stacja krwiodawstwa; przy czwartej drodze stanie Instytut Odrodzenia, który został zaprojektowany wraz z amfiteatrem i z myślą o spotkaniach młodzieży. Wszystkie drogi wyznaczają kształt czterech Dziedzińców: Ojczyzny (dla zgromadzeń religijno-patriotycznych), Ludu Bożego (ze stacjami Drogi Krzyżowej i płaskorzeźbami upamiętniającymi ważne bitwy w dziejach Polski i „Polską Drogę Krzyżową”), Życia i Chwały (wspomniany amfiteatr).
Każda Droga dochodzi do samej świątyni i kończy się portalem. Do kościoła prowadzą schody. Bryła świątyni to rotunda zwieńczona owalną kopułą. Została ona zaprojektowana jako jednoprzestrzenne wnętrze. W nawie głównej jest 1500 miejsc siedzących i jest ona oddzielona od nawy bocznej filarami. Codzienne msze będą odprawiane w kaplicy Najświętszej Maryi Panny. Nad wejściem głównym została zaprojektowana rozeta symbolizująca Opatrzność Bożą. Posadzka prezbiterium będzie podniesiona, za ołtarzem zawiśnie krzyż na tle ażurowej konstrukcji.
Kaplice i stacje usytuowane będą tak, by umożliwić odwiedzającym Świątynię chronologiczne prześledzenie kolejnych najistotniejszych wydarzeń w historii Polski. Stacje utworzą historyczny trakt, który pozwoli spojrzeć na dzieje Polski w perspektywie działania Opatrzności Bożej. Cztery kaplice, rozmieszczone na planie kwadratu, to:
Wykonanie kaplic i stacji zostanie powierzone polskim artystom zaproszonym do współpracy. Zajmą się oni także przygotowaniem tradycyjnych prac artystycznych, ilustrujących symbolikę akcentowaną przez kaplice i stacje.
W realizowanym projekcie Świątyni dużą rolę odgrywa światło przenikające do wnętrza Świątyni od kopuły, aż po posadzkę kościoła. Światło przenika także do wewnątrz poprzez skośne filary zbiegające się centrycznie, łącząc się z promieniami światła wpadającego przez świetlik, który otwiera kopułę na niebo. Projektując taką zasadę kompozycji autorzy projektu starali się poprzez światło wyrazić oddziaływanie czuwającej nad nami Bożej Opatrzności.
Kontrowersje.
W 2004 roku senatorowie SLD, wraz z Ryszardem Jarzembowskim jako pomysłodawcą, chcieli wesprzeć budowę Świątyni Opatrzności Bożej kwotą 20 mln złotych, przeniesioną z już ustalonego budżetu IPN. Ówczesny pomysł potępili m.in. poseł PiS Ludwik Dorn, SLD Marek Dyduch, arcybiskup Tadeusz Gocłowski i Leon Kieres, szef IPN.
W 2006 roku Sejm zapisał w budżecie państwa kwotę 20 mln zł na dofinansowanie "ochrony dziedzictwa narodowego, w tym budowy Świątyni Opatrzności Bożej". Warunkiem otrzymania pieniędzy było powstanie przy Świątyni instytucji kultury (m.in. Muzeum Jana Pawła II). Ostatecznie jednak Świątynia nie otrzymała wspomnianej kwoty. Przepis o dofinansowaniu projektu – tym razem kwotą 40 mln zł – znalazł się ponownie w budżecie państwa na rok 2007, jednak z przyczyn proceduralnych fundusz ten nie został wykorzystany. W 2008 roku Centrum Opatrzności Bożej otrzymało dotację na realizację części kulturalno-muzealnej.
Inicjatywy te były ostro krytykowane przez posłów SLD, którzy zarzucili pomysłodawcom łamanie wynikającej z Konstytucji zasady świeckości państwa. Posłowie, którzy głosowali za dotacją, odpowiadali, że pieniądze te są przeznaczone na Muzeum Jana Pawła II i Prymasa Wyszyńskiego, które ma powstać w Centrum Opatrzności Bożej, a to oznacza dotację na rzecz kultury. Głos w sprawie zabrał prymas Józef Glemp, nazywając przepis, który nie pozwala państwu wspomóc budowy Świątyni, „dziwnym”.
Najwyższa Izba Kontroli już w 2012 roku zwróciła uwagę, że rozporządzenie ministra kultury o zasadach udzielania dotacji „nie przewiduje dofinansowania zadań realizowanych przez kościelne osoby prawne”.
Między innymi w związku z tym oświadczeniem, na początku roku 2014 toczyło się śledztwo w sprawie wielomilionowej dotacji pochodzącej z budżetu państwa na budowę i wyposażenie Świątyni Opatrzności Bożej.
Mimo tego, w roku 2014 wniosek o przeznaczenie 16 mln zł z budżetu przeznaczonego na kulturę i ochronę dziedzictwa narodowego na budowę Świątyni złożyła w imieniu klubu parlamentarnego Platformy Obywatelskiej posłanka Izabela Mrzygłocka z Wałbrzycha.

</doc>
<doc id="425555" url="https://pl.wikipedia.org/wiki?curid=425555" title="Hugo Stinnes">
Hugo Stinnes

Hugo Stinnes (ur. 12 lutego 1870 w Mülheim an der Ruhr, zm. 10 kwietnia 1924 w Berlinie) – niemiecki przemysłowiec i polityk.
Był związany z następującymi przedsiębiorstwami:

</doc>
<doc id="425557" url="https://pl.wikipedia.org/wiki?curid=425557" title="Ordynacja większościowa">
Ordynacja większościowa

Ordynacja większościowa – system ordynacji wyborczej, w którym mandaty otrzymują kandydaci, bądź tylko jeden kandydat, który uzyskał określoną prawem większość głosów w danym okręgu wyborczym. .
. W praktyce jednak podział ten okazuje się nieprecyzyjny, gdyż obok wielomandatowej ordynacji proporcjonalnej (Rumunia, Belgia, Ukraina, Polska) występuje też wielomandatowa ordynacja większościowa (np. w Japonii do 1993 roku oraz w wyborach senackich w Polsce do 2010 roku gdy w okręgu wielomandatowym wygrywało kilku kandydatów, którzy zdobyli najwięcej głosów) lub proporcjonalny (poprzez głos przechodni) system jednomandatowy (Australia). Jednomandatowa ordynacja większościowa typu 'pierwszy na mecie' stosowana jest w Polsce od 2011 r. w wyborach do Senatu. O tym że głosowanie jest większościowe decyduje rezultat uwzględniający preferencje tylko jednej, najsilniejszej grupy wyborców, a nie wszystkich głosujących, którzy oddali głos skuteczny (a więc poprawnie wypełnili kartę do głosowania). System większościowy pojawia się zatem w przypadku zastosowania ordynacji 'pierwszy na mecie' w jednomandatowych okręgach, przy zastosowaniu tej samej zasady w okręgu wielomandatowym (w tym przypadku można więc mówić o typie 'dwóch/trzech/ lub czterech pierwszych na mecie'), oraz w jednomandatowych okręgach z głosowaniem w dwóch turach, gdzie do drugiej tury przechodzi dwóch najsilniejszych kandydatów z pierwszej tury (Francja).
Porównując system większościowy 'dwóch/trzech/czterech pierwszych na mecie' z systemem Brytyjskiej Reprezentacji Proporcjonalnej łatwo zauważyć, że jedyną różnicą między metodami wyborczymi, która decyduje o tym czy procedurę wyborczą należy uznać za proporcjonalną lub większościową jest występowanie lub też brak głosowania za pomocą skali rangowej z metodą redukcji najmniej istotnych obserwacji (najmniej pożądanych kandydatów). A zatem występowanie lub brak zastosowania "głosu przechodniego", który może występować zarówno w odmianie wielomandatowej (np. BRP) jak i w jednomandatowym wariancie (np. proporcjonalnym głosie alternatywnym), pozwala rozpoznać czy w typologii ordynacji wyborczych daną ordynację należy umieścić w kategorii ordynacji większościowych czy też proporcjonalnych. Wyjątkiem o którym należy pamiętać jest głosowanie na zamknięte listy partyjne z formułą d'Hondta lub Sainte-Laguë, gdzie proporcjonalność wyniku wyborów wobec preferencji wyborców uzyskiwana jest poprzez przydział mandatów parlamentarnych w proporcji do głosów oddanych na daną partie, a nie poprzez bezpośrednio proporcjonalne do preferencji wyborczych rozdzielanie głosów między kandydatów. Można więc powiedzieć, że system zamkniętych list partyjnych jest kolektywną wielomandatową ordynacją proporcjonalną. Indywidualistyczne ordynacje proporcjonalne i większościowe (takie jak Brytyjska Reprezentacja Proporcjonalna, jednomandatowe 'pierwszy na mecie' lub alternatywnego głosu proporcjonalnego, bądź wielomandatowe 'dwóch/trzech/czterech na podium') wydają się lepiej odzwierciedlać duch demokracji, w której najistotniejszą rolę odgrywają prawa jednostki do niezależnego funkcjonowania w społeczeństwie, nie zaś prawa określonych organizacji skonstruowanych hierarchicznie do decydowania o jednostce.
Charakterystyka.
Obszar, na którym przeprowadzane są wybory, dzielony jest na okręgi. Jeśli każdemu okręgowi wyborczemu przypada jeden mandat, wówczas zazwyczaj mówimy o jednomandatowych okręgach wyborczych w systemie First Past the Post czyli Pierwszy na Mecie. W danym okręgu wygrywa kandydat z największą liczbą głosów.
System jednomandatowy stosowany jest m.in. w Wielkiej Brytanii, Stanach Zjednoczonych, Kanadzie, Francji, a także w Polsce, od 2011 r. w wyborach do Senatu oraz w wyborach samorządowych do rad gmin w gminach niebędących miastem na prawach powiatu. Jednomandatowy system większościowy (w przeciwieństwie do Brytyjskiej Ordynacji Proporcjonalnej oraz metody zamkniętych list partyjnych), poprzez specyfikę zrzeszania się kandydatów do parlamentu, prowadzi zazwyczaj do powstania jedno lub najwyżej dwupartyjnych większości. W jednomandatowych okręgach z proporcjonalnym wyborem (Australia) częściej dochodzi do koalicji niż w jednomandatowych ordynacjach 'pierwszy na mecie'.
Jednomandatowa ordynacja większościowa zwykle wiąże się z wytworzeniem dwubiegunowej sceny politycznej poprzez mechanizm zwany przez politologów prawem Duvergera. Kandydaci zrzeszają się jeszcze przed wyborami – wymusza to fakt, iż w każdym okręgu wygrać może tylko jeden człowiek.
Koncyliacyjny charakter rządów występuje w większym stopniu w australijskim systemie jednomandatowego okręgu z proporcjonalnym wyborem (ordynacją preferencyjną).
W ordynacji jednomandatowej efekt porozumienia odmiennych środowisk obywatelskich jest wzmacniany w wypadku jednoturowości ('pierwszy na mecie'), tj. systemu bez dogrywki pomiędzy dwoma kandydatami z największą liczbą głosów (w przypadku gdy uzyskają jednakową liczbę głosów – o zwycięstwie decyduje losowanie).
Na charakter wyborów w większościowej ordynacji jednomandatowej zasadniczy wpływ ma rozmiar okręgu (pod względem populacji). Jeżeli jest on mały (jak w Wielkiej Brytanii – 646 okręgów), to wybory mają charakter lokalny. Następuje większy kontakt kandydata z wyborcą. Jeżeli okręgi są duże (jak w polskich wyborach do Senatu, gdzie wybiera się 100 senatorów), to wybory pod względem związku kandydata z regionem nie różnią się znacznie od wyborów ogólnokrajowych, np. prezydenckich (co zwiększa rolę mediów kosztem bezpośredniej interpersonalnej komunikacji i interakcji społecznych).
Cechą charakterystyczną jednomandatowej ordynacji jest wybór pojedynczego kandydata (a nie jak w przypadku wielomandatowych ordynacji proporcjonalnych zamkniętych list wyborczych – wybór partii). Głosowanie jest więc zindywidualizowane a nie kolektywne.

</doc>
<doc id="425562" url="https://pl.wikipedia.org/wiki?curid=425562" title="Gore Vidal">
Gore Vidal

Gore Vidal, właśc. Eugene Luther Gore Vidal, ps. Edgar Box (ur. 3 października 1925 w West Point, zm. 31 lipca 2012 w Hollywood Hills) – amerykański pisarz, dramaturg, scenarzysta i polityk, tworzący zarówno w USA, jak i we Włoszech.
Życiorys.
Urodzony w Nowym Jorku na terenie Akademii Wojskowej USA, West Point, gdzie instruktorem był jego ojciec, Eugene Vidal. Jego matka była córką Thomasa P. Gore’a – senatora USA z ramienia Demokratów. W młodości przyjął nowe nazwisko "Gore Vidal", powstałe z połączenia nazwisk ojca i matki. Był spokrewniony m.in. z byłym wiceprezydentem USA Alem Gore’em.
Swoją humanistyczną i politologiczną edukację rozpoczął w dzieciństwie, które spędzał w Waszyngtonie. Musiał wówczas czytać na głos wiele książek i dokumentów swemu niewidomemu dziadkowi. Uczył się w Philips Exeter Academy w New Hampshire.
W wieku 18 lat wstąpił do marynarki wojennej i brał udział w II wojnie światowej m.in. jako korespondent wojenny. Literacko zadebiutował potem powieścią "Williwaw", opartą na jego własnych morskich przeżyciach.
Po wojnie kilka lat spędził w Gwatemali. Napisał wówczas swoją pierwszą szokującą (jak na ówczesne warunki amerykańskie) powieść "The City And The Pillar" ("Nie oglądaj się w stronę Sodomy"). Była to historia o amerykańskich gejach z lat 40. Dzięki podjęciu tej tematyki w sposób niemoralizatorski, zyskał wówczas sławę jako dojrzały pisarz.
Przez większość swego życia zajmował się pisarstwem, w tym publicystyką o tematyce społecznej i politycznej. W 1960 r. bez sukcesu kandydował do Kongresu Stanów Zjednoczonych. W latach 70. był współzałożycielem lewicującej Partii Ludowej (People's Party). W 1982 r. zajął drugie miejsce w wyborach do Senatu USA w Kalifornii.
W międzyczasie napisał kilka scenariuszy filmowych i zagrał w kilku filmach obyczajowych. Przewodniczył też jury konkursu głównego na 47. MFF w Wenecji (1990).
Czas spędzał głównie we Włoszech. W 2003 przeprowadził się na stałe do USA.
Był osobą biseksualną. Swojego partnera, Howarda Austena, poznał w roku 1950.
Zmarł 31 lipca 2012 w swoim domu w Hollywood Hills wskutek powikłań zapalenia płuc.
Dorobek pisarski.
Pierwszą powieść opublikował w wieku 21 lat. Był to "Williwaw" – typowa powieść morska w stylu Hemingwaya. Książka została dobrze przyjęta, zwłaszcza że pamiętano jego wcześniejsze korespondencje wojenne. Kilka lat później jego powieść "The City and the Pillar" ("Nie oglądaj się w stronę Sodomy"), która bez moralizowania neutralnie odnosiła się do tematu homoseksualizmu, spowodowała skandal obyczajowy. Doprowadziło to m.in. do odmowy recenzowania kilku jego kolejnych książek w „New York Timesie”. Książka zadedykowana była dla „J.T.” W końcu Vidal został zmuszony przez prasę do wyjawienia, że były to inicjały jego pierwszej homoseksualnej miłości w życiu – Jimmiego Trimble’a. Jimmie posłużył Vidalowi do nakreślenia głównego bohatera powieści.
W okresie zmniejszonej sprzedaży jego powieści Vidal pracował nad sztukami teatralnymi, filmami i serialami telewizyjnymi jako scenarzysta. Dwie z jego sztuk – "The Best Man" i "Visit to a Small Planet" odniosły spory sukces na Broadwayu, po czym zostały zaadaptowane na potrzeby filmów.
Na początku lat 50., pod pseudonimem Edgar Box, Vidal napisał trzy powieści detektywistyczne o detektywie Peterze Sergeancie. W 1956 r. Vidal został zatrudniony jako scenarzysta w wytwórni filmowej MGM. Napisał wówczas scenariusz do remake’u filmu "Ben-Hur" jako współautor, jednak z powodu chaosu po śmierci producenta filmu nie został wówczas wymieniony wśród twórców filmu.
W latach 60. Vidal napisał trzy powieści, które odniosły wielki sukces. Były to "Julian", dziennik Juliana Apostaty, cesarza Rzymu, który sprzeciwił się chrześcijaństwu, "Washington, D.C." ("Waszyngton") o działalności politycznej jednej rodziny w latach 1937–1952 oraz "Myra Breckinridge" o zabawnych poczynaniach tytułowej transseksualistki. Po napisaniu dwóch nieudanych sztuk ("Weekend" i "An Evening With Richard Nixon") i dziwnej na poły autobiograficznej powieści "Two Sisters", Vidal skupił się głównie na pisaniu esejów i powieści o historii Stanów Zjednoczonych ("Burr", "1876", "Lincoln", "Empire", "Hollywood" i "The Golden Age"). Napisał też powieść o historii starożytnej Persji – "Creation" ("Stworzenie świata"), kontynuację przygód Myry Breckinridge pt. "Myron" oraz inne dowcipne powieści – "Kalki", "Duluth", "Live From Golgotha" ("Na żywo z Golgoty") i "The Smithsonian Institution".
Vidal wracał czasem do tworzenia filmów dla kina i telewizji. Był autorem scenariusza do filmu "Billy the Kid" z Valem Kilmerem w roli głównej i miniserialu o Lincolnie. Napisał też pierwotną wersję scenariusza do szokującego filmu "Caligula" ("Kaligula"), jednak później wycofał nazwisko z powodu narzuconych mu zmian.
W esejach Vidal podejmował tematykę polityki, historii i literatury. W 1993 r. otrzymał nagrodę National Book Award za "United States (1952–1992)". Kontynuacją tej historycznej powieści jest niedawna powieść "The Last Empire". W latach 90. napisał m.in. esej "Inventing A Nation" o założycielach USA oraz spisał pamiętniki ("Palimpsest"). W latach 60. zagrał sam siebie w filmie Federico Felliniego "Roma".
Linki zewnętrzne.
Strony anglojęzyczne:

</doc>
<doc id="425569" url="https://pl.wikipedia.org/wiki?curid=425569" title="Ordynacja proporcjonalna">
Ordynacja proporcjonalna

Ordynacja proporcjonalna – sposób przeliczania głosów w wyborach (ordynacja wyborcza), mający w zamyśle proporcjonalnie oddawać w wybieranym gremium podziały (geograficzne lub polityczne) elektoratu (np. metoda Sainte-Laguë, metoda D’Hondta). Przeciwieństwem ordynacji proporcjonalnej jest ordynacja większościowa.
Historia.
Najstarszą ordynacją proporcjonalną jest Brytyjska Reprezentacja Proporcjonalna głosu przechodniego (ang. British Proportional Representation), z której korzysta m.in. parlament irlandzki. Opracowana została w 1819 roku przez statystyka Thomasa Wrighta Hilla i wprowadzona została do wyborów władz samorządowych miasta Adelaide w 1840 roku przez jego syna Rowlanda Hilla. Jest to wielomandatowa metoda proporcjonalna poprzez głos przechodni w której nie występuje system zamkniętych list partyjnych, a parlamentarzyści są niezależni od liderów partii i związani ze swoim regionem. 
Pierwsza odmiana ordynacji zamkniętych list partyjnych została wymyślona przez belgijskich socjalistów pod koniec XIX wieku. Być może w mniemaniu jej twórców miała lepiej oddawać preferencje wyborców w okręgach wielomandatowych niż głos przechodni. Prawdopodobnie miała jednak głównie zwiększyć władzę lidera partyjnego wobec podwładnych oraz jego szansę na reelekcję, czyniąc go bardziej niezależnym od wyborców w danym okręgu. Dzięki temu systemowi lider partyjny był w stanie wprowadzić do parlamentu ludzi nieznanych, ale jemu posłusznych, ponieważ o sukcesie wyborczym kandydata zaczęło decydować miejsce na liście, nie zaś jego faktyczna zdolność reprezentowania interesów części ludności.
Podobną do Brytyjskiej Reprezentacji Proporcjonalnej jest australijska ordynacja proporcjonalnego głosu alternatywnego, z tą różnicą, że w przypadku tego drugiego systemu wybór bezpośrednio proporcjonalny wobec preferencji wyborców (a nie pod kątem ilości mandatów rozdzielanych w stosunku do popularności zamkniętych list partyjnych) zachodzi w okręgach jednomandatowych. O proporcjonalności procedury wyborczej stanowi kwestia, czy wynik oddaje preferencje wszystkich głosujących, a nie tylko najliczniejszej grupy osób, które skutecznie wzięły udział w głosowaniu (a więc nie zmarnowały głosu poprzez nieprawidłowe wypełnienie karty lub, w przypadku list partyjnych, nie oddały głosu na ugrupowanie nieprzekraczające progu wyborczego). Osiągnięta więc zostaje poprzez zastosowanie tzw. zamkniętych list partyjnych albo głosowanie indywidualne (na osobę) za pomocą skali rangowej w Brytyjskiej Reprezentacji Proporcjonalnej oraz w australijskim proporcjonalnym głosie alternatywnym. Zarówno w Brytyjskiej Reprezentacji Proporcjonalnej jak i w australijskim proporcjonalnym głosie alternatywnym grupy mniejszościowe decydują o końcowym wyniku wyboru przedstawiciela. Reprezentatywność grup mniejszościowych jest ważną cechą ordynacji proporcjonalnych takich jak metody list partyjnych bądź jednomandatowe lub wielomandatowe systemy głosu przechodniego.
W tym ostatnim typie procedury wyborczej proporcjonalność uzyskiwana jest zarówno w ramach stosunkowego rozdzielania rangowych głosów wobec kandydatów, jak i poprzez spełniony warunek wyrównanej liczby ludności jednomandatowych okręgów (aspekt równej liczby ludności oraz głosowania rangowego nie pojawia się we wszystkich krajach stosujących jednomandatową ordynację; społeczeństwa te zwykle wykorzystują westminsterską metodę 'pierwszy na mecie' co bywa źródłem przekonania jakoby jednomandatowość wykluczała proporcjonalność wyboru reprezentantów).
Porównując system większościowy 'dwóch/trzech/czterech pierwszych na mecie' z systemem Brytyjskiej Reprezentacji Proporcjonalnej łatwo zauważyć, że jedyną różnicą między metodami wyborczymi, która decyduje o tym czy procedurę wyborczą należy uznać za proporcjonalną lub większościową jest występowanie lub też brak głosowania za pomocą skali rangowej z metodą redukcji najmniej istotnych obserwacji (najmniej pożądanych kandydatów). A zatem występowanie lub brak zastosowania "głosu przechodniego", który może występować zarówno w odmianie wielomandatowej (np. BRP) jak i w jednomandatowym wariancie (np. proporcjonalnym głosie alternatywnym), pozwala rozpoznać czy w typologii ordynacji wyborczych daną ordynację należy umieścić w kategorii ordynacji większościowych czy też proporcjonalnych. 
Wyjątkiem o którym należy pamiętać jest głosowanie na zamknięte listy partyjne z formułą D'hondta lub Sainte-Laguë'a, gdzie proporcjonalność wyniku wyborów wobec preferencji wyborców uzyskiwana jest poprzez przydział mandatów parlamentarnych w proporcji do głosów oddanych na daną listę partyjną. Można więc powiedzieć, że system zamkniętych list partyjnych jest kolektywną wielomandatową ordynacją proporcjonalną. Indywidualistyczne ordynacje proporcjonalne i większościowe (takie jak Brytyjska Reprezentacja Proporcjonalna, jednomandatowe 'pierwszy na mecie' lub alternatywnego głosu proporcjonalnego, bądź wielomandatowe 'dwóch/trzech/czterech na podium') wydają się lepiej odzwierciedlać duch demokracji, w której najistotniejszą rolę odgrywają prawa jednostki.
Charakterystyka.
Pierwsza ordynacja proporcjonalna została opracowana w 1819 roku przez Thomasa Wrighta Hilla (ordynacja pojedynczego głosu przechodniego, czyli Brytyjska Reprezentacja Proporcjonalna). System zamkniętych list partyjnych po raz pierwszy zastosowano w Szwajcarii a następnie w Belgii w 1898 roku.
Czysty system z zamkniętymi listami partyjnymi stosowany jest w większości małych krajów europejskich (do 7 mln mieszkańców). W krajach tych brak transparentności tego systemu stanowi mniejszy problem niż w ludnościowo większych państwach, w których centralizacja dostępu do parlamentu prowadzi do silnego efektu dyfuzji odpowiedzialności w szeregach władzy wykonawczej. W celu rozdzielenia mandatów stosuje się różnego rodzaju przeliczenia liczby głosów biorąc pod uwagę przede wszystkim przynależność partyjną kandydatów. Zazwyczaj stosuje się metodę d'Hondta lub metodę Sainte-Laguë.
W efekcie przeliczenia może uzyskać mandat wybrany kandydat, który uzyskał mniej głosów niż kandydat odrzucony. Pomimo tego proporcjonalny system okręgów wielomandatowych z zamkniętymi listami wyborczymi lub osobowym głosowaniem poprzez skalę rangową (wielomandatowa BRP oraz jednomandatowy AV) uważany jest przez dużą grupę socjologów i politologów za lepiej oddający preferencje wyborców niż np. system okręgów jednomandatowych 'pierwszy na mecie'. 
Proporcjonalny poprzez głosowanie na listę partyjną system wielomandatowy może prowadzić do paradoksów i nie odzwierciedlać proporcjonalnie woli wyborców gdy stosowane są progi wyborcze oraz arbitralnie konstruowane listy partyjne (dla przykładu: jako środek zaradczy wobec tej drugiej wady systemu zamkniętych list partyjnych, reforma wyborcza z 1998 roku na Słowacji wprowadziła zasadę relatywnych list partyjnych; zgodnie z nią arbitralne listy partyjne obowiązują tylko wobec tych kandydatów na liście którzy nie uzyskali więcej niż 3% głosów w obrębie własnej listy; po przekroczeniu tego progu kandydaci uszeregowani zostają zgodnie z popularnością na liście i liczbą głosów którą uzyskali; 
Na Słowacji pozostał jednak problem kandydowania kolektywnego, a więc dostępu i rejestracji w ramach listy partyjnej; od 1998 roku obowiązuje jeden olbrzymi wielomandatowy okręg wyborczy co sprawia, że podobnie jak w innych krajach bloku post-sowieckiego, które po transformacji zastosowały system list partyjnych, do parlamentu dostają się kandydaci popularni w mediach, dysponujący wysokimi zasobami finansowymi partii, nie zaś lokalni działacze społeczni jak to ma miejsce w przypadku małych okręgów jednomandatowych np. dwuturowych we Francji lub jednoturowych okręgów większości względnej w Wielkiej Brytanii). Rozwiązaniem wiążącym proporcjonalność z indywidualnym głosowaniem osobowym jest wielomandatowy system Brytyjskiej Ordynacji Proporcjonalnej oraz jednomandatowa metoda proporcjonalnego głosu alternatywnego.
W wielomandatowych ordynacjach proporcjonalnych zamkniętych list partyjnych (uwagi nie dotyczą więc australijskiego systemu jednomandatowego głosowania proporcjonalnego czy też wielomandatowego głosu przechodniego) cechą charakterystyczną jest oddawanie głosów na listę kandydatów – tzw. listę partyjną, a nie na pojedynczego kandydata (jak w większościowym systemie jednomandatowym, lub proporcjonalnym głosie alternatywnym bądź Brytyjskiej Reprezentacji Proporcjonalnej). W większości krajów stosujących system zamkniętych list partyjnych wyborcy głosują na partie wskazując równocześnie na kandydata w ramach list wyborczych, np. w Polsce, co pozwala zwiększyć wpływ obywateli na osobę reprezentanta parlamentarnego, przez co z danej listy szansę dostania się do sejmu mają wyłącznie kandydaci, którzy skumulowali najwięcej poparcia w ramach swoich list. Charakter wyboru mandatu powoduje jednak, że osoba z listy popularnej partii, która uzyskała kilkakrotnie mniej głosów niż przeciwnik z innej partii, może mimo wszystko zdobyć dany mandat. Dochodzi także do rozmycia odpowiedzialności indywidualnej ponieważ miejsce na liście determinują grona kierownictwa partyjnego. W celu likwidacji tego zjawiska, zamiast zamkniętych list partyjnych można zastosować system Hare'a-Clarka lub jednomandatowy system proporcjonalnego głosu alternatywnego, bądź nieproporcjonalną, jednomandatową metodę 'pierwszy na mecie'.
System alternatywnego głosu (jednomandatowy z proporcjonalnym wyborem przedstawiciela okręgu).
Pochodną Brytyjskiej Reprezentacji Proporcjonalnej jest ordynacja proporcjonalnego głosu alternatywnego. Jest to szczególny rodzaj jednomandatowej procedury wyborczej. Stosuje się ją m.in. w Australii, a także wyborach prezydenckich w Irlandii oraz w wyborach samorządowych w Stanach Zjednoczonych). W tym systemie wyborca posługuje się skalą rangową. Dysponuje głosem rangowym, a zatem głosuje szeregując kandydatów na karcie według własnych preferencji (przeważnie numerycznie – 1, 2, 3, itp.). Po zamknięciu lokali wyborczych następuje pierwsze przeliczenie głosów w okręgu po którym wykluczony zostaje kandydat z najmniejszym poparciem, a jego głosy rozdziela się proporcjonalnie do preferencji wyborców (jego głosy trafiają do kandydata który otrzymał na tych kartach preferencję nr 2, następnie 3 itd.). Następuje więc kolejna runda przeliczania głosów po której znowu wykluczony zostaje najsłabszy kandydat. Głosy przeliczane są wielokrotnie, aż do momentu w którym poprzez eliminację najmniej popularnych kandydatów w bezpośredni, proporcjonalny do sympatii wyborczych sposób, wyłoniony zostaje najbardziej preferowany przez wszystkich głosujących obywateli w danym okręgu zwycięzca. Zatem, w tym jednomandatowym systemie proporcjonalny wybór następuje w jednej turze głosowania (ale kilku turach liczenia głosów) i lepiej oddawane są preferencje wyborcze obywateli niż w metodach większościowych (jak np. w odmianie westminsterskiej 'pierwszy na mecie' gdzie brakuje proporcjonalnego odzwierciedlenia opinii obywateli lub w jednomandatowym większościowym systemie francuskim gdzie zanika chęć udziału w wyborach wśród tych głosujących których kandydat nie przeszedł do kolejnej tury). Z drugiej strony jest to jednak system bardziej skomplikowany i mniej transparentny niż system 'pierwszy na mecie'. Tym niemniej wspierany jest przez wielu prominentnych polityków amerykańskich jak Howard Dean czy Ralph Nader jako alternatywę dla obecnie funkcjonującego systemu wyborczego w Stanach Zjednoczonych i w Wielkiej Brytanii (proponowany obecnie przez Partię Liberalną). Specyfika procedury wyborczej w tym systemie faworyzuje polityków umiarkowanych, eliminując znanych kandydatów radykalnych, którzy przy dużym poparciu społecznym mają równocześnie wysoki poziom nieufności wśród pozostałych grup wyborców.
Mieszany system proporcjonalny (z równoczesnym występowaniem okręgów wielo-, jak i jednomandatowych).
Szczególną odmianą ordynacji proporcjonalnej jest mieszany system zamkniętych list partyjnych z jednomandatowymi okręgami (np. Rosja, Niemcy, Ukraina, Nowa Zelandia). W tym systemie obywatel posiada dwa głosy. Jeden oddaje na osobę wybieraną poprzez jednomandatowe okręgi wyborcze 'pierwszy na mecie'. Drugi głos oddawany jest na listę partyjną (bez możliwości głosowania na osobę w ramach listy jak w Niemczech lub z taką możliwością jak w Nowej Zelandii). Zwycięzcy w ramach jednomandatowych okręgów wyborczych automatycznie uzyskują miejsce. Reszta miejsc natomiast jest rozdzielana według specjalnych wzorów, tak aby część izby odzwierciedlała rozdział głosów oddanych na listy partyjne. W rezultacie tworzy się parlament z dwoma rodzajami mandatów, przy czym te uzyskane z mocy jednomandatowych okręgów wydają się mieć większą siłę gdyż parlamentarzyści ci są bardziej niezależni od gron partyjnych oraz cieszą się większą popularnością społeczną.
Występują różne odmiany mieszanego systemu. Procedury mieszanego systemu różnią się w Niemczech, i w Rosji np. faktem, iż w tym drugim kraju obowiązują milionowe kaucje zaporowe wpłacane przez kandydatów chcących ubiegać się o mandat. Można więc wysnuć wniosek, że o jakości i demokratyczności systemu wyborczego stanowi łatwość indywidualnego kandydowania i równość praw wszystkich kandydatów.
Inne wariacje.
Racjonalną metodą proporcjonalną z wyższym stopniem proporcjonalności niż w przypadku zamkniętych list partyjnych z progami wyborczymi jest ordynacja głosu przechodniego (Brytyjska Reprezentacja Proporcjonalna). Stosowana jest w wyborach parlamentarnych w Irlandii, w wyborach samorządowych w Stanach Zjednoczonych oraz w wyborach senackich i samorządowych w Australii.
Jeszcze inną odmianą ordynacji proporcjonalnej jest niezwykle rzadko spotykany jednookręgowy system (system jednego okręgu wyborczego). W rezultacie wszyscy kandydaci są przedstawiani obywatelom całego kraju, którzy głosują na poszczególne osoby. System ten pozwala na doskonałe odzwierciedlenie preferencji wyborczych obywateli i właściwie nie ma przypadkowych mandatów. W kraju o liczebnym parlamencie i ludności system ten jest nie do zaimplementowania (w polskich warunkach, gdyby 10 partii wystawiło po 460 kandydatów mielibyśmy 4600 kandydatów, a więc przeglądanie kart do głosowania byłoby niezwykle kosztowne w sensie energetycznym jak i czasochłonne).
Ordynacja proporcjonalna (a zatem zarówno system zamkniętych list wyborczych, jak i Brytyjska Reprezentacja Proporcjonalna oraz Proporcjonalny Głos Alternatywny) w przeciwieństwie do większościowej ordynacji powoduje zrzeszanie się zbliżonych poglądowo grup po wyborach (a nie przed). Dzieje się to podczas tzw. "targów koalicyjnych" trwających zazwyczaj kilka dni lub tygodni (choć znane są przypadki, że trwały nawet rok).

</doc>
<doc id="425570" url="https://pl.wikipedia.org/wiki?curid=425570" title="Edgar Box">
Edgar Box



</doc>
<doc id="425571" url="https://pl.wikipedia.org/wiki?curid=425571" title="Soundtrack to the Apocalypse">
Soundtrack to the Apocalypse

Soundtrack To The Apocalypse to bokset podsumujący przekrojowo dwudziestoletnią karierę thrashmetalowej grupy Slayer, od czasu wydania 1 płyty Show No Mercy. To luksusowe wydawnictwo zostało wydane 25 listopada 2003 roku, nakładem wytwórni American Recordings. Na boksecie zabrakło piosenek z pierwszego wydawnictwa, ponieważ zespół nie posiada praw autorskich do niego.

</doc>
<doc id="425572" url="https://pl.wikipedia.org/wiki?curid=425572" title="Pojedynczy głos przechodni">
Pojedynczy głos przechodni

Pojedynczy głos przechodni (PGP, znany również jako STV od ang. "Single Transferable Vote)" – jeden z proporcjonalnych systemów wyborczych, w którym stosuje się indywidualne głosowanie (na osobę) z użyciem skali rangowej. Wyborca głosuje poprzez uszeregowanie kandydatów według preferencji, zaznaczając „1” obok swojego najbardziej preferowanego kandydata, „2” obok drugiego preferowanego kandydata itd. Ich głos może zostać przekazany zgodnie z alternatywnymi preferencjami, jeśli ich preferowany kandydat zostanie wyeliminowany lub wybrany z nadwyżką głosów, tak aby głos ten został wykorzystany do wybrania kogoś, kogo preferują. (ordynacja preferencyjna). Wynik odzwierciedla zatem wszystkie preferencje wyborców, którzy oddali głos ważny. W ten sposób spełniony zostaje warunek proporcjonalności. Podobnym systemem jest jednomandatowa metoda głosu alternatywnego stosowana w Australii, z tą różnicą, że w przypadku Brytyjskiej Reprezentacji Proporcjonalnej, wybory odbywają się w wielomandatowych okręgach wyborczych.
Jest to najstarsza ordynacja proporcjonalna, po raz pierwszy opracowana przez Thomasa Wrighta Hilla w 1819 roku. Wykorzystywana jest w wyborach w Irlandii, Irlandii Północnej, australijskich wyborach senackich, oraz samorządowych wyborach w Australii i Stanach Zjednoczonych.
Ze względu rozprzestrzeniania się tej ordynacji wyborczej w krajach byłego Imperium Brytyjskiego, w większości z nich znana jest jako Brytyjska Reprezentacja Proporcjonalna (BPR od British Proportional Representation), natomiast w Australii jako metoda Hare’a-Clarka.
Uznawana jest przez niektórych politologów za korzystniejszy system wyborczy od ordynacji z zastosowaniem list kandydatów. Wydaje się też dostarczać bardziej demokratycznych wyników wyborów w porównaniu do zamkniętych list partyjnych, ponieważ uniezależnia kandydatów od kierownictw partyjnych (ze względu na brak list, a więc i zobowiązań hierarchicznych wobec gron partyjnych; zobowiązania kandydata wobec wyborców w okręgu są więc silniejsze od zobowiązań wewnątrzpartyjnych). Nowszy system z identycznym oddawaniem głosu to metoda Schulzego z 1997, która jak dotąd nie została wykorzystana w wyborach parlamentarnych.
Sposób liczenia głosów.
W systemie tym głosuje się analogicznie jak w jednomandatowej ordynacji z proporcjonalnym głosem alternatywnym (określając jako wyborca swoje preferencje wyborcze wobec wszystkich kandydatów w danym okręgu). W przeciwieństwie do proporcjonalnego głosu alternatywnego efektem proporcjonalnego rozdzielania głosów oddanych za pomocą skali rangowej wybiera się zwykle od 2 do 7 reprezentantów w jednym okręgu, jednak te pięciomandatowe uważane są za najbardziej optymalne. Zwycięzców określa się na podstawie ustalonego progu wyborczego.
Przeliczanie głosów w systemie pojedynczego głosu przechodniego w wyborach parlamentarnych lub samorządowych odbywa się na poziomie okręgów i zakłada, że do zdobycia mandatu przez kandydata potrzebna jest określona liczba głosów, tzw. „kwota”. Najczęściej stosowaną kwotą jest kwota Droop, obliczana poprzez podzielenie liczby ważnie oddanych głosów w okręgu poprzez liczbę mandatów możliwych do zdobycia w tymże okręgu + 1 oraz +1 do ilorazu tego dzielenia. Nieco mniej popularną jest kwota Hare'a, obliczana jedynie poprzez podzielenie liczby ważnie oddanych głosów poprzez liczbę mandatów możliwych do zdobycia w okręgu.
"Przykład - kwota Droop:"
W okręgu wyborczym do zdobycia są 3 mandaty. Zostało oddanych 30 000 ważnych głosów. Oznacza to, że kwota w tym przypadku wynosi 7 501 głosów.
formula_1
"Przykład - kwota Hare'a:"
W okręgu wyborczym do zdobycia są 4 mandaty. Zostało oddanych 60 000 ważnych głosów. Oznacza to, że kwota w tym przypadku wynosi 15 000 głosów.
formula_2
W pierwszej kolejności zlicza się głosy, które zostały oznaczone przez wyborców jako „1”. Mandaty otrzymują wszyscy kandydaci, którzy przekroczyli ustaloną kwotę. Jeśli kwotę przekroczy mniej kandydatów, niż miejsc przeznaczonych do obsadzenia mandatów w okręgu, pod uwagę bierze się „nadwyżkę” głosów (liczba głosów, które otrzymał kandydat ponad kwotę; liczba głosów otrzymanych – kwota) kandydatów, którzy otrzymali mandat i proporcjonalnie rozdziela je się pomiędzy pozostałych kandydatów na podstawie „2”. Jeśli w danym etapie nie obsadzono jeszcze wszystkich mandatów, a żaden z kandydatów nie przekracza kwoty, eliminuje się kandydata z najmniejszym poparcie. Wszystkie głosy oddane na niego rozdziela się pozostałym kandydatom, którym udzielono następującej preferencji.
Przykład Praktyczny.
W wyborach do parlamentu startują kandydaci z partii A, partii B oraz kandydaci niezależni (warto zaznaczyć, iż partie nie odgrywają tu żadnej znaczącej roli). W pewnym okręgu pięciomandatowym (najbardziej optymalnym) po głosowaniu następuje przeliczenie głosów. Przy tym przykładzie zastosowano kwotę Hare'a, którą ustalono na 20% (100% podzielone przez 5). 
I tura.
Okazuje się, że jeden z kandydatów (Kandydat A3) już w I turze przekroczył próg wyborczy, przez co został wybrany.
II oraz III tura.
Pojawiły się głosy nadwyżkowe (5%), które zostały rozdzielone. Wszyscy wyborcy kandydata A3, jako drugą preferencję, wybrali Kandydata A4. Nastąpił transfer nadwyżkowych 5% głosów od Kandydata A3 do Kandydata A4. W rundzie III eliminowany jest najmniej popularny kandydat, czyli Kandydat A1, którego glosy przechodzą na Kandydata A2 (zgodnie z preferencjami wyborców).
IV oraz V tura.
W rundzie następnej, w wyniku nie przekroczenia przez żadnego z kandydatów progu wyborczego, eliminowany jest następny kandydat, z najmniejszym poparciem, w tym przypadku niezależny Kandydat I, którego wyborcy wolą niezależne osobistości, a za drugą preferencję wybrali Kandydata II. Poprzez przepływ głosów od wyeliminowanego w rundzie IV kandydata, Kandydat II przekracza próg z wynikiem 26%, przez co zostaje wybrany w V turze. 
VI oraz VII tura.
W rundzie VI następuje podział nadwyżkowych głosów. Okazuje się, że wyborcy Kandydata II, jako kolejne preferencje, ustanowili w proporcjach 2:1 Kandydata A4 oraz Kandydata B2, przez co 4% głosów trafia do Kandydata A4 a 2% głosów do Kandydata A4. Dzięki temu transferowi, Kandydat przekracza próg, przez co zostaje wybrany w turze VII, jednak nie ma on głosów nadwyżkowych.
Tura VIII oraz IX.
Zaistniała sytuacja podobna do tej w turze IV. Wyeliminowano najmniej popularnego, na ten moment, kandydata, czyli Kandydata A2. Zazwyczaj niepotrzebny jest już w tym miejscu podział jego głosów, ponieważ pozostało tylko dwóch kandydatów oraz dwa mandaty do obsadzenia, jednak można go wykonać. Mandat otrzymują Kandydat B1 oraz Kandydat A4, mimo, że nie przekroczyli progu wyborczego.
W ramach PGP wybrano 5 kandydatów, w tym 2 z partii A, 2 z partii B oraz 1 niezależnego.
W tym przykładzie znaczna większość głosów została spożytkowana, w praktyce zdarza się tak, iż cześć głosów zostaje zmarnowana. Ponadto częściej stosuje się kwotę Droop - jeśli zastosować ją w tym przykładzie, kwota wynosiłaby ok. 17% (1/6 + 1), a nie 20% (1/5). Jednak nie zmienia to faktu, że zazwyczaj wykorzystanych zostaje więcej niż 80% wszystkich głosów, przez co większość członków wybieranych w okręgu reprezentuje realnie znaczną większość wyborców.
Jeśli zastosować tu system list partyjnych oraz metodę D'Hondta, to 3 miejsca uzyskałaby partia A a 2 partia B, niezależni, zakładając, że nie przekroczyliby krajowego progu wyborczego, nie otrzymają żadnych miejsc.
Podsumowanie.
Pojedynczy głos przechodni to zatem proporcjonalna wielomandatowa ordynacja wyborcza, w której proporcjonalność zapewnia głosowanie z zastosowaniem skali rangowej, a nie głosowanie z użyciem zamkniętych list partyjnych.
W systemie tym głos oddawany jest na osobę (a nie na partię), a z danego okręgu do parlamentu dostaje się kilku kandydatów. Według entuzjastów tego rozwiązania wyniki bardzo trafnie i proporcjonalnie oddają rzeczywiste preferencje wyborcze ludności (o tym, kto ma zwyciężyć, decydują grupy mniejszościowe, a zatem wyłoniona reprezentacja odzwierciedla preferencje tych grup). PGP posiada większość zalet typowej metody zamkniętych list partyjnych i ordynacji większościowej, likwidując przy okazji największe ich wady (np. istnienie silnej więzi między regionem a jego przedstawicielem). Wadą tego systemu jest wysoki poziom komplikacji procedury wyborczej (kilka tur przeliczania głosów ze względu na skalę rangową). Ów system w różny sposób traktuje małe partie. W zależności od zastosowanej kwoty, małe, ale nie najmniejsze, średnie oraz ekstremistyczne partie mogą być wspierane (kwota Hare'a) lub odwrotnie, gdzie to partie liczące na maksymalnie jedno miejsce oraz centrowe dostają bonus (kwota Droop). Liczba mandatów w okręgu też nie jest bez znaczenia, wraz z jej wzrostem, rośnie również ryzyko, iż największa partia otrzyma wszystkie miejsca w okręgu, jest to spowodowane występującą wówczas bardzo małą kwotą (np. w dziewięciomandatowym okręgu kwota może wynosić jedynie 10%) i taktycznym głosowaniem wyborców, preferujących wszystkich kandydatów wyłącznie konkretnej partii.
Inną nazwą oddawania głosu rangowego jest głosowanie w ordynacji preferencyjnej. Podobnym systemem, z identycznym oddawaniem głosu, aczkolwiek posiadającym odmienne właściwości matematyczne, jest nowa metoda Schulzego (1997). Faworyzują ją niektóre organizacje międzynarodowe i naukowe. Nie została jednak jak dotąd wykorzystana w wyborach parlamentarnych.
Historia.
Metodę głosowania zbliżoną do tego co dziś nazywamy STV po raz pierwszy zaproponował Thomas Wright Hill w 1819. Była stosowana w wyborach władz brytyjskiego stowarzyszenia "Society for Literary and Scientific Improvement" i przewidywała zwracanie kart do głosowania tym głosującym, od których wymagane było podanie swoich dalszych preferencji.
W głosowaniu powszechnym po raz pierwszy ordynację Pojedynczego Głosu Przechodniego użyto w Danii w latach 50. XIX wieku za sprawą premiera tego kraju Carla Andrae. Było to pierwsze w historii zastosowanie w wyborach powszechnych nie tylko STV, ale także jakiejkolwiek metody proporcjonalnej (do owego czasu bowiem nie przeprowadzano żadnych wyborów z użyciem list partyjnych).
Najbardziej znanym propagatorem ordynacji STV był angielski prawnik Thomas Hare (do tego stopnia, że w krajach anglosaskich do dziś często używa się nazwy "metoda Hare’a)". W opublikowanej w 1857 broszurze "Mechanizm reprezentacji" ("The Machinery of Representation") opisał reprezentację proporcjonalną przy użyciu STV i zalecał używanie tej metody w wyborach do Parlamentu w jednym okręgu obejmującym całe państwo. Hare proponował wprowadzenie ordynacji transferowej jako remedium na problemy związane z ordynacją większościową w jednomandatowych okręgach wyborczych stosowaną w Wielkiej Brytanii. Działalność Hare’a zdobyła rozgłos, jego metodę wyborczą wspierał m.in. John Stuart Mill.
Pod koniec XIX w. idee reprezentacji proporcjonalnej z głosowaniem preferencyjnym dotarły do Australii, gdzie Andrew Inglis Clark, Prokurator Generalny Tasmanii, zaangażował się w popularyzację nowej metody. Od 1909 jest ona używana nieprzerwanie w tej australijskiej prowincji. Ordynacja STV jest także używana od 1948 w wyborach do Senatu Związku Australijskiego (wybory do Izby Reprezentantów przeprowadzane są także przy użyciu ordynacji transferowej ale w okręgach jednomandatowych - jest to tzw. Metoda Głosu Alternatywnego).
Sukces nowego systemu na Tasmanii zainspirował Geralda Stricklanda, jej gubernatora w latach 1904-09, do wprowadzenia w 1921 ordynacji STV na Malcie. Strickland sprawował tam funkcję gubernatora, a potem premiera. W 1964 Malta uzyskała niepodległość, system wyborczy jednak utrzymał się w praktycznie niezmienionej formie do dziś.
Drugim europejskim krajem, w którym PGP zostało wprowadzone w podobnym czasie była Irlandia. Wyspa ta była areną dla nawarstwiającego się od wielu lat konfliktu, początkowo religijnego i klasowego a w końcu narodowego, pomiędzy irlandzką, katolicką większością a Brytyjczykami i wspierającymi ich protestanckimi lojalistami, głównie z Ulsteru. Pomysł wprowadzenia ordynacji STV pojawił się tam ze względu na nadzieje związane z jej harmonizującymi i łagodzącymi konflikty właściwościami (np. zapewnianiem reprezentacji mniejszościom). W 1920 Brytyjczycy nadali Irlandii znaczną autonomię, wprowadzając jednocześnie nową ordynacje wyborczą. Ordynacja ta jest stosowana do dziś w tym niepodległym od 1937 roku kraju. Od lat 70. STV używane jest także w Irlandii Północnej.
W ostatnich latach ordynację PGP wprowadzono z sukcesem w szkockich wyborach lokalnych. W 2007 zastąpiła używaną wcześniej ordynację opartą na jednomandatowych okręgach wyborczych.
Zwolennikiem wprowadzenia pojedynczego głosu przechodniego w Polsce jest Partia Razem.
Stosowanie.
Na rok 2010. PGP używany jest w:
Organizacje pozarządowe.
Wiele organizacji pozarządowych (partie polityczne, związki zawodowe, przedsiębiorstwa), szczególnie australijskich oraz większość szkół wyższych w Stanach Zjednoczonych Ameryki (np. Harvard, Princeton) wykorzystuje PGP.

</doc>
<doc id="425573" url="https://pl.wikipedia.org/wiki?curid=425573" title="Aktor polityczny">
Aktor polityczny



</doc>
<doc id="425574" url="https://pl.wikipedia.org/wiki?curid=425574" title="Cieśnina Tirańska">
Cieśnina Tirańska

Cieśnina Tirańska (arab. "مضيق تيران", ) – cieśnina pomiędzy egipskim Półwyspem Synaj a saudyjskim Półwyspem Arabskim, oddzielająca Zatokę Akaba od pozostałej części Morza Czerwonego. Nazwa cieśniny pochodzi od nazwy wyspy Tiran. Znajduje się na wschód od północnych dzielnic miasta Szarm el-Szejk.
Ma duże znaczenie strategiczne, prowadzi nią szlak do jordańskiego portu Akaba i izraelskiego Ejlat. Wody cieśniny stanowią na całej szerokości morze terytorialne Egiptu i Arabii Saudyjskiej. W cieśninie obowiązuje niezawieszalne prawo nieszkodliwego przepływu statków, zgodnie z prawem międzynarodowym, oraz prawo przelotu statków powietrznych na mocy traktatu egipsko-izraelskiego z 1979 roku.
Katastrofa samolotu B737 w Cieśninie Tirańskiej.
3 stycznia 2004 roku samolot Boeing 737 egipskich linii Flash Airlines runął do Cieśniny Tirańskiej Morza Czerwonego zaraz po starcie z lotniska w Szarm el-Szejk. Nikt z 148 pasażerów (w tym 135 Francuzów) nie przeżył. Przyczyną była prawdopodobnie usterka techniczna.

</doc>
<doc id="425575" url="https://pl.wikipedia.org/wiki?curid=425575" title="Lucerna sierpowata">
Lucerna sierpowata

Lucerna sierpowata, dzięcielina ("Medicago falcata" L.) – gatunek rośliny z rodziny bobowatych. Rodzime obszary jego występowania to Afryka Północna, znaczna część Azji i cała niemal Europa, ale rozprzestrzenił się także na innych obszarach Azji, w Afryce Południowej, Australii, Ameryce Północnej i Południowej. W Polsce jest bardzo pospolity.
Biologia i ekologia.
Roślina jednoroczna, czasami zimująca, hemikryptofit. Siedlisko: widne zarośla, słoneczne wzgórza, przydroża, suche łąki. W górach występuje po regiel dolny. Roślina wapieniolubna. W uprawach rolnych jest chwastem. W klasyfikacji zbiorowisk roślinnych gatunek charakterystyczny dla związku (All.) "Geranion sanguinei". Kwitnie od maja do września. 
Zastosowanie.
Rzadziej uprawiany gatunek lucerny, ze względu na stosunkowo powolny wzrost i małą plenność. Ma pewne znaczenie w rejonach o słabszych glebach i gorszych warunkach klimatycznych, gdzie inne gatunki nie nadają się do uprawy.

</doc>
<doc id="425576" url="https://pl.wikipedia.org/wiki?curid=425576" title="Cmentarz Żydowski w Łodzi">
Cmentarz Żydowski w Łodzi



</doc>
<doc id="425582" url="https://pl.wikipedia.org/wiki?curid=425582" title="Al-Akaba">
Al-Akaba



</doc>
<doc id="425583" url="https://pl.wikipedia.org/wiki?curid=425583" title="Neomarksizm">
Neomarksizm

Neomarksizm – kierunek filozoficzny, odrzucający leninowską interpretację marksizmu, popularny w drugiej połowie XX wieku w krajach zachodnich. Łączył marksizm z filozofią Hegla i wiązał go z egzystencjalizmem, strukturalizmem i psychoanalizą. Neomarksizm rozwijali zwłaszcza przedstawiciele szkoły frankfurckiej, był on też inspiracją dla nowej lewicy. W sensie socjologicznym neomarksizm dodaje do filozofii marksistowskiej szersze rozumienie nierówności społecznych, takich jak status i władza, autorstwa Maxa Webera. Przykłady neomarksizmu obejmują marksizm analityczny, francuski marksizm strukturalny, teorię krytyczną&lt;ref name="doi10.6084/m9.figshare.1050567-s116-117"&gt;&lt;/ref&gt;, kulturoznawstwo, a także niektóre formy feminizmu. Teoria sprzecznych lokalizacji klasowych Erika Olina Wrighta jest przykładem synkretyzmu znalezionego w myśli neomarksistowskiej, ponieważ obejmuje ona socjologię Maxa Webera, krytyczną kryminologię i anarchizm. Najważniejszymi reprezentantami neomarksizmu byli Stanisław Brzozowski, Antonio Gramsci, György Lukács, Karl Korsch, Ernst Bloch, Louis Althusser.

</doc>
<doc id="425584" url="https://pl.wikipedia.org/wiki?curid=425584" title="Klasy przestrzeni powietrznej">
Klasy przestrzeni powietrznej

Klasy przestrzeni powietrznej – poszczególne rodzaje przestrzeni powietrznej. Przynależność poszczególnych części przestrzeni powietrznej do tychże klas określana jest przez organ państwowego nadzoru lotniczego wspólnie z państwowym cywilnym organem ruchu lotniczego oraz lotnictwem wojskowym. Według ICAO wyróżnia się następujące klasy przestrzeni powietrznej:
Przestrzenie niekontrolowane.
W poszczególnych krajach, a właściwie w poszczególnych rejonach informacji powietrznej (FIR – ), mogą być używane tylko niektóre z wymienionych klas przestrzeni. W FIR Warszawa używa się klas C oraz G, w niektórych CTR i TMA ze względu na specyfikę ruchu wprowadzono klasę D (CTR i TMA EPLB – Lublin, CTR EPZG – Zielona Góra Babimost, CTR EPWA – Warszawa Okęcie). Ograniczenia wynikające z klasyfikacji przestrzeni powietrznej nie dotyczą państwowych statków powietrznych wykonujących loty związane z bezpieczeństwem państwa.

</doc>
<doc id="425587" url="https://pl.wikipedia.org/wiki?curid=425587" title="Panewniki">
Panewniki

Panewniki (niem. "Panewnik") − część zachodniej jednostki pomocniczej Ligota-Panewniki w mieście Katowice. Do 1951 r. Panewniki były samodzielną gminą Panewniki. Otoczone z trzech stron lasami, rozciągające się między rzekami Kłodnica i Ślepiotka. Graniczą z Ligotą, miastem Mikołów, Kochłowicami w Rudzie Śląskiej i Chorzowem Batorym. Dzielą się na: Stare Panewniki, Wymysłów, osiedle Józefa Bema, Nowe Panewniki i Kokociniec. Główną ulicą przechodzącą przez dzielnicę jest ulica Panewnicka.
Historia dzielnicy.
Panewniki powstały około 1580 roku nad rzeką Kłodnica przy ujściu Ślepiotki. Należały do kuźnicy pszczyńskiej (dziś Stara Kuźnia) w XVI wieku. Początkowo było jednym z osiedli służebnych wytwarzających panwie. W 1586 roku we wsi Panewniki mieszkało 8 zagrodników, w 1620 było ich 9. W 1629 roku pojawił się tu pierwszy chałupnik. W 1700 roku było ich już 5, a 25 lat później już 25. Do połowy XIX w pracował młyn na Kłodnicy, którego właścicielem był zarząd dóbr dominialnych księstwa pszczyńskiego. W 1650 roku zarząd dóbr dominialnych księstwa Pszczyńskiego uruchomił na terenie wsi kuźnię, w której mieścił się piec niski lupowy połączony z młotownią. W XVII wieku kuźnia była nieczynna. Do 1964 roku rósł tutaj dąb pamiętający czasy króla Jana III Sobieskiego, który (według ludowego przekazu) miał wędrować tędy ze swoimi wojskami ulicą Mikołowską (dziś Owsiana) na odsiecz Wiednia.
W 1855 roku w gminie Panewniki mieszkało 648 osób, a sześć lat później 718. W 1908 roku władze gminy podjęły decyzję o budowie nowej szkoły na terenie Kokocińca ukończoną w 1913 roku. W 1905 roku gmina Panewnik liczyła około 1000 mieszkańców. Zamieszkiwała je głównie ludność autochtoniczna, zaliczana urzędowo do ludności polskojęzycznej.
W pierwszych latach XX wieku na ziemi wykupionej od chłopów, rozpoczęto budowę zespołu klasztornego franciszkanów. Powstanie klasztoru i kościoła oraz groty pątniczej (kopia groty NMP z Lourdes we Francji) w pobliżu dworca kolejowego stworzyło możliwości zabudowy terenu między klasztorem a gminą Ligota oraz w kierunku wsi Panewnik. Nową zabudowę, która powstała wokół klasztoru zaczęto nazywać Nowym Panewnikiem, a pierwotną zabudowę Starym Panewnikiem. Pierwotna nazwa Panewnik uległa więc zmianie w początkach XX wieku. 
W roku 1924 na terenie Nowego Panewnika utworzono gminę. Powstała nowa nazwa - Panewniki (spotykana na mapach dopiero w 1950 roku), która bardziej odpowiadała rzeczywistości. Łączyła bowiem dwa pojęcia w jedno.
W okresie międzywojennym w Panewnikach ożywiło się życie kulturalne. W roku 1923 założono chór mieszany "Wanda", który, oprócz występów śpiewaczych, organizował często przedstawienia amatorskie. 
We wrześniu 1939 roku hitlerowcy dokonali mordu w lasach panewnickich na harcerzach i powstańcach. Po wojnie ekshumowano ich zwłoki i przewieziono na cmentarz przy ulicy Panewnickiej. W roku 1961 odsłonięto pomnik na wspólnej mogile dla uczczenia pamięci pomordowanych.
Nowy etap w dziejach Panewnik rozpoczął się w Polsce Ludowej, zwłaszcza po przyłączeniu gminy w 1951 roku do Katowic. W latach sześćdziesiątych przy ulicy Medyków, na granicy Ligoty i Panewnik rozpoczęto budowę zespołu klinik i budynków teorii Śląskiej Akademii Medycznej w Katowicach (od niedawna pod zmienioną nazwą na Śląski Uniwersytet Medyczny w Katowicach) oraz domów akademickich należących zarówno do SUM jak i do Uniwersytetu Śląskiego w Katowicach. Powodem budowy domów dla studentów poza Śródmieściem były obawy o widoczne dla dużej liczby mieszkańców domniemane manifestacje niezadowolenia studentów z polityki peerelowskich dygnitarzy państwa.
Szczególne zainteresowanie wzbudzają te okolice w okresie świąt Bożego Narodzenia. Wtedy to właśnie na głównym ołtarzu kościoła można podziwiać największą w Europie szopkę, zbudowaną wewnątrz świątyni. Z boku świątyni można także oglądać ruchomy żłóbek, żywą szopkę oraz wystawę małych szopek z różnych stron świata.
Obiekty zabytkowe.
W Panewnikach znajdują się następujące historyczne obiekty, objęte ochroną konserwatorską:

</doc>
<doc id="425594" url="https://pl.wikipedia.org/wiki?curid=425594" title="Ejlat">
Ejlat

, hist. Elat, Elot, El-Paran, Berenika, Ajla (hebr. ; arab. إيلات) – portowe miasto położone w Dystrykcie Południowym w Izraelu.
Jest najdalej położonym na południe miastem Izraela – leży w południowej części pustyni Negew, na południe od kibucu Elot. Jednocześnie jest jedynym izraelskim portem morskim nad Zatoką Akaba (Morze Czerwone). Jest to ważny ośrodek przemysłowy graniczący z egipską miejscowością Taba i jordańskim miastem portowym Akaba.
Geografia.
Miasto Ejlat leży w oazie położonej w południowej części pustyni Negew, nad Zatoką Akaba, która wcina się między Półwysep Synaj i Półwysep Arabski. W krajobrazach dominują szerokie pustynne doliny położone wśród gór Negewu (892 m n.p.m.), które stromo spływają do Zatoki Akaba.
Tutejsza geologia jest różnorodna: skały magmowe i metamorficzne, piaskowce i wapienie. Zasoby słodkiej wody są ograniczone. Szata roślinna jest uboga.
Klimat.
Ejlat jest miastem o największej ilości słonecznych dni w Izraelu. Trudno zobaczyć tu chmury, tylko nieliczne mogą pojawić się zimą. Suchy klimat pustynny jest w Ejlacie złagodzony przez wpływ chłodniejszego morza. Temperatury często przewyższają 40 °C (104 °F) latem, i 18 °C (64 °F) zimą, podczas gdy temperatury wody kształtują się pomiędzy 20–26 °C (68–79 °F). Suma rocznych opadów atmosferycznych wynosi 28 mm.
Historia.
W 1861 rozpoczęto badania archeologiczne, jednak jak do tej pory objęły one jedynie około 7% obszaru o powierzchni 1200 km², na którym zarejestrowano około 1500 starożytnych miejsc.
Pomimo ciężkich warunków życia, w regionie tym już od VIII tysiąclecia p.n.e. żyły duże populacje ludzkie. W odróżnieniu od sąsiedniego górzystego regionu pustyni Negew i pustynnej wyżyny Synaju, tutejsze osady istniały nieprzerwanie przez minionych 10 tys. lat.
"„Głównym elementem, który wpłynął na historię regionu były zasoby miedzi i innych minerałów, starożytne drogi międzynarodowe, które przecinały region, oraz jego geopolityczna i strategiczna pozycja. Spowodowało to powstanie osad, które ignorowały warunki środowiskowe”".
Pierwotna osada Ejlat powstała na samym północnym czubku Morza Czerwonego, w miejscu obecnego jordańskiego miasta Akaba. Około VII tysiąclecia p.n.e. rozwinął się tutaj ośrodek handlowy z portem morskim. W pobliskiej Dolinie Timna istniał ośrodek działalności górniczej i rzemiosła miedzianego. W czasach panowania XII dynastii władców Starożytnego Egiptu (1976–1794 p.n.e.) Ejlat był głównym partnerem handlowym egipskiego portu Elim. Handel obejmował aromatyczną żywicę olibanową i mirrę sprowadzane z Etiopii i Puntu; bitumy i naturalną sodę z Morza Martwego; tkaniny lniane z Byblos; amulety miedziane z Timny. W owych czasach Ejlat znajdował się na granicy Edomu i Midian, a był zamieszkały przez plemię Refidim (autochonicznych mieszkańców Synaju). Egipscy władcy sprawowali kontrolę nad portem handlowym Ejlat od IV dynastii (2670–2500 p.n.e.).
Biblia kilkakrotnie wspomina o osadzie Esjon-Geber, jako miejscu postoju Izraelitów podczas ich wędrówki z Egiptu do Ziemi Obiecanej, a także o sąsiednim mieście Elat. Hieronim i obecni archeolodzy łączą Elat z miastem Nabatejczyków, znanym w jego czasach jako Ajla – położonym pomiędzy obecnym Ejlatem a jordańską Akabą na północnym krańcu zatoki Akaba. Król Dawid (1040–970 p.n.e.) podbił Edom i opanował miasto Elat, które zostało rozbudowane za rządów króla Azariasza (791–739 p.n.e.). Jednak już za panowania króla Achaza (734–728 p.n.e.) Elat został opanowany przez Syryjczyków.
Podczas panowania Rzymu wybudowano drogę rzymską łączącą Ejlat z nabatejskim miastem Petrą. Z okresu panowania Ummajjadów zachowały się pozostałości osady, która była dużym ośrodkiem wytapiania miedzi. Znajdowała się ona pomiędzy obecną strefą przemysłową Ejlatu a kibucem Elot.
Podczas I wojny światowej w 1916 oddziały Beduinów dowodzonych przez brytyjskiego oficera wywiadu Lawrence’a zajęły turecką twierdzę w Akabie. W ten sposób cały region znalazł się pod brytyjską kontrolą i w 1920 wszedł w skład Mandatu Palestyny.
29 listopada 1947 roku Zgromadzenie Ogólne Organizacji Narodów Zjednoczonych przyjęło "rezolucję nr 181" w sprawie podziału Palestyny na dwa państwa: żydowskie i arabskie. W myśl "rezolucji" rejon Ejlatu miał znajdować się w państwie żydowskim.
Podczas wojny o niepodległość Ejlat został zajęty bez walki przez wojska izraelskie 10 marca 1949.
Współczesny Ejlat istniał początkowo jako wojskowy posterunek Sił Obronnych Izraela. Bardzo szybko dostrzeżono strategiczne znaczenie tego miejsca i rolę, jaką może odegrać port w Ejlacie dla gospodarki Izraela. Z tego powodu od 1950 zaczęli osiedlać się tutaj pierwsi osadnicy żydowscy, stworzono pierwsze zakłady pracy i wybudowano port morski.
Jednak już w 1950 egipscy żołnierze zajęli dwie wyspy (Tiran i Sanafir) w Cieśninie Tirańskiej u wejścia do zatoki Akaba na Morzu Czerwonym. W ten sposób Egipcjanie przejęli całkowitą kontrolę nad żeglugą morską w cieśninie Tirańskiej, przez którą od tego momentu nie mogły przypływać statki płynące do portu Ejlat z towarami dla Izraela. Z tego powodu od 1951 port w Ejlacie był wykorzystywany jedynie jako baza izraelskiej marynarki wojennej. Dalszy bieg wydarzeń doprowadził do kryzysu sueskiego w 1956, w wyniku którego odblokowano Cieśniny Tirańskie dla żeglugi izraelskiej.
W 1957 nastąpiło oficjalne otworzenie portu morskiego w Ejlacie. W styczniu 1958 oddano do użytko nową drogę łączącą Ejlat z miastem Be’er Szewa. W marcu 1959 Ejlat otrzymał prawa miejskie. W owym czasie w mieście żyło 6 tys. mieszkańców.
W listopadzie 1959 przedstawiciel Arabii Saudyjskiej w ONZ zakwestionował prawo Izraela do korzystania z zatoki Akaba. Zdaniem Arabii Saudyjskiej Zatoka ta stanowiła arabskie wody terytorialne i dlatego Żydzi nie mogli z nich korzystać. Równocześnie król Su’ud ibn Abd al-Aziz Al Su’ud zażądał wycofania z rejonu zatoki Akaba międzynarodowych sił pokojowych UNEF, które zapewniały bezpieczeństwo swobodnej żeglugi przez Cieśninę Tirańską. 23 maja 1967 Egipt ponownie zablokował Cieśniny Tirańskie dla „wszystkich statków płynących pod flagą Izraela albo wiozących strategiczne towary” dla Izraela. W odpowiedzi izraelska armia rozpoczęła wojnę sześciodniową, w której Izraelczycy zajęli cały Półwysep Synaj. Zwycięstwo to skutecznie odblokowało zatokę Akaba i otworzyło Port Ejlat. Rozpoczął się wówczas okres szybkiego rozwoju gospodarczego miasta.
W 1969 oddano do użytku nową drogę łączącą Ejlat z miastem Szarm el-Szejk na Synaju. Droga ta umożliwiła większej ilości turystów korzystać z atrakcji Synaju. Większość z nich przybywało w ten region właśnie poprzez miasto Ejlat, które w 1969 liczyło już 13 tys. mieszkańców.
W styczniu 1975 uruchomiono pierwsze czarterowe połączenia lotnicze Ejlatu z Europą. Równocześnie rozpoczęła się rozbudowa infrastruktury turystycznej i budowa nowych hoteli. Prowadzony proces pokojowy w konflikcie izraelsko-egipskim unormował sytuację na Synaju i stworzył warunki normalnego rozwoju dla miasta Ejlat, które w listopadzie 1985 ogłoszono strefą wolnego handlu.
W kwietniu 1989 ostatecznie ustalono przebieg granicy izraelsko-egipskiej i zwrócono miejscowość Taba Egiptowi. W październiku 1994 nastąpiło podpisanie traktatu pokojowego izraelsko-jordańskiego i otwarcie przejścia granicznego z Jordanią. Dzięki tym krokom Ejlat może rozwijać się jako miejscowość atrakcyjna turystycznie, odwiedzana przez turystów z całego świata.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 46,8 tys. mieszkańców, z czego 86% stanowią Żydzi.
Populacja miasta pod względem wieku:
Miasto posiada następujące osiedla mieszkaniowe: Shahamon, Ganim A, Ganim B, Tsofit, Bene Beitecha, Zeelim, Urim, HaDekel, Merkaz, Ye’elim i Neve Midbar.
Edukacja.
Wśród tutejszych szkół znajdują się: "Harei Eilat", "HaYovel", "Ironi Makif Goldwater", "Mitspe Yam", "Etsion Gever", "Ofir", "Tse’elim", "Begin", "Urim", "Yemin Herzog", "Alon", "Almog", "Ye’elim", college zarządzania oraz szkoła hotelarstwa i turystyki.
Kultura.
Ejlat jest popularnym miejscem organizowania konferencji międzynarodowych. W tym celu wybudowano tutaj międzynarodowe centrum konferencyjne. Również wiele hoteli posiada własne ośrodki konferencyjne.
Każdego roku w sierpniu w Ejlacie jest organizowany "Festiwal Jazzowy Morze Czerwone" (ang. "The Red Sea Jazz Festival"), który przyciąga największe międzynarodowe gwiazdy muzyki jazz. Koncerty odbywają się na dworze, nad Morzem Czerwonym.
W styczniu odbywa się "Festiwal Muzyki Poważnej", podczas którego występuje wielu międzynarodowej sławy muzyków i dyrygentów.
W maju odbywa się "Międzynarodowy Festiwal Filmowy", którego celem jest poprawienie świadomości kulturalnej mieszkańców miasta i regionu, a także promocja Ejlau na świecie. Festiwal jest miejscem debiutów początkujących filmowców, a także okazją do prezentacji filmów najwyższej międzynarodowej klasy.
Służba zdrowia.
W Ejlacie znajduje się szpital "Centrum Medyczne Yoseftal".
Gospodarka.
Ejlat jest strategicznym portem morskim i ważnym ośrodkiem przemysłowym Izraela. Port Ejlat ma decydujące dla Izraela znaczenie w dostępie do rynków w Afryce Wschodniej i Azji Południowo-Wschodniej. Bez możliwości korzystania z portu w Ejlacie, izraelskie statki musiałyby korzystać z Kanału Sueskiego albo opływać Przylądek Dobrej Nadziei.
Ejlat to miejsce strategiczne ze względu na dowóz ropy naftowej – wraz z rafinerią – która jest stąd transportowana rurociągami do rafinerii w Hajfie i Aszkelonie. W 1985 roku utworzono strefę wolnego handlu (nie pobiera się tutaj 17% cła). Jednak najważniejszą gałęzią tutejszej gospodarki jest turystyka.
Transport.
Przez centrum Ejlatu przebiega droga ekspresowa nr 90 (Taba-Metulla), która przy porcie lotniczym Ejlat krzyżuje się z drogą ekspresową nr 12 (Ne’ot Semadar-Ejlat). Miasto posiada drogowe przejście graniczne Taba z Egiptem i przejście graniczne Wadi Araba Jordanią. Trwa budowa linii kolejowej Rakewet Jisra’el, która w przyszłości ma połączyć Ejlat z Beer Szewą.
W mieście znajduje się port lotniczy Ejlat, a w odległości 60 km na północny zachód jest położony międzynarodowy port lotniczy Owda. Oba lotniska zostały zastąpione w 2019 roku przez nowy port lotniczy Ramon, który jest oddalony 18 km od centrum Ejlatu.
Turystyka.
Ejlat jest popularnym izraelskim kurortem wypoczynkowym położonym wśród wysokich gór Negewu nad Morzem Czerwonym. Przyjeżdża tutaj wielu turystów z całego świata. Tutejsze plaże o długości 10 km są podzielone na dwie części. Plaża północna znajduje się przy kompleksach hotelowych. Jest to idealne miejsce dla plażowiczów i uprawiania sportów wodnych oraz nurkowania. Znajdują się tutaj ratownicy, pełne zaplecze plażowych restauracji i kawiarni. Natomiast plaża południowa jest popularnym miejscem spotkań młodzieży, przy którym powstało wiele klubów nocnych i barów. Istnieją tu dogodne warunki do uprawiania sportów wodnych i nurkowania. W pobliżu granicy egipskiej znajduje się spokojna plaża przy luksusowym "Hotelu Princess". Wybudowano tu atrakcyjny pomost do kąpieli, który służy również jako molo wprowadzające do portu i miejsce cumowania morskich statków wycieczkowych. Pomiędzy plażą północną i południową kursują regularne połączenia autobusowe.
Przy wszystkich plażach dostępne są punkty wypożyczające sprzęt do uprawiania wszelkich sportów wodnych: narciarstwa wodnego, windsurfingu, surfingu i innych.
W umiarkowanych wodach zatoki Akaba występują rafy koralowe, wśród których żyją różnorodne ryby. W tym naturalnym morskim środowisku utworzono wielką turystyczną atrakcję Ejlatu – "Rafę Delfinów". Na powierzchni około 10 000 m² i głębokości do 18 metrów żyje tutaj stado delfinów i lwów morskich. Stado delfinów nie jest więzione i ma wolny dostęp do otwartego morza, a pomimo to pozostaje w sąsiedztwie ludzi w obrębie rafy. Jest to wielka atrakcja dla turystów, którzy mogą pływać w bezpośrednim sąsiedztwie delfinów. Tuż obok powstał kompleks restauracji, klubów nocnych i hoteli ("Hotel Ambasador", "Club Med Hotel Eilat" i "Reef Hotel").
Tuż obok znajduje się "Podwodne Obserwatorium i Park Morski w Ejlacie". Długi na 100 metrów pomost prowadzi tutaj do obserwatorium życia podwodnego, w którym schodzi się schodami 6 metrów pod powierzchnię wody, gdzie można podziwiać bogactwo barwnego świata morskiej fauny rafy koralowej. Na brzegu wybudowano oceanarium, w którym umieszczono baseny z panoramicznymi oknami, w których pływają rekiny, żółwie morskie i płaszczki. Dodatkową atrakcją są organizowane wycieczki miniaturową żółtą łodzią podwodną. Znajduje się tutaj także obserwatorium astronomiczne.
Ejlat jest znany także jako jedno z najlepszych na świecie miejsc do obserwacji ptaków. I właśnie tutaj krzyżują się trasy migracji milionów ptaków, które w marcu i kwietniu, oraz w październiku przelatują nad Ejlatem. W sezonie można zaobserwować 34 gatunki ptaków drapieżnych oraz ponad 400 gatunków ptaków śpiewających, wodnych i innych. Na wschód od miasta wybudowano "Międzynarodowe Centrum Obserwacji Ptaków w Ejlacie" z wieloma punktami obserwacyjnymi dla ornitologów.
Ważnym miejscem historycznym Ejlatu jest dawny turecki posterunek Umm Raszrasz, w sąsiedztwie którego wznosi się "pomnik żołnierzy izraelskich", którzy 10 marca 1949 zdobyli przyczółek nad Morzem Czerwonym.
W czerwcu 2006 otworzono biblijny park tematyczny "Miasto Królów". Został on zbudowany w pięknym parku o powierzchni ponad 3,7 tys. m². Budynek pałacu ma trzy piętra, na których urządzono pomieszczenia z atrakcjami: "Podróż do Przeszłości", "Jaskinia Złudzeń i Mądrości", "Jaskinia Biblijna" oraz "Zjeżdżalnia Króla Salomona".
Około 27 km na północ od Ejlatu znajduje się "Park Narodowy Doliny Timna". Ten pustynny obszar jest popularnym miejscem wycieczek pieszych, przejażdżek wielbłądami i jeepami. W starożytności znajdowały się tutaj kopalnie miedzi Timna. Najwspanialszymi formacjami skalnymi jest skała "„Grzyb”" oraz "„Filary Salomona”". W rezerwacie znajduje się także jezioro zaporowe z popularnym terenem rekreacyjnym. Na tym obszarze (8 000 akrów) występują unikalne zwierzęta pustynne, takie jak: pantery, gepardy, hieny, gazele i inne.

</doc>
<doc id="425595" url="https://pl.wikipedia.org/wiki?curid=425595" title="Eilat">
Eilat



</doc>
<doc id="425596" url="https://pl.wikipedia.org/wiki?curid=425596" title="Dan Aykroyd">
Dan Aykroyd

Daniel Edward Aykroyd (ur. 1 lipca 1952 w Ottawie) – kanadyjsko-amerykański aktor i muzyk, nominowany do Oscara za rolę drugoplanową w filmie Bruce’a Beresforda "Wożąc panią Daisy".
Życiorys.
Pierwotnie planował zostać księdzem. Wstąpił nawet do seminarium duchownego, z którego go wyrzucono. Rozpoczął wtedy naukę na Uniwersytecie Carleton w Ottawie, gdzie studiował psychologię, nauki polityczne i socjologię kryminalną. Wstąpił do uniwersyteckiej grupy teatralnej "Sock'n'Buskin", z którą występował przez cały okres studiów.
Po opuszczeniu murów uczelni Aykroyd przyłączył się do trupy "Second City Comedy", w której występował, pisał skecze i reżyserował niektóre przedstawienia. W tym czasie poznał amerykańskiego komika Johna Belushiego, który zaproponował Aykroydowi udział w telewizyjnym programie "Saturday Night Live". 11 października 1975 stacja NBC wyemitowała pierwszy odcinek tego cyklu – program niemal natychmiast stał się przebojem. W 1980 Aykroyd i Belushi zagrali w filmie, który przyniósł im największą sławę: "Blues Brothers". W tym czasie Belushi był już uzależniony od narkotyków, które dwa lata później stały się przyczyną jego śmierci. Po odejściu przyjaciela Aykroyd zrezygnował z udziału w programie "Saturday Night Live" i zajął się graniem w filmach kinowych. Ma na swoim koncie udział w takich filmach jak: "Nieoczekiwana zmiana miejsc", "Pogromcy duchów", "Szpiedzy tacy jak my". W 1989 w filmie "Wożąc panią Daisy" Aykroyd zagrał po raz pierwszy rolę niekomediową; otrzymał za nią nominację do Oscara. W 1997 aktor powrócił do telewizji w serialu komediowym "Dusza człowiek". Brał udział w nagraniu słynnego przeboju "We Are the World" supergrupy USA for Africa. W 1989 wystąpił w teledysku Michaela Jacksona „Liberian Girl” jako policjant.
Życie prywatne.
W 1983 poślubił amerykańską aktorkę Donnę Dixon. Mają trzy córki. Jego brat, Peter, jest także aktorem komediowym. Interesuje się UFO, należy do Mutual UFO Network, ma wielką kolekcję książek na tematy zjawisk paranormalnych. Dan Aykroyd w 2015 stwierdził podczas wywiadu telewizyjnego HuffPost Show z gospodarzami Royem Sekoffem i Markiem Lamontem Hillem, że ma zespół Aspergera, który „nigdy nie został zdiagnozowany” ale był „rodzajem autodiagnozy” opartej na kilku jego własnych cechach.

</doc>
<doc id="425598" url="https://pl.wikipedia.org/wiki?curid=425598" title="Eugene Luther Vidal">
Eugene Luther Vidal



</doc>
<doc id="425599" url="https://pl.wikipedia.org/wiki?curid=425599" title="Skull and Bones">
Skull and Bones



</doc>
<doc id="425601" url="https://pl.wikipedia.org/wiki?curid=425601" title="Heinrich Goeppert">
Heinrich Goeppert



</doc>
<doc id="425603" url="https://pl.wikipedia.org/wiki?curid=425603" title="Rootwater">
Rootwater

Rootwater – polska grupa muzyczna grająca heavy metal, z wpływami takich gatunków jak thrash metal, hardcore czy punk. 
Nazwa grupy pochodzi od ang. słowa "root" oznaczającego "korzeń, podstawa" oraz "water", czyli "woda" (Chociaż w jednym z wywiadów członkowie zespołu wspomnieli, iż nazwa wzięła się od karty "Rootwater Commando" z gry ). W tekstach swoich piosenek Rootwater poruszają ważne tematy np. wojny ("War"), prześladowań wyznaniowych i antysemityzmu ("Hava Nagila") czy krytykę ludzi chciwych ("Back to the Real").
Historia.
Zespół został założony w 2002 r. Przed wydaniem pierwszego materiału Tomasz "Yony" Jońca odchodzi z zespołu i zastępuje go Michał Truong, niedługo potem Pawła Jurkowskiego – Artur Rowiński znany z występów w Bian oraz Licorea. 
27 sierpnia 2004 roku ukazał się debiutancki album grupy zatytułowany "Under" wydany nakładem wytwórni muzycznej Fonografika. Kilka miesięcy po wydaniu płyty z zespołu odchodzi Przemysław Bieliński, zastąpiony przez Filipa "Heinricha" Hałuchę z zespołu Vesania.
W 2006 roku ukazał się pierwszy minialbum grupy zatytułowany "The Legends of Hava Nagila", wydany w limitowanym nakładzie tysiąca egzemplarzy. Również w 2006 roku grupa podpisała kontrakt płytowy z wytwórnią Mystic Production. W 2007 roku ukazał się drugi album grupy pt. "Limbic System" wydany nakładem Mystic Production. Materiał uzyskał 3. miejsce w plebiscycie czasopisma Mystic Art na "album roku 2007".
Tego samego roku zespół wystąpił na Mystic Festivalu obok takich gwiazd jak m.in. Celtic Frost, Behemoth, Slayer a także na Przystanku Woodstock w Kostrzynie nad Odrą obok m.in. Type O Negative czy Acid Drinkers.
W 2008 roku do zespołu dołączył Paweł "Paul" Jaroszewicz. Zastąpił Artura Rowińskiego, jednak zaraz po nagraniach studyjnych materiału na trzecią płytę opuścił Rootwater. Oficjalnie zastąpił go w styczniu 2009 Grzegorz Olejnik. Również w styczniu 2009 roku z zespołu odszedł Michał Truong, którego zastąpił występujący w grupie Vesania Marcin "Valeo" Walenczykowski. W związku problemami zdrowotnymi wokalisty Macieja Taffa w maju 2010 roku zespół zakomunikował zawieszenie działalności.

</doc>
<doc id="425609" url="https://pl.wikipedia.org/wiki?curid=425609" title="Crystalicum">
Crystalicum

Crystalicum – polska gra fabularna w konwencji fantasy (ale z elementami magicznej podróży w kosmosie) i w stylizacji mangowej. Istnieje też gra karciana w tym uniwersum. Gry zostały wydane w 2006 roku.
Gra fabularna jest przygotowywana jako część projektu Crystalicum, który składać się będzie z wielu produktów: gry karcianej, fabularnej, planszowych, bitewnych, oraz beletrystyki, w której częścią wspólną jest świat Crystalicum.
Świat Crystalicum.
Przygody bohaterów „Crystalicum” odbywają się w Znanym Wszechświecie - kolorowej i bogatej w życie przestrzeni. Poprzez Znany Wszechświat płyną żaglowce, napędzane wiatrem słonecznym, podróżują pomiędzy nieprzeliczonymi światami. W przestrzeni nie potrzeba skafandrów ani butli z tlenem, żeby przeżyć - a żeglarze traktują wszechświat jak morze pełne wysp, bogate, pełne tajemnic, zagadek, przygód i niesamowitości. We Wszechświecie nigdy nie zabraknie miejsca dla podróżników, odkrywców, kupców i łowców przygód.
Na dzieje Znanego Wszechświata wpływ mają przede wszystkim przedstawiciele kilku ras uniwersum (nie są to jedyne rasy, które zamieszkują światy: jest ich o wiele, wiele więcej, lecz te kilka w największej mierze decyduje o przyszłym kształcie uniwersum).

</doc>
<doc id="425610" url="https://pl.wikipedia.org/wiki?curid=425610" title="Kanał radiowy">
Kanał radiowy

Kanał radiowy - tor transmisyjny określany za pomocą standardowego przedziału częstotliwości. Potocznie utożsamiany z numerem umownym przydzielonej dla stacji częstotliwości pracy.

</doc>
<doc id="425618" url="https://pl.wikipedia.org/wiki?curid=425618" title="Semidupleks">
Semidupleks

Semidupleks – tryb pracy w połączeniu radiowym, przy którym z jednej strony łącza radiotelefonicznego pracuje się w sposób duosimpleksowy, a z drugiej sposobem dupleksowym.

</doc>
<doc id="425619" url="https://pl.wikipedia.org/wiki?curid=425619" title="Semiduplex">
Semiduplex



</doc>
<doc id="425622" url="https://pl.wikipedia.org/wiki?curid=425622" title="Fałszywa twardziel">
Fałszywa twardziel

Fałszywa twardziel – ciemniej zabarwiona, wewnętrzna strefa beztwardzielowych gatunków drzew. Fałszywa twardziel należy do wad drewna z grupy zabarwień.

</doc>
<doc id="425623" url="https://pl.wikipedia.org/wiki?curid=425623" title="Maille breze">
Maille breze



</doc>
<doc id="425624" url="https://pl.wikipedia.org/wiki?curid=425624" title="Dagobah">
Dagobah

Dagobah – fikcyjna bagnista planeta z sagi "Gwiezdne wojny", o bujnym życiu zwierzęcym i roślinnym. Po raz pierwszy pojawia się w filmie "" jako miejsce pobytu wielkiego Mistrza Jedi – Yody.
Po przegranej walce z Palpatine'em Yoda udał się na Dagobah na dobrowolne wygnanie. W "Imperium kontratakuje" na Dagobah przybywa Luke Skywalker w celu kontynuacji szkolenia Jedi. Następnie przerywa szkolenie, ponieważ czuje, że jego przyjaciołom – Leii Organa i Hanowi Solo – grozi niebezpieczeństwo. Wraca po uwolnieniu Solo z ręki Jabby, by towarzyszyć Yodzie w jego ostatnich dniach.
Luke ponownie odwiedza planetę po 5 latach z nadzieją na znalezienie materiałów, które mają pomóc mu w szkoleniu dzieci jego siostry, Lei Organy Solo. Znajduje jedynie pilot zdalnego sterowania statku kosmicznego, który należał do Jorusa C’Baotha i został tam uprowadzony przez Mrocznego Jedi z Bpfassh, pokonanego ostatecznie przez Yodę.
Planetę tę odwiedza również Galen Marek (Starkiller) w serii gier w celu znalezienia celu swojej podróży i swojego istnienia. W proroczej jaskini otrzymuje wizję, w której widzi Juno Eclipse w tarapatach. Yoda informuje Starkillera, że ma podążać za tym, co zobaczył.
Dzień na planecie trwa 23 standardowe godziny, rok 341 lokalnych dni.

</doc>
<doc id="425625" url="https://pl.wikipedia.org/wiki?curid=425625" title="Wewnętrzny biel">
Wewnętrzny biel

Wewnętrzny biel – pierścień lub łuk jaśniej zabarwionego drewna w obrębie twardzieli, złożony nieregularnie z jednego lub kilku słojów rocznych. Wewnętrzny biel należy do wad drewna z grupy zabarwień.
Brak substancji twardzielowych w wewnętrznym bielu, duże nagromadzenie skrobi i brak wcistek wpływa na zmniejszenie się jego odporności na działalność rozkładową grzybów. W związku z tym wewnętrzny biel ulega często zgniliźnie jeszcze w żyjących drzewach, przechodząc w tzw. opuklinę.

</doc>
<doc id="425626" url="https://pl.wikipedia.org/wiki?curid=425626" title="Follow the Leader (album Korn)">
Follow the Leader (album Korn)

Follow the Leader (pol. Podążaj za Liderem) – trzeci album amerykańskiej grupy nu-metalowej Korn, wydany 18 sierpnia 1998.
Album rozpoczyna się od utworu numer 13. Poprzedza go dwanaście 5-sekundowych ścieżek ciszy. Powodem tego jest, zgodnie z wywiadem dla Metal Hammer UK, to, że Johnatan Davis nie chciał, by płyta miała 13 ścieżek. Innym wytłumaczeniem jest to, ścieżki te tworzą minutową ciszę w hołdzie jednemu z fanów zespołu, Justinowi, który zmarł na raka. Poświęcono mu również jeden z utworów pod jego imieniem. Płyta zawiera parę gościnnych występów znanych wokalistów, takich jak Ice Cube w „Children of the Korn” czy Fred Durst z Limp Bizkit w „All in the Family”.
Nakręcono teledyski do utworów „Freak on a Leash” i „Got the Life”.
Album jest jak do tej pory najlepiej sprzedającym się wydawnictwem zespołu Korn, według danych z kwietnia 2002 album sprzedał się w nakładzie 3 414 717 egzemplarzy na terenie Stanów Zjednoczonych.

</doc>
<doc id="425631" url="https://pl.wikipedia.org/wiki?curid=425631" title="Untouchables (album Korn)">
Untouchables (album Korn)

Untouchables – piąty album amerykańskiego zespołu nu-metalowego Korn, wydany w czerwcu 2002 roku. Album wzbudził wiele kontrowersji i sporów. Do dziś fani zespołu są podzieleni: jedni uznają go za najlepszy w dorobku, inni za porażkę. Faktem natomiast jest, że sprzedawał się dotąd najgorzej z wszystkich studyjnych płyt: w USA do dziś nie uzyskał statusu multiplatynowej płyty (jako jedyny z ośmiu krążków zespołu). Nazwa albumu dosłownie znaczy 'Nietykalni' i może odnosić się do najniższej (klasy) grupy ludzi w systemie caste w Indiach której ludzie unikali i wierzyli że dotykiem wywołują poważne choroby; stąd słowo 'nietykalny'. Może to być nawiązaniem do młodych lat Davisa, kiedy w szkole ludzie unikali go przez swój typ muzyki i styl ubioru. Jest też pierwszym albumem, na którym Jonathan Davis nie zagrał na dudach.

</doc>
<doc id="425632" url="https://pl.wikipedia.org/wiki?curid=425632" title="Świślina (rzeka)">
Świślina (rzeka)

Świślina – rzeka w Polsce, prawobrzeżny dopływ Kamiennej o długości 34,86 km. Jej źródła znajdują się w okolicach wsi Siekierno, na północ od Pasma Sieradowickiego Gór Świętokrzyskich. Uchodzi do Kamiennej w miejscowości Kunów.
Jej najważniejsze dopływy to prawobrzeżne Psarka i Pokrzywianka.
W 2005 roku na Świślinie otwarty został zbiornik Wióry, którego budowa trwała od 1978 roku. 

</doc>
<doc id="425634" url="https://pl.wikipedia.org/wiki?curid=425634" title="Bon-Joseph Dacier">
Bon-Joseph Dacier

Bon-Joseph Dacier (ur. 1 kwietnia 1742 w Valognes, zm. 4 lutego 1833 w Paryżu) (fr. Bon-Joseph, baron Dacier) – francuski filolog, literat, erudyta.
Życiorys.
Urodził się w normandzkim Valognes jako syn Pierre'a Daciera i Marguerite Ducellier. Przeznaczony przez rodzinę do kariery duchownej, uczęszczał najpierw do kolegium w rodzinnej miejscowości, a następnie uzyskał stypendium na naukę w paryskim Collège d’Harcourt, gdzie po krótkim studium teologii poświęcił się głównie studiom filologicznym. W 1772 wydał przekład dzieła "Varia historia" Klaudiusza Eliana, który zapewnił mu członkostwo korespondencyjne Akademii Inskrypcji i Literatury (Académie des inscriptions et belles-lettres). W roku 1782 został jej prezydentem i dożywotnim sekretarzem, a w 1784 Ludwik XVI mianował go oficjalnym historiografem Połączonych Zakonów św. Łazarza z Jerozolimy i Najświętszej Marii Panny z Góry Karmel, których był członkiem. W 1777 wydał przekład "Cyropedii" Ksenofonta.
W 1790 został urzędnikiem miejskim w Paryża, zajmując się m.in. podatkami, odmówił jednak, kiedy Ludwik XVI zaproponował mu w tym samym roku zostanie ministrem finansów. W następnych latach wycofał się na wieś, do polityki powrócił w 1799, zostając członkiem Trybunatu. W 1800 został kustoszem rękopisów w Bibliotece Narodowej Francji oraz członkiem Francuskiej Akademii Nauk Moralnych i Politycznych (l'Académie des Sciences morales et politiques). W latach 1806-1829 pełnił funkcję dyrektora ("président du Conservatoire") Biblioteki Narodowej (wówczas odpowiednio Biblioteki Cesarskiej, do 1814, i Królewskiej, od 1815). W 1810 opublikował "Rapport sur le progrès qu'ont fait depuis 1789 l'histoire et la littérature".
16 grudnia 1810 mianowany kawalerem Cesarstwa, 29 maja 1830 otrzymał tytuł barona. W 1822 wybrany do Akademii Francuskiej. W 1819 został kawalerem Wstęgi Orderu św. Michała.
W 1822 Jean-François Champollion zaadresował do niego słynny "List do Pana Dacier dotyczący alfabetu hieroglifów fonetycznych" ("Lettre à M. Dacier relative à l'alphabet des hiéroglyphes phonétiques"), w którym wyjaśniał sposób, w jaki rozszyfrował egipskie hieroglify.
Żonaty z Marie Marguerite Olympe Fédière (zm. 1806), z którą miał trójkę dzieci: Antoinette Bonne Olympe (1770-1838), Bon Edme Etienne (1776-1850), Etienette Jeanne Marguerite.

</doc>
<doc id="425636" url="https://pl.wikipedia.org/wiki?curid=425636" title="Take a Look in the Mirror (album Korn)">
Take a Look in the Mirror (album Korn)

Take a Look in the Mirror – szósty album studyjny amerykańskiego zespołu nu-metalowego Korn, wydany w 2003 roku.
Kiepska sprzedaż "Untouchables" spowodowała, iż zespół postanowił opracować kolejny album bez niczyjej pomocy i na własną rękę (Korn nie chciał dopuścić do sytuacji podobnej, jak przy poprzedniej płycie – gotowy materiał z "Untouchables" został wykradziony ze studia i zamieszczony w internecie jeszcze przed premierą). W tworzeniu tej płyty nie brał udziału żaden producent z zewnątrz. Album był znacznie cięższy i surowszy niż poprzedni. Część fanów krytykowała zespół za to, że de facto nie pojawiły się tu żadne nowości, części natomiast spodobał się powrót do ciężkiego, agresywnego grania. Mimo to nie sprzedawał się równie dobrze jak "Issues" czy "Follow the Leader".
Na płycie znalazł się utwór "Alive", który jest pierwszym utworem zespołu. Był to jakby sprawdzian dla Davisa, czy jego głos będzie pasował do stylu zespołu. Znalazł się na kasecie demo, ale Korn postanowił go zamieścić w dość zmienionej wersji dopiero na Take a Look in the Mirror.
Był to szósty i tymczasowo ostatni album grupy wraz z gitarzystą Brianem "Head" Welchem, który po jego wydaniu opuścił zespół. Brian wrócił w 2013 i od tego czasu stworzył z Kornem dwie kolejne płyty "The Paradigm Shift" i "The Serenity of Suffering".

</doc>
<doc id="425638" url="https://pl.wikipedia.org/wiki?curid=425638" title="Z1 Leberecht Maass">
Z1 Leberecht Maass

Z1 Leberecht Maass (Leberecht Maaß) – niemiecki niszczyciel z okresu przedwojennego i II wojny światowej, główny okręt Typu 1934, nazywanego też typem "Leberecht Maass" (spotyka się też nieprawidłową pisownię „Leberecht Maas”).
Budowa.
Zamówiony 7 lipca 1934, położenie stępki – 10 października 1934, wodowanie – 18 sierpnia 1935, wejście do służby – 14 stycznia 1937. Zbudowany w stoczni Deutsche Werke w Kilonii (numer stoczniowy K242). W systemie oznaczeń niemieckich niszczycieli miał numer Z1, nie nosił natomiast numeru burtowego. Nazwę nadano mu na cześć niemieckiego kontradmirała Leberechta Maassa, dowódcy Sił Rozpoznawczych, który zginął w bitwie koło Helgolandu 28 sierpnia 1914 na pokładzie krążownika „Köln”.
Służba.
Po wejściu do służby, „Leberecht Maass” był do 10 września 1939 okrętem flagowym niemieckiego Dowódcy Torpedowców (FdT), kadm. Lütjensa. 19 sierpnia 1938 uczestniczył w rewii floty przed Hitlerem i węgierskim regentem Horthym. W kwietniu-maju 1939 pływał na wody Hiszpanii i Maroka. W maju 1939 wziął udział w zajęciu Kłajpedy przez Niemców.
Tuż przed wybuchem II wojny światowej i podczas kampanii wrześniowej patrolował polskie wybrzeże. Pod flagą kontradmirała Lütjensa, wziął udział 3 września 1939 wraz z niszczycielem „Wolfgang Zenker” w pojedynku artyleryjskim z polskim niszczycielem ORP „Wicher” i stawiaczem min ORP „Gryf”, stojącymi w porcie w Helu oraz baterią cyplową w Helu. Uszkodził jednym pociskiem działka przeciwlotnicze na „Gryfie” (1 zabity), lecz następnie sam został uszkodzony jednym trafieniem „Gryfa” lub baterii cyplowej w maskę działa dziobowego nr 2 i poniósł straty 4 zabitych i 4 rannych.
Podczas operacji "Wikinger" niemieckich niszczycieli przeciw brytyjskiemu rybołówstwu, 22 lutego 1940 ok. 19.45 został omyłkowo zbombardowany przez niemiecki bombowiec Heinkel He 111 z eskadry 4./KG 26. Został trafiony bombą 50 kg w nadbudówkę dziobową i prawdopodobnie dwiema bombami w okolicę drugiego komina podczas drugiego ataku samolotu ok. 19.56. Możliwe również, że dodatkowo wpadł na jedną z min postawionych w tym rejonie przez brytyjskie niszczyciele 20. flotylli. W efekcie, „Leberecht Maass” wybuchł, przełamał się na dwie części i zatonął na północny zachód od wyspy Borkum (zginęło 282 ludzi załogi, w tym dowódca okrętu kmdr ppor Fritz Bassenge, uratowano 60, z tego 1 zmarł). W tej samej operacji zatonął również niszczyciel „Max Schultz”.
Dowódcy:

</doc>
<doc id="425639" url="https://pl.wikipedia.org/wiki?curid=425639" title="Leberecht Maas">
Leberecht Maas



</doc>
<doc id="425640" url="https://pl.wikipedia.org/wiki?curid=425640" title="Płaty Beziera">
Płaty Beziera



</doc>
<doc id="425645" url="https://pl.wikipedia.org/wiki?curid=425645" title="Elementree Records">
Elementree Records

Elementree Records to wytwórnia płytowa założona przez Korn. Przewinęły się przez nią zespoły pochodzące z Bakersfield, rodzinnej miejscowości muzyków z zespołu, które osiągnęły pewne sukcesy. Spod skrzydeł wytwórni wyszły: Videodrone, Orgy, Adema, Deadsy, Drama, Marz. Głównym założeniem Davisa było wydawać zespoły o innym brzmieniu niż jego formacja i to udało się spełnić.

</doc>
<doc id="425647" url="https://pl.wikipedia.org/wiki?curid=425647" title="Z9 Wolfgang Zenker">
Z9 Wolfgang Zenker

Z9 Wolfgang Zenker – niemiecki niszczyciel typu 1934A ("Leberecht Maass") z okresu II wojny światowej, zatopiony w 1940 w bitwie pod Narwikiem.
Budowa.
Położenie stępki – 22 marca 1935, wodowanie – 27 marca 1936, wejście do służby – 2 lipca 1938. Zbudowany w stoczni Germaniawerft w Kilonii (numer stoczniowy G535). W systemie oznaczeń niemieckich niszczycieli miał przydzielony numer Z9 (rzadko używany oficjalnie), przed wojną nosił numer burtowy 61. Nazwę nadano mu na cześć Wolfganga Zenkera, niemieckiego podporucznika marynarki na pancerniku "König", zabitego podczas powstania marynarzy w Kilonii 5 listopada 1918, kiedy nie chciał dopuścić do zerwania bandery cesarskiej z okrętu (wraz z Bruno Heinemannem, którego imieniem nazwano inny niszczyciel).
Służba.
Tuż przed wybuchem II wojny światowej i podczas kampanii wrześniowej patrolował polskie wybrzeże. Uczestniczył 3 września 1939 wraz z niszczycielem "Leberecht Maass" w pojedynku artyleryjskim z polskim niszczycielem ORP "Wicher" i stawiaczem min ORP "Gryf", stojącymi w porcie w Helu oraz baterią cyplową na Helu. Na „Zenkerze” od odłamków zostało lekko rannych dwóch członków załogi.
"Zenker" był okrętem flagowym dowódcy 4. Flotylli Niszczycieli kmdra por. Beya. W dniach 10-11 stycznia 1940 i 9-10 lutego 1940 uczestniczył w dwóch operacjach stawiania min na wodach angielskich (z niszczycielami "Bruno Heinemann" i "Erich Koellner"). Wziął następnie udział w inwazji na Norwegię (operacji "Weserübung"), w grupie zajmującej Narwik 9 kwietnia 1940, przewożąc tam strzelców górskich. Uczestniczył w pierwszej bitwie morskiej pod Narwikiem z brytyjskimi niszczycielami 10 kwietnia 1940. Po śmierci komodora Bonte, komandor por. Bey na "Zenkerze" objął dowództwo niemieckiej grupy. Tego dnia wieczorem podjął próbę przedarcia się z fiordów (z niszczycielem "Erich Giese"), lecz niemieckie okręty zawróciły po natknięciu się na siły brytyjskie. 11 kwietnia "Zenker" uszkodził śrubę na skałach podwodnych, co spowodowało zmniejszenie prędkości. Następnie uczestniczył w drugiej bitwie pod Narwikiem 13 kwietnia 1940, podczas której walczył z brytyjskimi niszczycielami i przypuścił bezskuteczny atak torpedowy na brytyjski pancernik HMS "Warspite". Po wyczerpaniu amunicji i odcięciu drogi odwrotu, "Wolfgang Zenker" został wysadzony w powietrze przez załogę w fiordzie Rombaken, na pozycji .
"Historia konstrukcji i opis okrętu – w opisie niszczycieli typu 1934."
Dowódcy:
Dane techniczne.
Uzbrojenie i wyposażenie: 

</doc>
<doc id="425652" url="https://pl.wikipedia.org/wiki?curid=425652" title="1984 (zespół muzyczny)">
1984 (zespół muzyczny)

1984 – polski zespół nowofalowy.
Historia.
Powstał w styczniu 1985 w Rzeszowie, założony przez gitarzystę Piotra „Mizernego” Liszcza, wokalistę Krzysztofa „Bufeta” Barę, basistę Wojciecha „Pancernego” Trześniowskiego i perkusistę Leszka Cielaka. W tym składzie zespół zagrał swój pierwszy koncert na rzeszowskim przeglądzie „Rock Plus”. Na początku maja muzycy dokonali pierwszych nagrań dla Radia Rzeszów („Rapsodia”, „Teologie”, „Dwie chwile”, „Sny 84” i „Zielony świat”) już z nowym perkusistą Januszem „Borysem” Gajewskim, drugim wokalistą Romanem „Smutnym” Rzucidło oraz drugim gitarzystą Maćkiem Ćwiekiem. Niewiele później miejsce „Bufeta” zajął Paweł „Czester” Tauter.
Zespół w tym czasie przygotował nowe utwory („Specjalny rodzaj kontrastu”, „Tu nie będzie rewolucji” i „Biała chorągiewka”), które w sierpniu zaprezentował przed jarocińską publicznością, a następnie na festiwalach „Róbrege” i „Poza kontrolą” (już z Maciejem Miernikiem w składzie na miejscu Ćwieka).
W Jarocinie zespół został sfilmowany przez ekipę Piotra Łazarkiewicza, który wówczas, kręcił film dokumentalny "Fala". W 1987 muzycy dokonali kolejnych nagrań w studiu III Programu PR na zlecenie Rozgłośni Harcerskiej. Latem pojawili się po raz kolejny na festiwalu w Jarocinie, gdzie zostali ponownie sfilmowani. W tym roku również ukazał się pierwszy singel pt. „Tu nie będzie rewolucji”.
Na przestrzeni 1987–1988 zarejestrowano w rzeszowskim studiu RSC materiał na debiutancki album pt. "Specjalny rodzaj kontrastu", który miał się ukazać w barwach Klubu Płytowego Razem. Do wydania płyty nie doszło wskutek zaginięcia oryginalnych taśm. Materiał ujrzał światło dzienne dopiero w 2003 roku odtworzony na podstawie zachowanych kopii.
W 1988 na składance "Radio nieprzemakalnych" pojawił się utwór „Sztuczne oddychanie”. W tym okresie Gajewskiego zastąpił Dariusz „Czarny” Marszałek, Tauter wyemigrował do USA, a Trześniowskiego, który w tym czasie razem z Rzucidło grali w Aurorze Marek Kisiel (ex – No Smoking). Obowiązki wokalisty wziął w tym czasie „Mizerny” (po dzisiejszy dzień). W 1989 muzycy nagrali kolejny album "Radio niebieskie oczy Heleny" wydany w 1991 roku. Między 1989 a 1994 rokiem zespół zagrał wiele koncertów m.in. występując w kolejnych edycjach festiwalu w Jarocinie. W 1994 ukazał się kolejny album "Anioł w tlenie".
W 1995 do zespołu powrócił „Pancerny”, zastępując Kisiela, który również udał się na emigrację do USA. W 1996 na miejsce „Czarnego” przyszedł Grzegorz Wesołowski, którego wkrótce zmienił Ziemowit Nyzio. Aktywność 1984 w tym czasie zmalała. Przez skład zespołu przewinęło się wówczas wiele osób (m.in. Andrzej Paprot). W 1999 muzycy zagrali m.in. na „Castle Party”. W 2003 r. 1984 wznowiło działalność koncertową, a w 2006 członkowie zespołu (duet: Liszcz i Robert Tuta z Agressivy 69) przystąpili do pracy nad nowym albumem, który ukazał się w roku następnym pt. "4891".
W 2015 zespół zagrał koncert z okazji XXX-lecia i reaktywował się w starym składzie: "Mizerny, Pancerny, Borys plus Alma Bury i Sebastian Bełz". W 2018 do zespołu dołączył wokalista Mariusz Bukowski (ex m.in. Processs, Danse Macabre, Bozon Higsa) Po okresie próbnym, jego współpraca z 1984 została zakończona z końcem wiosny 2018 roku.
Dyskografię grupy uzupełniają dwie kasety: "Why Not?" i "Three Faces" rozpowszechniane przez zespół (1989/1990).
W 2020 roku ukazał się nowy album grupy o nazwie "Piękny jest świat".
Alma Bury to pierwsza kobieta w zespole.

</doc>
<doc id="425654" url="https://pl.wikipedia.org/wiki?curid=425654" title="ORP Jaskółka">
ORP Jaskółka

ORP „Jaskółka” – nazwa noszona na przestrzeni dziejów przez okręty polskiej Marynarki Wojennej. Pochodzi od jaskółki, ptaka powszechnie występującego w Polsce:

</doc>
<doc id="425656" url="https://pl.wikipedia.org/wiki?curid=425656" title="Ronnie James Dio">
Ronnie James Dio

Ronnie James Dio, właśc. Ronald James Padavona (ur. 10 lipca 1942 w Portsmouth, zm. 16 maja 2010 w Houston) – amerykański muzyk, kompozytor i wokalista heavymetalowy.
Zaliczany do grona osób mających duży wpływ na rozwój muzyki hard rock i heavy metal. Zasłynął swoim „dzikim głosem”, rozpropagował symbol do dziś znany i używany wśród fanów metalu – corna (kojarzony z "rogami szatana"). Jak twierdził, nigdy nie pobierał lekcji śpiewu. Znany przede wszystkim jako wokalista Dio i następca Ozzy’ego Osbourne’a w Black Sabbath. W 2006 roku piosenkarz został sklasyfikowany na 10. miejscu listy 100 najlepszych wokalistów wszech czasów według Hit Parader. Z kolei w 2009 roku został sklasyfikowany na 3. miejscu listy 50 najlepszych heavymetalowych frontmanów wszech czasów według Roadrunner Records.
Życiorys.
Ronnie James Dio urodził się jako Ronald James Padavona w Portsmouth w New Hampshire jako jedyne dziecko włoskiej rodziny. Wkrótce rodzina przeprowadziła się do Cortland. Rodzice wychowywali go w tradycji wyznania rzymskokatolickiego. W 1960 roku Dio ukończył Cortland City School. W 2004 roku został wprowadzony do tamtejszej Hall of Fame. 15 listopada 1988 roku uhonorowało muzyka ulicą jego imienia.
W młodości Dio uczył się gry na trąbce, nagrał również kilka kompozycji z różnymi zespołami z nurtu rockabilly. W okresie nauki w szkole średniej dołączył do formacji The Vegas Kings, w której grał na gitarze basowej. W późniejszym okresie objął również stanowisko wokalisty, a grupa zmieniła nazwę na Ronnie &amp; The Rumblers, a następnie na Ronnie And The Red Caps. Pierwszy siedmiocalowy singel na płycie winylowej grupa wydała w 1958 roku nakładem Reb Records. Na stronie A znalazła się kompozycja pt. „Lover”, zawierająca wokalizy harmoniczne Dio. Natomiast na stronie B ukazał się instrumentalny utwór zatytułowany „Conquest”, zawierający partie muzyka na trąbce.
W 1960 roku Dio podjął studia na University at Buffalo na wydziale farmacji, jednakże rok później przerwał naukę. Ronnie przyjął pseudonim „Dio” po członku mafii Johnnym Dio, a po raz pierwszy użył go oficjalnie w 1961 roku. Wkrótce potem zespół przyjął nazwę Ronnie Dio &amp; The Prophets. Grupa wydała szereg singli. W 1967 roku przyjęła nazwę Electric Elves.
W latach 70. XX wieku zawiązał udaną współpracę z Ritchiem Blackmore’em – gitarzystą Deep Purple, a jej owocem był zespół Rainbow. Dio stał się szybko rosnąca ikoną kultury rockowej, a album "Rising" podbił listy przebojów. W roku 1979 zastąpił w Black Sabbath Ozzy’ego Osbourne’a. Wydane z tym zespołem 4 albumy Heaven and Hell, Mob Rules, Dehumanizer oraz Live Evil, stanowią po dzień dzisiejszy jeden z największych dorobków w kulturze rockowo-heavymetalowej. Był to pierwszy z 3 okresów współpracy Dio z Black Sabbath, a szczególnie z Tonym Iommim. Pomimo początkowych sukcesów „odnowionej” grupy, fani nie pogodzili się z jej rozłamem i zmianą brzmienia. Nastąpił kolejny kryzys w zespole z uwagi na problemy przy montażu Live Evil. Perkusista Vinnie Appice i Dio opuścili Black Sabbath. Stało się to motywacją do solowej kariery i utworzenia zespołu Dio jeszcze w roku 1982.
W 1984 Ronnie James Dio zebrał ponad 40 osób ze świata heavy metalu oraz hard rocka (między innymi wokalistę Judas Priest Roba Halforda, gitarzystów Iron Maiden Dave’a Murraya i Adriana Smitha i gitarzystę Yngwiego Malmsteena) i zorganizował akcję Hear ’n Aid, która zdobyła milion dolarów na cele charytatywne. W 1991 Ronnie James Dio wrócił do kolegów z Black Sabbath i wspólnie nagrali najcięższy w historii zespołu album Dehumanizer (1992). Kolejny album z tym zespołem nagrał na przełomie 2006 i 2007 roku. Było to podsumowanie pracy artystów zatytułowane The Dio Years.
Śmierć.
26 listopada 2009 na oficjalnej stronie internetowej Wendy Dio podała informację, iż u Ronniego zdiagnozowano wczesne stadium raka żołądka. Muzyk rozpoczął terapię w Mayo Clinic, a następnie w klinice w Houston. W maju 2010 roku w związku z chorobą zostały odwołane wszystkie występy wokalisty. Ronnie James Dio zmarł 16 maja 2010 roku w Houston o godzinie 7.45 rano. Pogrzeb muzyka odbył się 30 maja 2010 roku w Los Angeles. W nabożeństwie wzięli udział m.in. Glenn Hughes, Geoff Tate i Paul Shortino oraz ponad 1200 fanów wokalisty.
Śmierć Dio spotkała się ze znacznym odzewem środowiska muzycznego. Kondolencje i wyrazy szacunku złożyli m.in. basista Nikki Sixx – członek Mötley Crüe, Billy Corgan – lider The Smashing Pumpkins, perkusista Lars Ulrich – członek grupy Metallica, Robb Flynn – lider Machine Head, David Coverdale – wokalista Whitesnake, Scott Ian – gitarzysta formacji Anthrax, muzycy Iron Maiden, czy gitarzysta Obituary – Ralph Santolla.
23 października 2010 roku w bułgarskim mieście Kawarna odsłonięto pomnik Ronniego Jamesa Dio wykonany z kamieni morskich.
Artyście poświęcony został również tribute album, zatytułowany "", zrealizowany przez wykonawców muzyki hard rockowej oraz heavy metalowej, m.in. zespoły Metallica, Motörhead, Scorpions czy Anthrax.
Życie prywatne.
Pierwszą żoną artysty była Loretta Berardi (ur. 1941). W czerwcu 1968 adoptowali syna Dana Padavona (zawód: meteorolog w Buffalo). Kolejną jego żoną była Wendy Dio (ur. 1947 – zawód: menedżer przemysłu muzycznego).

</doc>
<doc id="425657" url="https://pl.wikipedia.org/wiki?curid=425657" title="Vicente">
Vicente

Vicente, właśc. Vicente Rodríguez Guillén (ur. 16 lipca 1981 w Walencji) – hiszpański piłkarz grający na pozycji lewego pomocnika.
Kariera klubowa.
Swoją profesjonalną karierę piłkarską rozpoczął w klubie Levante UD, w którym zadebiutował w sezonie 1997/1998. Po dwóch latach przeniósł się do Valencia CF, gdzie o miejsce w składzie na lewej pomocy musiał walczyć z Kilym Gonzálezem. Zdołał strzelić w Primera División 5 bramek i zagrać w 13 meczach Ligi Mistrzów.
W sezonie 2001/2002, kiedy to posadę trenera objął Rafael Benítez, wykorzystał swoją szansę, wypierając ze składu Kily’ego Gonzáleza. W sezonie 2003/2004 pod wodzą Beníteza zespół po raz drugi wywalczył mistrzostwo Hiszpanii oraz wygrał Puchar UEFA. W sezonie 2004/2005 zespół pod wodzą Claudia Ranieriego zajął 7. miejsce w lidze, a Vicente musiał leczyć kontuzje.
2 września 2011 roku podpisał roczny kontrakt z Brighton &amp; Hove Albion.
Kariera reprezentacyjna.
Vicente był powoływany do reprezentacji, w której zadebiutował we wrześniu 2001 roku w meczu z Francją w eliminacjach do Mistrzostw Świata w Korei i Japonii w roku 2002. Został on powołany również do kadry na Mistrzostwa Europy w Portugalii w 2004 roku.
Życie prywatne.
Związany z Mar Garcia. Nocą 25 marca 2009 na świat przyszło ich pierwsze dziecko – córka Blanca.

</doc>
<doc id="425659" url="https://pl.wikipedia.org/wiki?curid=425659" title="Kálmán Kalocsay">
Kálmán Kalocsay

Kálmán Kalocsay [wym. ˈkaːlmaːn ˈkɒlot͡ʃɒi] (ur. 6 października 1891 w Abaújszántó, zm. 27 lutego 1976 w Budapeszcie) – węgierski esperantysta, pisarz, tłumacz, językoznawca i chirurg.
Pierwsze badania językoznawcze.
Studiował medycynę w Budapeszcie, następnie pracował w szpitalu. W 1916 obronił doktorat.
Jego fascynacja językoznawstwem i literaturą skłoniła go do poszukiwań twórczych sposobów ekspresji językowej i literackiej. Uczył się francuskiego, rosyjskiego, angielskiego, niemieckiego, ido i esperanto. Później miał do czynienia także z polskimi tekstami dzięki swoim "geamikoj de PRLo" (przyjaciół z PRL-u). W jednej ze swoich prac wyraża podziw dla Jana Kochanowskiego jako dla prekursora badań językowych i literackich w renesansowej Europie. Kalocsay podejmował już próby literackie. Uważał, że znalazł najbardziej zdatny język dla swojej twórczości. Był nim esperanto odkryty przez niego w 1913. Uważał je za szczyt plastyczności ekspresyjnej w języku ze względu na możliwość tworzenia słów oznaczających rzeczy nieistniejące choć zrozumiałe, albo zupełnie nieprzetłumaczalne na inne języki, język oparty na neologizmach. Odrzucał inne języki sztuczne jako mniej giętkie i nie dość płynne znaczeniowo. W swej poezji i filozofii Kalocsay wychodzi więc całkiem analityczne, od języka.
Poezja.
Mondo kaj koro.
Po nauczeniu się esperanta działał w esperanckich pismach. Wypracował w bardzo wysokim stopniu swą znajomość esperanta reformując je na rzecz własnych badań. Owocem tych badań była jego poezja. W 1921 roku wydał w "Literatura mondo" ("Literacki świat") swój pierwszy tom wierszy w języku esperanto – "Mondo kaj koro" ("Świat i serce"). O tomie "Enciklopedio de Esperanto" ("Encyklopedia esperanta") wspomina: „Dziełko ukazuje związek językowej giętkości i poetycznej zdolności na wysokim poziomie”. Poeta nawiązywał w tomiku do Romantyzmu pragnąc zbudować klasyczną formę wiersza w różnych gatunkach. Kreował w ten sposób niejako język esperancki. Esperancka krytyka przyjęła poezję Kalocsayego entuzjastycznie.
Streĉita kordo.
Następnym tomikiem był "Streĉita kordo" ("Napięta struna") wydany w 1931 roku. Encyklopedia esperanta wspomina: „Po "Parnasie ludów" [tłumaczenia poezji przez Antoniego Grabowskiego z 33 języków na język esperanto] nie ukazał się zbiór wierszy tak interesujący dla miłośnika poezji, tak ważny ze względu na stylistyczny i artystyczny punkt widzenia. Najbardziej godna podziwu jest [w tym tomie] różnorodność form poetyckich”. Kalocsay stał się tym samym popularnym poetą esperantystów. Mimo że chciał stworzyć nową formę wyrazu literackiego wszelkie próby uczynienia ze swojej poezji zaumu (języka pozarozumowego), lub innej formy futuryzacji zakończyły się na utrudnieniu esperanta, podwyższeniu jego stylistyki, wprowadzeniu nowych słów i stworzenia literatury na wzór starożytnej. Kalocsay w "Streĉita kordo" zawarł quasi-antyczne poezje w wielu przypadkach nieprzetłumaczalne dosłownie na inne języki. Pierwszy wiersz noszący tytuł tomu stanowi dygresyjną, przesłaniową inwokację do „struny lamentu i radości” pisaną na przemian jedenastozgłoskowcem i dziesięciozgłoskowcem. Następnie autor prezentuje hymny (nawiązujące do pozytywizmu i romantyzmu), mitoligizuje ideologię i historię esperanta, pojawiają się bajki ezopowe, poemat "Ahasvero de amo", sonety i wiersze wykorzystujące heksametr. Mitologizacja większości tych wierszy polega na fascynacji mitologią rzymską, grecką, słowiańską i fińską, a także polskim mesjanizmem (szczególnie "Dolora saluto", gdzie naród węgierski porównywany jest do Łazarza narodów). Cała ta nawiązująca do antyku różnorodność, inwokacje, wspomnienia Doktora Esperanto – Zamenhofa, Antoniego Grabowskiego, Théophile’a Carta i opisanie historii esperanta doprowadzają ten tom do formy przypominającej swoisty „epos esperanta”. Paradoksalnie cała ta klasyka jest z założenia futuryzacją poprzez rozwinięty język esperancki.
Izolo.
Kalocsay stworzył także "Sekretaj Sonetoj" ("Tajemne sonety") wydane dopiero w 1989 roku, a także "Izolo" ("Odosobnienie", rzeczownik oznaczający odosobnienie nie tylko jako miejsce, ale także jako rzecz). "Izolo" składa się z kilku części również ułożonych jak antyczny epos. Pierwszym wierszem jest "Ho Esperanto!"- inwokacja, ostatnim "Adiauxo"- epilog. Pierwsza część jest propagandowa, opisuje historię esperanta (czas wojny) i wspomina Zamenhofa, Leo Belmonta, podejmuje dyskusję z esperanckimi literatami jak pisarz Julio Baghy. Część druga znowu nawiązuje do muzyki i jest poematem. Część trzecia to naśladownictwo antyku, szczególnie Horacego. Ta część uważana jest za najwybitniejszą formę wyrazu, najbardziej klasyczną i charakterystyczną dla Kalocsayego. Część czwarta to zbiór sonetów nawiązujących do Szekspira. "Izolo" wydane rok po śmierci poety (1977), stanowi najwybitniejsze dzieło literatury esperanckiej obok poprzedniego tomu Kalocsayego i dzieł Julio Baghyego.
Poezja Kalocsayego najczęściej analizowana jest ze względu na owo ponowne tworzenie mitu początku, antyku i ogólnie całej tradycji artystycznej za pomocą własnego futuryzmu, wychodzenia poza rozumowe pojmowanie, a jednak w wielu wierszach poeta dowodzi swego związku z katastrofizmem (na przykład wiersz "La celoj ĉie dronis") i egzystencjalizmem ("Brulanta saliko"). W wielu wierszach opisuje także wojnę – te wiersze były inspirowane poezją Horacego.
Badania, tłumaczenia, prace.
Kalocsay poświęcił się szerokim studiom historycznym, językoznawczym i literackim. Studia te opierały się na tłumaczeniu literatury i rozwijaniu języka. Przetłumaczył większość dzieł Horacego. Przetłumaczył też "Piekło" Dantego, "Burzę", "Króla Leara" i "Sen nocy letniej" Szekspira, a także dzienniki i "Elegie rzymskie" Goethego. Z dzieł romantycznych i parnasistowskich Kalocsay przetłumaczył "Kwiaty zła" Baudelaire’a, "Pieśni i romanse" Heinego, a także wiele dzieł literatury węgierskiej, między innymi utwory Gézy Gárdonyiego i Imre Madácha.
Oprócz podręczników, słowników i leksykonów językowych Kalocsay określił pełną gramatykę języka esperanto. Jednak jego najważniejszym dziełem stanowiącym traktat twórczości językoznawczo-literackiej jest "Lingvo, stilo, formo" ("Język, styl, forma"). Zajmuje się w nim ewolucją języka esperanto w poezji, futuryzacją i trudnością jej osiągnięcia w tym języku ze względu na płynność znaczeniową, rymem esperanckim, wymową i rytmem. Przechodzi do badań klasycznego esperanta i tworzy swoją własną formę tego języka – esperanto średniowieczne. Język ten oparty na członach łacińskich, starożytnej stylizacji i gramatyce stanowi jedną z wielu prób Kalocsayego dążącego do doskonałości w brzmieniu i sensie.

</doc>
<doc id="425664" url="https://pl.wikipedia.org/wiki?curid=425664" title="Izu (półwysep)">
Izu (półwysep)

 – półwysep leżący na zachód od Tokio na japońskiej wyspie Honsiu. Dawniej należał do prowincji Izu, obecnie znajduje się w prefekturze Shizuoka. Od wschodu jest oblewany wodami zatoki Sagami, a od zachodu zatoki Suruga.
Atrakcje.
Półwysep Izu jest popularnym miejscem rekreacji, znanym szczególnie ze swych gorących źródeł ("onsen"). Półwysep styka się z górą Fudżi i jest częścią Parku Narodowego Fudżi-Hakone-Izu. Jest również popularnym miejscem do nurkowania.
Izu jest jednym z największych producentów wasabi w Japonii. Lokalne kuchnie serwują wiele potraw przyprawianych wasabi.
Linki zewnętrzne.
Półwysep Izu na Google Maps

</doc>
<doc id="425667" url="https://pl.wikipedia.org/wiki?curid=425667" title="Imperium otomańskie">
Imperium otomańskie



</doc>
<doc id="425670" url="https://pl.wikipedia.org/wiki?curid=425670" title="Uniwersytet Johanna Wolfganga Goethego we Frankfurcie nad Menem">
Uniwersytet Johanna Wolfganga Goethego we Frankfurcie nad Menem

Uniwersytet Johanna Wolfganga Goethego we Frankfurcie (), skrótowo Uniwersytet we Frankfurcie nad Menem (nazwa oficjalna do 1932), Uniwersytet Frankfurcki – niemiecki uniwersytet założony w 1914 we Frankfurcie nad Menem i w 1932 nazwany imieniem Johanna Wolfganga Goethego, najsłynniejszego mieszkańca tego miasta.
Na uczelni studiuje blisko studentów, z czego 4450 zagranicznych, i 2500 doktorantów (dane z 2010).
Lokalizacje.
Uniwersytet Johana Wolfganga Goethego we Frankfurcie nad Menem posiada cztery kampusy w różnych częściach miasta: Bockenheim, Niederrad, Riedberg, Westend.
Obecnie większość infrastruktury uniwersyteckiej z kampusu Bockehneim jest przenoszona do rozbudowujących się kampusów Westend i Riedberg.
Uniwersytet dysponuje także kompleksem sportowym w dzielnicy Ginnheim, w pobliżu osiedla akademików, oraz ogrodem botanicznym w pobliżu Palmengarten.

</doc>
<doc id="425671" url="https://pl.wikipedia.org/wiki?curid=425671" title="Uniwersytet Humboldta">
Uniwersytet Humboldta



</doc>
<doc id="425673" url="https://pl.wikipedia.org/wiki?curid=425673" title="Oshima (półwysep)">
Oshima (półwysep)

 – najdalej na południe wysunięta część wyspy Hokkaido w Japonii. Na jego obszarze znajdują się podprefektury Oshima i Hiyama.
Na południu półwysep rozdziela się, tworząc półwysep Matsumae (zachodni) oraz półwysep Kameda (wschodni).
Znajduje się tu Quasi-Park Narodowy Ōnuma.

</doc>
<doc id="425674" url="https://pl.wikipedia.org/wiki?curid=425674" title="Uniwersytet Techniczny w Monachium">
Uniwersytet Techniczny w Monachium

Monachijski Uniwersytet Techniczny (, TUM) – niemiecki uniwersytet techniczny założony przez Ludwika II Bawarskiego w 1868 roku jako wyższa szkoła techniczna. Od 1970 znajduje się w Monachium a także w innych miastach, głównie w Garching i Freising.
Uczelnia posiada cztery kampusy. 

</doc>
<doc id="425676" url="https://pl.wikipedia.org/wiki?curid=425676" title="Bōsō (półwysep)">
Bōsō (półwysep)

 – półwysep w prefekturze Chiba na wyspie Honsiu w Japonii, zamykający od wschodu Zatokę Tokijską i oddzielający ją od Oceanu Spokojnego. 
Przez półwysep przebiega pasmo wzgórz. Najwyższe z nich to Atago o wysokości 408,2 m n.p.m. 
Długość półwyspu wynosi 97 km, a jego szerokość szerokość dochodzi do 48 km.
Zachodnia część półwyspu jest silnie zurbanizowana (centrum w mieście Kisarazu), przybrzeżne niziny i środkowe doliny rzek są używane głównie jako pola pod uprawę ryżu, pszenicy, soi oraz drzew owocowych.
Tokyo Wan Aqua-Line, most-tunel przecinający Zatokę Tokijską, łączy Kisarazu z miastem Kawasaki w prefekturze Kanagawa.
Nazwa półwyspu i znaki kanji, z których jest utworzona, wzięte zostały od nazw prowincji, które niegdyś leżały w obrębie Bōsō: Awa (安房), Kazusa (上総) oraz Shimosa (下総).
Linki zewnętrzne.
Półwysep Bōsō na Google Maps

</doc>
<doc id="425678" url="https://pl.wikipedia.org/wiki?curid=425678" title="Jabberwocky">
Jabberwocky

Jabberwocky – wiersz Lewisa Carrolla pochodzący z jego książki "Po drugiej stronie lustra". 
Wiersz powszechnie uważany jest za jeden z najznakomitszych przykładów angielskiego wiersza absurdalnego. Znajduje się w nim wiele słów wymyślonych przez Carrolla ("portmanteau").
Przekład.
Z uwagi na występowanie autorskich neologizmów przekład tego wiersza jest dla tłumacza dużym wyzwaniem. Większość tłumaczących konstruuje własne odpowiedniki tych neologizmów w języku polskim, kierując się wyjaśnieniami podanymi przez Carrolla w treści książki, np. wyraz "mimsy", powstały z połączenia wyrazów "miserable" (ang. nędzny, nieszczęśliwy, żałosny) i "flimsy" (ang. lichy, marny), może odpowiadać polskiemu „smutcholijny” (powstałemu z połączenia wyrazów „smutny” i „melancholijny”). Znaczenie tych zbitek wyrazowych tłumaczy później Alicji Humpty Dumpty w rozdziale VI powieści.
Pierwsza zwrotka wiersza w języku angielskim:

</doc>
<doc id="425679" url="https://pl.wikipedia.org/wiki?curid=425679" title="Dziaberliada">
Dziaberliada



</doc>
<doc id="425680" url="https://pl.wikipedia.org/wiki?curid=425680" title="Żabrołak">
Żabrołak



</doc>
<doc id="425681" url="https://pl.wikipedia.org/wiki?curid=425681" title="Dziaberlak">
Dziaberlak



</doc>
<doc id="425682" url="https://pl.wikipedia.org/wiki?curid=425682" title="Dżabbersmok">
Dżabbersmok



</doc>
<doc id="425683" url="https://pl.wikipedia.org/wiki?curid=425683" title="Żabrołaki">
Żabrołaki



</doc>
<doc id="425685" url="https://pl.wikipedia.org/wiki?curid=425685" title="Chita (półwysep)">
Chita (półwysep)

 – nizinny półwysep w środkowej części wyspy Honsiu, w Japonii, w południowej części prefektury Aichi. Biegnie z północy na południe. Zachodnią część oblewają wody zatoki Ise, część wschodnia natomiast zamyka zatokę Mikawa. Po przeciwnej stronie półwyspu znajduje się półwysep Atsumi, zamykający zatokę Mikawa od południowego wschodu. Ludność półwyspu zajmuje się rybołówstwem oraz uprawą ryżu.

</doc>
<doc id="425686" url="https://pl.wikipedia.org/wiki?curid=425686" title="Świślina">
Świślina



</doc>
<doc id="425687" url="https://pl.wikipedia.org/wiki?curid=425687" title="Zatoka Tokijska">
Zatoka Tokijska

 – zatoka w Japonii, na południowo-wschodnim wybrzeżu wyspy Honsiu ("Honshū"), w południowej części regionu Kantō, w Japonii, otoczona przez dwa półwyspy: Bōsō (prefektura Chiba) od wschodu i Miura (prefektura Kanagawa) od zachodu. Uprzednia nazwa: zatoka Edo (Edo-wan).
W węższym sensie Zatoka Tokijska obejmuje obszar o pow. 922 km², leżący na północ od linii łączącej przylądek Kannon ("Kannon-zaki") na półwyspie Miura i przylądek Futtsu ("Futtsu-misaki") na półwyspie Bōsō. Zatoka Tokijska w szerszym znaczeniu obejmuje również kanał Uraga. Całkowita powierzchnia wynosi 1320 km². W zatoce znajduje się jedna naturalna wyspa oraz wiele sztucznych.
Znajdują się tu porty: Tokio, Chiba, Kawasaki, Jokohama oraz Yokosuka.
W okresie Meiji na zachodnim wybrzeżu zatoki, pomiędzy Tokio i Jokohamą, powstał okręg przemysłowy o nazwie Pas Przemysłowy Keihin (Keihin Kōgyō Chitai). Po II wojnie światowej został – jako Okręg Przemysłowy Keiyo (Keiyō Kōgyō Chiiki) – rozszerzony również na północne i wschodnie wybrzeże.
Tokyo Wan Aqua-Line, most-tunel, przecina Zatokę Tokijską łącząc Kawasaki z Kisarazu. Statki z Oceanu Atlantyckiego wpływają do portów zatoki kanałem Uraga.
W Zatoce Tokijskiej znajduje się dzielnica handlowo-rozrywkowa na sztucznej wyspie Odaiba, która powstała z małych, stworzonych przez człowieka wysp dla fortów obronnych ("daiba" oznacza „fort”). Zostały one zbudowane pod koniec okresu Edo (1603–1868) w celu obrony Tokio przed możliwymi atakami z morza, a szczególnie w odpowiedzi na wizyty amerykańskich okrętów komodora Matthew Perry'ego w drugiej połowie XIX wieku.
Ponad sto lat później te małe wyspy połączono w większe poprzez ogromne wysypiska śmieci. Tokio rozpoczęło bowiem spektakularny projekt przekształcenia wysp w dzielnicę gospodarczą i biznesową.
W dniu 2 września 1945 r. na pokładzie amerykańskiego pancernika USS Missouri zakotwiczonego w Zatoce Tokijskiej podpisano akt kapitulacji Japonii, kończący II wojnę światową na Dalekim Wschodzie.

</doc>
<doc id="425688" url="https://pl.wikipedia.org/wiki?curid=425688" title="Brownsville (Teksas)">
Brownsville (Teksas)

Brownsville – miasto w Stanach Zjednoczonych, w stanie Teksas, port nad rzeką Rio Grande, w pobliżu jej ujścia do Zatoki Meksykańskiej, naprzeciw meksykańskiego miasta Matamoros, z którym tworzy obszar metropolitalny liczący ponad 1 milion mieszkańców. Miasto słynie z całorocznego klimatu subtropikalnego, głębokowodnego portu morskiego i kultury latynoskiej.
W Brownsville urodził się reżyser Bernard L. Kowalski. 
Gospodarka.
Ośrodek handlu regionalnego oraz turystyczno-wypoczynkowy. Przemysł spożywczy, maszynowy, lotniczy oraz elektroniczny. W mieście znajduje się Międzynarodowy Port Lotniczy.

</doc>
<doc id="425689" url="https://pl.wikipedia.org/wiki?curid=425689" title="Al-Bulajda">
Al-Bulajda

Al-Bulajda (arab. البليدة), dawniej Blida – miasto w północnej Algierii, stolica administracyjna prowincji Blida, na nizinie Mitidża, u podnóża Atlasu Tellskiego. Około 265 tys. mieszkańców (2005).

</doc>
<doc id="425690" url="https://pl.wikipedia.org/wiki?curid=425690" title="Hefei">
Hefei

Hefei () – miasto o statusie prefektury miejskiej we wschodnich Chinach, ośrodek administracyjny prowincji Anhui. W 2010 roku liczba mieszkańców miasta wynosiła 5 702 466. Prefektura miejska w listopadzie 2000 roku liczyła 4 467 384 mieszkańców, a 1999 roku – 4 375 742 mieszkańców. Ośrodek hutnictwa żelaza oraz przemysłu maszynowego, elektronicznego, bawełnianego i spożywczego; miasto posiada własny port lotniczy.
W mieście znajduje się stacja kolejowa Hefei oraz port lotniczy Hefei Xinqiao.
Podział administracyjny.
Prefektura miejska Hefei podzielona jest na:

</doc>
<doc id="425691" url="https://pl.wikipedia.org/wiki?curid=425691" title="Bulajda">
Bulajda



</doc>
<doc id="425692" url="https://pl.wikipedia.org/wiki?curid=425692" title="Blida">
Blida



</doc>
<doc id="425693" url="https://pl.wikipedia.org/wiki?curid=425693" title="Huainan">
Huainan

Huainan (chiń. 淮南; pinyin: "Huáinán") – miasto o statusie prefektury miejskiej we wschodnich Chinach, w prowincji Anhui, port nad rzeką Huai He. W 2010 roku liczba mieszkańców miasta wynosiła 1 264 768. Prefektura miejska w 1999 roku liczyła 2 055 755 mieszkańców. Ośrodek wydobycia węgla kamiennego oraz przemysłu energetycznego, hutniczego, maszynowego i nawozów sztucznych.
Podział administracyjny.
Prefektura miejska Huainan podzielona jest na:

</doc>
<doc id="425694" url="https://pl.wikipedia.org/wiki?curid=425694" title="Plauen">
Plauen

Plauen (czes. "Plavno", grnłuż. "Pławno") – miasto powiatowe we wschodniej części Niemiec, w kraju związkowym Saksonia, siedziba powiatu Vogtland, u podnóża Rudaw, nad Białą Elsterą. Liczy ok. 66 tys. mieszkańców.
Do 31 lipca 2008 Plauen było miastem na prawach powiatu, do 29 lutego 2012 należało do okręgu administracyjnego Chemnitz.
Historia.
Miejscowość po raz pierwszy wzmiankowana w 1122 pod słowiańską nazwą "Plawe". Stanowiła część Vogtlandu, znajdującego się w późnym średniowieczu pod zwierzchnictwem Czech jako lenno. W XIII w. powstał w Plauen zamek lokalnych wójtów, a miejscowość otrzymała prawa miejskie. W czasie wojen husyckich w 1430 miasto oblegali husyci pod wodzą Prokopa Wielkiego. W 1466 miasto zostało włączone do Saksonii. W latach 1657–1718 przynależało do księstwa Saksonii-Zeitz (z przerwą na okupację szwedzką w l. 1706–1707), po czym od 1718 do 1763 znajdowało się we władaniu królów Polski Augusta II i Augusta III jako część Elektoratu Saksonii.
Na przełomie XIX i XX wieku Plauen było czwartym miastem pod względem ludności w Królestwie Saksonii po Lipsku, Dreźnie i Chemnitz. W 1903 znacząco poszerzono granice miasta, przyłączając osady Kleinfriesen, Reusa, Sorga, Tauschwitz, po czym populacja miasta przekroczyła barierę 100 tysięcy.
W czasie II wojny światowej znajdowała się tu niemieckiego obozu koncentracyjnego Flossenbürg. W końcowym okresie wojny 10 kwietnia 1945 miasto zostało zbombardowane przez aliantów. Zginęło około 900 osób. Od 16 kwietnia 1945 pod okupacją amerykańską, od 1 lipca w radzieckiej strefie okupacyjnej, w latach 1949–1990 część NRD.
W 1950 i 1999 ponownie znacząco rozszerzono granice miasta.
Do 31 lipca 2008 Plauen było miastem na prawach powiatu, następnego dnia wskutek reformy administracyjnej zostało wcielone do powiatu Vogtland.
Demografia.
Zmiany populacji miasta od 1458 do 2017 roku:
Najwyższą populację miasto osiągnęło przed I wojną światową – w 1912 liczyło 128 014 mieszkańców.
Gospodarka.
W mieście rozwinął się przemysł maszynowy, metalowy, elektrotechniczny oraz włókienniczy.
Transport.
W mieście znajduje się stacja kolejowa Plauen (Vogtland) Oberer Bahnhof.

</doc>
<doc id="425696" url="https://pl.wikipedia.org/wiki?curid=425696" title="Kamyszyn">
Kamyszyn

Kamyszyn (ros. Камышин) – miasto w Rosji, w obwodzie wołgogradzkim, nad Zbiornikiem Wołgogradzkim. Około 109,9 tys. mieszkańców (2020).
W Kamyszynie urodził się Witold Bublewski, polski harcmistrz, żeglarz i żołnierz Armii Krajowej.
Kamyszyn otrzymał prawa miejskie i obecną nazwę w 1780 r.
Gospodarka.
W mieście rozwinął się przemysł włókienniczy, maszynowy, metalowy, szklarski, spożywczy, materiałów budowlanych oraz meblarski.

</doc>
<doc id="425697" url="https://pl.wikipedia.org/wiki?curid=425697" title="Weipa">
Weipa

Weipa – miejscowość górnicza i port w Australii, w stanie Queensland, na północno-zachodnim wybrzeżu półwyspu Jork. W 2011 roku liczyła 3332 mieszkańców. Mieszkańcy żyją głównie z wydobycia boksytu. Miejscowość posiada lotnisko.

</doc>
<doc id="425702" url="https://pl.wikipedia.org/wiki?curid=425702" title="Atka">
Atka



</doc>
<doc id="425719" url="https://pl.wikipedia.org/wiki?curid=425719" title="Maurizio Fondriest">
Maurizio Fondriest

Maurizio Fondriest (ur. 15 stycznia 1965 w Cles) – włoski kolarz szosowy, mistrz świata i dwukrotny zdobywca Pucharu Świata. W czasach swojej sportowej aktywności był jednym z najlepszych „łowców klasyków”.
Kariera.
Fondriest został zawodowcem w roku 1987. Rok później, w wieku 23 lat zdobył złoty medal w wyścigu ze startu wspólnego na mistrzostwach świata w Ronse, a następnie zwrócił na siebie uwagę 2. miejscem w wyścigu Mediolan-San Remo. W kolejnych latach wygrywał często we włoskich wyścigach jednodniowych, zdobył także wiele czołowych miejsc w wyścigach Pucharu Świata w kolarstwie szosowym. W sezonie 1991 wygrał łączną klasyfikację Pucharu Świata.
Najbardziej udanym rokiem był dla niego 1993, kiedy wygrał 28 ze swoich wszystkich życiowych 70. zwycięstw. W barwach drużyny Lampre wygrał w tym roku m.in. Mediolan-San Remo, Strzałę Walońską, Mistrzostwa Zurychu, jak również wyścigi etapowe Tirreno-Adriático oraz Midi Libre. Wysoka forma dała mu w tym roku po raz drugi zwycięstwo w klasyfikacji Pucharu Świata. W kolejnych latach nie odnosił już tak oszałamiających serii zwycięstw, chociaż w 1994 roku wygrał w Tour de Pologne oraz Kellog's Tour. W 1996 roku wystartował na igrzyskach olimpijskich w Atlancie, gdzie zajął 37. miejsce ze startu wspólnego. Na tych samych igrzyskach był czwarty w indywidualnej jeździe na czas, przegrywając walkę o podium z Chrisem Boardmanem z Wielkiej Brytanii. Zakończył karierę w roku 1998.
Dziś pod nazwą „Fondriest” produkuje się wysokiej klasy rowery szosowe.

</doc>
<doc id="425722" url="https://pl.wikipedia.org/wiki?curid=425722" title="Kaszel">
Kaszel

Kaszel – reakcja odruchowa na podrażnienie zakończeń nerwowych w błonie śluzowej górnych dróg oddechowych. 
Mechanizm odruchu.
Efektem są nagłe skurcze ścian klatki piersiowej, a w szczególności mięśni wydechowych i oskrzeli z nagłym wyrzucaniem powietrza z płuc i dróg oddechowych.
Przyczyny.
Reakcja ta może być wywołana ciałem obcym znajdującym się w układzie oddechowym lub uszkodzeniem błony śluzowej górnych dróg oddechowych w przebiegu infekcji (wirusowej lub rzadziej bakteryjnej), może być również wywołana podrażnieniem nerwów odpowiedzialnych za przewodzenie impulsu odruchu kaszlowego. Taką reakcję wywołuje np. podrażnienie gałęzi usznej nerwu błędnego – może wywołać odruchową reakcję kaszlu poprzez gałęzie gardłowe tego nerwu.
Rodzaje kaszlu.
Zależnie czy kaszlowi towarzyszy odkrztuszanie śluzu lub ropy wyróżniamy dwa rodzaje kaszlu: suchy i mokry. Jest to częsty objaw chorobowy.
Suchy kaszel jest bardzo charakterystyczny dla przebytych infekcji wirusowych górnych dróg oddechowych, w których mimo wyleczenia może się utrzymywać nawet do 4 tygodni od końca choroby ze względu na uszkodzenie błony śluzowej górnych dróg oddechowych i drażnienie zakończeń nerwowych mieszczących się w tej błonie.
Tzw. kaszel szczekający z towarzyszącą dusznością wdechową jest charakterystyczny dla ostrego podgłośniowego zapalenia krtani i/lub tchawicy. Wzmaga się w pozycji leżącej i po rozgrzaniu.
Poranny nawracający przez kilka miesięcy kaszel z odkrztuszaniem, u wieloletnich palaczy tytoniu może świadczyć o POChP.
Kaszel może również wywoływać gruźlica, choroba nowotworowa, alergia, astma, zakażenie bakteriami atypowymi (mycoplasma, chlamydia)

</doc>
<doc id="425724" url="https://pl.wikipedia.org/wiki?curid=425724" title="Buffy Summers">
Buffy Summers

Buffy Anne Summers – fikcyjna postać z filmu i serialu , główna bohaterka. W serialu w tę rolę wcieliła się Sarah Michelle Gellar.
Życiorys.
Buffy urodziła się 19 stycznia 1981 roku, w Los Angeles. Do piątego sezonu kiedy pojawiła się Dawn, była jedyną córką Joyce i Hanka Summersów. Do czasu pożaru sali gimnastycznej w Hemery High School mieszkała z rodzicami w Los Angeles. Prawdopodobnie przed lub zaraz po tym wydarzeniu jej rodzice rozwiedli się, a ona z matką przyjechała do Sunnydale.
Zaczęła tu uczęszczać do Sunnydale High School, co trwało niecałe 3 lata. Mniej więcej pod koniec 3 klasy została wydalona ze szkoły przez dyrektora Snydera. Na początku 4., ostatniej klasy, (ang. senior year) została przywrócona w prawach ucznia. Ze starej szkoły jej przyjacielem był Ford, który ze względu na swoją śmiertelną chorobę chciał zostać wampirem. Udało mu się to, ale został przez Buffy zabity kołkiem.
Jej przyjaciele i znajomi z nowej szkoły to: Willow, Xander, jej obserwator (z ang. 'watcher') Rupert Giles, nazywany po prostu Gilesem, szkolna gwiazda Cordelia Chase, grający w zespole Dingoes Ate My Baby wilkołak Oz, a także nauczycielka informatyki i młoda czarownica Amy Madison.
Przez 3 pierwsze sezony pozostaje w mniej lub bardziej oficjalnym związku z Angelem, który przez miłość do niej utracił duszę i stał się złym Angelusem. Pod koniec 2. sezonu Buffy musi go zabić by uratować świat przed apokalipsą, co jest dla niej ogromnym wstrząsem i sprawia, iż pogromczyni musi na jakiś czas wyjechać z Sunnydale by uporać się z bólem po jego ostatecznej stracie. W 3 sezonie Angel powraca z piekielnego wymiaru, w którym przebywał, i przez jakiś czas dochodzi do siebie po cierpieniach tam przeżytych. Para schodzi się po krótkim okresie prób podjętych by pozostać przyjaciółmi, ale cały czas wisi nad nimi różnica wieku – fakt iż Buffy jest bardzo młoda i ma przed sobą całe życie. Ostatecznie rozstają się w jednym z ostatnich epizodów 3 serii, Angel uznając, że tak będzie lepiej dla Buffy wyjeżdża do Los Angeles.
Na studiach jej chłopakiem zostaje członek tajnej wojskowej organizacji Inicjatywa, Riley Finn. Są ze sobą aż do momentu, gdy Riley, w którym w wyniku utraty nadnaturalnych zdolności zaczął wytwarzać się kompleks niższości w stosunku do Buffy, dostaje propozycję ponownej pracy dla wojska. Dla Buffy jest to potężny cios. Niedługo potem umiera jej matka, z powodu powikłań po usunięciu guza mózgu. Buffy żyje wtedy już tylko dla Dawn, nie mając czasu ani ochoty dostrzec, iż wampir z ograniczającym agresję chipem w mózgu , jej największy wróg, jest w niej zakochany.
W finale sezonu 5 Buffy poświęca swoje życie dla świata, rzucając się w otwarty krwią Dawn portal, aby go zamknąć. Portal powinien być zapieczętowany krwią Dawn, która jest swego rodzaju mistycznym kluczem, ale Buffy nie chcąc już tracić bliskich ani poświęcać ich dla wyższego dobra, mówi Dawn, że krew ich obu jest tak naprawdę 'krwią Summersów', dlatego nawet jej-Buffy krew może portal zamknąć. Tym samym daje swej sztucznie stworzonej siostrze nowe życie i ostateczny znak akceptacji.
Po jej śmierci Scooby Gang mając nadzieję na ponowne ożywienie Buffy, ukrywa fakt jej zgonu przed światem, a obowiązki pogromcy pełnią Buffy Bot i sam gang. Willow, Xander, Tara i Anya odprawiają rytuał, który wskrzesza Buffy. Po swoim powrocie Buffy ma problemy z dostosowaniem się do rzeczywistości, zaczyna m.in. sypiać ze , pracować w Doublemeat Palace. Jednocześnie jej problemem jest trio w składzie: Andrew Wells, Jonathan Levinson i Warren Meers. Ten ostatni próbując zastrzelić Buffy, zabija przypadkiem Tarę. Buffy nie jest w stanie powstrzymać gniewu Willow, która sięgając do najciemniejszej magii by pomścić śmierć ukochanej, przekracza wszelkie granice i sama zaczyna zagrażać istnieniu świata. Ostatecznie świat ratuje Xander, który powstrzymuje Willow siłą żywionych do niej uczuć przyjaźni.
W sezonie 7 Buffy i Scooby Gang staczają ostateczną bitwę z Pierwszym Złem, która kończy się zniszczeniem miasta i aktywowaniem wszystkich potencjalnych pogromczyń na świecie.
Moce.
Nadludzka siła, sprawność i zwinność. W odcinku „Earshot” zyskuje też zdolność słyszenia myśli innych ludzi. Buffy potrafi się też oprzeć hipnozie – choć z trudem.
Aktorki.
W filmie Kristy Swanson, w serialu Sarah Michelle Gellar, w grach komputerowych Giselle Loren, w jednym z epizodów także Eliza Dushku

</doc>
<doc id="425731" url="https://pl.wikipedia.org/wiki?curid=425731" title="Shizuoka">
Shizuoka

 – stolica prefektury Shizuoka, w regionie Chūbu, w Japonii. 
Należy do miast oznaczonych rządowym rozporządzeniem (których liczba mieszkańców przekroczyła 500 tys. i są ważnymi ośrodkami gospodarczymi).
Historia.
Miasto ma długą historię, sięgającą okresu Nara (710–784), kiedy było stolicą prowincji Suruga. Znaczny rozwój miasta nastąpił na początku XVII wieku, kiedy Ieyasu Tokugawa (1543–1616), założyciel siogunatu rodu Tokugawa, za swoją siedzibę uczynił pod koniec życia miejscowy zamek Sunpu, który zbudował w 1586 roku. 
Status miasta otrzymała 1 kwietnia 1889 roku.
W 2003 roku Shizuoka została połączona z miastem Shimizu (obecnie dzielnica Shimizu-ku), tworząc większy ośrodek. Pozwoliło to włączyć Shizuokę do grupy miast oznaczonych rządowym rozporządzeniem w 2005 roku.
Położenie.
Miasto położone w środkowej części prefektury nad zatoką Suruga. Graniczy z:
Dzielnice miasta.
Shizuoka składa się z trzech dzielnic:
Transport.
Kolej.
Shizuoka znajduje się na trasie kolei o nazwie Główna Linia Tōkaidō (ang. Tōkaidō Main Line, jap. "Tōkaidō Honsen"), obsługiwanej przez Japan Railways Group, w skrócie JR Group, jap. "Jeiāru Gurūpu" łączącej Tokio z regionem Kansai i ma połączenia realizowane m.in. przez Tōkaidō Shinkansen. Centralna stacja kolejowa znajduje się w centrum miasta.
Lotnisko.
W dniu 4 czerwca 2009 roku otwarto port lotniczy Shizuoka ("Shizuoka Kūkō") o nazwie oficjalnej Mount Fuji Shizuoka Airport. Podróż autobusem lub samochodem od dworca Shizuoka zajmuje ok. 50 minut.
Port morski.
Historia portu Shimizu sięga VII wieku (okres Asuka (538–710). Istnieją zapisy z tamtego okresu, kiedy z portu wypływały statki z pomocą dla królestwa Paekche (jap. Kudara) na Półwyspie Koreańskim. 
Od XVI do XVIII wieku był ważnym portem jako miejsce strategiczne i centrum handlowe.
Historia Shimizu jako nowoczesnego portu rozpoczęła się od jego wyznaczenia jako portu otwartego w 1899 roku (restauracja Meiji). Zbiegło się to rewolucją przemysłową i modernizacją Japonii. 
Kultura.
Miasto jest silnie związane z piłką nożną. Klub Shimizu S-Pulse bierze udział w rozgrywkach J-League (japońska ekstraklasa). 
Począwszy od 1992, co roku w listopadzie odbywa się międzynarodowa impreza o nazwie Puchar Świata Sztuki Ulicznej (Daidogei World Cup, "Daidōgei Wārudo Kappu").
Akcja popularnej mangi i anime, której bohaterką jest Chibi Maruko-chan rozgrywa się w dawnej dzielnicy Irie miasta Shimizu, obecnie części miasta Shizuoka, miejsca narodzin autorki, Momoko Sakury (1965–2018). W Shimizu (obecnie dzielnicy Shizuoki) znajduje się jedyne w Japonii stałe muzeum o nazwie „Chibi Maruko-chan Land”.

</doc>
<doc id="425732" url="https://pl.wikipedia.org/wiki?curid=425732" title="Marceli Szpak dziwi się światu">
Marceli Szpak dziwi się światu

Marceli Szpak dziwi się światu – telewizyjny serial animowany dla dzieci, powstały w latach 1984–1986 w Studiu Filmów Rysunkowych w Bielsku-Białej. Autorką scenariusza jest Joanna Pollakówna.

</doc>
<doc id="425737" url="https://pl.wikipedia.org/wiki?curid=425737" title="Horror Amityville">
Horror Amityville



</doc>
<doc id="425739" url="https://pl.wikipedia.org/wiki?curid=425739" title="Przygody Błękitnego Rycerzyka">
Przygody Błękitnego Rycerzyka

Przygody Błękitnego Rycerzyka − telewizyjny serial animowany dla dzieci, powstały w latach 1963−1965 w Studiu Filmów Rysunkowych w Bielsku-Białej. Twórcami serialu byli m.in. Lechosław Marszałek, Leszek Mech, Tadeusz Depa, Alfred Ledwig, Leszek Lorek, Władysław Nehrebecki, Edward Wątor i Zdzisław Kudła. Muzykę stworzył Waldemar Kazanecki. Autorem postaci plastycznych był Alfred Ledwig.
Treść.
Serial jest wzorowany na opowieściach i balladach rycerskich. Jego akcja toczy się w świecie owadów. Jeden z nich, Błękitny Rycerzyk wędrując po świecie walczy z wrogami i ratuje z opresji księżniczki...
Tytuły odcinków.
W 1983 powstała wersja kinowa w reżyserii Lechosława Marszałka.

</doc>
<doc id="425745" url="https://pl.wikipedia.org/wiki?curid=425745" title="Ubezwłasnowolnienie">
Ubezwłasnowolnienie

Ubezwłasnowolnienie – częściowe lub całkowite pozbawienie osoby fizycznej zdolności do czynności prawnych. Ubezwłasnowolnienie następuje w formie orzeczenia sądowego.
Ubezwłasnowolnienie całkowite.
Osoba, która ukończyła lat 13, może być ubezwłasnowolniona całkowicie, jeżeli wskutek choroby psychicznej, niedorozwoju umysłowego albo innego rodzaju zaburzeń, w szczególności alkoholizmu lub narkomanii, nie jest w stanie kierować swym postępowaniem. Dla ubezwłasnowolnionego całkowicie ustanawia się opiekę, chyba że pozostaje on jeszcze pod władzą rodzicielską. Jeżeli rodzice dziecka zostaną ubezwłasnowolnieni, nie mogą oni sprawować władzy rodzicielskiej z mocy prawa.
Ubezwłasnowolnienie częściowe.
Osoba pełnoletnia może być ubezwłasnowolniona częściowo z powodu choroby psychicznej, niedorozwoju umysłowego albo innego rodzaju zaburzeń psychicznych, w szczególności alkoholizmu lub narkomanii, jeżeli stan tej osoby nie uzasadnia ubezwłasnowolnienia całkowitego, lecz potrzebna jest pomoc do prowadzenia jej spraw. Dla osoby ubezwłasnowolnionej częściowo ustanawia się kuratelę.
Rozstrzyganie spraw o ubezwłasnowolnienie.
Sprawy o ubezwłasnowolnienie należą do właściwości sądów okręgowych, które rozpoznają je w składzie trzech sędziów, przy czym właściwy miejscowo jest sąd miejsca zamieszkania osoby, której dotyczy wniosek o ubezwłasnowolnienie, a w braku miejsca zamieszkania sąd miejsca jej pobytu.
Wniosek o ubezwłasnowolnienie może zgłosić małżonek osoby, której dotyczy wniosek o ubezwłasnowolnienie, jej krewni w linii prostej oraz rodzeństwo, jej przedstawiciel ustawowy, prokurator, a także Rzecznik Praw Obywatelskich i Rzecznik Praw Dziecka. Krewni osoby, której dotyczy wniosek o ubezwłasnowolnienie, nie mogą zgłaszać tego wniosku, jeżeli osoba ta ma przedstawiciela ustawowego. Wniosek o ubezwłasnowolnienie częściowe można zgłosić już na rok przed dojściem do pełnoletniości osoby, której dotyczy wniosek o ubezwłasnowolnienie. Kto zgłasza wniosek o ubezwłasnowolnienie działając w złej wierze lub działając lekkomyślnie podlega karze grzywny do 3000 zł.
Osobę, której dotyczy wniosek o ubezwłasnowolnienie, należy wysłuchać niezwłocznie po wszczęciu postępowania. Wysłuchanie powinno odbyć się w obecności biegłego psychologa oraz – w zależności od stanu zdrowia osoby, która ma być wysłuchana – biegłego lekarza psychiatry lub neurologa.
Orzeczenie ubezwłasnowolnienia nie może nastąpić na czas określony. Obowiązuje ono aż do jego uchylenia albo zmiany. Sąd może z urzędu uchylić orzeczenie o ubezwłasnowolnieniu, gdy ustaną przyczyny, dla których je orzeczono. Ze względu na dobro osoby ubezwłasnowolnionej następuje więc przełamanie obowiązującej w postępowaniu cywilnym zasady skargowości.
Osoba ubezwłasnowolniona, która co do zasady nie ma możliwości podejmowania żadnych czynności w postępowaniu, może jednak sama zaskarżać postanowienia wydane w postępowaniu dotyczącym jej ubezwłasnowolnienia. Ma więc w tym względzie pełną zdolność procesową.

</doc>
<doc id="425747" url="https://pl.wikipedia.org/wiki?curid=425747" title="Baśnie i waśnie">
Baśnie i waśnie

Baśnie i waśnie – 13-odcinkowy polski telewizyjny serial animowany dla dzieci, powstały w 1964 w Studiu Miniatur Filmowych w Warszawie.
10-minutowe odcinki były opowieściami rycerskimi utrzymanymi w stylistyce symboli karcianych. Serial był często zwany "Rycerzykiem Czerwonego Serduszka" według symbolu głównej postaci.
W roku 1982 powstała wersja kinowa pod tym właśnie tytułem.

</doc>
<doc id="425748" url="https://pl.wikipedia.org/wiki?curid=425748" title="Kretowate">
Kretowate

Kretowate (Talpidae) – rodzina ssaków z rzędu owadożerów (Eulipotyphla) przystosowanych do życia pod ziemią.
Występowanie.
Występują na półkuli północnej – w Europie, Azji i Ameryce Północnej. Jedynym przedstawicielem rodziny występującym współcześnie na terenie Polski jest kret europejski ("Talpa europaea"). Kretowate są znane ze śladów kopalnych eocenu. Na terenie Polski występowały w pliocenie wymarłe gatunki z podrodziny Desmaninae.
Charakterystyka.
Budową ciała zbliżone są do ryjówkowatych. Charakteryzują się niewielkimi rozmiarami ciała, wąską, spłaszczoną czaszką z charakterystycznymi cienkimi łukami jarzmowymi. Większość ma silnie rozwinięte, zwrócone na zewnątrz, zakończone szpadlowatymi pazurami przednie kończyny przystosowane do kopania tuneli. Niektóre gatunki potrafią wykopać dziennie do 20 m podziemnego korytarza. Mają małe, często silnie uwstecznione oczy. Na pyszczkach i kończynach występują włosy czuciowe (zatokowe). U przedstawicieli podrodziny Talpinae brak uszu zewnętrznych. Otwory słuchowe mogą być przysłaniane małymi fałdami skórnymi, dzięki którym ziemia nie dostaje się do uszu.
Wzór zębowy przedstawia się następująco:
Tryb życia.
Kretowate prowadzą głównie podziemny, a nieliczne ziemnowodny tryb życia. W większości są samotnikami wykazującymi silnie rozwinięty terytorializm. Nie zapadają w sen zimowy. Na zimę gromadzą pod ziemią zapasy. Samica rodzi średnio trzy młode w miocie. Karmi je mlekiem przez ok. miesiąc.
Systematyka.
Klasyfikacja rodzajów zaliczanych do rodziny kretowatych ulegała wielu zmianom. Autorzy wyróżniają od 3 do 5 podrodzin. Do rodziny należą następujące występujące współcześnie podrodziny:
Opisano również podrodziny wymarłe:
Rodzaje wymarłe o niepewnej pozycji systematycznej i niesklasyfikowane w żadnej z powyższych podrodzin:

</doc>
<doc id="425749" url="https://pl.wikipedia.org/wiki?curid=425749" title="Eurystenes">
Eurystenes

Eurystenes – w mitologii greckiej jeden z potomków Heraklesa. Legendarny król Sparty i protoplasta rodu Eurystenidów, zwanych później Agidami.

</doc>
<doc id="425750" url="https://pl.wikipedia.org/wiki?curid=425750" title="Narodowo-Ludowa Organizacja Wojskowa">
Narodowo-Ludowa Organizacja Wojskowa

Narodowo-Ludowa Organizacja Wojskowa lub Narodowo-Ludowa Organizacja Walki (NLOW) – polska organizacja konspiracyjna o charakterze narodowym działająca od października 1939 do listopada 1942 r.
Historia.
NLOW powstała w październiku 1939 r. w Warszawie, po nieuznaniu legalności październikowej narady aktywu Stronnictwa Narodowego. Jej założycielami byli działacze SN z dawnej frakcji młodych Jędrzeja Giertycha i Kazimierza Kowalskiego: Karol Stojanowski i Jan Matłachowski. Skupili oni początkowo wokół siebie grupę narodowców, do której należeli m.in.: Kazimierz Kowalski, Szymon Poradowski, Michał Poradowski, Ludwik Jaxa-Bykowski, Jan Barański, Jerzy Grabowski, Edmund Gliński, Jan Kornas, Wacław Lipski, Ryszard Szczęsny.
Powodami utworzenia odrębnej narodowej organizacji konspiracyjnej były prawdopodobnie stare podziały frakcyjne oraz bezkompromisowy stosunek do Służby Zwycięstwu Polski i następnie Związku Walki Zbrojnej. Zimą 1940 r. próbowano połączyć się z grupą Szańca, jednak nic z tego nie wyszło. W listopadzie 1942 r. porozumieli się ze Związkiem Jaszczurczym i przeciwnikami scalenia Narodowej Organizacji Wojskowej z Armią Krajową tworząc Narodowe Siły Zbrojne. Organem NLOW było „Państwo Narodowe”.
Ideologia.
NLOW miała charakter polityczno-wojskowy, tzn. łączyła atrybuty administracji państwowej z władzą partyjną i działalnością zbrojną. Jej przywódca był jednocześnie przewidywany na przyszłego naczelnika państwa. Byli przeciwnikami porozumienia z organizacjami sanacyjnymi. Przyszła Polska miała być państwem monopartyjnym i zmilitaryzowanym, opartym na religii katolickiej. W polityce zagranicznej postulowano antyniemiecki sojusz z niekomunistyczną Rosją.

</doc>
<doc id="425756" url="https://pl.wikipedia.org/wiki?curid=425756" title="Skoda Superb">
Skoda Superb



</doc>
<doc id="425762" url="https://pl.wikipedia.org/wiki?curid=425762" title="Triple-double">
Triple-double

Triple-double – w koszykówce, uzyskanie wyników dwucyfrowych w trzech z pięciu możliwych pozytywnych statystyk (punkty, asysty, zbiórki, przechwyty, bloki).
Liga polska.
Od kiedy w sezonie 1998/99 wprowadzono w Polskiej Lidze Koszykówki oficjalne statystyki, tylko dziesięciu graczom udało się uzyskać triple-double.
WNBA.
Polka Małgorzata Dydek była drugą zawodniczką w historii ligi WNBA, która zanotowała triple-double. W meczu Utah Starzz – Orlando Miracle (7 czerwca 2001) zdobyła 12 punktów, miała 11 zbiórek i 10 zablokowanych rzutów.

</doc>
<doc id="425768" url="https://pl.wikipedia.org/wiki?curid=425768" title="R.K. Ranbir Singh">
R.K. Ranbir Singh

R.K. Ranbir Singh (ur. 1929, zm. 27 stycznia 2006) – indyjski polityk.
Był aktywistą politycznym w stanie Manipur. Wchodził w skład kierownictwa Partii Ludowej Manipur, przez kilka kadencji zasiadał w stanowym zgromadzeniu legislacyjnym (1974-1985, 1990-2000). Od stycznia 1979 do lutego 1980 pełnił funkcję przewodniczącego tego zgromadzenia. Od lutego 1990 do stycznia 1992 stał na czele rządu stanowego Manipur.

</doc>
<doc id="425769" url="https://pl.wikipedia.org/wiki?curid=425769" title="Ranbir Singh">
Ranbir Singh



</doc>
<doc id="425770" url="https://pl.wikipedia.org/wiki?curid=425770" title="Błąd kroków">
Błąd kroków

Błąd kroków (lub kroki) – błąd w koszykówce, polegający na nielegalnym przemieszczaniu stóp, podczas posiadania żywej piłki. Dozwolone jest wykonanie tzw. "piwotu" (nazywanego także "obrotem").
Jeżeli zawodnik przewraca się trzymając piłkę i ślizga po boisku lub leżąc na parkiecie wchodzi w posiadanie piłki, to jest to zagranie legalne i nie jest uznawane za błąd kroków. Jednak, jeżeli ten zawodnik turla się lub próbuje wstać, trzymając piłkę, popełnia błąd kroków. Aby leżący zawodnik mógł legalnie wstać, nie może trzymać piłki, lecz wstając musi ją kozłować.
Ślizganie się po podłożu z piłką w rękach dozwolone jest od 1 października 2008 roku. Przed 2008 rokiem stanowiło błąd kroków.
Ponieważ kozłowanie rozpoczyna się w momencie odbicia się piłki od podłoża, błędem kroków także jest rozpoczęcie przemieszczania się zawodnika, przed dotknięciem piłki o parkiet (tzw. "zbyt wczesne oderwanie nogi obrotu przy rozpoczęciu kozłowania").
Jeżeli zawodnik jest faulowany w akcji rzutowej, po czym zdobywa punkty popełniając jednocześnie błąd kroków, kosz nie zostaje zaliczony i należy przyznać rzuty wolne.
Sędzia sygnalizuje błąd kroków poprzez obroty pięściami. Efektem błędu kroków jest utrata piłki na rzecz przeciwnika, do wprowadzenia z autu, jak najbliżej miejsca popełnienia błędu, oprócz miejsc bezpośrednio za tablicą kosza.
W koszykówce europejskiej, w przeciwieństwie do amerykańskiej (np. NBA), istnieje skłonność do zwracania dużej uwagi na legalność poruszania się zawodników z piłką i związane z tym wszelkie błędy (np. kroki), nawet jeżeli ogranicza to widowiskowość meczu. Według PLK błąd powinno się traktować jednak jako czynność przynoszącą niezasłużoną korzyść danemu zawodnikowi, zatem jeżeli jej nie przynosi, nie powinien być traktowany jako błąd. Z tego powodu sędziowie powinni okazać tolerancję wobec niewielkich błędów kroków, gdy w pobliżu nie ma obrońcy lub zawodnik znajduje się na polu obrony i nie jest kryty agresywnie przez przeciwnika albo przy widowiskowej akcji do kosza, przy której błąd kroków nie spowodował przewagi nad obrońcą lub go nie oszukał. Dotyczy to małych, niemal niewidocznych błędów. Natomiast nie może być akceptowana pewna (ostatnimi czasy popularna) forma wykonywania dwutaktu, w której następuje złapanie piłki w ręce, zanim oderwie się nogę od podłoża, co powoduje wykonanie "trójtaktu", a zatem jest błędem kroków. Sędziowie mają obowiązek skrupulatnego odgwizdywania tego błędu.

</doc>
<doc id="425771" url="https://pl.wikipedia.org/wiki?curid=425771" title="Salamandrowate">
Salamandrowate

Salamandrowate (Salamandridae) – rodzina płazów z rzędu płazów ogoniastych (Caudata), dość szeroko rozprzestrzeniona na kuli ziemskiej. Brak jej przedstawicieli w Ameryce Południowej i Środkowej. 
Występowanie.
Od Wysp Brytyjskich i Skandynawii, na wschód do Uralu i na południe do Półwyspie Iberyjskim, północno-zachodnia Afryka i Anatolia; północno-środkowe Indie i Chiny do północnego Wietnamu; skrajnie północno-zachodnia Afryka; południowa Kanada i USA do skrajnie północnego Meksyku.
Charakterystyka.
Do rodziny tej należy 113 gatunków o małej i średniej wielkości ciała. 
U salamandrowatych formy dorosłe nie posiadają skrzeli, lecz oddychają za pomocą płuc oraz przez skórę i błony śluzowe jamy gębowej. Charakterystycznymi cechami budowy szkieletu są: trzony kręgów są tyłowklęsłe, zęby lemieszowo-podniebienne, ustawione w 2 rzędach, są w różny sposób rozchylone lub powyginane. Ten sposób wygięcia czy rozchylenia tych zębów jest ważną cechą gatunkową. Skóra może być gładka lub chropowata i zawiera gruczoły jadowe, które spełniają rolę obrony biernej.
Podczas rozmnażania występuje zapłodnienie wewnętrzne. Samiec nie posiada narządów kopulacyjnych, lecz wytwarza spermatofor, który następnie albo zostaje składany w kloace samicy, albo w wodzie lub na lądzie w jej obecności, a samica go podejmuje.Związany z tym jest charakterystyczny dla danego gatunku rytuał godowy. Ważną rolę w przebiegu godów spełniają substancje zapachowe – feromony, wytwarzane zarówno przez samca, jak i samicę. Składanie jaj, rozwój kijanek i przeobrażenie u większości gatunków tej rodziny odbywa się w wodzie. Wyjątkiem jest salamandra czarna ("Salamandra atra"), u której rozwój kijanek i przeobrażenie następuje w ciele samicy.
Systematyka.
Do rodziny należą następujące podrodziny:

</doc>
<doc id="425772" url="https://pl.wikipedia.org/wiki?curid=425772" title="Kroki">
Kroki



</doc>
<doc id="425774" url="https://pl.wikipedia.org/wiki?curid=425774" title="Mojżesz Presburger">
Mojżesz Presburger

Mojżesz Presburger (ur. 1904, Warszawa; zm. 1943 [?]) - polski logik, matematyk i filozof żydowskiego pochodzenia, związany ze szkołą lwowsko-warszawską. Udowodnił rozstrzygalność badania prawdziwości formuł arytmetyki Presburgera.

</doc>
<doc id="425776" url="https://pl.wikipedia.org/wiki?curid=425776" title="Hydrozoologia">
Hydrozoologia

Hydrozologia – dział zoologii oraz hydrobiologii, zajmujący się badaniem zwierząt wodnych w ich kontekście ekologicznym (nie jest hydrozoologiem specjalista zajmujący się wyłącznie taksonomią lub biochemią jakiejś grupy zwierząt wodnych, w oderwaniu od ich funkcjonowania w ekosystemie).

</doc>
<doc id="425779" url="https://pl.wikipedia.org/wiki?curid=425779" title="Hydrobotanika">
Hydrobotanika

Hydrobotanika – dział botaniki i hydrobiologii zajmujący się badaniem roślin wodnych oraz ich zbiorowisk. Tradycyjnie działem hydrobotaniki jest nauka o glonach, czyli fykologia.

</doc>
<doc id="425780" url="https://pl.wikipedia.org/wiki?curid=425780" title="Świątynia Opatrzności Bożej">
Świątynia Opatrzności Bożej



</doc>
<doc id="425782" url="https://pl.wikipedia.org/wiki?curid=425782" title="Stanisław Smolka">
Stanisław Smolka

Stanisław Smolka (ur. 29 czerwca 1854 we Lwowie, zm. 27 sierpnia 1924 w Nowoszycach) – polski historyk, współtwórca i przedstawiciel krakowskiej szkoły historycznej, syn wybitnego adwokata i polityka – Franciszka Smolki.
Badał głównie początkowe okresy historii Polski: piastowski i jagielloński, również czasy Królestwa Polskiego. Dzieje Polski przedstawiał w szerszej perspektywie na tle dziejów powszechnych, odmiennie od dotychczasowych trendów romantycznych – z dużym krytycyzmem. Jego poglądy i metody badawcze wywarły ogromny wpływ na jego kontynuatorów oraz następne pokolenia mediewistów.
Życiorys.
W latach 1876–1883 był profesorem Uniwersytetu we Lwowie, następnie w okresie 1883–1902 na Uniwersytecie Jagiellońskim, gdzie w latach 1895–1896 pełnił funkcję rektora.
W 1877 r. zawarł związek małżeński z Marią Rydel (1854 - 1883), najmłodszą siostrą poety Lucjana Rydla, a po jej śmierci z Wandą Marią Orda, córką Witolda i Wandy, właścicieli majątku Biżerewicze pod Pińskiem. 
W 1886 zorganizował tzw. Ekspedycję Rzymską, której celem było przyswojenie polskiej nauce dokumentów z archiwum w Watykanie. W 1899 został członkiem Moskiewskiego Towarzystwa Archeologicznego. W latach 1908–1919 był dyrektorem Archiwum Krajowego Aktów Grodzkich i Ziemskich w Krakowie, ponadto od 1919 był profesorem Uniwersytetu Lubelskiego, któremu przekazał księgozbiór i część swojego archiwum. Od 1881 członkiem krakowskiej Akademii Umiejętności pełniącej funkcję ogólnonarodową, do której zjeżdżali uznani uczeni z terenów całej byłej Rzeczypospolitej, w latach 1891–1902 został jej sekretarzem generalnym. Smolka mieszkał w 1910 w domu Heleny Rusockiej w Rudawie, a w latach 1912–1914 w pobliskich Niegoszowicach. Za wybitne osiągnięcia naukowe Akademia przyznała mu nagrodę pieniężną w 1924.
Był członkiem honorowym Poznańskiego Towarzystwa Przyjaciół Nauk. Wymieniany jest również w gronie najbardziej zasłużonych współpracowników Zakładu Narodowego im. Ossolińskich. Był członkiem Towarzystwa Tatrzańskiego. W 1913 otrzymał austriackie szlachectwo II stopnia (z tytułem „Ritter”).
Został pochowany w Janowie Poleskim pod Pińskiem.

</doc>
<doc id="425786" url="https://pl.wikipedia.org/wiki?curid=425786" title="Uprawka">
Uprawka

Uprawka – czynność wykonywana narzędziem uprawowym lub maszyną uprawową, np. orka, włókowanie, bronowanie, kultywatorowanie, wałowanie, gryzowanie.
Pojedyncza uprawka na ogół nie wystarcza do spełnienia określonych zadań. Dlatego też najczęściej wykonuje się kilka uprawek następujących po sobie bezpośrednio lub w pewnych odstępach czasu, aby wykorzystać naturalne procesy zachodzące w roli pod wpływem uprawek i czynników przyrodniczych. Szereg uprawek wykonywanych w określonej porze roku dla uzyskania zamierzonych celów nazywa się zespołem uprawek.
Sposób wykonywania uprawek zależy od: rodzaju i właściwości gleby, stanu wyjściowego roli, pogody oraz od przedplonu i rośliny następczej.
Zabiegi uprawowe można podzielić na grupy:

</doc>
<doc id="425787" url="https://pl.wikipedia.org/wiki?curid=425787" title="Moses Presburger">
Moses Presburger



</doc>
<doc id="425789" url="https://pl.wikipedia.org/wiki?curid=425789" title="Jan Świderski (malarz)">
Jan Świderski (malarz)

Jan Świderski (ur. 2 czerwca 1913 w Grodźcu, obecnie dzielnicy Będzina, zm. 1 marca 2004 roku w Krakowie) – polski plastyk, twórca i teoretyk sztuki.
Studiował w latach 1930–1938, kończąc najpierw Państwową Szkołę Sztuk Zdobniczych Przemysłu Artystycznego w Poznaniu, a następnie Akademię Sztuk Pięknych – Wydział Malarstwa w Krakowie.
Jako ochotnik Legii Akademickiej uczestniczył w kampanii wrześniowej 1939, w wyniku czego okres okupacji spędził w obozie jenieckim.
Po 1945 roku organizuje w Krakowie Związek Polskich Artystów Plastyków. W 1947 roku ówczesny Departament Szkolnictwa Artystycznego Ministerstwa Kultury i Sztuki powołał Jana Świderskiego na stanowisko samodzielnego pracownika nauki, powierzając mu funkcję profesora w Wyższej Szkole Sztuk Plastycznych w Krakowie. 
W 1950 roku objął funkcję Prezesa Okręgu ZPAP w Krakowie. Został w ASP prorektorem ds. dydaktycznych, programowych i młodzieżowych, następnie przez rok był rektorem, prowadząc równocześnie pracownię malarstwa.
W 1968 r. na nowo otwartym Wydziale Grafiki objął Katedrę Malarstwa i Rysunku, kierując nią do przejścia na emeryturę w 1984 roku.
Był wychowawcą wielu artystów o europejskim i światowym formacie. Był laureatem nagród I i II stopnia Ministra Kultury i Sztuki oraz licznych Grand Prix, nagród wystawienniczych i konkursowych w kraju i zagranicą. Uczestniczył w ponad 170 wystawach i plenerach krajowych i międzynarodowych. Przez całe życie utrzymywał silne związki z rodzinnym miastem, uczestnicząc regularnie w plenerach malarskich „Będzińskie pejzaże”, spotykając się z mieszkańcami, szukając w Będzinie i Grodźcu inspiracji artystycznych.
W 2000 roku został Honorowym Obywatelem Miasta Będzina, na mocy uchwały Rady Miejskiej, podjętej na wniosek Towarzystwa Przyjaciół Będzina.
W latach 1933–1936 należał do KZMP, w latach 1935–1938 był członkiem KPP, w latach 1946–1948 należał do PPR, od 1948 roku należał do PZPR. Był odznaczony m.in.: Krzyżem Kawalerskim Orderu Odrodzenia Polski, Złotym Krzyżem Zasługi i Medalem 10-lecia Polski Ludowej.

</doc>
<doc id="425792" url="https://pl.wikipedia.org/wiki?curid=425792" title="Józef Czyżewski (działacz narodowy)">
Józef Czyżewski (działacz narodowy)

Józef Czyżewski (ur. 25 grudnia 1857 w Widlicach, zm. 21 października 1935 w Gdańsku) – polski drukarz, działacz narodowy w Gdańsku.
Życiorys.
Był wnukiem Wawrzyńca Czyżewskiego, majora Wojska Polskiego, który po powstaniu listopadowym osiadł na Pomorzu. Ze względu na otwarcie manifestowaną postawę patriotyczną rodziny, władze pruskie uniemożliwiły Józefowi ukończenie progimnazjum w Pelplinie. Początkowo pracował jako agronom, a następnie – po odbyciu służby wojskowej – w 1878 osiadł w Gdańsku i założył warsztat wikliniarski. Swoje wyroby rozwoził po całym terytorium Pomorza, prowadząc jednocześnie działalność narodową – nawiązywał kontakty, sprzedawał polskie gazety i książki. W 1884 sprzedał swój warsztat i kupił małą drukarnię. Było to przedsiębiorstwo, w którym pracowała cała rodzina Czyżewskich (4 córki i 2 synów), zajmując się tłoczeniem druków akcydensowych oraz wydawaniem własnych gazet. Były to „Kurier Gdański” (od 1884), pisemko przeznaczone głównie dla ludności wiejskiej, oraz „Tygodnik Gdański” (od 1885). W 1891 Czyżewski był współzałożycielem „Gazety Gdańskiej”. W 1908 przez pewien czas drukował pismo „Gryf” wydawane przez Aleksandra Majkowskiego.
W 1884 Czyżewski był inicjatorem powstania Towarzystwa Ludowego „Jedność”, którego celem było prowadzenie akcji oświatowej i patriotycznej wśród zamieszkujących w Gdańsku Polaków. W 1904 przekształciło się ono w Związek Polskich Towarzystw Ludowych. W 1906 był współzałożycielem Zjednoczenia Zawodowego Polskiego. W 1910 wraz z Antonim Abrahamem za swoje wystąpienie zostali poturbowani, skazani na miesiąc aresztu i znaczną grzywnę. W 1912 założył konspiracyjną organizację Towarzystwo Odrodzenia Polski, przygotowującą wybuch powstania w celu przyłączenia Pomorza do Polski. Już wcześniej, w 1905 w ramach organizacji "Straż", pełnił funkcję tajnego polskiego starosty na miasto i powiat Gdańsk, któremu podlegało 70 komisarzy terenowych.
W grudniu 1918 drukarnia Czyżewskich została napadnięta i zniszczona przez bojówkę niemiecką, obrabowano także dom i sklep. Mimo to Czyżewski działał w polskim ruchu narodowym, wszedł w skład Naczelnej Rady Ludowej w Poznaniu oraz polskiej Rady Ludowej w Gdańsku. W kwietniu 1919 na zjeździe w Gdańsku zakładał Polskie Stronnictwo Ludowe – Pomorze. Po utworzeniu Wolnego Miasta Gdańska należał do założycieli i czołowych działaczy Gminy Polskiej oraz Macierzy Szkolnej. W 1928 został honorowym prezesem Gminy Polskiej.
Posiadał Krzyż Oficerski Orderu Odrodzenia Polski, Medal Niepodległości oraz order papieski Pro Ecclesia et Pontifice nadany mu przez biskupa gdańskiego Edwarda O’Rourke.
Pogrzeb Józefa Czyżewskiego na cmentarzu św. Mikołaja we Wrzeszczu (przy al. Zwycięstwa) stał się manifestacją patriotyczną Polaków. W 1957, w związku z likwidacją cmentarza, szczątki Czyżewskiego zostały ekshumowane i złożone na cmentarzu na Srebrzysku (rejon IX, kwatera I).

</doc>
<doc id="425793" url="https://pl.wikipedia.org/wiki?curid=425793" title="Soul food">
Soul food

Soul food – kuchnia czarnoskórej ludności z południowych stanów USA, mająca swe korzenie w czasach niewolnictwa.
Potrawy są zwykle przygotowywane z tańszych lub odpadowych kawałków mięsa, niewykorzystywanych dawniej w kuchniach białych właścicieli plantacji, wymagających długotrwałego gotowania.
Częstym składnikiem wielu potraw jest tu wędzony boczek lub słonina.
Wśród specjalności tej kuchni można wymienić:

</doc>
<doc id="425794" url="https://pl.wikipedia.org/wiki?curid=425794" title="Soul Food">
Soul Food



</doc>
<doc id="425795" url="https://pl.wikipedia.org/wiki?curid=425795" title="Gomółka">
Gomółka

Osoby o tym nazwisku:
Inne:

</doc>
<doc id="425798" url="https://pl.wikipedia.org/wiki?curid=425798" title="Rola (gleba)">
Rola (gleba)

Rola – wierzchnia warstwa gleby (do 30 cm), na którą działają narzędzia i maszyny uprawowe. Stąd określenie "uprawa roli" jest właściwsze niż "uprawa gleby". 
Warstwa roli jest zazwyczaj znacznie płytsza od warstwy gleby i często obejmuje tylko wierzchni poziom próchniczny, lub nawet tylko jego część. Właściwości roli są kształtowane przez czynniki antropogeniczne, narzędzia uprawowe, nawozy, środki chemiczne, rośliny uprawne itp. Ponadto wpływ na rolę mają także warunki pogodowe.
Inne znaczenia.
Słowo „rola” oznaczało dawniej ziemię przeznaczoną pod uprawę, pole uprawne. 

</doc>
<doc id="425801" url="https://pl.wikipedia.org/wiki?curid=425801" title="Marek Dziewiecki">
Marek Dziewiecki

Marek Dziewiecki (ur. 3 lipca 1954 w Radomiu) – rzymskokatolicki prezbiter, doktor psychologii, odznaczony Medalem Komisji Edukacji Narodowej.
Kapłan diecezji radomskiej, ekspert Ministerstwa Edukacji z zakresu przedmiotu "Wychowanie do życia w rodzinie". Doktorat z nauk o wychowaniu uzyskał na Papieskim Uniwersytecie Salezjańskim w Rzymie w 1988. Jest adiunktem Uniwersytetu Kardynała Stefana Wyszyńskiego. Autor kilkunastu książek z dziedziny psychologii wychowawczej, przygotowania do życia w rodzinie, profilaktyki i terapii uzależnień. Stały współpracownik kwartalnika eSPe.
W latach 1999-2014 pełnił funkcję krajowego duszpasterza powołań, a od 2003 funkcję wicedyrektora Europejskiego Centrum Powołań.
Od 2000 jest dyrektorem radomskiego telefonu zaufania "Linia Braterskich Serc".

</doc>
<doc id="425804" url="https://pl.wikipedia.org/wiki?curid=425804" title="Hydrochemia">
Hydrochemia

Hydrochemia, chemia wód naturalnych – nauka z dziedziny hydrologii. Interesuje się składem chemicznym wód naturalnych, bada procesy chemiczne, które dzieją się w hydrosferze.

</doc>
<doc id="425811" url="https://pl.wikipedia.org/wiki?curid=425811" title="Kultywatorowanie">
Kultywatorowanie

Kultywatorowanie, drapaczowanie – zabieg uprawowy, wykonywany za pomocą kultywatora, którego celem jest spulchnienie roli poprzez jej wzruszenie do głębokości 5-20 cm i wymieszanie, bez odwracania jej warstw. Uprawkę tę można zastosować wiosną po orce przedzimowej lub do spulchnienia ściernisk, jeżeli nie stosuje się podorywki, np. w rolnictwie alternatywnym. Kultywatorowaniem można zwalczać chwasty rozłogowe, np. perz właściwy, używając kultywatora ze sprężystymi zębami, które wyciągają na powierzchnię roli rozłogi bez ich rozrywania, które po pewnym czasie giną.

</doc>
<doc id="425812" url="https://pl.wikipedia.org/wiki?curid=425812" title="Religia w Rzeszowie">
Religia w Rzeszowie

Religia w Rzeszowie – lista oraz historia kościołów i wspólnot wyznaniowych w Rzeszowie.
Historia.
Pierwsza wzmianka o jakiejkolwiek świątyni w Rzeszowie pochodzi z 1363 w piśmie skierowanym do papieża Urbana V przez Kazimierza Wielkiego.
Większość mieszkańców Rzeszowa stanowią wierni Kościoła rzymskokatolickiego. Na terenie miasta działalność duszpasterską prowadzi także Polski Autokefaliczny Kościół Prawosławny oraz pięć protestanckich wspólnot o charakterze ewangelicznym. Działalność kaznodziejską prowadzi również 5 zborów Świadków Jehowy korzystających z dwóch Sal Królestwa. Istnieją również inne grupy religijne.
Chrześcijaństwo.
Katolicyzm.
Kościół rzymskokatolicki.
Rzeszów jest siedzibą władz diecezjalnych i biskupa, którym obecnie jest ks. bp Jan Wątroba. W mieście znajduje się 29 kościołów rzymskokatolickich:
Kościół Greckokatolicki w Polsce.
Parafia pw. Zaśnięcia Najświętszej Marii Panny została erygowana dekretem abp Jana Martyniaka z dnia 27 września 2001 r. W lutym 2012 r. w ramach rekompensaty za utraconą świątynię na Zalesiu na rzecz Parafii został przekazany kościół Świętej Trójcy przy ul. Targowej. Od lipca 2017 roku duszpasterzem Parafii Zaśnięcia NMP jest ks. Bohdan Kryk.
Prawosławie.
Polski Autokefaliczny Kościół Prawosławny.
W Rzeszowie znajduje się jedna parafia prawosławna – pod wezwaniem Przeniesienia Relikwii św. Mikołaja. W 2007 wzniesiono tymczasową drewnianą cerkiew, zlokalizowaną na os. Wilkowyja, przy ul. Cienistej 20, w bezpośrednim sąsiedztwie Cmentarza Komunalnego. W 2010 rozpoczęto budowę świątyni murowanej, która została konsekrowana 7 września 2013. Obecnie trwają prace wykończeniowe wewnątrz cerkwi oraz budowa domu parafialnego. Nabożeństwa celebrowane są w soboty, niedziele i święta.
Restoracjonizm.
Świadkowie Jehowy.
W Rzeszowie działalność kaznodziejską prowadzi 5 zborów Świadków Jehowy: Rzeszów–Baranówka, Rzeszów–Południe (w tym grupa ukraińskojęzyczna), Rzeszów–Północ, Rzeszów–Wschód (w tym grupa języka migowego) i Rzeszów–Zalesie. Spotykają się w dwóch Salach Królestwa przy ul. Sikorskiego 47a i przy ul. Zakopiańskiej 14. Kongresy regionalne odbywają się w Hali Podpromie, natomiast zgromadzenia obwodowe w G2A Arena w Jasionce pod Rzeszowem.
Judaizm.
Wyznawcy tej religii osiedlili się na terenie dzisiejszego miasta już w XV wieku. Przed drugą wojną światową w Rzeszowie wyznanie mojżeszowe było religią niemal dominującą, wyznawało je około 30% mieszkańców miasta. Miejscami ważnymi dla nich były:

</doc>
<doc id="425818" url="https://pl.wikipedia.org/wiki?curid=425818" title="Gomółki">
Gomółki

Gomółki – niewielkie, najczęściej okrągłe szybki stosowane do szklenia okien, łączone ołowiem. Mają charakterystyczny kształt krążków o koncentrycznych nierównościach i zgrubieniu pośrodku, zwanym pępkiem. Były już znane w średniowieczu, w Polsce powszechne od drugiej połowy XV i w ciągu XVI w. Stosowane do dzisiaj w celach dekoracyjnych (np. jako element witraży).

</doc>
<doc id="425819" url="https://pl.wikipedia.org/wiki?curid=425819" title="Jean Thérèse de Beaumont d’Autichamp">
Jean Thérèse de Beaumont d’Autichamp

Jean Thérèse de Beaumont d’Autichamp (ur. 17 maja 1738, zm. 12 stycznia 1831) – francuski generał.
Urodził się w Angers w regionie Maine. Nosił herb: "na czerwonym tle złoty pas poziomy, na którym trzy niebieskie lilie". Żonaty z Marią Celestą Perrinne du Boisbaudry (mał. w 1737).
W latach 1757–1762 był adiutantem marszałka Wiktora Franciszka, księcia de Broglie. Następnie objął dowództwo nad regimentem dragonów w wojnie siedmioletniej. W 1770 został komendantem żandarmerii w Lunéville. W 1780 został marszałkiem obozowym (maréchal de camp), a w 1789 generalnym kwatermistrzem umocnień Paryża. Brał udział w zdobyciu Turynu pod księciem Kondeuszem. W 1792 dowódca korpusu kawalerii (pułkownik) w Szampanii. W czasie rządów rewolucyjnych znalazł się na emigracji, w Austrii, Szwajcarii i Anglii. Następnie walczył w powstaniu w Wandei, po upadku którego znalazł schronienie w Cesarstwie Rosji. Paweł I Romanow mianował go inspektorem kawalerii na Ukrainę, Krym i Dniestr. W 1799 dowodził trzydziestotysięcznym korpusem w austriacko-rosyjskiej armii dowodzonej przez Aleksandra Suworowa.
W 1814 wraz z Ludwikiem XVIII wrócił do Francji. Został mianowany generałem i gubernatorem Luwru w 1815.
W 1783 został kawalerem Połączonych Zakonów św. Łazarza z Jerozolimy i Najświętszej Marii Panny z Góry Karmel. Następnie od 1816 na stanowisku generalnego agenta i kanclerza w Radzie Oficerów połączonych zakonów.
W 1824 po śmierci Klaudiusza Ludwika, książę de La Chatre został także prezydentem Rady Oficerów Połączonych Zakonów św. Łazarza z Jerozolimy i NMP z Góry Karmel. Po zlikwidowaniu przez rewolucję 1830 roku wszystkich państwowych zakonów rycerskich (w tym Królewskiego Zakonu Najświętszej Marii Panny z Góry Karmel i tym samym zniesieniu unii personalnej z ponadnarodowym jerozolimskim Zakonem Rycerzy św. Łazarza) w latach 1830–1831 prezydent Rady Oficerów ("de facto" zwierzchnik) Zakonu św. Łazarza z Jerozolimy.
W 1825 został kawalerem Orderu Ducha Świętego w katedrze w Reims.
Zmarł 12 stycznia 1831 w Saint-Germain.

</doc>
<doc id="425821" url="https://pl.wikipedia.org/wiki?curid=425821" title="Rotunda (architektura)">
Rotunda (architektura)



</doc>
<doc id="425822" url="https://pl.wikipedia.org/wiki?curid=425822" title="Siegfried Schwela">
Siegfried Schwela

Siegfried Schwela (ur. 23 marca 1905 w Cottbus, zm. 10 maja 1942) – lekarz SS w obozach koncentracyjnych Stutthof i Auschwitz oraz SS-Hauptsturmführer.
Z wykształcenia był doktorem medycyny. Należał do Narodowosocjalistycznego Korpusu Motorowego. Członek NSDAP od 1929 (numer legitymacji partyjnej 169 110) i SS od 1 maja 1932 (numer identyfikacyjny 33 800), z przydziałem do 32. pułku Allgemeine SS w Heidelbergu. Od 19 sierpnia 1941 był lekarzem obozowym SS w Auschwitz, a następnie, został przeniesiony – w takim samym charakterze – do obozu w Stutthofie. Powrócił z niego do Auschwitz, gdzie od 21 marca 1942 piastował stanowisko lekarza garnizonowego SS. 
Zmarł 10 maja 1942 w Oświęcimiu na tyfus, którym zaraził się w wyniku działań sabotażowych Związku Organizacji Wojskowej, działającego z inspiracji i pod dowództwem Witolda Pileckiego. Bakterie tyfusu przenoszone były przez specjalnie w tym celu hodowane wszy, które więźniowie przenosili na mundury SS-manów. Ofiarą takiego działania stał się właśnie Siegfried Schwela.

</doc>
<doc id="425824" url="https://pl.wikipedia.org/wiki?curid=425824" title="Fotoreaktywacja">
Fotoreaktywacja

Fotoreaktywacja – jeden z mechanizmów naprawy DNA, w którym fotoliaza specyficznie reaguje z jedno- lub dwuniciowym fragmentem DNA, zawierającym fotodimery pirymidyn (tyminowe, cytozynowe i cytozynowo-tyminowe). Pod wpływem światła o długości fali 310-450 nm, następuje enzymatyczne rozszczepienie fotodimerów do monomerów i przywrócenie DNA do stanu pierwotnego. Mechanizm naprawy przez fotoreaktywację jest bezbłędny, nie prowadzi do mutacji.
Proces fotoreaktywacji zachodzi stale w komórkach narażonych na działanie promieni UV.
Fotoliaza odpowiedzialna za fotoreaktywację została wykryty u bakterii (m.in. "Escherichia coli"), grzybów, roślin i niektórych kręgowców (brak enzymu u człowieka i innych łożyskowców).

</doc>
<doc id="425834" url="https://pl.wikipedia.org/wiki?curid=425834" title="Hellmut Kalbitzer">
Hellmut Kalbitzer

Hellmut Kalbitzer (ur. 17 listopada 1913 w Hamburgu, zm. 4 lutego 2006 w Hamburgu), polityk niemiecki, działacz Socjaldemokratycznej Partii Niemiec.
Był synem właściciela fabryki cygar. Po ukończeniu szkół pracował u swojego ojca, działając jednocześnie w ruchu socjalistycznym. W 1936 został aresztowany przez gestapo i skazany na dwa lata więzienia; po zwolnieniu działał w antyfaszystowskim ruchu oporu. Po II wojnie światowej włączył się w działania na rzecz odbudowania Socjaldemokratycznej Partii Niemiec, obok m.in. Kurta Schumachera.
Z ramienia SPD był m.in. członkiem władz miejskich Hamburga i deputowanym do Bundestagu (od I kadencji w 1949 do 1965). W latach 1958-1964 zasiadał także w Parlamencie Europejskim, pełniąc od marca 1958 do marca 1962 funkcję wiceprzewodniczącego. Po zakończeniu działalności w parlamencie przez kilka lat zajmował się rozwojem gospodarczym Kenii.
Żona Kallbitzera Emmi (1912-1999) również była zaangażowana w działalność polityczną w ramach SPD. Mieli troje dzieci.

</doc>
<doc id="425836" url="https://pl.wikipedia.org/wiki?curid=425836" title="Rzekotkowate">
Rzekotkowate

Rzekotkowate (Hylidae) – rodzina z rzędu płazów bezogonowych licząca około 800 gatunków w 48 rodzajach. Jej przedstawiciele mają szeroki zasięg występowania obejmujący Europę, północną Azję, Afrykę i obie Ameryki.
Charakterystyczne cechy budowy ciała.
Są to przeważnie płazy małej lub średniej wielkości ciała. Długość ich ciała wynosi od 3 do 13 cm. Kręgi z trzonami przodowklęsłymi i procelicznymi. Krzyżowy krąg łączy się z urostylem za pomocą 2 kłykci. Górna szczęka posiada zęby, w żuchwie brak zębów. Brak żeber. Na palcach wszystkich stóp występuje jeden dodatkowy człon. Ostatnie człony na wszystkich palcach są zagięte dośrodkowo i rozszerzone na końcu. Większość gatunków rzekotkowatych prowadzi nadrzewny tryb życia. Przystosowaniem do tego jest występowanie na wszystkich palcach rozszerzonych przylg, które umożliwiają przyklejanie się do gładkich powierzchni liści, pni, czy innych przedmiotów. Większość rzekotkowatych potrafi chodzić nawet w pozycji wiszącej (grzbietem w dół). Niektóre posiadają dodatkowe przystosowania w postaci przeciwstawnych pierwszych palców na wszystkich kończynach. Posiadają ucho środkowe i błonę bębenkową. Język mają wcięty, duży i nie jest przyrośnięty z tyłu. Nie posiadają narządu Biddera.
Ubarwienie.
Większość gatunków cechuje wspaniała kolorystyka ciała. U niektórych jest to ubarwienie ochronne, które doskonale maskuje je na tle podłoża. U innych zaś bardzo jaskrawe, odstraszające barwy informują o nieprzydatności do spożycia z powodu trujących substancji zawartych w wydzielinach śliny.
Występowanie.
Przedstawiciele rodziny rzekotkowatych występują głównie w tropikalnych, wilgotnych dżunglach. Najbogatsza fauna rzekotkowatych występuje w Ameryce Południowej i Środkowej i Australii, a szczególnie w dżungli amazońskiej. Co jednak ciekawe, do tej pory nie znaleziono przedstawicieli tej rodziny w dżunglach Afryki. Występują na Półwyspie Arabskim, w północnej jego części. Na całym świecie do rodziny tej należą 32 rodzaje. Na odpowiadającej europejskiej szerokości geograficznej terenach Ameryki Północnej żyje kilkanaście gatunków tych płazów, natomiast w Europie tylko jeden rodzaj reprezentowany przez dwa gatunki. Na południu rzekotka śródziemnomorska ("Hyla meridionalis") i "Hyla sarada" oraz pospolita na całym kontynencie również w Polsce rzekotka drzewna "Hyla arborea". W Polsce jest ona jedynym przedstawicielem tej rodziny.
Tryb życia.
Ogromna większość rzekotkowatych prowadzi nadrzewny tryb życia. Nieliczne tylko związane są trwale ze zbiornikami wodnymi, lub żyją na lądzie. Większość gatunków jest owadożerna.
Rozród.
Większość gatunków tej rodziny sprawuje opiekę nad potomstwem. Charakterystyczną cechą jest ogromna różnorodność sposobów sprawowania tej opieki. U niektórych gatunków opieka ta sprowadza się tylko do noszenia przyklejonych do skóry samicy jaj, aż do czasu wylęgnięcia się z nich kijanek. Samice niektórych gatunków posiadają na grzbiecie specjalne torby lęgowe, będące wytworami skóry. W czasie ampleksus zostają do nich złożone zapłodnione jaja. U niektórych gatunków rozwój jaj w tych torbach lęgowych trwa do stadium kijanki, u niektórych jeszcze dłużej – aż do przeobrażenia w małe żabki. U niektórych innych gatunków kijanki przysysają się do ciała dorosłych okazów i wraz z nimi są przenoszone z jednego zbiornika do drugiego. Niektóre rzekotkowate budują gniazda, w których jaja i kijanki mają zapewnioną wilgotność i wodę niezbędną do rozwoju. Liczba składanych jaj jest bardzo różna. Wiąże się to ściśle z tym, czy dany gatunek sprawuje, czy też nie opiekę nad potomstwem. U tych gatunków, które opiekują się potomstwem, liczba składanych jaj jest mniejsza, niż u tych, które nie opiekują się potomstwem. Liczba składanych jaj zależy też od formy opieki. U gatunków noszących jaja na grzbiecie wynosi ona kilkadziesiąt, u budujących gniazda kilkaset, zaś u tych, które nie opiekują się potomstwem zwykle kilka tysięcy.
Systematyka.
Do rodziny rzekotkowatych zalicza się następujące podrodziny:
Takson o niepewnej pozycji systematycznej i niesklasyfikowany w żadnej z podrodzin:
Grupy Pelodryadinae i Phyllomedusinae, zaliczane w przeszłości do rzekotkowatych w randze podrodzin, zostały podniesione do rangi odrębnych rodzin przez Duellmana, Marion i Hedgesa (2016).

</doc>
<doc id="425845" url="https://pl.wikipedia.org/wiki?curid=425845" title="Kalman Kalocsay">
Kalman Kalocsay



</doc>
<doc id="425853" url="https://pl.wikipedia.org/wiki?curid=425853" title="Ottón Solís">
Ottón Solís

Ottón Solís Fallas (ur. 31 maja 1954), polityk kostarykański. Lider Partii Działania Obywatelskiego (PAC). Kandydat w wyborach prezydenckich w 2002, 2006 oraz w 2010.
Ottón Solís był współtwórcą centrolewicowej Partii Działania Obywatelskiego ("Partido Acción Ciudadana", PAC), z ramienia której startował w 2002 w wyborach prezydenckich (odpadł w I turze wyborów). Ponownie ubiegał się o stanowisko prezydenta w lutym 2006, przegrywając jednak nieznacznie z Oscarem Ariasem.
W lutym 2010 wziął po raz trzeci udział w wyborach prezydenckich. Znany jest jako przeciwnik układu o strefie wolnego handlu w Ameryce Środkowej CAFTA.

</doc>
<doc id="425854" url="https://pl.wikipedia.org/wiki?curid=425854" title="Otton Solis">
Otton Solis



</doc>
<doc id="425856" url="https://pl.wikipedia.org/wiki?curid=425856" title="Double-triple-double">
Double-triple-double



</doc>
<doc id="425858" url="https://pl.wikipedia.org/wiki?curid=425858" title="Triple double">
Triple double



</doc>
<doc id="425859" url="https://pl.wikipedia.org/wiki?curid=425859" title="Willy Jobst">
Willy Jobst

Willy (Wilhelm, Willibald) Jobst (ur. 27 października 1912 w Eger, zm. 28 maja 1947 w Landsbergu) – zbrodniarz hitlerowski, doktor medycyny i jeden z lekarzy SS pełniących służbę w obozach koncentracyjnych oraz SS-Hauptsturmführer.
Życiorys.
Jobst pochodził z niemieckiej rodziny, zamieszkującej czeski Kraj Sudetów, zaanektowane na mocy Układu monachijskiego przez III Rzeszę we wrześniu 1938. Członek NSDAP od 1 listopada 1938 o numerze partyjnym 6 749 388. 5 września 1939 został wcielony do Oddziałów Dyspozycyjnych SS ("SS-Verfügungstruppen"). Do 15 marca 1941 Jobst służył w Dywizji Zmotoryzowanej SS Das Reich (późn. "2. SS-Panzer-Division Das Reich"), a od 21 czerwca 1941 w Leibstandarte SS Adolf Hitler (późn. "1. SS-Panzer Division Leibstandarte-SS Adolf Hitler"), z którą brał udział w walkach na froncie wschodnim.
Z dywizji tej, w 1941 przeniesiono go do KL Mauthausen na stanowisko obozowego lekarza SS ("SS-Lagerarzt"). Między 1 marca 1942 a 10 marca 1942 Jobst pełnił taką samą funkcję w KL Auschwitz, a następnie został naczelnym lekarzem garnizonowym SS ("SS-Standortarzt") w KL Stutthof. Stanowisko to piastował do 1 lipca 1942, po czym objął taką samą funkcję w KL Gross-Rosen. 18 maja 1943 przeniesiono go na powrót do 1 Dywizji Pancernej SS Leibstandarte SS Adolf Hitler, z którą walczył na froncie wschodnim, m.in. brał udział w bitwie na Łuku Kurskim, w ramach Operacji Cytadela ("Operation "Zitadelle""). W maju 1944 Jobst został przydzielony do służby w "Ebensee", podobozie KL Mauthausen, gdzie pozostał do kwietnia 1945. Został odznaczony m.in. Wojennym Krzyżem Zasługi II Klasy z Mieczami ("Kriegsverdienstkreuz II Klasse mit Schwertern") i Czarną Odznaką za Rany ("Verwundetenabzeichen in Schwarz").
Po wojnie Jobst został skazany na karę śmierci w procesie załogi Mauthausen-Gusen (US vs. Johann Altfuldisch i inni) przed amerykańskim Trybunałem Wojskowym w Dachau. Wyrok wykonano przez powieszenie w więzieniu Landsberg.

</doc>
<doc id="425860" url="https://pl.wikipedia.org/wiki?curid=425860" title="Naprawa DNA">
Naprawa DNA

Naprawa DNA – szereg procesów prowadzących do identyfikacji i naprawy zmian w cząsteczkach DNA w żywej komórce. W komórkach organizmów żywych procesy metaboliczne i czynniki środowiskowe mogą powodować uszkodzenie DNA. W każdej komórce codziennie ma miejsce nawet milion takich uszkodzeń. Wiele z nich powoduje trwałe zmiany w cząsteczce DNA, które mogą upośledzić albo pozbawić komórkę możliwości prawidłowej transkrypcji genu kodowanego przez uszkodzony fragment DNA. Inne uszkodzenia mogą skutkować potencjalnie groźną dla genomu komórki mutacją, dotyczącą tej komórki i wszystkich następnych powstałych z niej po podziałach. Oznacza to, że proces naprawy DNA w komórce musi być cały czas aktywny, by móc szybko i skutecznie niwelować skutki każdego uszkodzenia komórkowego DNA. 
Powodzenie naprawy DNA zależy od wielu czynników, w tym typu i wieku komórki oraz środowiska pozakomórkowego. W komórce, w której duża ilość DNA uległa uszkodzeniu albo której mechanizmy naprawy DNA nie są wystarczająco efektywne, mogą zajść:
Zdolność komórki do naprawy własnego DNA jest istotna dla integralności fizycznej całego genomu oraz integralności informacji genetycznej, którą niesie, a więc i dla prawidłowego funkcjonowania całego organizmu. Wiele genów które początkowo zidentyfikowano jako wpływające na długość życia komórek, z czasem okazały się być zaangażowane w procesy naprawy i ochrony DNA przed uszkodzeniem. Nieprawidłowy przebieg naprawy zniszczeń komórkowych w komórkach generatywnych może doprowadzić do propagacji mutacji w gametach i w rezultacie, przekazania mutacji potomstwu. Z drugiej strony, między innymi takie mutacje są siłą napędową ewolucji biologicznej.
Uszkodzenie DNA.
Uszkodzenie DNA na skutek procesów metabolicznych wewnątrz komórki i czynników środowiskowych, występuje z szacowaną częstością 1 000 do 1 000 000 pojedynczych uszkodzeń cząsteczek DNA na komórkę każdego dnia. Stanowi to jedynie 0,000165% ludzkiego genomu składającego się z około 6 miliardów zasad (3 miliardów par zasad), ale nienaprawione uszkodzenia w krytycznych dla funkcji komórki genach (takich jak geny supresorowe nowotworów) może upośledzić zdolność komórki do pełnienia jej funkcji i znacznie zwiększyć prawdopodobieństwo transformacji nowotworowej.
Duża część uszkodzeń cząsteczek DNA, najczęściej związanych z chemiczną modyfikacją zasad, objawia się zaburzeniem pierwszorzędowej struktury podwójnej helisy. Zmodyfikowane zasady zaburzają regularny przebieg helisy poprzez wprowadzenie dodatkowych, nienaturalnych wiązań chemicznych czy zawady sterycznej, która poprzez fizyczne niedopasowanie wypacza strukturę helisy. W przeciwieństwie do białek czy RNA, DNA zazwyczaj nie posiada istotnej dla funkcjonalności struktury trzeciorzędowej dlatego zaburzenia zwykle nie występują lub są nieistotne na tym poziomie organizacji strukturalnej. Jakkolwiek nić DNA jest zazwyczaj zwinięta do postaci superzwiniętej (ang. "supercoiled"), a jej upakowanie jest wspomagane przez oddziaływania z histonami – te oddziaływania, jak i struktura superzwinięta mogą być zaburzone przez uszkodzenia DNA.
Źródła uszkodzenia.
Uszkodzenia DNA mogą być podzielone na dwie duże grupy:
Replikacja uszkodzonego DNA przed podziałem komórkowym może doprowadzić do błędnego włączenia nieprawidłowych zasad do DNA i przekazania mutacji komórkom potomnym. Na tym etapie prawidłowy zapis kodujący geny tych odcinków DNA jest już niemożliwy do odtworzenia, ze względu na brak oryginalnej, nienaruszonej matrycy (nieuszkodzone DNA). Wyjątkiem są bardzo rzadkie przypadki mutacji przywracających pierwotną, prawidłową strukturę DNA (mutacje wsteczne, rewersja mutacji).
Typy uszkodzeń.
Wyróżnia się cztery główne typy uszkodzeń DNA spowodowane endogennymi procesami metabolicznymi w komórce:
Uszkodzenie spowodowane egzogennymi czynnikami może mieć różny charakter. Przykładami są:
Uszkodzenie DNA jądrowego a uszkodzenie DNA mitochondrialnego.
W komórkach organizmów eukariotycznych, a więc również ludzkich, DNA znajduje się poza jądrem komórkowym także w mitochondriach (u roślin dodatkowo w chloroplastach). DNA jądrowy (nDNA, ang. "nuclear DNA") występuje w postaci chromatyny podczas niereplikatywnych etapów cyklu komórkowego i jest upakowany w zwarte struktury znane jako chromosomy w czasie podziału komórki. W każdej z tych form DNA jest silnie skondensowany i owinięty wokół kompleksów białkowych o paciorkowatym kształcie, zbudowanych z białek zwanych histonami. Gdy komórka chce odczytać informację genetyczną zakodowaną w jej własnym DNA właściwy fragment chromosomu jest rozwijany, odczytywane są znajdujące się tam geny, a następnie łańcuch powraca do swej pierwotnej formy. Mitochondrialny DNA (mtDNA), znajdujący się w mitochondriach, istnieje w wielu kopiach, jest również ściśle związany z pewną liczbą białek, z którymi tworzy kompleks zwany nukleoidem. Wewnątrz mitochondriów reaktywne formy tlenu (ROS, ang. "reactive oxygen species") oraz wolne rodniki, produkty uboczne mitochondrialnych etapów oddychania komórkowego, tworzą silnie utleniające środowisko uszkadzające mtDNA. Enzym zwalczający nadmiar nadtlenków w środowisku to dysmutaza ponadtlenkowa, obecna zarówno w mitochondriach, jak i cytoplazmie komórek eukariotycznych.
Starzenie się i apoptoza komórki.
Starzenie się, nieodwracalny proces prowadzący do zaprzestania mitotycznych podziałów komórki, jest skorelowany z procesem skracania zakończeń chromosomów, tak zwanych telomerów. Telomery są długimi fragmentami powtarzającego się niekodującego DNA, które „zamykają” kod genetyczny na końcach ramion chromosomów. Podczas każdego podziału komórki telomery poddawane są częściowemu uszkodzeniu, skracaniu. 
(powiązane jest to z istnieniem tzw. limitu Hayflicka), które skorelowane jest ze stopniowym starzeniem się komórki. Oprócz samego skracania telomerów, realizowanego przez enzym telomerazę, prawdopodobnie uszkodzenia DNA "per se" także pełnią rolę w „komórkowym odliczaniu czasu życia”. Wskazuje na to między innymi fakt, że uszkodzenia DNA oraz skracanie telomerów dzielą ze sobą te same mechanizmy odpowiedzi komórkowej. Starzenie się komórek może funkcjonować jako użyteczna alternatywa dla apoptozy, zwłaszcza tam, gdzie fizyczna obecność komórki jest z różnych powodów potrzebna organizmowi. Używa on mechanizmu „ostatniej szansy”, aby powstrzymać komórkę z uszkodzonym DNA przed dzieleniem się w niewłaściwy sposób przy braku pobudzających wzrost sygnałów komórkowych (ang. "cellular signaling"). W opozycji, przejście w stan spoczynku jest odwracalnym stanem wstrzymania aktywności komórki, niepowiązanym z jakimikolwiek uszkodzeniami genomu (patrz cykl komórkowy).
Mechanizmy naprawy DNA.
Komórki nie mogą funkcjonować, jeśli uszkodzenia DNA są na tyle poważne, że naruszają ciągłość lub zmieniają sens istotnej informacji genetycznej (ang. "essential genes"). Jakkolwiek komórki mogą funkcjonować jeśli uszkodzone są geny nieistotne (ang. "non-essential genes"), czyli takie, których uszkodzenia nie powodują śmierci komórki. Komórka działająca z takimi uszkodzeniami DNA może jednak wykazywać inne właściwości od komórek zdrowych (skrajnym wypadkiem są komórki nowotworowe) lub jej funkcje mogą być mocno upośledzone. Zależnie od typów uszkodzeń, które zaszły w dwuniciowej strukturze DNA, w toku ewolucji wykształciło się wiele strategii naprawczych, mających za zadanie kompensować i likwidować uszkodzenia. Jeśli jest to możliwe, komórki używają zazwyczaj nieuszkodzonej nici komplementarnej lub chromatydy siostrzanej jako matrycy do odtworzenia oryginalnej informacji na uszkodzonym elemencie komplementarnym. W przypadku braku takiej możliwości, używany jest awaryjny mechanizm syntezy DNA, zwany TLS (ang. "Translesion DNA Synthesis").
Uszkodzenia DNA niosą zazwyczaj ze sobą zmianę organizacji przestrzennej helisy. Kiedy uszkodzenie jest już zlokalizowane, na miejsce zdarzenia rekrutowane są białka naprawcze, wiążące się z samym miejscem uszkodzenia lub w jego sąsiedztwie i które rekrutują następnie kolejne elementy kompleksów naprawczych. Uszkodzenia są usuwane przez takie złożone, wieloelementowe kompleksy specyficznych białek. Zależnie od typu uszkodzenia, a także od fazy cyklu komórkowego, w którym aktualnie znajduje się komórka, takie kompleksy mają różny skład podjednostkowy.
Bezpośrednia naprawa uszkodzenia.
Znane są trzy typy uszkodzeń DNA eliminowane przez mechanizmy komórkowej naprawy DNA bezpośrednio przez chemiczną modyfikację uszkodzenia bez użycia matrycy w postaci nieuszkodzonej informacji genetycznej. Każdy z tych typów uszkodzenia może dotyczyć wyłącznie jednego rodzaju zasady azotowej, wobec tego możliwe jest specyficzne usunięcie takiego uszkodzenia. Należą do nich:
Uszkodzenie pojedynczej nici.
Gdy tylko jedna z dwóch nici tworzących podwójną helisę jest uszkodzona, druga nienaruszona nić może służyć za matrycę do naprawy uszkodzonej nici. Istnieje szereg mechanizmów naprawy, polegających na wycięciu uszkodzonego nukleotydu i zastąpieniu go prawidłowym, komplementarnym do nukleotydu w drugiej nici DNA:
Uszkodzenie obu nici.
Uszkodzenia obu nici (ang. "double-strand breaks", DSBs), w efekcie których oba łańcuchy nukleotydowe w podwójnej helisie zostają zerwane, są szczególnie niebezpieczne dla komórki, gdyż mogą prowadzić do nieodwracalnych zmian w genomie. Istnieją dwa mechanizmy naprawy DSBs: łączenie niehomologicznych zakończeń (NHEJ) oraz naprawa rekombinacyjna (znana również jako rekombinacja homologiczna).
Enzym topoizomeraza jest zdolny do powodowania zarówno pojedynczych, jak i podwójnych pęknięć nici DNA w procesie zmiany „superzwiniętej” (ang. "supercoiled") struktury DNA na formę zwiniętą, szczególnie w okolicy otwartych widełek replikacyjnych. Przerwania te nie są jednak klasyfikowane jako uszkodzenia, ponieważ są naturalnym środkiem biochemicznego mechanizmu działania topoizomerazy i są niezwłocznie naprawiane przez te same enzymy, które je stworzyły.
Zespół francuskich badaczy bombardował "Deinococcus radiodurans" promieniowaniem jonizującym, aby zanalizować sposób naprawy podwójnego przerwania nici u tych organizmów. Okazało się, że co najmniej dwie kopie genomu z różnymi uszkodzeniami mogą uformować fragmenty DNA poprzez hybrydyzację (ang. "annealing"). Fragmenty częściowo pokrywające się są następnie wykorzystywane do syntezy homologicznych fragmentów w trakcie cyklu D (ang. "D-loop"), mogących się powiększać aż do uzyskania komplementarnej nici. Ostatni etap obejmuje crossing-over przeprowadzany ścieżkami zależnej od białka RecA rekombinacji homologicznej.
Synteza ponad miejscem uszkodzenia.
Synteza ponad miejscem uszkodzenia (ang. "translesion synthesis") pozwala na replikację wcześniej uszkodzonego DNA. Wymaga to użycia wyspecjalizowanych typów polimerazy DNA, która może wstawiać zasady w miejscach uszkodzenia. Z perspektywy komórki, ewentualne mutacje wywołane w czasie syntezy są mniej niebezpieczne niż kontynuowanie cyklu komórkowego z niecałkowicie zreplikowanym chromosomem.
Ogólnokomórkowa odpowiedź na uszkodzenie DNA.
Nagromadzenie uszkodzeń, zwłaszcza typu pęknięć nici DNA albo wiązania do helisy związków chemicznych, uniemożliwiających prawidłową propagację widełek replikacyjnych, jest jednym ze znanych bodźców stymulujących ogólnokomórkową odpowiedź na uszkodzenie DNA. Ogólnokomórkowa odpowiedź na uszkodzenie DNA jest procesem mającym na celu ochronę komórki i angażującym liczne szlaki naprawy, obejścia uszkodzenia, jego tolerancji albo, gdy inne mechanizmy okażą się nieskuteczne, apoptozy. Wspólnymi cechami tej odpowiedzi jest indukcja licznych genów zaangażowanych w naprawę DNA, mechanizmów kontrolnych cyklu komórkowego oraz mechanizmów transportu, segregacji i degradacji białek. Taka odpowiedź transkrypcyjna jest bardzo złożona i ściśle kontrolowana, przez co umożliwia skoordynowaną całościową odpowiedź komórki na uszkodzenie. Ogromna liczba uszkodzeń komórki stawia ją jednak często w sytuacji wymagającej wyboru między uruchomieniem apoptozy i śmiercią, albo przeżyciem obarczonym kosztem uszkodzonego genomu. Wzrost tolerancji na uszkodzenie może prowadzić do zwiększonej przeżywalności, co pozwoli na coraz większe gromadzenie się mutacji w genomie. Drożdżowe białko Rev1 i ludzka polimeraza η należą do rodziny polimeraz TLS DNA Y, obecnych podczas uogólnionej odpowiedzi na uszkodzenie DNA, i są odpowiedzialne za zwiększoną mutagenezę u eukariontów w przebiegu tego procesu.
Punkty kontrolne uszkodzenia DNA.
Podczas normalnych podziałów komórek, przebieg ich cyklu komórkowego jest kontrolowany pod względem prawidłowości przebiegu tego procesu w tak zwanych punktach kontrolnych cyklu komórkowego (ang. "cell cycle checkpoints"). Punkty kontrolne cyklu znajdują się na granicy fazy G1 i fazy S oraz pod koniec fazy G2, tuż przed podziałem mitotycznym, a także podczas samego podziału. Gdy maszyneria kontrolna wykryje uszkodzenie DNA podczas któregoś z punktów kontrolnych, zdarzenie to zatrzymuje cykl komórkowy (i ewentualnie kieruje komórkę na szlak apoptozy), co daje komórce czas na naprawę uszkodzenia przed przejściem do następnego etapu. Rozpoznanie uszkodzenia DNA jest dokonywane głównie przez wielkocząsteczkowy kompleks białkowy określany jako BASC (ang. "BRCA1 associated genome surveillance complex"). W skład tego kompleksu wchodzą między innymi białka BRCA1 and ATM. Mutacje w genie "BRCA1" są związane z rakiem sutka, a mutacje genu "ATM" wywołują autoimmunologiczną chorobę znaną jako ataksja-teleangiektazja albo zespół Louis-Bar. ATM wykrywa uszkodzenie i przekazuje sygnał białku p53. p53 aktywuje wtedy odpowiednie geny, prowadząc albo do apoptozy, albo do zatrzymania komórki w cyklu komórkowym zanim wejdzie w fazę S cyklu.
Zidentyfikowano również punkt kontrolny wewnątrz fazy S cyklu. Aktywacja tego punktu kontrolnego zależy od dwóch kinaz białkowych, ATM i ATR. ATM odpowiada na uszkodzenia podwójnej nici DNA i przerwania struktury chromatyny. Kinazy te fosforylują specyficzne białka uruchamiajac kaskadę transdukcji sygnału, prowadzącą ostatecznie do zatrzymania cyklu.
Eukariotyczna odpowiedzi transkrypcyjne na uszkodzenie DNA.
Ekspozycja drożdży "Saccharomyces cerevisiae" na działanie czynników uszkadzających DNA skutkuje częściowo nakładającymi się, ale zasadniczo odmiennymi profilami transkrypcyji. Podobieństwa do środowiskowej odpowiedzi wstrząsowej ("shock response") wskazują, że główny szlak uogólnionej, ogólnokomórkowej odpowiedzi wstrząsowej ma miejsce na etapie aktywacji transkrypcji. Inaczej jest w różnych typach komórek człowieka. Ich odpowiedź jest zindywidualizowana, i brak jest jednej powszechnej uogólnionej odpowiedzi. Prawdopodobnym wytłumaczeniem tej różnicy jest heterogeniczność komórek ssaków. W zależności od narządu który dany typ komórek buduje, wrażliwość komórek na różne typy uszkodzenia DNA jest odmienna.
Odpowiedź SOS u prokariontów.
Odpowiedzią SOS określa się zmiany w ekspresji genów u "Escherichia coli" i innych bakterii w odpowiedzi na uszkodzenie DNA. System SOS prokariontów regulują dwa kluczowe białka: LexA i RecA. Homodimer LexA jest represorem transkrypcji, przyłączającym się do sekwencji operatorowych (zazwyczaj określanych jako kaseta SOS, ang. "SOS box"). Wiadomo, że LexA reguluje proces transkrypcji około 48 genów, w tym lexA i recA. Najczęstszym komórkowym sygnałem aktywującym odpowiedź SOS jest obecność jednoniciowego DNA, powstającego przy replikacji w miejscu widełek replikacyjnych albo przy rozdzieleniu podwójnej nici DNA katalizowanym przez helikazę DNA. Podczas inicjacji procesu białko RecA przyłącza ssDNA w reakcji sprzężonej z hydrolizą ATP, prowadząc do powstania kompleksów RecA–ssDNA. RecA–ssDNA aktywuje autoproteazową aktywność LexA, czego skutkiem jest rozpad dimerów LexA i ich degradacja. Brak represora powoduje transkrypcję genów SOS, co powoduje dalsze przekazywanie sygnału w komórce, zahamowanie podziału komórki i wzrost syntezy białek odpowiedzialnych za śmierć komórki.
Kasety SOS są wysoce konserwatywnymi ewolucyjnie sekwencjami o palindromowej strukturze, długości ok. 20 nukleotydów położonymi w pobliżu promotorów. Różnice w sekwencjach promotorowych sprawiają, że LexA z różną siłą wiąże się do różnych sekwencji promotorowych co umożliwia synchronizację odpowiedzi SOS. Geny naprawy DNA są indukowane na samym początku odpowiedzi SOS. Polimerazy TLS podatne na błędy, na przykład UmuCD’2 (zwana także polimerazą V), są indukowane później lub w ostatniej kolejności. Gdy uszkodzenie DNA jest naprawione bądź pominięte przy użyciu polimeraz lub rekombinacji, ilość jednoniciowego DNA w komórce ulega zmniejszeniu, zmniejszając ilość filamentów RecA i aktywność wiązania przezeń homodimeru LexA, które mogą tym samym ulec związaniu do kaset SOS i przywrócić prawidłową ekspresję genów.
Naprawa i starzenie się DNA.
Nieprawidłowa naprawa DNA w patologii.
Niewydajne mechanizmy naprawy DNA mogą prowadzić do chorób dziedzicznych, skutkujących przedwczesnym starzeniem się organizmu, zwiększoną wrażliwością na czynniki rakotwórcze, a w efekcie zwiększoną zachorowalnością na nowotwory. Na przykład myszy, które pozbawiono głównego mechanizmu systemu NHEJ oraz zaburzono sposoby konserwacji telomerów, częściej zapadały na chłoniaki złośliwe i różnego rodzaju infekcje, w wyniku czego żyły krócej niż myszy niepoddane takim modyfikacjom. Podobne skutki – przedwczesny rozwój chorób powiązanych ze starzeniem się i w efekcie skrócenie życia – obserwowano u myszy pozbawionych białka rozwijającego helisę DNA, kluczowego dla procesów naprawy i transkrypcji. Jednak nie każde uszkodzenie mechanizmu naprawy DNA daje przewidziane efekty. Myszy z wyłączonym mechanizmem NER wykazywały zmniejszoną długość życia mimo braku zauważalnego wzrostu ilości mutacji. Badacze sugerują także, iż jeśli w trakcie naprawy jednego uszkodzenia DNA nastąpi drugie, ich suma daje efekt znacznie większy niż suma dwóch uszkodzeń następujących w większym odstępie czasowym. Stało się to podstawą teorii „drugiego zdarzenia” (ang. "second event theory"), wysuniętej przez C. Busby’ego, jakkolwiek teoria ta wywołała polemikę między autorem i innymi badaczmi i wydaje się nie do końca słuszna w świetle innych wyników.
Z drugiej strony organizmy o szczególnie skutecznych systemach naprawy DNA, jak np. "Deinococcus radiodurans", gatunek najodporniejszy na promieniowanie spośród obecnie znanych, wykazują niezwykłe zdolności przeciwdziałania wywołanym przez promienie jonizujące zerwaniom podwójnej helisy, prawdopodobnie dzięki wyjątkowym mechanizmom naprawy DNA (szczególnie NHEJ).
Ograniczenie ilości spożywanych kalorii a długowieczność.
Udowodniono, że pewna liczba indywidualnych genów wpływa bezpośrednio na długość życia poszczególnych osobników populacji. Działanie owych genów pozostaje w ścisłej zależności ze środowiskiem życia organizmu, a szczególnie ze składem jego diety. Ograniczenie ilości spożywanych kalorii skutkuje wydłużeniem życia u wielu organizmów, prawdopodobnie dzięki ścieżkom przekazywania informacji o niedoborze substancji odżywczych (ang. "nutrient sensing pathways") oraz zmniejszonemu tempu metabolizmu. Mechanizmy molekularne, dzięki którym ograniczenie takie powoduje wydłużenie życia, są jak dotąd nieznane, jakkolwiek zaobserwowano zmianę zachowania się wielu genów zaangażowanych w naprawę DNA w warunkach zmniejszonej ilości dostarczanych z pożywieniem kalorii.
Dla przykładu: zwiększenie ilości kopii genu "SIR-2", regulującego upakowanie DNA u nicienia "Caenorhabditis elegans", może w znaczący sposób zwiększyć długość życia u osobników tego gatunku. Odpowiednik "SIR-2" występujący u ssaków uruchamia metody naprawy DNA zawarte w NHEJ (łączenie niehomologicznych zakończeń, ang. "non-homologous end joining"), mechanizmie szczególnie skutecznym przy ograniczonej ilości spożywanych pokarmów. Ograniczenie to jest blisko powiązane z tempem naprawy nDNA u gryzoni, jednak podobna zależność nie została zaobserwowana w przypadku DNA mitochondrialnego.
Inny gen, "AGE-1" występujący u "C. elegans", efektor niektórych dróg naprawy DNA, zwiększa znacznie długość życia w warunkach swobodnego żywienia, prowadzi jednak do zmniejszenia sprawności reprodukcyjnej w wypadku ograniczenia ilości kalorii. Obserwacja ta przemawia za plejotropową teorią biologicznego pochodzenia procesu starzenia się, która zakłada, że geny zapewniające większe szanse przeżycia w młodości nie znikną w procesie doboru naturalnego nawet, jeśli skutkują zwiększeniem śmiertelności u osobników starszych.
Medycyna i modulacja naprawy DNA.
Wrodzone zespoły nieprawidłowej naprawy DNA.
Nieprawidłowe funkcjonowanie mechanizmu NER jest odpowiedzialne za liczne genetyczne schorzenia, w tym:
W dwóch ostatnich jednostkach chorobowych występuje często opóźnienie umysłowe, co sugeruje zwiększoną wrażliwość neuronów w trakcie rozwoju układu nerwowego.
Inne choroby związane z nieprawidłową naprawą DNA to:
Wszystkie powyższe dolegliwości są często nazywane „progeriami segmentalnymi”, ponieważ chorzy wyglądają starzej niż w rzeczywistości oraz cierpią z powodu chorób starczych w anormalnie młodym wieku. 
Inne choroby powiązane z upośledzeniem mechanizmów naprawy DNA to między innymi niedokrwistość Fanconiego, dziedziczny rak sutka oraz dziedziczny rak jelita grubego.
Naprawa DNA i nowotwory.
Odziedziczone mutacje w genach naprawy DNA są u człowieka silnie powiązane z wysokim ryzykiem zachorowania na nowotwory. Dziedziczny niepolipowaty rak jelita grubego (HNPCC, zespół Lyncha) jest spowodowany mutacjami w genach kodujących białka zaangażowane w naprawę niesparowanych zasad (ang. "mismatch repair"). Mutacje w genach "BRCA1" i "BRCA2" są związane z wyraźnie zwiększonym ryzykiem raka sutka – kodowane przez te geny białka biorą udział w wielu procesach naprawy DNA, między innymi NHEJ i rekombinacji homologicznej .
Z kolei chemioterapia i radioterapia w leczeniu nowotworów działają przez unieczynnienie mechanizmów naprawy DNA w komórkach, przez co prowadzą do śmierci komórek, zwłaszcza tych szybko się dzielących – czyli także nowotworowych. Dodatkowo obie formy terapii powodują także znaczne uszkodzenia w samym materiale genetycznym. Jednak takie leczenie powoduje skutki uboczne – uszkodzeniu ulegają też inne, zdrowe komórki o podwyższonym tempie proliferacji – jak komórki pnia szpiku kostnego i komórki mieszków włosowych.
Naprawa DNA a ewolucja.
Odkryte skamieniałości wskazują, że jednokomórkowe życie zaczęło rozprzestrzeniać się na naszej planecie w pewnym momencie ery prekambryjskiej, nieznany jest jednak dokładny czas jego pojawienia się w „nowoczesnej” formie. Kwasy nukleinowe stały się wyłącznym i uniwersalnym sposobem zapisywania informacji genetycznej, toteż zaistniała potrzeba stworzenia mechanizmu naprawiającego DNA. Jego podstawowa forma została później odziedziczona przez wszystkie inne istniejące formy życia od ich wspólnego przodka. Wzbogacenie atmosfery ziemskiej w tlen (znane jako katastrofa tlenowa) przez organizmy fotosyntetyczne, a także pojawienie się potencjalnie niebezpiecznych wolnych rodników wewnątrz komórki w wyniku fosforylacji oksydacyjnej, zrodziło konieczność ewolucji mechanizmów naprawy DNA działających odpowiednio do rodzaju uszkodzeń wywołanych przez procesy oksydacyjne.
Takie podstawowe procesy naprawy DNA są silnie konserwowane zarówno w świecie eukariontów, jak i prokariontów, a nawet u bakteriofagów (wirusów atakujących bakterie), co oznacza, że wszelkie znaczące mutacje dotyczące takowych procesów zostają wyeliminowane w procesie doboru naturalnego. Jakkolwiek, bardziej złożone organizmy, z bardziej złożonymi genomami, mają proporcjonalnie więcej mechanizmów naprawy.
Tempo zmian ewolucyjnych.
Niekiedy uszkodzenie DNA nie jest naprawiane albo mechanizm naprawy uszkodzeń DNA zawodzi, co powoduje zmianę w sekwencji DNA. Mutacje mogą być przekazane potomnym komórkom, a jeśli zdarzenie nastąpiło w linii komórek generatywnych, mutacja może się znaleźć w genomie gamety i, ostatecznie, we wszystkich komórkach organizmu potomnego. Tempo ewolucji poszczególnych gatunków (a w węższym ujęciu, poszczególnych genów) jest funkcją współczynnika mutacji. W rezultacie, tempo i dokładność mechanizmów naprawy DNA ma wpływ na proces przemian ewolucyjnych.

</doc>
<doc id="425862" url="https://pl.wikipedia.org/wiki?curid=425862" title="Wycinanie">
Wycinanie

Wycinanie – jeden z mechanizmów naprawy DNA. Dotyczy on dwuniciowego DNA. 
Uszkodzenia są usuwane przy pomocy oligonukleotydów. Do odtworzenia prawidłowej sekwencji zasad konieczny jest nieuszkodzony komplementarny łańcuch, który służy jako matryca podczas syntezy reperacyjnej.

</doc>
<doc id="425864" url="https://pl.wikipedia.org/wiki?curid=425864" title="MSIE">
MSIE



</doc>
<doc id="425865" url="https://pl.wikipedia.org/wiki?curid=425865" title="La Romana (miasto)">
La Romana (miasto)

La Romana – miasto w południowo-wschodniej Dominikanie, nad Morzem Karaibskim, ośrodek administracyjny prowincji La Romana. Około 260 tys. mieszkańców. Czwarte co do wielkości miasto kraju. Położone nad rzeką Dulce. Podzielone jest na trzy dzielnice: Romana del Oeste, Buena Vista Norte i Sector La Caleta. Ze stolicą kraju – Santo Domingo (110 km), oraz San Pedro de Macorís (35 km) miasto połączone jest autostradą nr 3.
Miasto założone w 1502 roku Juan de Esquuivel. Od 1917 roku miasto związane jest z cukiernictwem (prywatna cukrownia "Central Romana"). W latach 60 wieku na obszarze 30 km² wybudowano u ujścia Río Chavrón luksusowy ośrodek wypoczynkowy "Casa de Campo" z polem golfowym i mariną. W śródmieściu znajdują się park "Parque Central", ratusz, kościół Santa rosa de Lima, El Obelisco, targowisko Mercado Municipal i Estadio de Béisbol Michelin.
W mieście rozwinął się Przemysł spożywczy, chemiczny oraz obuwniczy.
W La Romana mieszczą się wyższe uczelnie: "Universidad Organización y Método" (O&amp;M), "Universidad Federico Henríquez y Carvajal" (UFHEC), "Universidad Autónoma de Santo Domingo" (UASD), "Centro Universitario de la Romana" (CUR). W mieście znajdują się kościoły rzymskokatolickie oraz obiekty religijne protestantów i Świadków Jehowy.

</doc>
<doc id="425866" url="https://pl.wikipedia.org/wiki?curid=425866" title="Herbert Fischer">
Herbert Fischer

Herbert Fischer (ur. 10 kwietnia 1914 w Herrnhut, zm. 5 lutego 2006 w Berlinie) – niemiecki dyplomata, ambasador NRD w Indiach.
Życiorys.
W 1933 na kilkanaście lat wyjechał z Niemiec. Prowadził burzliwe życie, uczestniczył w hiszpańskiej wojnie domowej, a w 1936 dostał się do Indii. Poznał Mahatmę Gandhiego i zaangażował się w indyjską działalność niepodległościową. W 1947 powrócił do Niemiec; ukończył studia pedagogiczne, pracował jako nauczyciel, później dyrektor szkoły.
W połowie lat 50. podjął pracę w dyplomacji. Pracował w Indiach, początkowo jako radca handlowy, następnie konsul generalny, a po uznaniu NRD przez Indie - ambasador. W maju 2003 przebywający z wizytą w Niemczech premier Indii Atal Bihari Vajpayee uhonorował go wysokim indyjskim odznaczeniem państwowym – Orderem Padma Bhushan.
Opublikował kilka książek, poświęconych swojej pracy w Indiach i znajomości z Gandhim (m.in. "Unterwegs zu Gandhi", 2002).

</doc>
<doc id="425867" url="https://pl.wikipedia.org/wiki?curid=425867" title="Hohhot">
Hohhot

Hohhot (chiń. 呼和浩特, pinyin: "Hūhéhàotè"; mong. ᠬᠥᠬᠡᠬᠣᠲᠠ, "Kökeqota"; Хөх хот, "Chöch chot") – miasto o statusie prefektury miejskiej w północnych Chinach, ośrodek administracyjny regionu autonomicznego Mongolia Wewnętrzna, w dolinie rzeki Huang He, u podnóży Daqing Shan. W 2010 roku liczba mieszkańców miasta wynosiła 802 403. Prefektura miejska w 1999 roku liczyła 2 115 432 mieszkańców. Ośrodek gospodarki i centrum kultury Mongołów w Chinach; rozwinięty przemysł skórzany, włókienniczy, odzieżowy, spożywczy, maszynowy oraz rzemiosło artystyczne. W mieście działa kilka szkół wyższych, w tym uniwersytet. Siedziba rzymskokatolickiej archidiecezji Suiyuan. 14 km na wschód od Hohhotu znajduje się port lotniczy Hohhot-Baita.
Miasto nazywane jest przez Mongołów „Niebieskim Miastem”, a przez Hanów „Zielonym Miastem” (青城, "Qīng Chéng").
Historia.
Miasto zostało założone w XVI w. przez Mongołów i było ważnym ośrodkiem buddyzmu tybetańskiego. W drugiej połowie XVII w., pod koniec panowania dynastii Ming, obszar zaczęli zasiedlać Chińczycy, którzy trudnili się przede wszystkim rolnictwem. Nadali oni miastu nazwę Guihua (歸化). W latach 1735–39, ok. 3 km na północ od Guihua, założono nowe, chińskie miasto Suiyuan (綏遠). W 1913 roku miasta połączono w jedno i nadano mu nazwę Guisui (歸綏). Był to ważny ośrodek handlu granicznego z dużą, muzułmańską społecznością kupiecką.
Znaczenie miejscowości jako ośrodka handlowego wzrosło po 1922 roku, kiedy dokonano elektryfikacji oraz ukończono budowę linii kolejowych, łączących Guisui z Pekinem, Tiencinem i Baotou. W tym okresie w mieście rozwijało się głównie rzemiosło.
W 1928 roku, kiedy w ramach polityki wprowadzania chińskiej administracji do Mongolii Wewnętrznej utworzono prowincję Suiyuan, miasto stało się jej siedzibą. W czasie okupacji japońskiej (1937–45) było stolicą marionetkowego państwa Mengjiang. Po utworzeniu Chińskiej Republiki Ludowej w 1949 roku zmalała liczba ludności chińskiej napływającej do regionu. W 1952 roku przeniesiono z Zhangjiakou do Guisui stolicę regionu autonomicznego Mongolia Wewnętrzna. Dwa lata później, w 1954 roku, zmieniono nazwę miasta na Hohhot. Miasto rozwinęło się jako ośrodek przemysłu, zwłaszcza hutniczego i maszynowego. W 1957 roku otworzono pierwszy w Mongolii Wewnętrznej uniwersytet.
Podział administracyjny.
Prefektura miejska Hohhot podzielona jest na:

</doc>
<doc id="425869" url="https://pl.wikipedia.org/wiki?curid=425869" title="Salomea Palińska">
Salomea Palińska

Salomea Palińska (Kenigowa) (ur. 23 marca 1831, zm. 12 października 1873 w Warszawie) – polska aktorka, artystka dramatyczna Warszawskich Teatrów Rządowych. Żona Józefa Keniga.
Rodzina i młodość.
Salomea Palińska urodziła się jako Sara Ryfka Adelschon w Warszawie, w rodzinie żydowskiej pochodzącej z Płocka – w wieku trzynastu lat przyjęła chrzest w Warszawie, zmieniając wówczas zarówno imię, jak i nazwisko (po ojczymie Palińskim). W dotychczasowej literaturze pojawia się mylna informacja jakoby Palińska przyszła na świat w Jurborku na Wileńszczyźnie, opierająca się na późniejszych dokumentach (np. akcie znania sporządzonym przy okazji ślubu), które miały najpewniej na celu zatarcie informacji o jej prawdziwych korzeniach. Jej siostrą była Helena Palińska, aktorka sceny wileńskiej i lwowskiej, żona znanego galicyjskiego aktora Józefa Henryka Szymańskiego.
Początki kariery aktorskiej.
Lekcje gry aktorskiej brała m.in. u Leontyny z Żuczkowskich Halpertowej, jednej z największych polskich aktorek XIX wieku. Uczyła się też w Warszawskiej Szkole Dramatycznej. Jej debiut miał miejsce 17 marca 1850 r. w Warszawie – grała wówczas Celinę we fragmencie komedii Stanisława Bogusławskiego "Lwy i lwice" wchodzącego w skład quodlibetu "Nowy Teatr". Po tym występie została zaangażowana. Występowała jednak w Warszawie tylko przez jeden sezon.
Warszawa.
W latach 1851–1855 grała w Wilnie, Kownie i Lwowie, ale już w 1855 powróciła do Warszawy, gdzie ponownie zaangażowano ją do Warszawskich Teatrów Rządowych. W stolicy Królestwa Polskiego występowała już do śmierci (dwa razy była na występach gościnnych – w 1857 w Wilnie i w 1859 w Kownie).
Kiedy w 1868 r. do Warszawy przyjechała Helena Modrzejewska Palińska słusznie widziała w niej groźną rywalkę. Kolejne występy Modrzejewskiej doprowadziły do zmierzchu błyskotliwej kariery pierwszej tragiczki warszawskich teatrów, za jaką dotąd uchodziła Palińska. Odbiło się to zwłaszcza na ilości występów jakie potem dawała oraz na jej stanie zdrowia.
24 maja 1868 r. w kościele św. Antoniego w Warszawie odbył się jej ślub z Józefem Kenigiem, znanym dziennikarzem i krytykiem teatralnym. Według aktu małżeństwa, panna młoda w chwili ślubu miała 33 lata. Salomea urodziła troje dzieci: Józefę Salomeę (ur. 19 listopada 1857 w Warszawie), Stanisława Jana (ur. 18 maja 1864 w Warszawie) i Marię Julię.
Po raz ostatni ukazała się na scenie 10 września 1873 r. w roli tytułowej w "Serafinie" Victoriena Sardou.
Śmierć.
Zmarła w Warszawie, w mieszkaniu w kamienicy Hordliczków przy ul. Nowosenatorskiej 6 (okna wychodziły na gmach Teatru Wielkiego). Pochowano ją w grobie na cmentarzu Powązkowskim (kwatera 3-2-17).

</doc>
<doc id="425872" url="https://pl.wikipedia.org/wiki?curid=425872" title="PWSBiA">
PWSBiA



</doc>
<doc id="425874" url="https://pl.wikipedia.org/wiki?curid=425874" title="Helena Bławacka">
Helena Bławacka



</doc>
<doc id="425878" url="https://pl.wikipedia.org/wiki?curid=425878" title="Anton Streitwieser">
Anton Streitwieser

Anton Streitwieser (ur. 3 lipca 1916, zm. 17 lipca 1972) – zbrodniarz hitlerowski, jeden z funkcjonariuszy SS pełniących służbę w obozach koncentracyjnych oraz SS-Obersturmführer.
Urodził się w Surbein (Górna Bawaria). W 1933 wstąpił do Hitlerjugend, a w kwietniu 1934 do SS (nr identyfikacyjny 276125). W latach 1934–1935 pełnił służbę w obozie Dachau, a następnie od 1935 do 1938 w obozach Sachsenhausen i Esterwegen (był m.in. kierowcą Theodora Eicke). Już wówczas mordował i maltretował więźniów, za co w styczniu 1937 uzyskał awans na SS-Unterscharführera. 27 listopada 1938 Streitwieser przybył do obozu Mauthausen, gdzie stopniowo awansował w obozowej hierarchii (został "Rapportführerem" w Gusen). Od 22 czerwca 1941 do 1 września 1942, podczas inwazji III Rzeszy na ZSRR, pełnił służbę w regimencie „Westland” (otrzymał przy tym liczne odznaczenia za męstwo).
W październiku 1942 powrócił do Mauthausen, gdzie pełnił służbę do marca 1944 (z krótką przerwą w 1943, gdy uczęszczał do "Junkerschule" w Brunszwiku) jako "Schutzhaftlagerführer" (kierownik obozu i zastępca komendanta). Od kwietnia 1944 Streitwieser był komendantem kilku podobozów Mauthausen (m.in. "Melk" oraz "Schwechat" i "Florisdorf", które obecnie są częścią Wiednia). Podczas swojej służby nieustannie dopuszczał się okrucieństw wobec więźniów, mordując ich, a także maltretując na każdym kroku. Pod koniec wojny znalazł się w jednostce operacyjnej „Oberdonau”.
Został schwytany przez wojska amerykańskie i umieszczony w obozie dla jeńców wojennych, skąd zbiegł w lutym 1946 w mundurze amerykańskiego pułkownika. Wyrobił sobie fałszywe dokumenty i rozpoczął pracę jako kierowca (później także był mechanikiem). Sąd w Bochum uznał Streitwiesera za zmarłego 25 kwietnia 1953. Jednak ostatecznie stanął przed sądem w Kolonii i 30 października 1967 został skazany na dożywocie za swoje zbrodnie popełnione w obozach koncentracyjnych. Zmarł w 1972 w więziennym szpitalu w Bochum.

</doc>
<doc id="425880" url="https://pl.wikipedia.org/wiki?curid=425880" title="Acrab">
Acrab

Beta Scorpii ("β Sco", "Acrab") – gwiazda w gwiazdozbiorze Skorpiona, odległa od Słońca o około 420 lat świetlnych.
Nazwa.
Gwiazda ta ma tradycyjną nazwę Acrab, która wywodzi się z języka arabskiego; oznacza „skorpion”. Inna nazwa Graffias oznacza „szczypce”, Allen podaje, że wywodzi się ona od . Międzynarodowa Unia Astronomiczna w 2016 r. formalnie zatwierdziła użycie nazwy Acrab dla określenia składnika β¹ Sco.
Charakterystyka obserwacyjna.
Przez mały teleskop widoczne są dwa składniki tej gwiazdy, odległe o 13,7 sekundy kątowej (pomiar z 2017 roku). Mają one wielkości obserwowane odpowiednio 2,56 i 4,90. Gwiazda bywa zakrywana przez Księżyc i planety Układu Słonecznego; już w 295 r. p.n.e. starożytny grecki astronom Timocharis obserwował zakrycie Beta Scorpii przez Księżyc.
Pomiary paralaksy z sondy Gaia opublikowane w 2018 roku wskazują, że gwiazda β² Sco jest odległa o około 420 lat świetlnych od Słońca.
Charakterystyka fizyczna.
Beta Scorpii to gwiazda wielokrotna. Widoczne przez teleskop składniki β¹ Sco i β² Sco są układami potrójnymi, zatem cały system tworzy sześć gwiazd. Jaśniejsza gwiazda składa się ze składników A i B (ten drugi o wielkości 10,6), odległych o 0,3″ (w 2017 roku), zaś składnik A jest gwiazdą spektroskopowo podwójną. Słabsza gwiazda zawiera składniki C i E (ten drugi o wielkości 6,6m), z których E także jest gwiazdą spektroskopowo podwójną.
Oprócz składnika E, o którym mniej jest wiadomo, system ten tworzą gorące, błękitne gwiazdy ciągu głównego należące do typu widmowego B.
Beta¹ Scorpii.
Najjaśniejszy składnik Aa jest 4,5 raza jaśniejszy od Słońca. Temperatura tej gwiazdy to około . Promień gwiazdy jest 6,3 raza większy niż promień Słońca, a masa piętnastokrotnie większa. W odległości 1,42 milisekundy kątowej od niej krąży składnik Ab, gwiazdy obiegają środek masy co 6,82 doby. Składnik Ab ma jasność 3,9 razy większą niż Słońce, 4 razy większy promień i masę 10,4 masy Słońca. Oba te masywne składniki prawdopodobnie zakończą życie w eksplozji supernowej. Ta para i dalszy składnik Beta Scorpii B obiegają wspólny środek masy w czasie ocenianym na 610 lat.
Beta² Scorpii.
Składnik Beta Scorpii C jest 3,5 raza jaśniejszy od Słońca i ma temperaturę około . Promień tej gwiazdy jest 2,9 raza większy niż promień Słońca, a masa 8,2 raza większa. W okresie 39 lat ta gwiazda i składnik E, odległy o 0,1328″, obiegają wspólny środek masy. Składnik E tworzy para gwiazd Ea i Eb, obiegająca swój środek masy co 10,7 doby. Jej jaśniejszy składnik Beta Scorpii Ea ma jasność 2,1 razy większą niż Słońce i temperaturę . Jego promień to 2,4 R☉, a masa jest 3,5 raza większa niż masa Słońca. Ta gwiazda ma nietypowy skład chemiczny, jej widmo jest wzbogacone o rtęć i mangan.

</doc>
<doc id="425883" url="https://pl.wikipedia.org/wiki?curid=425883" title="Metropolia katowicka">
Metropolia katowicka

Metropolia katowicka – jedna z 14 metropolii obrządku łacińskiego w Kościele katolickim w Polsce.
Historia.
Organizacja terytorialna Kościoła katolickiego w Polsce po II wojnie światowej, biorąc pod uwagę zmiany granic politycznych, nie była możliwa, zwłaszcza jeśli chodzi o Ziemie Zachodnie i Północne oraz te części diecezji, które na mocy układu poczdamskiego zostały wcielone do Związku Radzieckiego. Po 1989 nastąpiły w Polsce warunki, które ułatwiły taką reorganizację. Okolicznością sprzyjającą było uregulowanie w 1970 kwestii związanych z sytuacją diecezji na Ziemiach Zachodnich i Północnych oraz ustawa z 17 maja 1989 regulująca status Kościoła w Polsce, w tym także przywrócenie hierarchii kościelnej w dawnych republikach radzieckich oraz powstanie diecezji w Białymstoku.
Oficjalnie proces reorganizacji rozpoczął się pod koniec 1991. Papież Jan Paweł II w liście do prymasa kard. Józefa Glempa (4 października 1991) postulował tworzenie nowych diecezji; w mniejszym stopniu brano pod uwagę granice historyczne, a w większym kryterium ilościowe. 10 października 1991 powołano Komisję do Spraw Podziału Administracyjnego Kościoła w Polsce pod przewodnictwem kardynała Franciszka Macharskiego.
30 października 1991 w czasie rozmów na temat reorganizacji padła propozycja, aby Górny Śląsk otrzymał metropolię. W kurii katowickiej opracowano założenia nowej organizacji terytorialnej Kościoła na Górnym Śląsku, zakładające podział diecezji katowickiej i powstanie dwóch nowych: gliwickiej i bielskiej. Projektowane zmiany były zbieżne z programem regionalizacji opracowanym w odniesieniu do Górnego Śląska przez Urząd Wojewódzki w Katowicach, a także konsultowane z władzami państwowymi. Ludność – ok. 4 mln. 29 października 2011 papież Benedykt XVI przyjął rezygnację abp. Damiana Zimonia z pełnienia funkcji Metropolity Katowickiego. Jednocześnie mianował nowym Metropolitą Katowickim Biskupa Ordynariusza Tarnowskiego Wiktora Skworca.
Bulla Totus Tuus Poloniae Populus.
Papież Jan Paweł II bullą "Totus Tuus Poloniae Populus" z 25 marca 1992 zreorganizował dotychczas istniejącą strukturę metropolitalną, do 5 istniejących metropolii doszło 9 nowych, w tym katowicka. W skład metropolii katowickiej jako sufraganie weszły diecezje: opolska i gliwicka. Podniósł jednocześnie do godności arcybiskupa metropolity katowickiego biskupa Damiana Zimonia.

</doc>
<doc id="425885" url="https://pl.wikipedia.org/wiki?curid=425885" title="Valo Ville">
Valo Ville



</doc>
<doc id="425886" url="https://pl.wikipedia.org/wiki?curid=425886" title="Lily Chauchoin">
Lily Chauchoin



</doc>
<doc id="425888" url="https://pl.wikipedia.org/wiki?curid=425888" title="Subhash Chandra Bose">
Subhash Chandra Bose



</doc>
<doc id="425889" url="https://pl.wikipedia.org/wiki?curid=425889" title="Subhas Chandra Bose">
Subhas Chandra Bose



</doc>
<doc id="425891" url="https://pl.wikipedia.org/wiki?curid=425891" title="Sędzia Soplica">
Sędzia Soplica

Sędzia Soplica — postać z poematu epickiego Adama Mickiewicza "Pan Tadeusz". Stryj Tadeusza, młodszy brat Jacka Soplicy, którego nigdy nie widział. Uczył się w szkole jezuickiej, ale wykształcenie zdobył w czasie dziesięcioletniej służby u ojca Podkomorzego – Wojewody. W młodości zakochany w Marcie Hreczeszance, córce Wojskiego. Gdy ona zmarła, nie związał się już z żadną kobietą. Czuwa nad wychowaniem Tadeusza i wspólnie z Telimeną opiekuje się Zosią. Za zabójstwo Stolnika Horeszki przez Jacka Soplicę przyjął od Moskali zamek Horeszków.
Jest dobrym gospodarzem, dogląda sam wszelkiego dobytku. Nie krzywdzi chłopów, dba o ich ziemie, nie przeciąża nadmierną pracą (każe pracować jedynie od świtu do zachodu słońca):
Także - nie każe im się kłaniać „po kolana”. 
Czasami zasiada z nimi przy jednym stole, zgodnie ze starym zwyczajem. Jest dobrym Polakiem, a jego dworek to ostoja polskości. Broni starego porządku szlacheckiego, nie lubi cudzoziemszczyzny, jest przywiązany do starych obyczajów, szanuje gości, urządza polowania i biesiady. Jest patriotą, zwolennikiem idei powstania, wyraża szczerą radość na wieść o szykującej się wojnie, udziela pomocy szlachcie po bitwie z Moskalami, z radością gości polskich legionistów. Jego wadami są porywczość oraz pieniactwo, co daje się zauważyć podczas sporu o zamek.

</doc>
<doc id="425892" url="https://pl.wikipedia.org/wiki?curid=425892" title="Jan Małachowski (kanclerz wielki koronny)">
Jan Małachowski (kanclerz wielki koronny)

Jan Małachowski herbu Nałęcz (ur. 26 stycznia 1698, zm. 25 czerwca 1762) – hrabia na Końskich i Białczewie, kanclerz wielki koronny w latach 1746–1762, podkanclerzy koronny w latach 1735–1746, stolnik koronny w latach 1734–1735, wielkorządca krakowski od 17 stycznia 1734 roku do 30 czerwca 1736 roku, starosta opoczyński w latach 1726–1752, starosta ostrołęcki w 1739 roku, starosta bracławski, buczniowski, grodecki, kamieniobrodzki, krzeczowski i sądecki.
Życiorys.
Syn Stanisława i Anny Konstancji ks. Lubomirskiej z Wiśnicza herbu Szreniawa (bez krzyża). Ożenił się z Izabelą Humiecką, z którą miał 5 córek: Annę, Katarzynę, Mariannę, Eleonorę, Helenę oraz 4 synów: Mikołaja, Stanisława, Jacka, Antoniego.
Poseł województwa sieradzkiego na sejm 1729 roku. Poseł województwa sandomierskiego na sejm 1732 roku i sejm nadzwyczajny 1733 roku. Jako poseł na sejm konwokacyjny 1733 roku z województwa sieradzkiego był członkiem konfederacji generalnej zawiązanej 27 kwietnia 1733 roku na tym sejmie. Jan Małachowski został stolnikiem wielkim koronnym w 1734 r., następnie podkanclerzym wielkim koronnym w 1735 r. W 1735 roku podpisał uchwałę Rady Generalnej konfederacji warszawskiej. 10 lipca 1737 roku podpisał we Wschowie konkordat ze Stolicą Apostolską.
Dnia 11 sierpnia 1736 roku w Dreźnie został odznaczony Orderem Orła Białego. Kanclerzem wielkim koronnym był od 1746 r. Był także starostą: opoczyńskim, ostrołęckim, grodeckim oraz krzeczowskim. W swej polityce był gorliwym stronnikiem Augusta III, króla Polski. Intensywnie zabiegał o poparcie rosyjskie.
Poseł województwa sandomierskiego na sejm zwyczajny pacyfikacyjny 1735 roku. Poseł województwa sandomierskiego na sejm 1760 roku.

</doc>
<doc id="425897" url="https://pl.wikipedia.org/wiki?curid=425897" title="Ronald James Padavona">
Ronald James Padavona



</doc>
<doc id="425899" url="https://pl.wikipedia.org/wiki?curid=425899" title="Ermengol VI">
Ermengol VI

Ermengol VI zwany "tym z Kastylii" (ur. 1096 w Valladolid, zm. 1154) – hrabia Urgell w latach 1102–1154, syn Ermengola V i Maríi Ansúrez. Do osiągnięcia pełnoletniości pozostawał pod opieką swojego dziadka Pedro Ansúreza, władcy Valladolid.
Z pomocą Gueraua II de Cabrera, rzeczywistego rządcy hrabstwa, i Rajmunda Berengara III z Barcelony, podbił w 1106 miasto Balaguer, które od tego momentu przekształcono w stolicę hrabstwa. Współdziałał z Alfonsem I Walecznym przy podboju Saragossy w 1118 oraz z Alfonsem VII podczas ekspedycji na Almeríę w 1147. Utrzymywał dobre stosunki z hrabiami Barcelony. W 1149, wraz z Rajmundem Berengarem IV, odbił Lleidę z rąk muzułmanów i brał udział w repoblacji prowincji.
Przed sierpniem 1126 ożenił się z Arsendą de Cabrera, córką Ponce de Cabrera, wicehrabiego Àger. Z tego małżeństwa miał trójkę dzieci:
Około 1135 ożenił się powtórnie z Elvirą de Lara. Miał z nią dwójkę potomstwa:

</doc>
<doc id="425902" url="https://pl.wikipedia.org/wiki?curid=425902" title="Norman Foster">
Norman Foster

Norman Robert Foster, Lord Foster of Thames Bank (ur. 1 czerwca 1935 w Stockport) – brytyjski architekt.
Życiorys.
Ukończył studia na Uniwersytecie Manchesterskim, na Wydziale Architektury i Urbanistyki (School of Architecture and City Planning), a także prestiżowy Uniwersytet Yale (w amerykańskim New Haven), na Wydziale Architektury (Yale School of Architecture). Jest założycielem międzynarodowego biura architektonicznego Foster and Partners z siedzibą w Londynie.
Jego twórczość jest znana z wyrafinowanego podejścia inżynierskiego i ze stylu eksponującego technikę.

</doc>
<doc id="425905" url="https://pl.wikipedia.org/wiki?curid=425905" title="Josef Seuss">
Josef Seuss

Josef Seuss (ur. 3 marca 1906 w Norymberdze, zm. 28 maja 1946 w Landsberg am Lech) – zbrodniarz hitlerowski, członek załogi obozu koncentracyjnego Dachau oraz SS-Hauptscharführer.
Członek SS, do personelu Dachau należał od kwietnia 1933 roku, gdzie początkowo pełnił służbę w załodze wartowniczej (tzw. "Wachtruppe"), następnie w obozowej komendanturze. Od 1938 do 1941 roku (z przerwą na krótki okres podczas zimy przełomu 1939 i 1940, gdy pełnił służbę w obozie we Flossenbürgu) był zarządcą tzw. Bunkra, w którym umieszczano więźniów skazanych za drobne przewinienia. Seuss był bezpośrednio odpowiedzialny za maltretowanie i głodzenie tych więźniów. W maju 1941 roku przeniesiono go do podobozu "Radofzell", gdzie kierował jednym z komand więźniarskich. W sierpniu 1942 powrócił do obozu głównego Dachau i sprawował tam stanowisko oficera raportowego, odpowiedzialnego za apele więźniów ("Rapportführera").
Po zakończeniu wojny został skazany na śmierć przez powieszenie w procesie załogi Dachau przed amerykańskim Trybunałem Wojskowym. Wyrok wykonano w więzieniu Landsberg 28 maja 1946 roku.

</doc>
<doc id="425907" url="https://pl.wikipedia.org/wiki?curid=425907" title="Aframon madagaskarski">
Aframon madagaskarski

Aframon madagaskarski ("Aframomum melegueta"), nazywany także aframonem rajskim, rajskim ziarnem – gatunek byliny należący do rodziny imbirowatych. Występuje w stanie dzikim w tropikalnej zachodniej i środkowo-zachodniej Afryce.
Systematyka i nazewnictwo.
Synonimy: "Aframomum grana-paradisi" (L.) K.Schum., "Aframomum meleguetella" K.Schum., "Alpinia grana-paradisi" (L.) Moon, "Amomum grana-paradisi" L., "Amomum grandiflorum" Sm., "Cardamomum grana-paradisi" (L.) Kuntze, "Cardamomum grandiflorum" (Sm.) Kuntze.

</doc>
<doc id="425911" url="https://pl.wikipedia.org/wiki?curid=425911" title="Metoda Sainte-Laguë'a">
Metoda Sainte-Laguë'a



</doc>
<doc id="425913" url="https://pl.wikipedia.org/wiki?curid=425913" title="Regionalna Dyrekcja Lasów Państwowych w Radomiu">
Regionalna Dyrekcja Lasów Państwowych w Radomiu

Regionalna Dyrekcja Lasów Państwowych w Radomiu – jedna z 17 Regionalnych Dyrekcji Lasów Państwowych w Polsce. 
Charakterystyka.
Dyrekcja została utworzona w 1880 roku (Okręgowy Urząd Leśny w Radomiu) wraz z dyrekcjami w Suwałkach i Piotrkowie Trybunalskim. Jednak ciągłość istnienia zachowana jest tylko w dyrekcji radomskiej, co oznacza, że jest ona najstarszą taką instytucją w Polsce.
RDLP w Radomiu jest obecnie jedną z 17 dyrekcji regionalnych i nadzoruje nadleśnictwa zarządzające lasami państwowymi o powierzchni 325 tys. ha. Jej obszar działania obejmuje południową część województwa mazowieckiego oraz całe województwo świętokrzyskie. 
Instytucja urzęduje w gmachu przy ul. 25 Czerwca wzniesionym w 1938 roku, który w 2014 roku ze względu na wysokie wartości historyczne i architektoniczne został wpisany do rejestru zabytków. Historię prowadzenia gospodarki leśnej w regionie oraz budynku radomskiej dyrekcji LP można poznać odwiedzając salę historii leśnictwa radomsko-kieleckiego utworzoną w siedzibie leśników.
Lasy na obszarze RDLP zarządzane są przez 23 nadleśnictwa: Barycz, Chmielnik, Dobieszyn, Grójec, Jędrzejów, Kielce, Kozienice, Łagów, Marcule, Nadleśnictwo Ostrowiec Świętokrzyski, Pińczów, Przysucha, Radom, Ruda Maleniecka, Starachowice, Staszów, Stąporków, Skarżysko, Suchedniów, Włoszczowa, Zagnańsk i Zwoleń.
Średnia lesistość RDLP w Radomiu wynosi ok. 26%. Lasy rosną tu na obszarze ok. 462 tys. ha. Zaliczają się one do niezwykle cennych obszarów przyrodniczych w kraju. Ze względu na unikatowy charakter prawie 57% ich powierzchni objętych jest ochroną. Ponadto znajduje się tu 86 rezerwatów przyrody o łącznej powierzchni ponad 5 tys. ha i 509 obiektów uznawanych za pomniki przyrody. W zasięgu terytorialnym RDLP w Radomiu funkcjonuje Świętokrzyski Park Narodowy oraz 11 parków krajobrazowych. 
Radomscy leśnicy profesjonalnie pielęgnują lasy, czego dowodem jest posiadany od 2003 roku certyfikat FSC – Dobrej Gospodarki Leśnej i Kontroli Pochodzenia Produktu. Stanowi on zapewnienie, że prowadzona na terenie RDLP w Radomiu gospodarka leśna zapewnia trwałość i ochronę zasobów leśnych. Kupując produkty drewniane oznaczone certyfikatem FSC można mieć pewność, że pochodzą one z lasu zarządzanego zgodnie z dobrem przyrody, a także dobrem żyjących na jego terenie społeczności.
RDLP w Radomiu jest pierwszą dyrekcją w strukturach Lasów Państwowych, która otrzymała certyfikat PEFC. PEFC jest unikalnym systemem zawierającym wymagania dotyczące gospodarki leśnej zdefiniowane i ustanowione przez Ministerialną Konferencję Ochrony Lasów w Europie (Programme for Endorsement of Forest Certification).
Radomska dyrekcja jest głównym dostawcą surowca drzewnego w regionie. Przeciętna, roczna wielkość pozyskania i sprzedaży drewna wynosi ok. 1,6 mln m³.
Regionalna Dyrekcja Lasów Państwowych w Radomiu to również jeden z największych pracodawców w regionie. W jednostkach radomskiej dyrekcji znajduje zatrudnienie ponad 1200 osób. Ponadto szacuje się, że działalność usługowa na rzecz sektora leśnego i przemysłu drzewnego kreuje dodatkowo miejsca pracy dla ponad 6 tys. osób.
Na terenie RDLP w Radomiu funkcjonują dwa Leśne Kompleksy Promocyjne: LKP „Puszcza Kozienicka” i LKP „Puszcza Świętokrzyska”. W ramach LKP leśnicy promują zrównoważoną gospodarkę leśną, wspierają badania naukowe i prowadzą edukację leśną społeczeństwa. Na szczególną uwagę zasługuje też Centrum Edukacji Przyrodniczej im. Biskupa Jana Chrapka w Marculach, utworzone na terenie zarządzanym przez Nadleśnictwo Marcule. W jego skład wchodzi m.in. arboretum i izba przyrodniczo – leśna oraz zagroda edukacyjna „Nasze Zwierzęta” i skansen maszyn. Jedną z większych atrakcji w regionie radomskim na terenie Puszczy Kozienickiej w Nadleśnictwie Kozienice jest zabudowa turystyczna na terenie ścieżki dydaktycznej „Królewskie Źródła” – drewniane pomosty wzdłuż rzeki Zagożdżonki z tarasem widokowym i zabudowanym podestem do obserwacji ptaków oraz parking z wiatami i miejscami na ognisko. W regionie świętokrzyskim w Nadleśnictwie Kielce funkcjonuje Ośrodek Edukacji Leśnej, w którym można obejrzeć interaktywną ekspozycję dotyczącą przyrody charakterystycznej dla Puszczy Świętokrzyskiej, a także zagrożeń lasu i gospodarki leśnej.
W 2021 Dyrekcja została laureatem nagrody honorowej „Świadek Historii” przyznanej przez Instytut Pamięci Narodowej.

</doc>
<doc id="425915" url="https://pl.wikipedia.org/wiki?curid=425915" title="Silwan Szalom">
Silwan Szalom

Silwan Szalom (hebr. סילבן שלום, ur. 4 sierpnia 1958 w Kabis) − izraelski polityk, wicepremier 2001–2006, 2009–2013 oraz w 2015, minister nauki i technologii w latach 1998–1999 minister finansów w latach 2001–2003 minister spraw zagranicznych w latach 2003–2006, minister rozwoju Negewu i Galilei oraz minister rozwoju regionalnego w latach 2009–2015, minister infrastruktury narodowej w latach 2013–2015, minister spraw wewnętrznych w 2015, wiceminister obrony w latach 1997–1998, poseł do Knesetu w latach 1992–2015 i były i spraw zagranicznych. Prominenty polityk Likudu.
Życiorys.
Przyjechał wraz z rodziną do Izraela w 1959. W wieku 18 lat został powołany do służby wojskowej; dosłużył się stopnia sierżanta. Studiował nauki ekonomiczne na Uniwersytecie Ben-Guriona regionu Negew w Beer Szewie, następnie prawo na Uniwersytecie w Tel Awiwie. Pracował jako dziennikarz.
W 1992 został po raz pierwszy wybrany do Knesetu z ramienia partii Likud. Był czołowym przedstawicielem Żydów sefardyjskich w partii. W marcu 2001 zastąpił Awrahama Szochata na stanowisku ministra finansów, w marcu 2003 przeszedł na stanowisko ministra spraw zagranicznych (w ramach reorganizacji gabinetu Ariela Szarona zamienił się funkcjami z Binjaminem Netanjahu). W 2005 ubiegał się bez powodzenia o stanowisko przewodniczącego Likudu (wybrany został Netanjahu).
W styczniu 2006 odszedł ze stanowiska ministra jako ostatni członek rządu z ramienia Likudu. Resort spraw zagranicznych objęła po nim Cippi Liwni.
Od 31 marca 2009 wicepremier i minister rozwoju Negewu i Galilei oraz minister rozwoju regionalnego w rządzie Binjamina Netanjahu. W 2015 minister spraw wewnętrznych Izraela.
Zasiadał w Knesetach XIII, XIV, XV, XVI, XVII, XVIII, XIX i XX kadencjji.
27 grudnia 2015 zrezygnował z zasiadania w parlamencie, mandat objął po nim Amir Ochanna.
Żonaty (żona Judy Szalom Nir-Mozes jest prezenterką telewizyjnego talk-show), ma pięcioro dzieci.

</doc>
<doc id="425918" url="https://pl.wikipedia.org/wiki?curid=425918" title="Maślak wejmutkowy">
Maślak wejmutkowy

Maślak wejmutkowy" (Suillus placidus)" (Bonord.) Singer – gatunek grzybów z rodziny maślakowatych ("Suillaceae").
Systematyka i nazewnictwo.
Pozycja w klasyfikacji według Index Fungorum: "Suillus, Suillaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1861 r. Hermann Friedrich Bonorden nadając mu nazwę "Boletus placidus". Obecną, uznaną przez Index Fungorum nazwę nadał mu w 1945 r. Rolf Singer, przenosząc go do rodzaju "Suillus".
Synonimy:
Nazwę polską zaproponował Władysław Wojewoda w 1999 r, przez Alinę Skirgiełło gatunek ten opisywany był pod nazwą maślak łagodny.
Morfologia.
Średnica od 3–13 cm, zazwyczaj mniejsza od długości trzonu. Kształt początkowo półkulisty, potem poduchowaty, w końcu spłaszczony. Powierzchnia gładka, śluzowata i lepka o barwie początkowo kości słoniowej, białożółtawej lub kremowej, potem żółtobrązowej, szarobrązowej, czasami z fioletowawym odcieniem. Po uciśnięciu zmienia barwę na fioletowawą. Skórka łatwo oddziela się od miąższu.
Wysokość 3–8 cm, grubość 0,7–2 cm, kształt cylindryczny, czasami wrzecionowaty. Jest pełny, barwy białawej lub żółtawej. Pierścienia brak. Na powierzchni zaschnięte granulki soku mlecznego. Początkowo są białawe, ale stopniowo ciemnieją i w końcu stają się fioletowo-czerwono-brązowe.
Rurkowaty. Rurki o długości 5–11 mm, nieco zbiegające na trzon lub przyrośnięte. Początkowo są białawe, potem żółtawe, cytrynowożółte, oliwkowożółte, w końcu żółtobrązowe. Pory drobne, zaokrąglone. Wydzielają zasychające kropelki soku mlecznego.
Miękki soczysty, dość gruby, nietrwały w przechowywaniu. Jest biały lub żółtawy, pod skórka kapelusza bywa purpurowy, nad rurkami trzonu cytrynowożółty, a w trzonach starszych okazów jasnopłowy. Ma słaby, grzybowy zapach i smak.
Żółtopłowy. Zarodniki elipsoidalne, o rozmiarach 7–11 × 3–4 µm.
Występowanie i siedlisko.
Występuje w Europie, Ameryce Północnej i Japonii. W Polsce jest rzadki. Znajduje się na "Czerwonej liście roślin i grzybów Polski". Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych. Znajduje się na czerwonych listach gatunków zagrożonych także w Niemczech, Danii, Holandii, Litwie.
Rośnie na ziemi, przeważnie pod sosną wejmutką, rzadziej pod sosną limbą i innymi sosnami pięcioigielnymi (głównie s. koreańską, s. syberyjską, s. karłową). Owocniki pojawiają się od lipca do października.
Znaczenie.
Grzyb mikoryzowy. Grzyb jadalny, lecz o niskiej wartości.
Gatunki podobne.
Pomyłka jest jednak mało prawdopodobna ze względu wyrastanie pod sosną wejmutką oraz na bardzo jasną barwę owocników.

</doc>
<doc id="425920" url="https://pl.wikipedia.org/wiki?curid=425920" title="Royal Albert Hall">
Royal Albert Hall

Royal Albert Hall – sala koncertowa w Londynie poświęcona mężowi królowej Wiktorii, księciu Albertowi. Mieści się w dzielnicy South Kensington w centralnym Londynie, w rejonie znanym powszechnie jako Albertopolis. The Royal Albert Hall jest częścią pomnika upamiętniającego Alberta – niedaleko znajduje się Albert Memorial, pomnik ku jego czci. Jest to także miejsce, gdzie znajdują się największe w Wielkiej Brytanii organy oraz siedziba Proms.
Od otwarcia przez królową Wiktorię 29 marca 1871 roku The Royal Albert Hall była miejscem wydarzeń kulturalnych, koncertów, konferencji, balów i odczytów naukowych. W 1968 roku odbył się tam 13. finał Eurowizji, a w latach 1969-1988 królewska sala koncertowa była świadkiem finałów konkursu Miss World. Miały tam miejsce również imprezy sportowe, jak chociażby pierwsze poza Japonią zawody sumo.
Sala koncertowa ma kształt owalny i mieści 8 tysięcy ludzi, choć teoretycznie może pomieścić więcej (uniemożliwiają to względy bezpieczeństwa).
Autorami projektu budowli są inżynierowie budownictwa: kapitan Francis Fowke i generał Henry Y.D. Scott z korpusu Królewskich Inżynierów (Royal Engineers).

</doc>
<doc id="425921" url="https://pl.wikipedia.org/wiki?curid=425921" title="Depilator (urządzenie)">
Depilator (urządzenie)

Depilator – urządzenie służące do usuwania z ciała owłosienia, czyli depilacji (epilacji). Dostępne są depilatory dyskowe (obracające się tarcze wyrywają włosy) oraz pęsetowe.
W odróżnieniu od maszynek do golenia, depilatory usuwają włosy razem z cebulkami, a nie tylko je ścinają, dzięki czemu nie trzeba ich używać zbyt często. Sam zabieg jest dość bolesny i dlatego współczesne depilatory cechują się rozmaitymi rozwiązaniami zmniejszającymi ból, na przykład nawiewem powietrza, chłodzeniem skóry, generowaniem impulsów elektrycznych „dezorientujących” komórki nerwowe.

</doc>
<doc id="425925" url="https://pl.wikipedia.org/wiki?curid=425925" title="Ppi">
Ppi

ppi (ang. "pixels per inch") – liczba pikseli przypadająca na cal długości. Jednostka stosowana do określania rozdzielczości obrazów cyfrowych.
Przy określaniu rozdzielczości obrazów często zamiast jednostki ppi mylnie używa się określenia dpi (ang. "dots per inch" – punktów na cal), które odnosi się do rozdzielczości urządzeń drukujących lub naświetlających. Tymczasem są to dwie różne jednostki – zdjęcie o rozdzielczości 72 ppi można wydrukować na drukarce atramentowej w rozdzielczości 600 dpi – co w dużym uproszczeniu oznacza, że każdy piksel obrazu będzie na wydruku reprezentowany przez co najmniej 64 punkty, lecz w rzeczywistości oprogramowanie urządzenia drukującego dokona interpolacji pikseli.
W zależności od urządzenia wyjściowego (monitor, drukarka, naświetlarka) przyjęto następujące wartości ppi, uznawane za wystarczające dla uzyskania ergonomicznego, niepostrzępionego obrazu:
Wzór do obliczenia PPI dla dowolnego urządzenia (komórka, tablet, monitor etc.):
gdzie:

</doc>
<doc id="425927" url="https://pl.wikipedia.org/wiki?curid=425927" title="Socrates-Erasmus">
Socrates-Erasmus

Socrates-Erasmus – fragment pakietu programów edukacyjnych Socrates II Komisji Europejskiej, który ma na celu podnoszenie poziomu kształcenia i wzmacnianie jego europejskiego wymiaru w szkołach wyższych. Początkowo programy Socrates i Erasmus funkcjonowały oddzielnie, jednak od 1995 r., program Erasmus został włączony do całego pakietu Socrates. Program Erasmus został uruchomiony w krajach Unii Europejskiej w 1987 r. 
Erasmus to akronim od "European Region Action Scheme for the Mobility of University Students" (Schemat Akcji Komisji Europejskiej Mobilności Studentów Szkół Wyższych), nawiązujący do niderlandzkiego filozofa Erazma z Rotterdamu, który fundował wybranym studentom koszty podróży po Europie. 
W Polsce w programie mogą uczestniczyć wszystkie państwowe i niepaństwowe uczelnie wyższe wpisane do rejestru MNiSW, które uzyskały od Komisji Europejskiej tzw. Kartę Uczelni Erasmusa. W lutym 2006 w programie tym uczestniczyły 193 uczelnie z terenu Polski.
W roku akademickim 2003/2004 z programów wymiany studentów skorzystało ponad 120 tysięcy osób ze wszystkich krajów uczestniczących w pakiecie. Zrealizowano 273 projekty wielostronne, z czego w 81 projektach uczestniczyły uczelnie polskie. 
Działania realizowane przez uczelnie uczestniczące w programie:
Państwa biorące udział w programie.
W programie biorą udział:

</doc>
<doc id="425928" url="https://pl.wikipedia.org/wiki?curid=425928" title="Bolesław Sobociński">
Bolesław Sobociński

Bolesław Sobociński ps. „Rawicz“, „Bum“, „Profesor“, „Wujek“ (ur. 28 czerwca 1906 w Petersburgu, zm. 31 października 1980 w South Bend) – polski logik i filozof.
Życiorys.
W Petersburgu uczęszczał do gimnazjum katolickiego, które funkcjonowało przy kościele św. Katarzyny. W 1922 przybył do Warszawy. Związany ze szkołą lwowsko-warszawską. Ukończył filozofię na Uniwersytecie Warszawskim (1926-1930). W 1937 obronił doktorat (promotorem był Jan Łukasiewicz). W 1939 habilitował się. W latach 30. był sekretarzem czasopism: „Przegląd Filozoficzny“ (od 1932), „Organon“ i „Collectanea Logica“ (w obu w latach 1938-1939). Od 1939 do 1941 przebywał pod okupacją sowiecką. W czasie okupacji niemieckiej brał udział w systemie tajnego nauczania. Jego uczniami byli: Krzysztof Tatarkiewicz, o. Kazimierz Piotrowski OP, Klemens Szaniawski. Wraz z o. Józefem Marią Bocheńskim, Janem Drewnowskim oraz ks. Janem Salamuchą, współtworzył tzw. Koło Krakowskie. Od 1945 roku Sobociński wykładał na University of Notre Dame, gdzie wypromował 5 doktorów. W filozofii rozwijał idee swego nauczyciela Stanisława Leśniewskiego, w latach 30 XX w. należał do jego najbliższych współpracowników. Należał do Obozu Narodowo-Radykalnego. Podczas wojny podlegali mu działacze NSZ: Witold Gostomski i Otmar Wawrzkowicz. Członek Polskiego Towarzystwa Naukowego na Obczyźnie.
Jego żoną od 1945 była Ewa Wrześniewska.

</doc>
<doc id="425929" url="https://pl.wikipedia.org/wiki?curid=425929" title="Anjelica Huston">
Anjelica Huston

Anjelica Susan Huston (ur. 8 lipca 1951 w Santa Monica) – amerykańska aktorka, modelka, reżyserka i producentka filmowa i telewizyjna,zdobywczyni Oscara dla najlepszej aktorki drugoplanowej za rolę w filmie "Honor Prizzich".
Życiorys.
Młodość.
Pochodzi z rodziny artystów. Urodziła się w Santa Monica w hrabstwie i metropolii Los Angeles w stanie Kalifornia jako córka hollywoodzkiego reżysera Johna Hustona (ur. 5 sierpnia 1906 w Nevadzie, zm. 28 sierpnia 1987 w Middletown) i jego czwartej żony Ricki (z domu Enrica Georgia Soma; ur. 9 maja 1929 w Nowym Jorku, zm. 29 stycznia 1969 w Dijon), primabaleriny i modelki pochodzenia włoskiego. Jej dziadek ze strony ojca Walter (ur. 6 kwietnia 1884 w Toronto, zm. 7 kwietnia 1950 w Hollywood) był aktorem.
Większość swego dzieciństwa spędziła w Irlandii, szczególnie w pobliżu Craughwell w hrabstwie Galway, gdzie uczęszczała do Kylemore Abbey International School, a naukę kontynuowała w Holland Park School w Royal Borough of Kensington and Chelsea w Anglii. Miała starszego brata Waltera „Tony’ego” Antony’ego (ur. 16 kwietnia 1950; jego syn Jack został aktorem), przyrodniego młodszego brata Danny’ego (ur. 14 maja 1962) z innego związku ojca i przyrodnią siostrę Allegrę (ur. 26 sierpnia 1964) z innego związku matki.
Kariera.
W 1967 zastąpiła Deborah Kerr jako agentka Rączki Mimi (niewymieniona w czołówce) w brytyjskim "Casino Royale". Chociaż jej ojciec tak naprawdę nie chciał, by została zawodową aktorką, w 1969 powierzył jej znaczące role w swoich filmach "Zbereźnik" ("Sinful Davy") i "Spacer z miłością i śmiercią" ("A Walk with Love and Death"), gdzie zagrała 16-letnią francuską szlachciankę Claudię.
Po śmierci swojej matki, która w wieku 39 lat zginęła w wypadku samochodowym, Anjelica przeniosła się do Stanów Zjednoczonych, gdzie przez kilka lat pracowała jako modelka z takimi fotografami mody jak Richard Avedon czy Bob Richardson. Była damą dworu w szekspirowskim "Hamlecie" (1969) Tony’ego Richardsona z Marianne Faithfull i Anthony Hopkinsem. Można było ją dostrzec w tłumie na przystani w filmie "Lot nad kukułczym gniazdem" ("One Flew Over the Cuckoo’s Nest", 1975) Miloša Formana wg książki Kena Keseya. Pojawiła się jako Edna w dramacie "Ostatni z wielkich" ("The Last Tycoon") Elii Kazana z Robertem De Niro. W latach 80. pilnie studiowała aktorstwo pod kierunkiem trenerki dramatu Peggy Feury.
Pierwszą znaczącą rolę Madge Gorland zagrała w remake’u Boba Rafelsona "Listonosz zawsze dzwoni dwa razy" ("The Postman Always Rings Twice", 1981). Wystąpiła też w komediach: muzycznej Roba Reinera "Oto Spinal Tap" ("This Is Spinal Tap", 1984) i sci-fi "Lodowi piraci" ("The Ice Pirates", 1984) z Robertem Urichem. Za kreację Maerose Prizzi w komediodramacie Johna Hustona "Honor Prizzich" ("Prizzi’s Honor", 1985) została uhonorowana Oscarem. Stała się także znana dzięki brawurowej roli Morticii Addams w komedii "Rodzina Addamsów" ("The Addams Family", 1991) i sequelu "Rodzina Addamsów 2" ("Addams Family Values", 1993).
Zasiadała w jury konkursu głównego na 43. MFF w Cannes (1990) oraz na 53. MFF w Wenecji (1996).
Życie prywatne.
W 1969 roku, w wieku 18 lat, Huston zaczęła romansować z 23 lata od niej starszym fotografem mody Bobem Richardsonem, ojcem Terry’ego. Ich związek trwał prawie cztery lata, a gdy wyszedł na jaw, ówczesna żona rozwiodła się z nim. Przez wiele lat (1973-1990) była związana uczuciowo z Jackiem Nicholsonem. 23 maja 1992 roku wyszła za mąż za rzeźbiarza Roberta Grahama Jr. (ur. 1938), który zmarł 27 grudnia 2008.

</doc>
<doc id="425933" url="https://pl.wikipedia.org/wiki?curid=425933" title="Algorytm Bresenhama">
Algorytm Bresenhama

Algorytm Bresenhama służy do rasteryzacji krzywych płaskich, czyli do jak najlepszego ich obrazowania na siatce pikseli. Jack Bresenham w 1965 roku opracował metodę rasteryzacji odcinków, którą następnie przystosowano do rysowania obiektów innego rodzaju (okręgów czy elips).
Siła algorytmu tkwi w prostocie; koszt postawienia jednego piksela to porównanie i jedno dodawanie (dla odcinków) lub porównanie i dwa dodawania (dla okręgów i elips), ponadto algorytm wykonuje obliczenia na liczbach całkowitych, które są bardzo szybkie na wszystkich mikroprocesorach.
Metoda pozwala w bardzo prosty sposób wybierać, które piksele leżą najbliżej rasteryzowanego obiektu (np. odcinka). Zakładając, że poprzednio algorytm zapisał piksel o współrzędnych formula_1 w kolejnym kroku algorytm może zapisać piksel albo formula_2 (ruch poziomy), albo formula_3 (ruch ukośny) – wybór determinuje znak tzw. zmiennej decyzyjnej, której wartość jest po każdym kroku aktualizowana. Aktualizacja polega na dodaniu pewnych wartości, będących w przypadku odcinka stałymi, zaś dla okręgu i elipsy wartościami zmieniającymi się z każdym krokiem:
Algorytm konwersji odcinka.
Algorytm i jego działanie.
Załóżmy, że krzywa w przedziale formula_27 spełnia ww. założenia
Pierwszy piksel stawiamy w punkcie formula_28 Drugi natomiast ogranicza się jedynie do dwóch możliwości: formula_29 lub formula_30 Przyrost w kierunku osi OX (osi wiodącej) jest stały – jeden piksel. Korzystając z równania kierunkowego prostej
policzymy w jakiej odległości znajdują się powyższe piksele od punktu przecięcia łączącego je odcinka z prostą przebiegającą w rzeczywistym układzie współrzędnych
Ponieważ dx &gt; 0, di określa, która z odległości s i t jest większa. Jeżeli formula_35 to s &gt; t za punkt Pi+1 przyjmujemy piksel Ti+1, jeżeli formula_36 wybieramy piksel Si+1. Wartość formula_37 oznacza, że oba piksele leżą w tej samej odległości i arbitralnie przyjmujemy, że następny piksel to Ti+1.
Policzmy jeszcze wartość formula_38
oraz różnicę formula_40
czyli
gdyż formula_43
Jeżeli formula_44 to formula_45 (wybieramy piksel formula_46), co pozwala na uproszczenie obliczeń formula_38
Analogicznie, gdy formula_49 mamy formula_50 (wybieramy piksel formula_51), i wzór na formula_38 ma postać
Z uwagi na rekurencyjną postać wzoru na obliczanie współczynnika formula_54 nazywanego także zmienna decyzyjna, należy jeszcze policzyć wartość początkową formula_55 Podstawiając formula_56 oraz formula_57 do równania
otrzymujemy wzór na formula_59
Implementacja.
Implementacja algorytmu Bresenhama musi oczywiście uwzględniać inne możliwe położenia odcinka względem osi OX. Jednak w każdej sytuacji można zastosować opisany wyżej schemat, w razie potrzeby traktując oś OY jako oś wiodącą
Rysowanie odcinka algorytmem Bresenhama.
Procedura w języku C:
 // x1 , y1 - współrzędne początku odcinka
 // x2 , y2 - współrzędne końca odcinka
 void BresenhamLine(const int x1, const int y1, const int x2, const int y2)
 // zmienne pomocnicze
 int d, dx, dy, ai, bi, xi, yi;
 int x = x1, y = y1;
 // ustalenie kierunku rysowania
 if (x1 &lt; x2)
 xi = 1;
 dx = x2 - x1;
 else
 xi = -1;
 dx = x1 - x2;
 // ustalenie kierunku rysowania
 if (y1 &lt; y2)
 yi = 1;
 dy = y2 - y1;
 else
 yi = -1;
 dy = y1 - y2;
 // pierwszy piksel
 glVertex2i(x, y);
 // oś wiodąca OX
 if (dx &gt; dy)
 ai = (dy - dx) * 2;
 bi = dy * 2;
 d = bi - dx;
 // pętla po kolejnych x
 while (x != x2)
 // test współczynnika
 if (d &gt;= 0)
 x += xi;
 y += yi;
 d += ai;
 else
 d += bi;
 x += xi;
 glVertex2i(x, y);
 // oś wiodąca OY
 else
 ai = ( dx - dy ) * 2;
 bi = dx * 2;
 d = bi - dy;
 // pętla po kolejnych y
 while (y != y2)
 // test współczynnika
 if (d &gt;= 0)
 x += xi;
 y += yi;
 d += ai;
 else
 d += bi;
 y += yi;
 glVertex2i(x, y);
Algorytm Bresenhama dla elipsy.
Algorytm i jego działanie.
Przybliżana elipsa ma równanie:
O wyborze piksela decydować będzie wartość funkcji
w punkcie środkowym M położonym pomiędzy alternatywnymi pikselami. Gdy osią wiodąca jest OX oblicza się
Jeżeli F (M) &gt; 0, to punkt M leży na zewnątrz elipsy i wybieramy piksel formula_64 Natomiast, gdy F (M)⇐ 0, to punkt M leży wewnątrz elipsy lub na jej brzegu i wybieramy piksel formula_65
Gdy osią wiodąca jest OY oblicza się
Jeżeli formula_67 to punkt M leży na zewnątrz elipsy i wybieramy piksel formula_68 Natomiast, gdy formula_69 to punkt M leży wewnątrz elipsy lub na jej brzegu i wybieramy piksel formula_64 Algorytm nie wymaga jednak wyliczania każdorazowo wartości funkcji formula_71 Jego siła leży w możliwości wyliczania wartości tej funkcji (czyli zmiennej decyzyjnej) w kolejnym kroku formula_72 mniej obliczeń.
Zgodnie z przyjętymi założeniami elipsę zaczynamy rysować w punkcie formula_73 Ponieważ osią wiodącą jest wówczas OX policzymy wartość zmiennej decyzyjnej d dla piksela startowego formula_74
Jeżeli następnym pikselem jest formula_76 czyli formula_77 to wartość zmiennej decyzyjnej wynosi:
Jeżeli następnym pikselem jest formula_79 czyli formula_80 to wartość zmiennej decyzyjnej wynosi:
Przy zmianie osi wiodącej na OY należy także zmienić wartość zmiennej decyzyjnej. Różnica między „nową” i „starą” zmienną wynosi:
Teraz wyliczymy rekurencyjne równania opisujące zmienną decyzyjną, gdy osią wiodącą jest OY. Jeżeli następnym pikselem jest formula_79 czyli formula_84 to wartość zmiennej decyzyjnej wynosi:
Przy wyborze następnego piksela formula_86 czyli formula_87 wartość zmiennej decyzyjnej wynosi:

</doc>
<doc id="425943" url="https://pl.wikipedia.org/wiki?curid=425943" title="Filozofia obiektywistyczna">
Filozofia obiektywistyczna

Obiektywizm – światopogląd opracowany przez Ayn Rand (1905–1982). 
Rand po raz pierwszy sformułowała obiektywizm w swojej fikcji literackiej, szczególnie „Źródle” (1943), „Atlasie Zbuntowanym” (1957) oraz w późniejszych dziełach niefikcyjnych — esejach i książkach. Leonard Peikoff, filozof z zawodu i intelektualny spadkobierca Rand, przyczynił się do sformalizowania obiektywizmu – charakteryzuje go jako „zamknięty system”, który nie jest przedmiotem zmiany.
Centralnymi założeniami obiektywizmu jest przekonanie, że rzeczywistość istnieje niezależnie od świadomości, ludzie mają bezpośredni kontakt z rzeczywistością poprzez percepcję, człowiek jest w stanie osiągnąć wiedzę percepcją poprzez formowanie konceptów i induktywną logikę, że właściwym moralnym celem mojego życia jest podążanie za własnym szczęściem (racjonalnym interesem własnym), jedynym systemem społecznym spójnym z tą moralnością jest taki, który w pełni honoruje prawa jednostkowe ucieleśnione w kapitalizmie i idei laissez-faire oraz że rolą sztuki jest przemiana ludzkich metafizycznych idei poprzez wybiórczą reprodukcję rzeczywistości w fizyczną formę – dzieło sztuki – które człowiek może pojmować i odpowiadać emocjonalnie.
Akademiccy filozofowie w większości zignorowali bądź odrzucili filozofię Rand. Niemniej, obiektywizm miał znaczący wpływ na libertarian oraz amerykańskich konserwatystów. Ruch obiektywistyczny, który Rand założyła, próbuje rozpowszechniać jej idee do szerszej publiki i w akademickich środowiskach.
Rand początkowo wyrażała swoje idee w swoich książkach, szczególnie w „Źródle” oraz w „Atlasie Zbuntowanym”. Przedstawiała je głębiej w swoich czasopismach „The Objectivist Newsletter”, „The Objectivist”, „The Ayn Rand Letter” oraz w książkach takich jak „Wprowadzenie do Obiektywistycznej Epistemologii” i „Cnota Egoizmu”.
Nazwa „obiektywizm” wywodzi się z poglądu, że ludzka wiedza oraz wartości są obiektywne – istnieją i są zdeterminowane przez naturę rzeczywistości, do odkrycia przez ludzki umysł oraz nie są wytwarzane przez myśli człowieka. Rand powiedziała, że wybrała taką nazwę, gdyż jej preferowana nazwa na filozofię opartą na prymacie istnienia (egzystencji) – egzystencjalizm – była już zajęta.
Rand charakteryzowała obiektywizm jako „filozofię życia na ziemi”, opartą na rzeczywistości oraz ukierunkowaną na zdefiniowaniu ludzkiej natury i natury świata, w którym żyjemy.
W „Atlasie Zbuntowanym” Ayn Rand pisze:
Przekonania.
Filozofia obiektywizmu odrzuca jako nieracjonalne istnienie istot nadprzyrodzonych, w tym i Boga, głosząc ateizm i antropocentryzm. W zakresie metafizyki akceptuje obiektywną rzeczywistość, za źródło poznania uznaje wyłącznie rozum i logikę, w etyce – interes własny, a w polityce – kapitalizm.
Zgodnie z zasadami etyki obiektywistycznej każdy człowiek powinien kierować się własnym interesem ("racjonalnym egoizmem"). Rand uznawała, że każdy by przetrwać musi dbać o siebie, zatem doktryna twierdząca, że troszczenie się o siebie jest złem oznacza, że złem jest ludzka chęć przeżycia. Według Rand na tym właśnie polega doktryna altruizmu, którą należy odrzucić, podobnie jak żądanie poświęcania innych dla siebie.
Obiektywiści promują państwo minimalne jako ochraniające system kapitalizmu i nienaruszające praw ludzi, przeciwstawiając się inicjowaniu przemocy. Przeciwstawiają się też wszelkim kompromisom moralnym, uznając je za zgodę na zło.
Krytyka i nawiązania.
Z filozofii obiektywizmu czerpią niektórzy współcześni klasyczni liberałowie i libertarianie. Jest ona jednak często krytycznie oceniana i odrzucana, zarówno przez libertarian, jak i – szczególnie – przez zwolenników ideologii bardziej radykalnych, takich jak anarchokapitalizm.
Filozofia Rand była też krytykowana przez niektórych psychologów, jako promująca fałszywą i bezkrytyczną wiarę w siebie, egoizm oraz izolacjonizm społeczny. Jej tezy w dziedzinie psychologii rozwijał dr Nathaniel Branden.
Filozofia Ayn Rand była także jedną z inspiracji autorów gry komputerowej "BioShock".

</doc>
<doc id="425946" url="https://pl.wikipedia.org/wiki?curid=425946" title="Jody Watley">
Jody Watley

Jody Watley (ur. 30 stycznia 1959 w Chicago) – amerykańska wokalistka muzyki pop, a także autorka piosenek i producentka.
Karierę rozpoczynała będąc jeszcze nastolatką, występując w popularnym programie muzycznym "Soul Train" jako tancerka. W 1977 r. Watley dostała się do grupy Shalamar, z którą występowała do 1984 r. Shalamar było zespołem grającym muzykę będącą połączeniem disco, funky i tradycyjnego soulu. Nieporozumienia i częste konflikty między Jody Watley a pozostałymi członkami grupy skłoniły ją do odejścia z zespołu i rozpoczęcia solowej kariery. W 1984 roku Watley wyjechała na pewien czas do Wielkiej Brytanii. W tym samym roku wystąpiła gościnnie w projekcie Boba Geldofa – Band Aid wykonując razem z innymi artystami przebój "Do They Know It's Christmas Time?". Po sukcesie singla wokalistka wróciła do Stanów Zjednoczonych, gdzie przez pewien czas pracowała jako modelka.
W 1986 roku udało jej się podpisać kontrakt płytowy z wytwórnią MCA Records. 31 marca 1987 roku wydany został debiutancki album piosenkarki zatytułowany "Jody Watley". Singlem otwierającym promocję albumu była piosenka "Looking For A New Love" – pozostająca do dnia dzisiejszego najpopularniejszym utworem w karierze artystki. "Looking For A New Love" dotarło na szczyt dyskotekowych list przebojów oraz do pozycji drugiej na amerykańskiej liście przebojów Billboardu, utrzymując się na tym miejscu przez pięć tygodni z rzędu. Singel zyskał status złotego krążka rozchodząc się w Stanach Zjednoczonych w prawie milionowym nakładzie, czyniąc z Watley jedną z najpopularniejszych gwiazd tamtego okresu.
Debiutancki, solowy album Watley dotarł na szczyt list przebojów i rozszedł się w ponad sześciu milionach egzemplarzy na całym świecie. W USA zyskał on status podwójnej platyny, rozchodząc się tam w ponad dwóch milionach egzemplarzy. Krążek wylansował jeszcze kilka wielkich hitów; "Some Kind Of Lover" oraz "Don't You Want Me" dotarły do TOP 10 amerykańskich zestawień. W 1988 roku Watley została uhonorowana nagrodą Grammy dla najlepszej debiutantki 1987 roku. Watley nominowana również była do MTV Video Music Awards oraz American Music Awards. Magazyn Billboard uznał ją z kolei za najpopularniejszą dyskotekową artystkę 1988 roku. Kolejny sukces artystka odniosła w 1989 roku, kiedy to wydała swój drugi, solowy longplay zatytułowany "Larger Than Life". Płyta została wielkim przebojem, rozchodząc się w ponad pięciu milionach egzemplarzy, lansując trzy przebojowe single: "Real Love" (kolejny złoty singel, z ponad 500 000 sprzedanych kopii), "Friends" (jeden z pierwszych duetów nagranych z artystą hip-hopowym) oraz "Everything" (pierwsza w karierze Watley ballada). Każda z tych piosenek dotarła do TOP 10 w USA. W tym roku Watley rozpoczęła również trasę koncertową, która cieszyła się sporym powodzeniem.
W 1990 r. Watley przeszła do historii jako pierwsza czarnoskóra kobieta, która nakręciła własną kasetę fitness do własnej muzyki. Kaseta VHS zyskała status bestselleru, szybko znajdując ponad milion nabywców. W tym samym roku Watley otrzymała siedem nominacji do nagrody MTV Video Music Awards za teledysk do singla "Real Love", ustanawiając tym samym nowy rekord, który został pobity dopiero w 1995 roku przez teledysk "Scream" Michaela Jacksona. W 1990 r. ukazał się także album "You Wanna Dance With Me...?" zawierający remiksy największych przebojów artystki z jej dwóch studyjnych projektów. Album zdołał zyskać status złotego krążka w USA, a na całym świecie rozszedł się w ponad milionowym nakładzie, co uczyniło go jednym z najpopularniejszych remiksowych krążków wszech czasów.
Kolejne lata nie przyniosły wokalistce większych sukcesów. W 1991 r. ukazała się płyta "Affairs Of The Heart", która nie stała się sukcesem i z tylko jednym przebojem – "I'm The One You Need". Trzeci singel z krążka pt. "It All Begins With You" staje się pierwszym w karierze artystki, który nie dociera do TOP 100 w USA. Piosenka zwraca jednak uwagę ówczesnego prezydenta George'a W. Busha, który zaprasza Watley na specjalny koncert w Białym Domu. Album "Affairs Of The Heart" mimo słabej promocji sprzedaje się ostatecznie w prawie trzech milionach egzemplarzy. W 1993 roku Jody powraca z płytą "Intimacy" zawierającą przeboje "Your Love Keeps Workin' On Me" oraz "When A Woman Loves The Man". Krążek pomimo bardzo przychylnych recenzji nie odniósł sukcesu, a MCA Records zerwała kontrakt z Watley.
W 1994 r. piosenkarka zakłada własną wytwórnię płytową Avitone Records. W 1995 r. nagrywa płytę "Affection" – pierwszą dla Avitone Records. Płyta przechodzi niezauważona. W 1996 r. Watley miała swój powróciła występując gościnnie w utworze Babyface'a "For The Lover In You". Singel dociera do TOP 10 w USA, a artystka zachęcona jego sukcesem wydaje pierwszą, oficjalną kompilację jej największych przebojów. Kolejne lata przyniosły Watley wiele sukcesów. Artystka występowała między innymi na Broadwayu zdobywając przychylne recenzje ze strony krytyków. W 1997 roku piosenkarka podpisuje kontrakt z Atlantic Records i nagrywa dla nich album "Flower". Chociaż singel "Off The Hook" dobrze radził sobie na listach przebojów Atlantic Records wstrzymuje i ostatecznie nie wydaje w ogóle płyty "Flower". Krążek wydano jedynie w Europie, gdzie nie zdołał on odnieść większego sukcesu.
Watley zrywa kontrakt z Atlantic Records i zaczyna nagrywać dla małych, niezależnych wytwórni płytowych. Zmienia się również wykonywana przez nią muzyka. Jody odchodzi od tanecznego R&amp;B na rzecz chill-outu i drum'n'bassu. Dowodem tych zmian jest ostatnia jak na razie płyta artystki pt. "Midnight Lounge" która ukazała się w 2001 roku. Płyta nie stała się bestsellerem, ale za to zdobyła uznanie krytyki. W 2005 roku Watley po raz kolejny zapisała się w historii jako pierwsza dyskotekowa artystka, której singel "Looking For A New Love" dwa razy zdobył szczyt dyskotekowych zestawień, w dwóch dekadach. Watley obecnie nie odnosi już większych sukcesów komercyjnych. Jest jednak uważana za jedną z największych ikon muzyki rozrywkowej przełomu lat 80. i 90. XX w. Magazyn Billboard wymienia ją na miejscu 144 na liście najpopularniejszych w historii artystów R&amp;B.

</doc>
<doc id="425947" url="https://pl.wikipedia.org/wiki?curid=425947" title="Faul techniczny">
Faul techniczny

Faul techniczny (lub przewinienie techniczne) – zagranie w koszykówce, kiedy zawodnik umyślnie dopuszcza się złamania zasad gry w sposób niegodny sportowca. 
Faul techniczny jest nieco inaczej określany w przepisach NBA i w przepisach FIBA. W FIBA jest to każdy faul, przy którym nie dochodzi przy tym do kontaktu fizycznego z przeciwnikiem bądź faul popełniony przez osoby niebiorące udziału w grze. W NBA uznaje się za takie także niewłaściwy kontakt z przeciwnikiem. Nie jest przewinieniem technicznym na przykład uderzenie przeciwnika przy próbie bloku, w przeciwieństwie do popchnięcia, oplucia itd. Mogą nim zostać ukarane osoby nieznajdujące się na boisku, a związane z drużyną, czyli trener (tzw. przewinienie trenera) czy rezerwowi (tzw. przewinienie ławki). 
FIBA.
Według zasad FIBA faul techniczny zawodnika, wynikający z poniższych sytuacji (lecz nieograniczony tylko do nich): 
NBA.
Faul techniczny może być przyznany za:
Inne reguły.
W NBA faulu technicznego nie dolicza się do sumy fauli w meczu, eliminujących zawodnika z gry, natomiast drugi faul techniczny w meczu powoduje dyskwalifikację (usunięcie zawodnika z boiska). Każde przewinienie techniczne pociąga za sobą karę finansową, a dodatkowo po 16. takim przewinieniu w sezonie zasadniczym i po 7. w fazie play-off zawodnik jest zawieszany na jeden lub więcej meczów. Według przepisów FIBA faule osobiste i techniczne są sumowane w trakcie meczu.
Według zasad FIBA karą za faul techniczny jest przyznanie drużynie przeciwnej jednego rzutu wolnego. Gra zostaje wznowiona w następujący sposób:
Zawodnik podlega dyskwalifikacji do końca meczu, gdy zostaje ukarany 2 faulami technicznymi lub 2 faulami niesportowymi, lub 1 faulem niesportowym i 1 faulem technicznym.
W NBA karą jest rzut osobisty dla drużyny przeciwnej, ale bez wpływu na to która z drużyn wznowi grę. Drużyna wykonując rzut wolny może wybrać gracza, który wyegzekwuje rzut.
Rekordy.
Najwięcej fauli technicznych popełnił Rasheed Wallace w sezonie 2000/01 - 41. 
Najwięcej fauli w jednym meczu popełnili gracze Arisu Saloniki 10 lutego 2008 r. w meczu ligi greckiej przeciw Olympiakosowi Pireus - 6.

</doc>
<doc id="425949" url="https://pl.wikipedia.org/wiki?curid=425949" title="Cippi Liwni">
Cippi Liwni

Cippi Liwni, właśc. Cippora Malka Liwni (hebr. ציפורה מלכּה „ציפי” לבני, wym. [tsipoˈʁa malˈka ˈtsipi ˈlivni]; ur. 8 lipca 1958 w Tel Awiwie) – izraelska polityk, posłanka do Knesetu i minister kilku resortów z ramienia Likudu a następnie Kadimy. W latach 2008–2012 przewodnicząca Kadimy, w latach 2009–2013 liderka opozycji. Od 2012 przewodnicząca partii Ruch (Ha-Tenu’a).
Życiorys.
Urodziła się w Tel Awiwie. Jest córką Eitana Liwniego (urodzonego w Grodnie) i Sary Rosenberg. Jej rodzice byli członkami organizacji Irgun. We wczesnych latach 80. XX wieku służyła w armii izraelskiej (osiągnęła stopień porucznika) i przez niemal dwa lata pracowała w Mosadzie, rezygnując z zamążpójścia i ukończenia studiów prawniczych. W późniejszym czasie pojawiły się informacje, że pracując w wywiadzie tropiła arabskich terrorystów, choć inne świadczą o tym, że była raczej agentką niskiego szczebla. W tym czasie mieszkała m.in. w Paryżu. Ukończyła studia na Wydziale Prawa Uniwersytetu Bar-Ilana w Ramat Ganie, specjalizując się w prawie handlowym. Przez 10 lat prowadziła własną praktykę prawniczą.
Kariera polityczna.
W 1999 została po raz pierwszy wybrana do Knesetu z ramienia partii Likud. Była aktywną zwolenniczką polityki Ariela Szarona i kiedy został on premierem w lipcu 2001, otrzymała stanowisko ministra współpracy regionalnej. Później otrzymała także teki ministra rolnictwa, imigracji oraz budownictwa i konstrukcji. W 2004 roku została uhonorowana nagrodą "Abirat Ha-Shilton", przyznawaną najbardziej efektywnym politykom. W styczniu 2005 roku Liwni została ministrem sprawiedliwości, po kilku miesiącach pełnienia obowiązków szefa tego resortu.
W gabinecie Szarona wspierała plan szefa rządu opierający się na polityce jednostronnych posunięć w stosunkach z Palestyńczykami. Postrzegana była jako jeden z głównych umiarkowanych członków partii. Często była autorką mediacji pomiędzy skrajnymi elementami w ugrupowaniu. Miała m.in. duży udział w doprowadzeniu do ratyfikacji przez Kneset planu Szarona. 12 listopada 2005 przemawiała w imieniu Likudu na uroczystości upamiętniającej śmierć Icchaka Rabina.
20 listopada 2005 razem z Szaronem opuściła Likud, przechodząc do nowej formacji Kadima. W styczniu 2006, kiedy rządem ze względu na chorobę Szarona kierował Ehud Olmert, objęła resort spraw zagranicznych po Silwanie Szalomie (zachowując także stanowisko ministra sprawiedliwości). Była drugą w historii Izraela kobietą na czele ministerstwa spraw zagranicznych (po Goldzie Meir). Wymieniana w gronie kandydatów Kadimy na premiera w wyborach 2006, zrezygnowała z ubiegania się o to stanowisko (była numerem 3. na liście wyborczej Kadimy) i poparła Ehuda Olmerta.
Po wyborach w 2006 roku, 4 maja, wraz z zaprzysiężeniem 31. rządu w historii Izraela, Liwni została wicepremierem, zachowując jednocześnie tekę ministra spraw zagranicznych. Zrezygnowała z urzędu ministra sprawiedliwości, ale sprawowała go ponownie w okresie od 29 listopada 2006 do 7 lutego 2007 roku. W tym okresie była opisywana jako "drugi najpotężniejszy polityk w Izraelu". W 2007 roku znalazła się na liście 100 najbardziej wpływowych ludzi świata magazynu "Time". "Forbes" uznał ją natomiast za 52. najpotężniejszą kobietą na świecie.
Liwni została pierwszym izraelskim ministrem jasno odróżniającym ataki bojowników palestyńskich na obiekty wojskowe i izraelskich cywilów. Podczas wywiadu dla telewizji amerykańskiej udzielonego 28 marca 2006 roku, Liwni powiedziała m.in.: "Ktoś, kto walczy z izraelskimi żołnierzami jest wrogiem i my będziemy z nim walczyć, ale myślę, że nie podpada to pod definicję terroryzmu, jeśli celem jest żołnierz".
W lipcu 2007 roku spotkała się z palestyńskim premierem, Salamem Fajjadem, z którym dyskutowała nad kwestią "poprawienia życia narodu palestyńskiego, bez zagrożenia dla bezpieczeństwa Izraela".
2 maja 2008 Liwni wezwała premiera Ehuda Olmerta do rezygnacji po ujawnieniu raportu komisji Winograda (jego przedmiotem były wyniki śledztwa nad postępowaniem władz przed i podczas konfliktu z Libanem). Stwierdziła, że powinna zastąpić go na czele Kadimy, wskazując na to, że wygrałaby z Olmertem w przypadku wewnątrzpartyjnych wyborów na lidera tego ugrupowania. Jej wezwanie zostało jednak zignorowane.
30 lipca 2008 roku premier Olmert zakomunikował, że nie będzie się ubiegał o kolejną kadencję na stanowisku przewodniczącego partii. Swoje kandydatury w wewnątrzpartyjnych wyborach, zgłosili za to: Cippi Liwni, Sza’ul Mofaz, Awi Dichter i Me’ir Szitrit. 17 września 2008 nową przewodniczącą partii została wybrana Liwni, która otrzymała 43,1 proc. głosów. Drugi Sza’ul Mofaz, zapewnił sobie 42 proc. głosów. W wewnątrzpartyjnych wyborach wzięło udział 55 proc. członków partii, a Liwni zwyciężyła przewagą tylko 431 głosów (1,1 proc.). Nowy lider rozpoczął negocjacje z partiami wchodzącymi dotąd w skład koalicji rządowej i zastąpi najprawdopodobniej Olmerta na stanowisku premiera Izraela.
21 września 2008 Ehud Olmert złożył oficjalną rezygnację ze stanowiska premiera na ręce prezydenta Szimona Peresa. Ten przekazał misję uformowania nowego rządu Liwni. Zgodnie z ustawami zasadniczymi Izraela, w przypadku braku sukcesu po upływie 42 dni od uzyskania nominacji, rozpisywane są nowe wybory. Liwni ostatecznie nie udało się utworzyć nowej koalicji. Prezydent Peres rozpisał wybory do Knesetu na 10 lutego 2009 roku.
Do czasu sformowania nowego rządu po wyborach w 2009 r., premierem był Ehud Olmert.
W 2012 stanęła na czele grupy secesjonistów z Kadimy ugrupowanie Ruch (Ha-Tenu’a). Do nowej partii wstąpiło siedmioro członków Knesetu, którzy odeszli z Kadimy: Rachel Adatto, Jo’el Chason, Szelomo Mola, Me’ir Szitrit, Robert Tiwjajew, Madżalli Wahbi i Orit Zu’arec. 1 grudnia 2012 do Ha-Tenu’a przyłączył się były przywódca Partii Pracy, Amram Micna, a 6 grudnia uczynił to także Amir Perec (również były lider Partii Pracy).
W wyniku wyborów w styczniu 2013, partia Ha-Tenu’a otrzymała 6 miejsc w Knesecie. Weszła ona do koalicji rządowej stworzonej przez Binjamina Netanjahu. Liwni została ministrem sprawiedliwości.
Pod koniec 2014 w rządzie Binjamina Netanjahu zaczęły narastać napięcia między partnerami tworzącymi koalicję w sprawach takich jak budżet na 2015 rok, wysokie koszty życia, polityka wobec Palestyńczyków, a zwłaszcza zaproponowanej przez premiera kontrowersyjnej ustawy, która określiłaby Izrael jako „państwo narodowe” narodu żydowskiego. 2 grudnia 2014 premier Netanjahu zdymisjonował dwoje ministrów, liderów koalicyjnych centrowo-liberalnych ugrupowań – Liwni oraz Ja’ira Lapida, lidera Jest Przyszłość), zarzucając im „spiskowanie”, „podważanie jego pozycji” i „nieustające ataki z wnętrza rządu”. Efektem kryzysu rządowego był wniosek o skrócenie kadencji Knesetu, która normalnie trwałaby do 2017.
10 grudnia 2014 Liwnu oraz lider Partii Pracy Jicchak Herzog ogłosili wspólnie powstanie sojuszu wyborczego przed wyborami. Nowy podmiot uzyskał nazwę Unia Syjonistyczna i w wyborach zajął drugie miejsce wprowadzając do Knesetu łącznie 24 deputowanych. Ugrupowanie pozostało w opozycji do rządzącego prawicy.
W kwietniu 2019 Liwni utraciła miejsce w parlamencie.
Życie prywatne.
Mieszka w Tel Awiwie, jest żoną Naftalego Spitzera, ma dwójkę dzieci – Omriego i Juwala. Jest wegetarianką, posługuje się językiem hebrajskim, angielskim i francuskim.

</doc>
<doc id="425950" url="https://pl.wikipedia.org/wiki?curid=425950" title="Garda (gmina)">
Garda (gmina)

Garda – miejscowość i gmina we Włoszech, w regionie Wenecja Euganejska, w prowincji Werona.
Według danych na rok 2021 gminę zamieszkiwały 4142 osoby, 288,24 os./km².

</doc>
<doc id="425952" url="https://pl.wikipedia.org/wiki?curid=425952" title="Górnik Wieliczka">
Górnik Wieliczka

Klub Sportowy Górnik Wieliczka – polski klub piłkarski z siedzibą w Wieliczce, występujący w klasie okręgowej, gr. Kraków III. Starsi i młodsi juniorzy Górnika Wieliczka od 2005 roku występują w małopolskiej lidze juniorów.
Stadion ma pojemność ok. 1200 miejsc (w tym 1000 siedzących), wymiary boiska do piłki nożnej to 110 m x 65 m.
Historia klubu.
Klub powstał 10 sierpnia 1947 roku pod nazwą "Górniczy Związkowy Klub Sportowy „Wieliczka”", a jego pierwszym prezesem był Józef Kaszowski. Po kilku zmianach nazw, obecną przyjęto 17 marca 1957.
Od lat 70. do dzisiaj funkcjonują sekcje: piłki nożnej, koszykówki kobiet i mężczyzn, tenisa ziemnego, stołowego oraz boksu.
Sukcesy.
Najwyższy poziom ligowy - II liga - 2008/09
&lt;br&gt;Poziom ligowy - III liga - 2000/01, 2003/04, 2005/2006 - 3. miejsce

</doc>
<doc id="425953" url="https://pl.wikipedia.org/wiki?curid=425953" title="Charles Garnier">
Charles Garnier

Charles Garnier, właśc. Jean-Louis Charles Garnier (ur. 6 listopada 1825 w Paryżu, zm. 3 sierpnia 1898 tamże) – francuski architekt.
Zasłynął jako twórca Opery Paryskiej, zbudowanej w latach 1861–1875 w stylu neobarokowym oraz opery i kasyna w Monte Carlo.

</doc>
<doc id="425962" url="https://pl.wikipedia.org/wiki?curid=425962" title="Biskupi Bolonii">
Biskupi Bolonii



</doc>
<doc id="425966" url="https://pl.wikipedia.org/wiki?curid=425966" title="Baraże">
Baraże



</doc>
<doc id="425968" url="https://pl.wikipedia.org/wiki?curid=425968" title="Franciszek Smolka (filozof)">
Franciszek Smolka (filozof)

Franciszek Kazimierz Smolka (ur. 9 czerwca 1883 we Lwowie, zm. 6 maja 1947 tamże) – polski nauczyciel, bibliotekarz i filozof związany ze szkołą lwowsko-warszawską.
Życiorys.
W 1902 zdał maturę w III Gimnazjum im. Franciszka Józefa we Lwowie. Do 1905 studiował prawo na Uniwersytecie w Innsbrucku, a potem na Uniwersytecie Lwowskim, gdzie otrzymał stopień doktora filozofii i prawa. 
Przez wiele lat pracował jako nauczyciel gimnazjalny języków polskiego, łacińskiego i greckiego w VII Państwowym Gimnazjum im. Tadeusza Kościuszki we Lwowie. Pracował w tym charakterze przez wiele lat, równocześnie prowadząc działalność naukową. W pierwszym półroczu roku szkolnego 1920/1921 otrzymał zniżkę godzin obowiązkowych do połowy celem ukończenia pracy habilitacyjnej. Do około 1925 uczył też języka łacińskiego w Zakładzie Naukowym Żeńskim z prawem publiczności im. Zofii Strzałkowskiej we Lwowie.
Był również wykładowcą na Uniwersytecie Jana Kazimierza we Lwowie (jako profesor tytularny), oraz kustoszem (a później dyrektorem) Biblioteki Uniwersytetu Lwowskiego. Był członkiem Towarzystwa Naukowego we Lwowie, Polskiego Towarzystwa Filozoficznego i współpracownikiem Komisji Filologicznej Polskiej Akademii Umiejętności. 
Jako filozof, Smolka zajmował się problemami logiki, przede wszystkim paradoksami i logiką trójwartościową. Jest uznawany za przedstawiciela szkoły lwowsko-warszawskiej.

</doc>
<doc id="425969" url="https://pl.wikipedia.org/wiki?curid=425969" title="Hydronalium">
Hydronalium

Hydronalium – stop aluminium zawierający 2–5% magnezu i 0,1–0,4% manganu do obróbki plastycznej. Charakteryzuje się dobrą odpornością na korozję powodowaną wodą morską, stąd jego zastosowanie w przemyśle okrętowym i chemicznym.

</doc>
<doc id="425972" url="https://pl.wikipedia.org/wiki?curid=425972" title="Czasopisma harcerskie">
Czasopisma harcerskie

Czasopisma harcerskie – czasopisma o tematyce harcerskiej lub junackiej, najczęściej wydawane przez organizacje harcerskie.

</doc>
<doc id="425973" url="https://pl.wikipedia.org/wiki?curid=425973" title="Ostrowiacy">
Ostrowiacy

Zespół Pieśni i Tańca "Ostrowiacy" z Ostrowa powstał 17 czerwca 1979 z inicjatywy Franciszka Bloka. 
Historia.
W Ostrowie działało kilka rodzinnych kapel przygrywających na weselach i zabawach. W latach 1962–1977 istniał tutaj amatorski teatr "Widmo". Po jego rozwiązaniu powstał zespół "Ostrowiacy", który 17 czerwca 1979 roku założył Franciszek Blok. Pierwszy koncert ZPiT "Ostrowiacy" odbył się dnia 17 listopada 1979 r. W 1983 roku "Ostrowiacy" podczas Światowego Festiwalu Polonijnych Zespołów Folklorystycznych w Rzeszowie gościli w Ostrowie zespół folklorystyczny z Courcelles les Lens z Francji.
W latach późniejszych "Ostrowiacy" wielokrotnie występowali poza granicami kraju w wielu miastach Austrii, Bułgarii, Estonii, Finlandii, Francji, Litwy, Łotwy, Niemiec, Szwecji, Turcji, Ukrainy, Włoch, prezentując tamtejszej publiczności bogaty folklor polski. Miarą sukcesów zespołu są liczne nagrania radiowe i telewizyjne, w których prezentował melodie i przyśpiewki ostrowieckie, przeworskie, rzeszowskie i wiele, wiele innych. Zespół prezentuje żywe na wsi tradycje muzyczno-taneczne. W swoim repertuarze przedstawia główne tańce i przyśpiewki z okolic Przeworska, Rzeszowa, tańce Lasowiaków z terenów położonych w widłach Wisły i Sanu, Pogórzan z okolic Gorlic, Jasła, Krosna, z rodzinnego Ostrowa, krakowskie, lubelskie, łowickie, sądeckie, tańce narodowe i inne. W zespole popularne są różne odmiany polek, oberki, walce. Tańczy się też krakowiaka, mazura, poloneza i wiele innych. Z tego bogatego zestawu wyróżniają się tańce z regionu rzeszowskiego. Cechuje je żywiołowość, dynamika, szybkie tempo, a szczególnie swoboda i elegancja ruchu.
Zespół w czasie swojej 30-letniej działalności koncertował około 600 razy, zarówno w kraju jak i poza jego granicami, m.in. w Austrii, Bułgarii, Estonii, Finlandii, Francji, Litwy, Łotwy, Niemiec, Szwecji, Turcji, Ukrainy i Włoch. W ciągu roku zawsze dawał od dwudziestu do trzydziestu koncertów.
Atutem "Ostrowiaków" jest również duże bogactwo strojów. Kostiumy, w których występują, wiernie dokumentują wzory etnograficzne i historyczne. Harmonijnie współgrają z prezentowanym na scenie folklorem muzyczno-tanecznym. Przed oczami widzów mienią się rozmaitymi barwami kostiumy przeworskie, rzeszowskie, gorlickie, jasielskie, krośnieńskie, lachów sądeckich, krakowskie, lubelskie, łowickie. Pięknie prezentuje się też zespół w strojach historycznych z okresu księstwa warszawskiego i szlacheckich kontuszach Dotychczasowe sukcesy estradowe zawdzięczają "Ostrowiacy" nie tylko swoim talentom i pracowitości członków zespołu, zaangażowaniu jego kierownictwa, ale także opiekunom artystycznym. 
Współautorami sukcesów estradowych zespołu są znani choreografowie: Alicja Haszczak, Irena Kik, Anatol Kocyłowski, Janusz Litko, Bożena Niżańska, Michalina Wojtas, którzy dla potrzeb "Ostrowiaków" opracowali układy taneczne z wielu regionów Polski. Kierownikiem kapeli jest Andrzej Rusinowski. Kierownikiem Artystycznym Zespołu jest Jan Grabski. Grupę taneczną prowadzi Elżbieta Marosz.
W 2019 roku zespół obchodził jubileusz 40–lecia istnienia. 

</doc>
<doc id="425979" url="https://pl.wikipedia.org/wiki?curid=425979" title="Tętnica tarczowa górna">
Tętnica tarczowa górna

Tętnica tarczowa górna () – gałąź tętnicy szyjnej zewnętrznej ("a. carotis externa"), odchodząca od niej na wysokości rogu większego kości gnykowej i kierująca się w stronę gruczołu tarczowego ("glandula thyroidea").
Przebieg.
W początkowym odcinku tętnicę tarczową górną przykrywa brzeg przedni mięśnia mostkowo-obojczykowo-sutkowego ("m. sternocleidomastoideus"). Następnie, na krótkim odcinku, biegnie ku przodowi i do góry do trójkąta tętnicy szyjnej ("trigonum caroticum"), gdzie jest przykryta przez mięsień szeroki szyi ("platysma") i blaszkę powierzchowną powięzi szyi ("lamina superficialis fasciae colli"). Później biegnie w dół, bocznie od gałęzi zewnętrznej nerwu krtaniowego górnego ("n. laryngeus superior") - gałęzi nerwu błędnego ("n. vagus") oraz od mięśnia zwieracza gardła dolnego ("m. constrictor pharyngis inferior"), a poniżej mięśni: łopatkowo-gnykowego ("m. omohyoideus"), mostkowo-gnykowego ("m. sternohyoideus") i mostkowo-tarczowego ("m. sternothyroideus").
Gałęzie.
Tętnica tarczowa górna poprzez swoje odgałęzienia zaopatruje tarczycę, a także niektóre mięśnie szyi. Gałąź do tarczycy dzieli się na dwie gałązki: większą, zaopatrującą część przednią gruczołu oraz mniejszą zstępującą, która unaczynia powierzchnię tylną. W okolicy cieśni tarczycy gałęzie te tworzą połączenia tętnicze: pierwsza z odpowiadającą jej gałęzią ze strony przeciwnej, druga gałąź zstępująca natomiast z tętnicą tarczową dolną (od pnia tarczowo-szyjnego lub od tętnicy podobojczykowej), na powierzchni tylnej tarczycy. Ponadto tętnica tarczowa górna oddaje następujące gałęzie:

</doc>
<doc id="425981" url="https://pl.wikipedia.org/wiki?curid=425981" title="Moulin Rouge!">
Moulin Rouge!

Moulin Rouge! – musical filmowy typu jukebox (szafa grająca) w reżyserii Baza Luhrmanna.
Film jest opowieścią o miłości pisarza (Ewan McGregor) i artystki kabaretowej Satine (Nicole Kidman). Prace nad filmem trwały ponad siedem lat.
Obraz był nominowany do ośmiu Oscarów i otrzymał dwa; za "najlepszą scenografię i dekorację wnętrz" (Catherine Martin, Brigitte Broch) oraz za "najlepsze kostiumy" (Catherine Martin, Angus Strathie).
Fabuła.
W roku 1900 cierpiący na depresję brytyjski pisarz, Christian (Ewan McGregor), zaczyna opisywać swoją historię, na maszynie do pisania (Nature Boy). Przenosimy się o rok wcześniej, do momentu, kiedy Christian przyjeżdża do Paryża i zamieszkuje na Montmartre, by uczestniczyć w wydarzeniach rewolucji bohemy (Complainte de la Butte/Children of the Revolution). Wkrótce dowiaduje się, że jego sąsiedzi tworzą trupę teatralną, pod przewodnictwem Henri de Toulouse-Lautrec. Grupa artystów prosi Christiana, żeby zastąpił cierpiącego na narkolepsję Argentyńczyka, w roli wrażliwego, szwajcarskiego pasterza (The Sound of Music), a wkrótce również, dostrzegłszy jego pisarskie umiejętności, by pomógł im dokończyć scenariusz przedstawienia - „Spectacular Spectacular” - które pragną wystawiać w Moulin Rouge. Christian zgadza się. Grupa świętuję, Christian ma okazję spróbować absyntu (Green Fairy Medley). Następnie ruszają prosto do Moulin Rouge, gdzie Harold Zidler (właściciel kabaretu) i jego tancerki, zwane „Diamentowymi psami” występują dla publiczności (Zidler's Rap Medley). Toulouse aranżuje spotkanie dla Christiana i Satine (Nicole Kidman), gwiazdy Moulin Rouge i kurtyzany, w jej prywatnym saloniku. W tym samym czasie Zidler obiecuje Satine bogatemu księciu (Richard Roxburgh) ("Sparkling Diamonds)", potencjalnemu sponsorowi przedstawienia.
Satine bierze Christiana za księcia i tańczy z nim (Rhytm of the Night), następnie kontynuuje swój występ (Sparkling Diamonds - Reprise). Później spotyka się z Christianem w swoim saloniku (Meet Me in the Red Room), gdzie Christian recytuje dla niej wiersz (Your Song), jednocześnie ujawniając kim jest naprawdę. Spotkanie dwojga przerywa książę. Christian i Satine przysięgają, że właśnie mieli próbę do „Spectacular Spectacular”. Z pomocą przychodzą im artyści, którzy cały czas obserwowali przebieg spotkania, a także Zidler, który obserwował wszystko przez lunetę. Książę pyta o fabułę przedstawienia. Christian wymyśla na bieżąco historię o kurtyzanie, ubogim sitarzyście i złym maharadży, swoje pomysły dokładają również Zidler, Satine i artyści (The Pitch - Spectacular Spectacular). Książę jest zadowolony i zgadza się sfinansować przedsięwzięcie. Bohema świętuje, a Christian myśli o Satine (Children of the Revolution/Your Song).
Satine marzy o zostaniu prawdziwą aktorką i „odleceniu” w wielki świat (One Day I'll Fly Away). Christian wraca do Satine, żeby wyznać jej miłość. Ona początkowo uważa, że ich związek jest niemożliwy, ale zostaje przez niego przekonana (Elephant Love Medley). Książę szantażuje Zidlera - warunkiem przekształcenia Moulin Rouge w prawdziwy teatr, ma być oddanie mu Satine na wyłączność. Zidler przekazuje mu także akt własności Moulin Rouge.
Zaczynają się próby do „Spectacular Spectacular”, a Christian i Satine spotykają się potajemnie (Your Song - Instrumental). Książę zaczyna się robić zazdrosny z powodu ich stałych spotkań i podczas jednej z prób (Chamma, Chamma) ostrzega Zidlera, że jeśli Satine nie spotka się z nim tego wieczora, on przestanie finansować spektakl. Zidler wynajmuje gotycką wieżę dla dwojga, gdzie mają zjeść razem kolację. Ostrzega również Satine, żeby skończyła swój romans z Christianem (If I Should Die). Jednak Satine mdleje z powodu rozwijającej się u niej gruźlicy i nie może przyjść na spotkanie w wieży. Zidler próbuje wytłumaczyć jej nieobecność księciu - przysięga, że dziewczyna jest niewinna (Like A Virgin).
Zidler dowiaduje się, że Satine jest umierająca, ale zatrzymuje to przed nią w tajemnicy. Satine mówi Christianowi, że ich związek zagraża powodzeniu przedsięwzięcia i muszą go zakończyć. Christian pisze więc piosenkę, która ma potwierdzać ich miłość i którą umieszcza w spektaklu (Come What May part 1).
Podczas próby, kiedy Argentyńczyk i Satine w rolach grajka i kurtyzany śpiewają swój duet miłosny, z towarzyszeniem chóru, zazdrosna tancerka - Nini, naprowadza księcia na fakt, że fabuła jest metaforą, a postacie Maharadży, grajka i kurtyzany przedstawiają księcia, Christiana i Satine (Come What May part 2). Książę stwierdza, że obecne zakończenie mu się nie podoba i chce, by na końcu kurtyzana wybrała maharadżę, zamiast sitarzysty i by sekretna piosenka kochanków została usunięta. Wszyscy wiedzą, że takie zakończenie jest przeciwne ideałom „Dzieci rewolucji”, do których należą prawda, wolność, piękno i miłość. Satine oferuje spędzenie nocy z księciem, by pozostawić zakończenie w jego obecnej formie.
Argentyńczyk tłumaczy Christianowi, że mężczyzna nie powinien zakochiwać się w „kobiecie która sprzedaje się innym mężczyznom”. Christian nie może sobie poradzić z zazdrością i idzie pod wieżę, gdzie z balkonu dostrzega go Satine, która zdaje sobie sprawę, że nie może spędzić nocy z księciem (El Tango de Roxanne). Książę próbuje ją zgwałcić, ale ratuje ją Le Chocolat, jeden z tancerzy. Satine wraca do Christiana, który namawia ją, żeby uciekli razem. Książę mówi Zidlerowi, że zabije Christiana, jeśli Satine nie będzie jego. Zidler przychodzi do Satine, żeby ostrzec ją o groźbie księcia. Kiedy jednak ona nie zgadza się zostać w Moulin Rouge, Zidler wyznaje jej, że jest umierająca (A Fool to Believe/One Day I'll Fly Away). Następnie namawia ją, by udawała, że nie kocha Christiana i tylko w ten sposób może go uratować. W czasie, gdy trwają ostatnie przygotowania do premiery, Satine idzie do ukochanego (The Show Must Go On). Christian wierzy w kłamstwo Satine, ale słowa Toulouse'a budzą w nim wątpliwości. Postanawia ostatni raz powrócić do Moulin Rouge.
Trwa premiera. Christian wślizguje się za kulisy teatru, chcąc zapłacić Satine za rolę, którą przed nim odegrała, jako kurtyzana. (Hindi Sad Diamonds). W momencie, kiedy rozmawiają, nagle odsłania się kurtyna, odsłaniając parę. Zidler, grający maharadżę, przekonuje widzów, że Christian jest sitarzystą w przebraniu. Chłopak postanawia rzeczywiście odegrać tę rolę - rzuca pieniądze w stronę Satine, mówiąc „zapłaciłem mojej dziwce” i schodzi ze sceny, w stronę publiczności. Zza kulis Toulouse, który dowiedział się czemu Satine kłamała, krzyczy „Najwspanialszą rzeczą, jaką kiedykolwiek poznasz, jest kochać i być kochanym”, powodując Satine do zaśpiewania sekretnej piosenki kochanków. Christian dołącza się do niej i wraca na scenę. "(Come What May - Reprise)". Książę nakazuje swojemu ochroniarzowi zastrzelić Christiana, co nie udaje się. Reszta obsady dołącza się do miłosnego duetu dwojga, w czasie gdy książę opuszcza Moulin Rouge (Coup d'État - Finale).
Po opadnięciu kurtyny, Satine umiera w ramionach Christiana. Przedtem jednak prosi go, by spisał ich historię. (Nature Boy - Reprise). Rok później kabaret Moulin Rouge został zamknięty. Christian kończy pisać historię o swojej miłości, „miłości, która będzie trwać wiecznie” (The Greatest Thing (Nature Boy)).

</doc>
<doc id="425989" url="https://pl.wikipedia.org/wiki?curid=425989" title="Nerw dodatkowy">
Nerw dodatkowy

Nerw dodatkowy (łac. "nervus accessorius", ang. accessory nerve) – XI nerw czaszkowy. 
Ma charakter ruchowy, a jego włókna mają początek w dwóch jądrach ruchowych:
Korzeń czaszkowy ("radix cranialis") nerwu dodatkowego odchodzi od jądra czaszkowego. Wychodzi z rdzenia przedłużonego w bruździe tylno-bocznej, pomiędzy oliwką a konarem dolnym móżdżku.
Korzeń rdzeniowy ("radix spinalis") opuszcza rdzeń kręgowy w postaci kilkunastu włókien, które ukazują się między przednimi i tylnymi korzeniami nerwów rdzeniowych, tworząc wspólny pień ("nervus accessorius spinalis"), który przez otwór wielki wchodzi do dołu tylnego czaszki.
Z obu korzeni, w dole tylnym czaszki, powstaje pień nerwu dodatkowego, który opuszcza jamę czaszki przez boczną część otworu szyjnego i dostaje się do przestrzeni przygardłowej. Tam nerw dodatkowy dzieli się na gałęzie końcowe: wewnętrzną i zewnętrzną.
Gałąź wewnętrzna ("ramus internus") jest słabszą gałęzią; tworzona głównie przez włókna korzenia czaszkowego. Łączy się z pniem nerwu błędnego, dochodząc do niego między jego zwojem górnym i dolnym. Prowadzi dodatkowe włókna zaopatrujące gardło (przede wszystkim mięsień zwieracz górny gardła) i, prawdopodobnie, także krtań oraz przełyk.
Gałąź zewnętrzna ("ramus externus") tworzona jest głównie przez neuryty jądra rdzeniowego (włókna części rdzeniowej). Biegnie przez tylną część trójkąta tętnicy szyjnej. Następnie przebija mięsień mostkowo-obojczykowo-sutkowy na wysokości kąta żuchwy i trzonu kręgu C3, unerwiając go. Dalej biegnie pod tym mięśniem, a następnie skośnie w dół i bok, w obrębie trójkąta łopatkowo-czworobocznego, dochodząc do przedniego brzegu mięśnia czworobocznego (ok. 2 cm powyżej obojczyka), zaopatrując go.
Patologia.
Jednostronne porażenie powoduje utrudnienie rotacji głowy w stronę zdrową, opuszczenie barku po stronie chorej i brak możliwości uniesienia ramienia ponad kąt prosty. Obustronne porażenie wiąże się z brakiem możliwości utrzymania głowy w pozycji wyprostowanej oraz utrudnionym zginaniem głowy do przodu jak i do tyłu.

</doc>
<doc id="425991" url="https://pl.wikipedia.org/wiki?curid=425991" title="Czesław Zajączkowski (podporucznik)">
Czesław Zajączkowski (podporucznik)

Czesław Zajączkowski, ps. „Ragner”, „Ragnar” (ur. w 1917 roku w Orszy, zm. 3 grudnia 1944 roku) – podporucznik Armii Krajowej.
Życiorys.
Przedwojenny urzędnik z Lidy. Ukończył Szkołę Podchorążych Łączności w Zegrzu. W kampanii wrześniowej 1939 roku walczył jako plutonowy podchorąży w kompanii łączności 19 Dywizji Piechoty.
W konspiracji był szefem łączności obwodu AK Lida w Okręgu Nowogródzkim. W lutym 1943 r. uzyskał zezwolenie od komendanta okręgu na utworzenie oddziału partyzanckiego. W końcu marca 1943 na terenie kolonii Falkowicze (południowe tereny powiatu Lida, placówka 311) zorganizowany został pod jego dowództwem 4-osobowy patrol samoobrony. Jego zadaniem była przede wszystkim obrona ludności cywilnej przed napadami rabunkowymi partyzantki sowieckiej. 16 maja1943 r. nastąpiło utworzenie oddziału, który otrzymał nazwę: oddział partyzancki (OP) 312.
W połowie 1943 r. OP 312 wraz z dwoma innymi oddziałami wszedł w skład Zgrupowania Nadniemeńskiego. W drugiej dekadzie lipca 1943 roku zgrupowanie zagrożone niemiecką akcją antypartyzancką wycofało się na północ pod Wilno, a następnie do Puszczy Rudnickiej, staczając podczas przemarszu szereg walk i potyczek z oddziałami niemieckimi i sowieckimi. W lutym 1944 r. oddział przemianowano na IV Batalion 77 pułku piechoty Armii Krajowej Okręgu Nowogródzkiego – „Nów”. Oddział „Ragnera”, osiągnął w tym czasie stan ok. 300 żołnierzy. Por. „Ragner” walczył zarówno z armią niemiecką, jak i z partyzantką sowiecką, tym samym powstrzymując jej napór na linii Niemna. 11 czerwca 1943 Oddział 312 zlikwidował grupę sowieckich partyzantów z Brygady Leninowskiej rabującą chutor Bojary Smołeckie (Sowieci stracili 16 zabitych i 1 ciężko rannego). 29 czerwca 1943 w chutorze Pacuki zaatakował kompanię pacyfikacyjną sowieckiego Oddziału im. Woroszyłowa (straty sowieckie wyniosły 9 zabitych i 3 rannych). 23 lipca 1943 we wsi Piaskowice stoczył potyczkę z oddziałem im. Woroszyłowa (z Brygady im. Kirowa) tracąc 6 zabitych. 19 listopada 1943 wraz z dwoma innymi oddziałami AK (ppor. Jana Wasiewicza „Lwa” i ppor. Stanisława Karolkiewicza „Szczęsnego”) wziął udział w bitwie we wsi Buciły nad Niemnem z częścią sowieckiego Zgrupowania Białostockiego gen. Filipa Kapusty (700-800 ludzi).
Największą operacją wojskową, w której uczestniczył batalion Zajączkowskiego w pierwszej połowie 1944 r., była bitwa ze zgrupowaniem sowieckim pod Olchówką 18 maja. W wyniku walk oddziały AK straciły 23 zabitych. Był to też jedyny wypadek, kiedy nie udało się „Ragnarowi” zabrać z pola bitwy swoich poległych.
Następnym zadaniem, któremu przyszło sprostać IV batalionowi 77. pp AK była operacja „Ostra Brama”. Wymarsz pod Wilno nastąpił 4 lub 5 lipca. Po drodze stoczono kilka potyczek z oddziałami niemieckimi. 7 lipca batalion został otoczony przez frontowe jednostki sowieckie.
Po rozbrojeniu oddziałów AK „Ragnar” wraz z kilkoma partyzantami powrócił na tereny Lidy. W sierpniu 1944 r. nawiązał z nim kontakt nowy komendant Podokręgu Nowogródek mjr Maciej Kalenkiewicz „Kotwicz”, nakazując mu, by wznowił działania partyzanckie jako dowódca Zgrupowania Południowego. Z wielką determinacją, pomimo niespotykanej skali represji ze strony sowieckiego okupanta, Zajączkowski prowadził akcję organizacyjną i wojskową. W pierwszej kolejności likwidowano agentów NKWD, aktywistów komunistycznych, atakowano mniejsze placówki sowieckie. W dniu 3 września 1944 r. ppor. „Ragner” wystosował ultimatum do władz sowieckich w Lidzie, ostrzegając je, że w razie kontynuowania eksterminacyjnej polityki wobec Polaków, oddziały AK zastosują odwet. Oddziały Zgrupowania „Południe” przeprowadziły we wrześniu 1944 r. łącznie 12 akcji dywersyjnych, wykolejając 2 pociągi, wysadzając 2 mosty i uszkadzając w 8 miejscach tory kolejowe.
Jesienią 1944 r. dowodzone przez ppor. „Ragnera” siły partyzanckie i konspiracyjne Zgrupowania „Południe” były najpoważniejszym przeciwnikiem okupacyjnych władz sowieckich na Nowogródczyźnie. Według raportów sowieckich miały one przeprowadzić 86 „aktów terrorystycznych”, 6 dywersji i 24 „inne napady zbrojne”. Zajączkowski nazywany był przez Sowietów „czortem w okularach”.
W piątek, 1 grudnia 1944 r., oddziały Wojsk Wewnętrznych NKWD przystąpiły do likwidacji polskiego oddziału „Ragnara”. Do akcji wyznaczono 1410 ludzi. Jednostki radzieckie uzbrojone były w 3 czołgi, 8 ciężkich karabinów maszynowych, 58 ręcznych karabinów maszynowych, 100 automatów, 140 rewolwerów i 1110 karabinów. Transport zabezpieczało 25 samochodów. 3 grudnia trzy pierścienie żołnierzy NKWD otoczyły jego niespełna 30-osobowy oddział. W potyczce zginęło 7 partyzantów, w tym Czesław Zajączkowski oraz jego młodszy brat Leon „Drzewica” Zajączkowski. Reszta oddziału przebiła się z okrążenia.
Miejsce pochówku Czesława Zajączkowskiego „Ragnera” pozostaje do dzisiaj nieznane.
Odznaczony Krzyżem Virtuti Militari V klasy. Do dnia dzisiejszego odbywają się zjazdy byłych żołnierzy Oddziału Nr 312 por. „Ragnera” – IV/ 77 pułku piechoty AK.

</doc>
<doc id="425993" url="https://pl.wikipedia.org/wiki?curid=425993" title="Skrawalność">
Skrawalność

Skrawalność jest to zdolność kształtowania się materiału na drodze obróbki wiórowej przy zastosowaniu odpowiednich narzędzi i procesów technologicznych. Skrawalność zależy od wielu czynników:

</doc>
<doc id="425995" url="https://pl.wikipedia.org/wiki?curid=425995" title="Biblioteka genomowa">
Biblioteka genomowa

Biblioteka genomowa (też: bank genów, bank genomowy) – to kolekcja klonów (zazwyczaj bakterii), która jako całość zawiera co najmniej jedną kopię każdej sekwencji DNA obecnej w genomie organizmu, którego bibliotekę genomową utworzono.
Powstaje przez pocięcie całego genomu danego organizmu enzymami restrykcyjnymi, a następnie połączenie powstałych w ten sposób fragmentów DNA z wektorami (np. plazmidami lub kosmidami), tak że każdy wektor zawiera jeden, losowo wybrany fragment. Wektory te następnie wprowadza się do komórek bakteryjnych (np. bakterii "Escherichia coli") – każda bakteria pobiera jeden wektor, a więc zawiera jeden fragment oryginalnego genomu. Taka bakteria, namnażając się, tworzy klon bakteryjny zawierający ten fragment. Tylko niektóre klony zawierają geny, część zawiera tylko fragmenty genów, większość sekwencje niekodujące. Fragmenty DNA niesione przez dwa klony mogą nakładać się na siebie, gdyż powstały przez losowe cięcie wielu kopii oryginalnego genomu. Biblioteka genomowa powinna być odpowiednio duża, aby prawdopodobieństwo, że każdy fragment oryginalnego genomu jest w niej obecny, wynosiło co najmniej 99%.
W zależności od zastosowanego systemu wektorowego banki genów mogą być różnej wielkości. Na wielkość banku wpływa pojemność klonująca systemu wektorowego. Bank jest tym większy im bardziej skomplikowany jest organizm. Jest on konstruowany w sposób dość przypadkowy.
Wzór Clarka–Carbona wykorzystywany do określenia liczby koniecznych (wymaganych) rekombinantów (klonów):
gdzie:

</doc>
<doc id="426001" url="https://pl.wikipedia.org/wiki?curid=426001" title="Obrońca z urzędu">
Obrońca z urzędu

Obrońca z urzędu – obrońca oskarżonego lub podejrzanego przydzielany przez sąd, wyznaczony spośród osób uprawnionych do wykonywania funkcji obrońcy w danym okręgu sądowym. Ustanowienie obrońcy z urzędu może mieć miejsce zarówno w postępowaniu przed sądem, jak i na etapie postępowania przygotowawczego. 
Przydział obrońcy następuje:

</doc>
<doc id="426003" url="https://pl.wikipedia.org/wiki?curid=426003" title="Ryniofyty">
Ryniofyty



</doc>
<doc id="426007" url="https://pl.wikipedia.org/wiki?curid=426007" title="Paź żeglarz">
Paź żeglarz

Paź żeglarz, witeź żeglarz, żeglarek ("Iphiclides podalirius") – gatunek motyla dziennego z rodziny paziowatych (Papilionidae).
Łacińska nazwa gatunkowa pochodzi od postaci z mitologii greckiej: Ifiklesa i Podalejriosa.
Opis.
Owad dorosły.
Rozpiętość skrzydeł tego motyla wynosi od 70 do 80 mm (według innych źródeł długość przedniego skrzydła dochodzi do 50 mm). Skrzydła jasnożółte; przednie z poprzecznymi, dłuższymi i krótszymi czarnymi przepaskami, tylne z półksiężycowatymi plamami jasnoniebieskiej barwy zlokalizowanymi wzdłuż zewnętrznego brzegu i pomarańczową plamą u wierzchołka, ograniczoną od dołu plamą czarną z niebieską „źrenicą”. Tylna para skrzydeł zwieńczona jest długimi ogonami.
Stadia rozwojowe.
Gąsienice ubarwiona jest zielono z żółtymi prążkami i często czerwonymi kropkami, jednak przed przepoczwarczeniem zmienia barwę na ochrowożółtą. Ubarwienie gąsienicy pełni funkcję obronną, gdyż imituje ptasie odchody. Poczwarka letnia jest zielona, natomiast zimowa brązowa, przytwierdzona jest kremastrem do łodygi, przepasana jedwabną nicią w połowie długości (zwrócona kremastrem do dołu).
Biologia i ekologia.
Dorosłe składają jaja pojedynczo na roślinach żywicielskich. Gąsienice żerują pojedynczo na krzewach i drzewach owocowych z rodzaju "Prunus" (np. śliwie tarninie, śliwie domowej, czereśni ptasiej, brzoskwini, moreli), gruszy, jabłoni, głogu jednoszyjkowym i jarzębinie. Stadium poczwarki w lecie trwa 3-5 tygodni. W warunkach polskich pierwsze pokolenie pojawia się w maju i lata do początku lipca, a drugie pokolenie, jeśli występuje, pojawia się na początku sierpnia.
Występowanie.
Europa, Afryka Północna, klimat umiarkowany Azji. W Europie Południowo-Wschodniej wszędzie pospolity. Natomiast w Europie Północnej należy do rzadkości. W krajach skandynawskich i Anglii były obserwowane tylko pojedyncze, zalatujące osobniki. W Polsce występuje głównie na południu i w środkowej części kraju. W polskich Karpatach występuje we wszystkich istniejących tam parkach narodowych za wyjątkiem Tatrzańskiego Parku Narodowego. Spotykany rzadko, rzadziej niż paź królowej, lokalnie w coraz mniejszych ilościach. Zauważyć go można na skałkach, nasłonecznionych pagórkach, polanach i sadach. Objęty ochroną gatunkową.
Ochrona.
W Polsce gatunek ten objęty był w latach 1952–2014 ścisłą ochroną gatunkową, a od 2014 objęty jest częściową ochroną gatunkową.
Filatelistyka.
Poczta Polska wyemitowała 30 grudnia 1961 r. znaczek pocztowy przedstawiający pazia żeglarza o nominale 1,50 zł, w serii "Owady chronione". Autorem projektu znaczka był Alojzy Balcerzak. Wydrukowano 2 142 000 sztuk. Znaczek pozostawał w obiegu do 31 grudnia 1994 r. Drugi raz paź żeglarz ukazany został na polskim znaczku w serii "Motyle z kolekcji Instytutu Zoologii PAN w Warszawie", wyemitowanej 16 listopada 1991. Projektantem znaczka był Ovidiu Oprescu. Wydrukowano 2 500 000 sztuk. Znaczek pozostawał w obiegu do 15 stycznia 1994.

</doc>
<doc id="426009" url="https://pl.wikipedia.org/wiki?curid=426009" title="Marcin Śmiglecki">
Marcin Śmiglecki

Marcin Śmiglecki, łac. "Martinus Smiglecius", inne formy nazwiska: "Martinus Leopolitanus, Marcin Lwowianin, Śmigielski, Śmiglekius, Śmigletius", ps. „Jeden Miłośnik Ojczyzny” (ur. 11 listopada 1563 we Lwowie, zm. 26 lipca 1618 w Kaliszu) – polski filozof, logik i teolog, polemista religijny, jezuita.
Życiorys.
Urodził się we Lwowie, w rodzinie pochodzącej ze Śmigla. Prawdopodobnie był synem Wojciecha i Anny Wilczkówny. Początkowe nauki pobierał w lwowskiej szkole katedralnej. Już wtedy, swymi zdolnościami zwrócił uwagę Jana Zamoyskiego, który posłał Śmigleckiego do szkół jezuickich w Pułtusku. Dzięki hojności Zamoyskiego, w sierpniu roku 1580, wyjechał z bratem do Rzymu. Kilka miesięcy później (1581) wstąpił do zakonu jezuitów. Studiował filozofię i teologię w rzymskim "Collegium Romanum", m.in. pod kierunkiem F. Suáreza i R. Bellarmina (1582-1585). Latem roku 1585, przez Mediolan, wrócił do Polski i udał się do Wilna, gdzie przez 4 lata wykładał w tamtejszej Akademii filozofię (1586-1590), przez kolejne 10 lat teologię (1590-1600). W roku 1588 przyjął święcenia kapłańskie, a w roku 1594 uzyskał doktorat teologii. Przez szereg lat był rektorem kolegium jezuitów, kolejno w: Pułtusku, Poznaniu, Kaliszu oraz zarządzał domem profesów w Krakowie. Kilkukrotnie był deputatem zakonu na kongregacjach generalnych w Rzymie. Słowem i pismem zwalczał arian. Wielokrotnie polemizował z F. Socynem i W. Smalciusem.
Twórczość.
Autor monumentalnego dzieła (1632 strony) pt. "Logica" – wydawanego w Niemczech (Ingolstadt 1618) i 3-krotnie w Anglii (Oksford 1634, 1638, 1658). Korzystał z niego m.in. John Locke podczas swych studiów w Oksfordzie. Jest najwybitniejszych logikiem i wybitnym pisarzem filozoficznym dawnej Polski. Obszerny traktat "Logica" wyrósł z wykładów prowadzonych w Akademii Wileńskiej w roku 1586/1587. Obok logiki Śmiglecki uwzględnia także wiele problemów metafizycznych. "Logica" przez długi czas była jednym z najlepszych i najbardziej rozpowszechnionych podręczników na Zachodzie, zwłaszcza w Anglii, gdzie korzystano z niego jeszcze w połowie XIX wieku. W filozofii Śmiglecki, opierając się na poglądach Arystotelesa, uwzględnia różnych jego komentatorów, zwłaszcza Tomasza z Akwinu i Suáreza. W wielu kwestiach przedstawia własne poglądy. Nowsze badania wykazują, że „Śmiglecki jest w Polsce inicjatorem nurtu metafizyki neoscholastycznej, którego kontynuacją jest w jakimś sensie metafizyka Leibniza i Wolffa”.
Śmiglecki jest również autorem traktatu ekonomiczno-etycznego "O lichwie" (Wilno i Kraków 1596), który miał później kilkanaście wydań. Opublikował też kilkanaście rozpraw teologicznych.

</doc>
<doc id="426014" url="https://pl.wikipedia.org/wiki?curid=426014" title="Papuga">
Papuga



</doc>
<doc id="426015" url="https://pl.wikipedia.org/wiki?curid=426015" title="Martinus Smiglesius">
Martinus Smiglesius



</doc>
<doc id="426017" url="https://pl.wikipedia.org/wiki?curid=426017" title="Trymerofity">
Trymerofity

Trymerofity, trimerofyty (Trimerophyta, Trimerophytophyta) – gromada roślin kopalnych, prymitywnych roślin lądowych, żyjących od wczesnego do środkowego dewonu (prag – eifel). 
Charakterystyka.
Trymerofity charakteryzowały się bezlistnymi pędami, rozwidlającymi się pseudomonopodialnie (dychotomicznie lub nawet trychotomicznie, ale jedno z rozgałęzień było bardziej rozwinięte od drugiego), tworząc coś w rodzaju osi głównej. Dychotomiczne odgałęzienia skracały się w miarę oddalania od osi głównej, tworząc na końcach tylko odgałęzień bocznych pęczkowate zarodnie. Wiązki przewodzące u trymerofitów były grubsze niż u ryniofitów. Trymerofity dochodziły do 1 m wysokości.
Pochodzenie.
Trymerofity wywodziły się od najbardziej pierwotnych roślin lądowych – ryniofitów i dały początek wymarłym kladoksylonom, psylotowym, paprociowym, skrzypowym oraz wymarłym pranagozalążkowym.
Systematyka.
Rodzaje trymerofitów:

</doc>
<doc id="426018" url="https://pl.wikipedia.org/wiki?curid=426018" title="Maria Ludwika Austriaczka">
Maria Ludwika Austriaczka

Maria Luiza, fr. " Marie-Louise Léopoldine Françoise Thérèse Joséphine Lucie, Impératrice des Français" (ur. 12 grudnia 1791 w Wiedniu, zm. 17 grudnia 1847 w Parmie) – druga żona Napoleona I i matka Napoleona II. Cesarzowa Francuzów w latach 1811–1814, księżna Parmy, Piacenzy i Guastalli (fr. "Duchesse de Parme, Plaisance et Guastalla") w latach 1814–1847 (do 1817 z prawem dziedziczenia tronu).
Dzieciństwo i wczesna młodość.
Maria Luiza była córką ostatniego władcy Świętego Cesarstwa – Franciszka II z rodu Habsburgów-Lotaryngia i jego drugiej żony Marii Teresy, córki króla Neapolu Ferdynanda IV. Otrzymała wychowanie typowe dla wszystkich arcyksiężniczek austriackich: otoczona przez wiele guwernantek z ochmistrzynią swego dworu na czele, uczyła się francuskiego, włoskiego, hiszpańskiego i angielskiego, a nawet poznała łacinę, by móc się porozumieć z węgierskimi poddanymi ojca.
Ślub z Napoleonem.
Po swym zwycięstwie nad Austrią w 1809 (bitwa pod Wagram) Napoleon znajdował się u szczytu sławy i postanowił rozwieść się z dotychczasową małżonką Józefiną, która nie mogła mieć dzieci. Do wyboru miał Romanowów, Wettynów, Habsburgów. Wybrał najpierw Rosjankę, ale car Aleksander I, jeszcze w czasie rokowań pokojowych w Tylży przychylny mariażowi, zaczął dawać wymijające odpowiedzi, zatem wybór Napoleona padł na arcyksiężniczkę. Napoleon pozostał głuchy na ostrzeżenia, iż Maria Ludwika może obudzić złe wspomnienia o ostatniej monarchini, Marii Antoninie (gdyż obie były Austriaczkami, ponadto ostatnia królowa była ciotką przyszłej cesarzowej).
Małżeństwo "per procuram" zostało zawarte w Wiedniu 11 marca 1810, małżonka reprezentował stryj oblubienicy arcyks. Karol. 13 marca Maria Luiza wyruszyła w towarzystwie królowej Neapolu w podróż do Francji. Wybranie Karoliny Murat jako opiekunki arcyksiężniczki nie było zbyt taktownym wyborem zważywszy, że Maria Karolina Habsburg, obalona królowa Neapolu, była ciotką przyszłej cesarzowej, poprzez matkę Marię Teresę Burbon-Sycylijska była wnuczką króla Neapolu Ferdynanda I Burbona.
Ślub cywilny odbył się w Saint-Cloud. Na głowę Marii Ludwiki została złożona korona wykonana na koronację Józefiny.
Narodziny syna i upadek I Cesarstwa.
20 marca 1811 roku Maria Luiza urodziła Napoleonowi syna, późniejszego księcia Reichstadtu.
W maju 1812 małżonkowie udali się na spotkanie monarchów europejskich do Drezna, które stało się ostatnią apoteozą cesarskiej chwały Bonapartego. Po przegranej kampanii rosyjskiej i bitwie pod Lipskiem Napoleon mianował Marię Luizę regentką i wyruszył w roku 1814 na ostatni bój o Paryż.
Gdy zbliżały się oddziały nieprzyjacielskie, Maria Luiza wraz z synem i braćmi Napoleona Józefem i Hieronimem uszła do Rambouillet i stamtąd do Blois. Po abdykacji Napoleona wróciła do Rambouillet, gdzie zwycięzcy przedstawili jej warunki pokoju: i Napoleon i ona mieli zachować tytuły cesarskie, mężowi przekazano we władania wyspę Elbę, a jej w dziedziczne posiadanie Księstwo Parmy, Piacenzy i Guastalli położone we Włoszech. Na zaproszenie ojca, który ją odwiedził w Rambouillet, Maria Luiza z synem udali się do Wiednia.
2 maja Maria Luiza wraz z synem przekroczyli Ren w drodze do Schönbrunnu.
Ostatnim aktem politycznym cesarzowej było pismo z 19 lutego tegoż roku, skierowane do monarchów Świętego Przymierza, w którym protestowała przeciw restauracji Burbonów i żądała tronu francuskiego dla swego syna.
Panująca księżna Parmy i Guastalli.
W kwietniu 1816 roku Maria Luiza rozpoczęła rządy jako księżna Parmy. Jej wielkim szambelanem, głównodowodzącym armii, ministrem spraw zagranicznych i ministrem spraw wewnętrznych został Adam von Neipperg, który okazał się skutecznym politykiem. Jego rządy zapewniły mieszkańcom Parmy dobrobyt, a księżnej popularność. W maju 1817 roku w swojej willi w Colorno urodziła mu córkę, Albertynę (ur. 1817), potem syna Wilhelma Alberta (1819–1897), a następnie kolejną córkę, Matyldę, która zmarła wkrótce po porodzie. Dzieci otrzymały tytuły księcia i księżniczek Montenovo.
Maria Ludwika była uwielbiana przez swoich zwykle krytycznych poddanych. Kierowała z godnością i wdziękiem nie tylko ceremoniami dworskimi, ale i paradami wojskowymi.
Pierwszy mąż Marii Ludwiki, Napoleon Bonaparte, zmarł 5 maja 1821 roku. Kiedy w 1829 roku drugi mąż zmarł na atak serca w wieku 53 lat, popadła w głębokie przygnębienie. W 1832 roku, po długiej chorobie, zmarł syn Marii Ludwiki i Napoleona. Maria Ludwika była przy nim w ostatnich tygodniach życia.
W 1834 roku Maria Ludwika wyszła ponownie za mąż. Jej wybrankiem był marszałek jej dworu, poważny i pompatyczny Francuz, hrabia Charles de Bombelles. Ślub utrzymywała w sekrecie aż do swojej śmierci.
Maria Luiza cieszyła się taką popularnością u poddanych, że przetrwała polityczną burzę na początku lat 30. XIX wieku. Dwa razy musiała uciekać przed włoskimi rewolucjonistami: w roku 1831, zanim armia austriacka pomogła jej odzyskać tron, i w 1847 roku, gdy uciekła do Wiednia i dopiero 6 miesięcy później powróciła do swej stolicy, Parmy. Zmarła na zapalenie opłucnej w Parmie w 1847 roku po ponad 30-letnim panowaniu, została pochowana w Krypcie Cesarskiej wiedeńskiego Kościoła Kapucynów.
Pojawiają się nawet żądania przeniesienia jej ciała do Parmy, a grób w Wiedniu potomkowie jej dawnych poddanych dekorują parmeńskimi fiołkami.

</doc>
<doc id="426019" url="https://pl.wikipedia.org/wiki?curid=426019" title="Rab (wyspa)">
Rab (wyspa)

Rab (wł. "Arbe") – wyspa położona w Chorwacji, na Morzu Adriatyckim.
Dane ogólne.
Wyspa ma 22 km długości; powierzchnię 86,12 km² (10. wśród chorwackich wysp); linię brzegową o długości 121,0 km oraz 9 480 mieszkańców, trudniących się głównie turystyką i rybołówstwem.
Najwyższy szczyt to Kamenjak (408 m n.p.m.). Główne miejscowości to: Rab, Barbat na Rabu, Banjol, Palit, Kampor, Mundanije, Supetarska Draga i Lopar.
Na wyspę można dotrzeć kursującym cały rok promem z miejscowości Jablanac, a w sezonie letnim także z miejscowości Baška na wyspie Krk.
Historia.
W średniowieczu wyspa była częścią Cesarstwa Bizantyjskiego, później przez krótki czas należała do Królestwa Chorwacji aż do 1358, kiedy przeszła pod panowanie władcy Węgier, Ludwika Wielkiego, późniejszego króla Polski.
W okresie renesansu wyspą władali Wenecjanie, a od 1815 Austriacy. Po rozpadzie imperium Habsburgów wyspę Rab przyłączono do Włoch, które jednak w 1921 przekazały ją Jugosławii.
Podczas II wojny światowej na wyspie Rab mieścił się jeden z 24 włoskich obozów koncentracyjnych.

</doc>
<doc id="426021" url="https://pl.wikipedia.org/wiki?curid=426021" title="European Credit Transfer System">
European Credit Transfer System



</doc>
<doc id="426022" url="https://pl.wikipedia.org/wiki?curid=426022" title="Nierówność Cauchy’ego">
Nierówność Cauchy’ego



</doc>
<doc id="426023" url="https://pl.wikipedia.org/wiki?curid=426023" title="Trimerofyty">
Trimerofyty



</doc>
<doc id="426024" url="https://pl.wikipedia.org/wiki?curid=426024" title="Nierówność średnich">
Nierówność średnich



</doc>
<doc id="426025" url="https://pl.wikipedia.org/wiki?curid=426025" title="Nierówność pomiędzy średnimi">
Nierówność pomiędzy średnimi



</doc>
<doc id="426026" url="https://pl.wikipedia.org/wiki?curid=426026" title="Grawerstwo">
Grawerstwo

Grawerstwo lub rytownictwo – dział rzemiosła posługujący się techniką polegającą na żłobieniu twardym narzędziem (obecnie także maszynowo) wzorów w metalu, szkle, kamieniu.
Grawerowanie jest jedną z najstarszych technik zdobienia wyrobów artystycznych (metal, kości, kamień, szkło). Znane są naczynia z Babilonii z 2000 roku p.n.e..
Grawerowanie to wykonywanie wgłębień (rys) o różnej głębokości, przekroju i kształtach, na powierzchniach metalowych lub innych powierzchniach typu wielowarstwowa lub przeźroczysta pleksi, kamień półszlachetny lub szlachetny, często warstwowo wielobarwny, szkło. Grawer rytuje litery i wzory.
Do rytowania ręcznego służą tzw. rylce, czyli różnie profilowane, ostre narzędzia ze stali, osadzone w drewnianych uchwytach, które pozwalają rzeźbić powierzchnię wyrobu techniką skrawania. Obecnie rytowanie wykonuje się także maszynowo.
Współcześnie za techniki grawerskie uważa się na równi z klasycznym rytowaniem (wybieraniem), także trawienie substancjami chemicznymi i rytowanie laserem.
Dawniej grawerów zatrudniano w drukarniach (ręczna produkcja czcionek i znaków drukarskich), pieczątkarniach (produkcja stempli, pieczęci i pieczątek, odznak, medali), w mennicach (produkcja matryc do druku banknotów, obligacji, znaczków pocztowych itp.) oraz w artystycznych zakładach grawerskich, gdzie wykonywano prace grawerskie na przedmiotach ozdobnych, przedmiotach kultu religijnego, broni, biżuterii, itp. Obecnie zawód coraz rzadszy, niszowy, tracący swoją odrębność.

</doc>
<doc id="426030" url="https://pl.wikipedia.org/wiki?curid=426030" title="Rab (miasto)">
Rab (miasto)

Rab (wł. "Arbe") – miasto w Chorwacji, w żupanii primorsko-gorskiej, siedziba miasta Rab. Jest położone na wyspie o tej samej nazwie. W 2011 roku liczyło 437 mieszkańców.
Znajduje się na małym półwyspie na zachodzie wyspy. Założone zostało, wraz z portem, na rozkaz cesarza Oktawiana Augusta. W czasie II wojny światowej znajdował się tutaj obóz koncentracyjny.

</doc>
<doc id="426032" url="https://pl.wikipedia.org/wiki?curid=426032" title="Zespół uprawek">
Zespół uprawek

Zespół uprawek - szereg uprawek wykonywanych w określonej porze roku dla uzyskania zamierzonych celów. W technologii uprawy roli wyróżnia się pięć zespołów uprawek: 
Charakterystyczną cechą przedstawionych zespołów uprawek jest występowanie różnych rodzajów orek zapoczątkowujących dany zespół. Przygotowanie roli do siewu roślin wymaga wykonania na ogół więcej niż jednego zespołu. Szereg zespołów uprawek wykonywanych w okresie od zbioru przedplonu do zbioru rośliny następczej składa się na całokształt uprawy roli pod daną roślinę.

</doc>
<doc id="426033" url="https://pl.wikipedia.org/wiki?curid=426033" title="Philipp Schmitt">
Philipp Schmitt

Philipp Johann Adolf Schmitt (ur. 20 listopada 1902, zm. 8 sierpnia 1950) – zbrodniarz hitlerowski, komendant obozu koncentracyjnego Breendonk oraz SS-Sturmbannführer.
Urodzony w Bad Kissingen, członek SS od marca 1932. Był komendantem obozu w Fort Breendonk (założonego w okupowanej przez III Rzeszę Belgii) od jego powstania w sierpniu 1940 do 15 listopada 1943. Odpowiedzialny za zbrodnie popełnione w tym obozie. Jednocześnie (od czerwca 1942 r.) był także komendantem obozu przejściowego w Dossin Kazerne (Mechelen – SS-Sammellager Mechelen), gdzie przetrzymywano Żydów przed ich wysłaniem na wschód. W kwietniu 1943 r. został odwołany ze stanowiska komendanta obozu przejściowego z powodu nielegalnych transakcji z Żydami, za co został ostro upomniany przez Ernsta Kaltenbrunnera, szefa RSHA.
W listopadzie 1943 r. Schmitt został odwołany także ze stanowiska komendanta w Fort Breendonk i skierowany do walki z duńskim ruchem oporu, gdzie kierował specjalną jednostką terroryzującą większość obszaru Jutlandii (szczególnie rejon Århus) od sierpnia do października 1944 (odpowiedzialny jest za śmierć ok. 150 Duńczyków, z których większość była całkowicie niewinna).
Pod koniec wojny walczył na froncie zachodnim, gdzie w rejonie Roermond został zraniony w nogę pociskiem artyleryjskim.
W maju 1945 r. został schwytany przez aliantów w Holandii i wydany władzom belgijskim po tym, jak w więzieniu w Rotterdamie został rozpoznany przez byłego więźnia Breendonk. 29 listopada 1949 został przez sąd w Antwerpii skazany na karę śmierci przez rozstrzelanie. Wyrok wykonano 8 sierpnia 1950 r. o godz. 6.00 rano w Hoboken (obecnie część Antwerpii).
Schmitt był jedynym niemieckim zbrodniarzem wojennym, który został stracony po II wojnie światowej w Belgii.

</doc>
<doc id="426034" url="https://pl.wikipedia.org/wiki?curid=426034" title="Troostyt">
Troostyt

Troostyt – drobnoziarnista odmiana perlitu; mieszanina ferrytu i cementytu powstająca z austenitu w wyniku przemiany eutektoidalnej. Najczęściej uzyskuje się go w wyniku przemiany izotermicznej austenitu w temperaturze około 550 °C. Nazwa troostyt pochodzi od nazwiska francuskiego chemika Louisa Josepha Troosta (1825–1911). Nie do końca się przyjęła w świecie materiałoznawców, dlatego najczęściej w literaturze angielskiej można znaleźć określenie "fine pearlite".
Przemiana perlityczna.
W stalach perlit składa się z przemiennie ułożonych płytek ferrytu i cementytu. Przy małych przechłodzeniach, gdy liczba powstających kolonii (równoległych względem siebie płytek) jest mała, płytki wzrastają przez dłuższy czas bez wzajemnego zderzania się. W przypadku dużych przechłodzeń granice ziaren pokrywają się ciągłą warstwą perlitu już na początku przemiany, a dalszy przebieg polega tylko na pogrubianiu już utworzonych warstw.
Powstawanie perlitu zachodzi szybciej w coraz to niższych temperaturach. W niskich temperaturach pojawia się wiele nowych zarodków, ale ich wzrost jest ograniczony. Spowodowane jest to spowolnieniem procesów dyfuzyjnych. Takie ograniczenie wzrostu ziaren prowadzi do drobnoziarnistej mikrostruktury zwanej troostytem.
Odległości międzypłytkowe w drobnoziarnistym perlicie wynoszą 50–200 nm. Troostyt charakteryzuje się lepszymi właściwościami wytrzymałościowymi, ale gorszymi właściwościami plastycznymi niż perlit gruboziarnisty.
Odkształcenie perlitu.
Podczas odkształcania perlitu następuje rozwinięcie się mozaikowej struktury w ferrycie. Równanie na chwilową wartość naprężenia potrzebnego do utrzymania płynięcia plastycznego materiału formula_1 zostało zaproponowane przez Embury’ego i Fishera.
gdzie:
Równanie Embury’ego-Fishera pozwala również na podstawie znanego odkształcenia liniowego oszacować średnią odległość międzypłytkową w perlicie:
Odległości międzypłytkowe zmniejszają się wraz ze zwiększaniem prędkości chłodzenia oraz mają decydujący wpływ na własności perlitu.

</doc>
<doc id="426036" url="https://pl.wikipedia.org/wiki?curid=426036" title="Goetheanum">
Goetheanum

Goetheanum – monumentalna budowla w Dornach, w odległości 10 km na południe od Bazylei w Szwajcarii, zaprojektowana przez Rudolfa Steinera, będąca własnością i siedzibą Towarzystwa Antropozoficznego. Budynek i należące do niego tereny parkowe wraz z ich zabudowaniami (częściowo projektu R. Steinera) mieszczą ponadto Freie Hochschule für Geisteswissenschaft (Wyższą Wolną Szkołę Nauk Duchowych), sale teatralne i wystawowe, bibliotekę i archiwum. Obecny budynek, Goetheanum II, spoczywa na fundamentach wcześniejszego Goetheanum I, które spłonęło w 1923 r. Styl, w jakim zaprojektowano oba budynki, badacze przeważnie zaliczają ją do architektury organicznej, ale bywa też, że wraz z innymi projektami R. Steinera przypisywany jest do ekspresjonizmu lub eklektycznego wczesnego modernizmu.
Nazwa.
Nazwa obecnego budynku nawiązuje do filozofii niemieckiego poety Johanna Wolfganga Goethego, której Rudolf Steiner był wielki miłośnikiem i kontynuatorem niektórych jej wątków, ale ma ona i inne początki. Pierwotnie siedziba i teatr Towarzystwa Antropozoficznego miały się znajdować w Monachium, w budynku o nazwie "Johannesbau", ale ta nie odnosiła się bezpośrednio do poety ale do postaci Johannesa Thomasiusa, protagonisty dramatów Steinera. Te jego cztery utwory sceniczne (wystawione w Monachium w latach 1910-13), tzw. "Mysteriendramen" (misteria), zainspirowane były baśniami Goethego. Pierwsza siedziba Towarzystwa Antropozoficznego w Dornach miała przejąć nazwę niezrealizowanego ze względu na brak zgody władz miejskich budynku w Monachium, lecz od 1918 r. Steiner przedkładał nad nią nową i jednoznaczną nazwę – Goetheanum jako hołd składany filozofii Goethego, na której w znacznej mierze osadza się filozofia antropozoficzna. Sam Steiner tak to wyraził: "Ja sam nie inaczej to [nadanie tej nazwy] rozumiałem, jak swoisty akt wdzięczności wobec tego, co można uzyskać z [nauk] Goethego, jako wyraz hołdu dla niedoścignionej [w swym bogactwie] osobowości Goethego" ("Ich habe das nie anders aufgefaßt als eine Art von Dankbarkeit gegenüber dem, was man aus Goethe gewinnen kann, als einen Akt der Huldigung gegenüber der alles überragenden Persönlichkeit Goethes"). 
Historia.
Goetheanum I.
Wobec trudności piętrzących się przed planami budowy ąntropozoficznego ośrodka w Monachium Rudolf Steiner przystał jsienią 1912 r. na ofertę Emila Grosheintza, majętnego dentysty z kantonu Solura w Szwajcarii, nabycia rozległego terenu w miejscowości Dornach, powiększonego później o liczne darowizny. Przy łągodnych głosach zaniepokojenia a nawet protestu wśród mieszkańców dwutysięcznego Dormachu i okolicznych miejscowości nastąpiło 20 września 1913 r. uroczyste położenie kamienia węgielnego pod budowę Goetheanum na wzgórzu ponad Dornachem. Wyjściowym projektem budowli pozostały plany monachijskiego Johannesbau autorstwa Carla Schmid-Curtiusa ale uzupełniały je projekty Steinera i innych architektów; w 1914 r., już podczas zaawansowanej budowy, Schmid-Curtius wskutek rozbieżności poglądowych ze Steinerem został zwolniony.
Ideą Rudolfa Steinera było wzniesienie drewnianego w zasadzie budynku na betonowym fundamencie. Gdy ten w lutym 1914 r. był gotowy, przystąpiono do samej budowy, która w kolejnych latach I wojny światowej spowolniła biegu ze względu na trudności finansowe. W formie zewnętrznej kształtem budynku były dwie różnej wielkości i wysokości kopuły spoczywające na przenikających się częściowo rotundach ("beiden ineinandergefügten Kuppelbauten"), przy czym wyższa z nich wznosiła się zarówno ponad widownią jak i 18 metrów nad sceną, którą okrywała mniejsza z kopuł. Elementy dekoracyjne podążały w zasadzie za secesyjną estetyką, ale całość była w zamyśle Steinera wyrazem funkcjonalnej architektury organicznej, u której podstaw leżał koncept budowli porównywalnej do rośliny: niezależnej jako całość ale skomponowanej z elementów, z których każdy – detal dekoracyjny, kolor, poszczególne formy, plan – jest w ścisłym związku z całością. Takie było rozumienie przez Steinera "metamorfozy" nawiązujące do studiów Goethego nad morfologią roślin. Niektóre elementy dekoracyjne Steiner wykonał własnoręcznie.
W tym samym stylu powstawały w latach 1913-16 wokół głównego budynku dalsze konstrukcje, m.in. Glashaus mieszczący pracownię szkła, ciepłownia (Heizhaus), dom rodziny Grosheintzów Haus Duldeck. Uroczyste otwarcie Goetheanum miało miejsce 26 września 1920 r. W następnych latach dobudowywano domy zarówno na potrzeby samego Goetheanum (np. Haus Friedwart, Haus de Jaager czy budynek transformatornii), jak i wille dla przybywających coraz liczniej do Dornach antropozofów z różnych części Europy. W nocy z 31 grudnia 1922 r. na 1 stycznia 1923 r. drewniany budynek Goetheanum spłonął doszczętnie, jak podejrzewano w wyniku podpalenia.
Goetheanum II.
W cyklu wykładów wygłoszonych wiosną 1923 r. przez Rudolfa Steinera w Bazylei, Pradze i w Wiedniu objaśniał on szerszej publiczności koncepcję antropozofii i cele działalności Goetheanum zniszczonego przez ogień podłożony, jak podejrzewano, przez osobą wrogą tym ideom. Równocześnie opublikował w piśmie "Das Goetheanum" swój projekt odbudowy w tym samym miejscu nowego budynku Goetheanum – znacznie większego i obok scen teatralnych, wystawowych i szkoleniowych mieszczącego także siedzibę i administrację Towarzystwa Antropozoficznego. Nowy budynek miał być wielopiętrowy i w całości betonowy.
Do pracy nad sporządzonym przez Steinera w marcu 1924 r. z masy plastycznej modelu nowego budynku w skali 1:100 przystąpiła grupa architektów pod przewodnictwem Ernsta Eisenpreisa i opracowany przez nich projekt został 1 grudnia 1924 r. po kilku istotnych poprawkach zatwierzony przez władze kantonalne do budowy. Prace rozpoczęto z początkiem stycznia 1925 r. od usuwania nadwyrężonego pożarem betonowego fundamentu. 30 marca 1925 r. Steiner zmarł w wieku 64 lat nie doczekawszy realizacji swojego projektu. Zarząd nad budową objęło biuro konstrukcyjne zorganizowane własnymi siłami Towarzystwa. Do pracy przy budowie, która budziła nie tylko wśród architektów wielkie zainteresowanie, zgłaszali się także ochotniczo rzemieślnicy z całej Europy (w pracach uczestniczyła m.in. polska rzeźbiarka Luna Drexlerówna), a finansowana była w znacznym stopniu z darów. Oficjalne otwarcie budynku, niewykończonego w środku, nastąpiło w 29 września 1928 r. Jak na tamte czasy było to dzieło pionierskie, ponieważ nie dysponowano jeszcze doświadczeniem w zakresie wznoszenia budowli betonowych tak ogromnych i skomplikwanych wymiarów.Wykańczenie budynku w środku następowało stopniowo, a końca dobiegło dopiero po II wojnie światowej. W 1930 r. ukończono budowę klatki schodowej w południowej części budynku i głównego wejścia na reprezentacyjnej fasadzie zachodniej. Sala Grundsteinsaal, znajdująca się ponad miejscem, gdzie położono kamień węgielny pod pierwszy budynek Goetheanum, została w 1952 r. rozbudowana do 450 miejsc siedzących, a mogąca pomieścić 200 widzów Englischer Saal została oddana do użytku w 1970 r. Najdłużej trwały pracy w największym audytorium, Grosser Saal, które najpierw w latach 1956-57 rozbudowano do pojemności niemal 1000 miejsc, a następnie w latach 1996-98 dokończono wystroju jego wnętrza, które zdobi m.in. osiem witraży, plafon (560 m²) ozdobiony malowidłem, filary, prospekt organowy. Najnowsze wyposażenie sceniczne zainstalowano w latach 2013-14. Dłuższy okres, 1985-89, zajęło też wykończanie skrzydła północnego, mieszącego m.in. Nordsaal i Nordatelier. W latach 1990 powiększono również pomieszczenia w podpiwniczeniu budynku, aby pomieścić w nich nie tylko zaplecze techniczne budynku, ale także magazyny i archiwum Towarzystwa.
Przyległy teren.
Zasadniczy kształt terenom wokół budynku Goetheanum nadał Rudolf Steiner już w trakcie projektowania pierwszego budynku. Sam budynek stoi na szczycie wzgórza, a otacza go park z luźno rosnącymi drzewami, także owocowymi, i nieregularnie rozmieszczonymi zabudowaniami, przeważnie projektu Steinera, które łączą ścieżki spacerowe i wąskie drogi niepubliczne. Na wprost zachodniej fasady i głównego wejścia do Goetheanum, stoi zbudowany w 1915 r. Haus Duldeck zaprojektowany przez Steinera jako prywatna rezydencja małżeństwa Nelly i Emil Grosheintz, ofiarodawców tego obszaru dla Towarzystwa Antropozoficznego; obecnie mieści się w nim archiwum dzieł Rudolfa Steinera. Na południe od głównego budynku stoi Haus de Jaager zbudowany w 1921 r. według planów Steinera jako atelier poświęcone pamięci rzeźbiarza, który zmarł nieoczekiwanie w wieku 31 lat podczas prac nad rzeźbami dla pierwszego Goetheanum. Trzy budynki Eurythmiehäuser na południowy wschód, wzniesione w 1920 r., miały wedle planów, którym patronował Steiner, służyć za skromne mieszkania pracownikom Goetheanum zajmującym się eurytmią. Daleko w dole stoku na wschodzie znajduje się willa inspirowana planami Steinera i zbudowana w 1924 r. dla małżonków Max i Ida Schuurman. Na północnym wschodzie z dala widoczny wznosi się budynek ciepłowni, Heizhaus, ze swoim kominem o niezwykłym kształcie i wielkości; gotowy już 1914 r. dostarczał ciepło do pierwszego Goetheanum i przyległych budynków. Jest to pierwszy zrealizowany przez Steinera budynek betonowy. Tuż zanim znajduje się Verlagshaus zbudowany według jego projektu w 1924 r. jako magazyn książek wydawnictwa należącego do Towarzystwa Philosophisch-Anthroposophischer Verlag. Dokładnie na północ od samego Goetheanum, w dole stoku, stoi Glashaus, wzniesiony w 1914 r. na pracownie, w których cięto szkło na okna pierwszego Goetheanum; obecnie mieszczą się w nim sekcje naukowe i rolnicze Towarzystwa. W pobliżu północno-zachodniego krańca Goetheanum stał już wcześniej Haus Brodtbeck, który zakupiono w 1924 r. i poddano paru przebudowom tworząc w nim sale ćwiczeniowe eurytmii i inne warsztaty; obecnie w Rudolf Steiner Halde mieszczą się sekcje nauk humanistycznych i literatury oraz teatr kukiełkowy i działy administracyjne Towarzystwa. Między tymi zabudowaniami a drogą wiodącą do głównego wejścia założono Gedenkhein, otoczony wysokimi drzewami ogród pamięci, w którym rozsypano prochy Rudolfa Steinera, jego drugiej żony Marie Steiner-von Sivers i wielu innych współpracowników i przyjaciół ruchu antropozoficznego.Także na dalej położonych terenach wokół wzgórza Goetheanum stoi wiele budynków, przeważnie willi i domów mieszkalnych, projektu różnych architektów zainspirowanych ideami Rudelfa Steinera. Poniżej parkingu w dole wzgórza na południowy zachód od głównego budynku stoi Trafostation (Transformatorenhaus), zbudowana w 1921 r. transformatornia, którą Steiner tak zaprojektował, by wpisywała się w styl całego założenia architektonicznego Goetheanum.
Finanse.
Towarzystwo Antropozoficzne ma status organizacji wyższej użyteczności publicznej i jest zwolnione od podatków. Finansowane jest ze składek swoich ok. 50 tysięcy członków na całym świecie, darów od osób prywatnych oraz dotacji od instytucji i fundacji. Także działalność Goetheanum z jej widowiskami teatralnymi, warsztatami i przedstawieniami scenicznymi eurytmii, konferencjami, odczytami i pracą wydawnictwa jest dodatkowym źródłem finansowym Towarzystwa.

</doc>
<doc id="426055" url="https://pl.wikipedia.org/wiki?curid=426055" title="Shan Sa">
Shan Sa

Shan Sa (; ur. 26 października 1972 w Pekinie) – chińska pisarka tworząca w języku francuskim, a także malarka.
Życiorys.
Urodziła się w rodzinie literatów. Jako dziecko nazywała się Yan Ni (阎妮; oznaczające po chińsku dziewczynkę), jednak zmieniła imię na „Shan Sa”, co oznacza „szum gór”, aby podkreślić swoją silną osobowość i dążenie do dojrzałości.
Zaczęła pisać już w dzieciństwie i w roku 1983 wydała pierwszy zbiór poezji pt. "Wiersze Yan Ni" (wyd. Ludowe Wydawnictwo Guan Dong, Chiny). Mając 12 lat otrzymała swoją pierwszą nagrodę w krajowym konkursie poezji dla dzieci. W latach 1984–1986 uczęszczała do szkoły średniej oraz była wiceprzewodniczącą Związku Młodych Pisarzy Mandżurii. Następnie uczyła się w liceum przy Uniwersytecie Pekińskim, które skończyła w 1990. W 1987 została najmłodszą w historii członkinią Pekińskiego Związku Pisarzy. Rok później opublikowała zbiór wierszy pt. "Czerwona ważka" (ed. des nouveaux bourgeons) oraz otrzymała nagrodę Srebrny Żagiel przyznawaną przez chińskie Ministerstwo Edukacji. Po wydaniu przez nią w 1989 zbioru wierszy pt. "Śnieg" (ed. des enfants de Shangai) nazywana była „wschodzącą gwiazdką Pekinu”.
4 czerwca 1989 wojska chińskie dokonały masakry studentów manifestujących na placu Tian’anmen. W sierpniu tego samego roku wyjechała do Paryża na stypendium, które otrzymała od rządu francuskiego. Osiedliła się tam i nauczyła nowego języka.
W roku 1990 wydała zbiór esejów i nowel "Que le printemps revienne" (éd. des Enfants de Sichuan). W latach 1990–1992 uczęszczała do szkoły w Paryżu. Uzyskała francuską maturę (BAC), specjalizując się w kulturze literackiej i filozofii; do 1994 studiowała filozofię na paryskim Uniwersytecie Katolickim.
W latach 1994-1996 była muzą i asystentką malarza Balthusa w Szwajcarii. W tym czasie żona artysty, Setsuko, zapoznawała ją z cywilizacją Japonii.
W 1997 wydała swój debiut literacki we Francji – "Bramę Niebiańskiego Spokoju" – i w tym samym roku otrzymała stypendium Akademii Goncourtów dla debiutantów. Otrzymała również stypendium Centre National des Livres.
Swoją pierwszą wystawę malarską Shan Sa zaprezentowała w Paryżu w galerii sztuki nowoczesnej Enrico Navarra. Od tamtej pory jej prace malarskie były wystawiane w Paryżu już co najmniej trzykrotnie, w tym w ramach festiwalu sztuki Art Paris 2004.

</doc>
<doc id="426059" url="https://pl.wikipedia.org/wiki?curid=426059" title="Isuzu">
Isuzu

 – japońskie przedsiębiorstwo działające w przemyśle motoryzacyjnym z siedzibą w Tokio.
Opis.
Isuzu jest jednym z najstarszych japońskich producentów samochodów. Zajmuje się produkcją samochodów dostawczych, ciężarowych, autobusów, samochodów terenowych oraz silników spalinowych. Przedsiębiorstwo posiada bogatą ofertę silników przemysłowych oraz trakcyjnych. Silniki Isuzu napędzają między innymi łodzie motorowe Mercury Marine/MerCruiser. Są lub były montowane do samochodów marek: Opel, Vauxhall, Honda, Chevrolet, Saab oraz Renault. Można je spotkać także w maszynach budowlanych i górniczych oraz jako napęd generatorów prądu elektrycznego.
Główne zakłady produkcyjne Isuzu w Japonii znajdują się w mieście Fujisawa (prefektura Kanagawa), na terenie prefektury Tochigi i na Hokkaido. Zakład Fujisawa produkuje samochody użytkowe i komponenty, pozostałe – wytwarzają silniki spalinowe i komponenty do silników.
Przedsiębiorstwo posiada zakłady produkcyjne poza Japonią, m.in. w: Tajlandii (samochody), Indonezji (samochody), Polsce (silniki), Stanach Zjednoczonych (silniki).
Obecnie światowa baza produkcyjna i sprzedażowa korporacji rozwijana jest w oparciu o model joint venture z przedsiębiorstwami mającymi ugruntowaną pozycję na rynkach lokalnych.

</doc>
<doc id="426063" url="https://pl.wikipedia.org/wiki?curid=426063" title="Bronowanie">
Bronowanie

Bronowanie – zabieg uprawowy (uprawka) wykonywany broną w celu płytkiego spulchnienia roli, pokruszenia brył i skorupy glebowej, zniszczenia chwastów, przerwania parowania wody, wyrównania powierzchni pola oraz przykrycia materiału siewnego roślin.
Rodzaje bronowania:
Bronowanie może też służyć przykryciu nasion rozmieszczanych podczas aerosiewu oraz redukcji liczby nasion zgromadzonych w glebowym banku nasion poprzez wyciąganie słabo ukorzenionych siewek.
Zabieg bronowania wykonuje się przed przeprowadzeniem wiosennego siewu oraz na polach nieobsianych. Bronowanie przeprowadzone w okresie wiosennym sprawia, że gleba jest w stanie zmagazynować większą ilość wody w powierzchniowej warstwie. Bronowanie powinno odbywać się przy odpowiedniej wilgotności roli – zbyt wilgotna się maże, a zbyt przesuszona – pyli i po zabiegu pozostają niepokruszone bryły.

</doc>
<doc id="426071" url="https://pl.wikipedia.org/wiki?curid=426071" title="Eike Immel">
Eike Immel

Eike Immel (ur. 27 listopada 1960 w Stadtallendorfie) – były niemiecki piłkarz występujący na pozycji bramkarza.
Kariera klubowa.
Immel zawodową karierę rozpoczynał w 1978 roku w Borussii Dortmund z Bundesligi. W tych rozgrywkach zadebiutował 12 sierpnia 1978 roku w wygranym 1:0 meczu z Bayernem Monachium. W debiutanckim sezonie 1978/1979 był rezerwowym bramkarzem dla Horsta Bertrama. Od początku następnego stał się podstawowym bramkarzem Borussii. Jej barwy reprezentował przez 8 lat. W tym czasie rozegrał tam 247 ligowych spotkań.
W 1986 roku odszedł do VfB Stuttgart, również z Bundesligi. Pierwszy ligowy mecz zaliczył tam 8 sierpnia 1986 roku przeciwko ekipie Waldhof Mannheim (2:3). W 1989 roku dotarł z zespołem do finału Pucharu UEFA, jednak Stuttgart został tam pokonany przez SSC Napoli. W 1992 roku Immel zdobył z klubem mistrzostwo Niemiec.
W 1995 roku został graczem angielskiego Manchesteru City. W Premier League zadebiutował 19 sierpnia 1995 roku w zremisowanym 1:1 meczu z drużyną Tottenham Hotspur. W 1996 roku spadł z klubem do First Division. W 1997 roku zakończył karierę.
Kariera reprezentacyjna.
W 1980 roku Immel znalazł się w kadrze RFN na Mistrzostwa Europy. Nie zagrał jednak na nich w żadnym meczu. Reprezentacja RFN została natomiast triumfatorem tamtego turnieju. 11 października 1980 roku w zremisowanym 1:1 pojedynku z Holandią zadebiutował w drużynie narodowej.
W 1982 roku został powołany do kadry na Mistrzostwa Świata. Nie wystąpił jednak na nich ani razu. Tamten mundial RFN zakończył na 2. miejscu.
W 1986 roku Immel po raz drugi był uczestnikiem Mistrzostw Świata. Nie zagrał tam jednak w żadnym spotkania. Podczas tamtego mundialu reprezentacja RFN zajęła 2. miejsce.
W 1988 roku wziął udział w Mistrzostwach Europy. Wystąpił tam w meczach z Włochami (1:1), Danią (2:0), Hiszpanią (2:0) i Holandią (1:2). Tamten turniej RFN zakończył na półfinale.
W latach 1980–1988 w drużynie narodowej Immel rozegrał w sumie 19 spotkań.
Kariera trenerska.
Po zakończeniu kariery piłkarskiej Immel został trenerem. Jego pierwszym klubem był VfR Heilbronn z Verbandsligi Württemberg. Potem był trenerem bramkarzy w Beşiktaşu JK, Austrii Wiedeń i Fenerbahçe SK.

</doc>
<doc id="426072" url="https://pl.wikipedia.org/wiki?curid=426072" title="V LO w Krakowie">
V LO w Krakowie



</doc>
<doc id="426074" url="https://pl.wikipedia.org/wiki?curid=426074" title="Prawo (ujednoznacznienie)">
Prawo (ujednoznacznienie)



</doc>
<doc id="426075" url="https://pl.wikipedia.org/wiki?curid=426075" title="Zoocenologia">
Zoocenologia

Zoocenologia – dział ekologii (zobacz też biocenologia) zajmujący się badaniem cenoz: zbiorowisk i zgrupowań zwierzęcych (zoocenoz). Poszukuje prawidłowości w powstawaniu i regulacji między gatunkami na poziomie biocenozy i ekosystemu. Ze względu na większą ruchliwość zwierząt w zoocenologii nie dopracowano się ściśle sklasyfikowanej taksonomii podobnie jak w fitosocjologii (fitocenologii). Zoocenologia intensywnie rozwijała się w pierwszej połowie XX w., potem zaobserwowano wyraźny zastój. Obecnie obserwujemy powrót w badaniach do tematyki i metod stosowanych w zoocenologii.
Zoocenologia jest ciągle rozwijającą się dyscypliną i poszukującą nowych standardów opisu. W badaniach zoocenologicznych do opisu zoocenoz stosuje się następujące parametry:
źródło:
Czachorowski S., 2004. Opisywanie biocenozy – zoocenologia, skrypt elektroniczny dla magistrantów. Maszynopis dostępny w formacie PDF

</doc>
<doc id="426079" url="https://pl.wikipedia.org/wiki?curid=426079" title="Kajman okularowy">
Kajman okularowy

Kajman okularowy, kajman krokodylowy ("Caiman crocodilus") – gatunek gada z rodziny aligatorowatych (Alligatoridae).
Występowanie.
Ameryka Południowa i Środkowa: Brazylia, Kolumbia, Kostaryka, Ekwador, Salwador, Gujana, Gujana Francuska, Gwatemala, Honduras, Meksyk, Nikaragua, Panama, Peru, Surinam, Tobago, Trynidad, Wenezuela. Na Kubie i w PortoRiko został introdukowany podgatunek "Caiman crocodilus fuscus". Szacowana dzika populacja wynosi ponad 1.000.000 osobników.
Taksonomia.
Gatunek po raz pierwszy naukowo opisał w 1758 roku szwedzki przyrodnik Karol Linneusz, nadając mu nazwę "Lacerta crocodilus". Jako miejsce typowe wskazał wody Afryki, Azji i Ameryki (); ograniczone w 1955 roku do Gujany.

</doc>
<doc id="426084" url="https://pl.wikipedia.org/wiki?curid=426084" title="Jerzy Słupecki">
Jerzy Słupecki

Jerzy Słupecki (ur. 29 sierpnia 1904 w Harbinie (Mandżuria), zm. 15 stycznia 1987) – polski logik związany ze szkołą lwowsko-warszawską.
Życiorys.
Urodzony w Harbinie w Chinach, był synem generała Stanisława Słupeckiego. Absolwent Gimnazjum im. Tadeusza Reytana w Warszawie (1926). W 1935 ukończył studia matematyczne na Uniwersytecie Warszawskim. Jego praca magisterska napisana pod kierunkiem prof. Jana Łukasiewicza uzyskała nagrodę Rady Wydziału. W 1938 doktoryzował się u prof. Łukasiewicza i stał się aktywnym członkiem warszawskiej szkoły logicznej, która uzyskała światowy rozgłos dzięki takim osobom, jak: Jan Łukasiewicz, Alfred Tarski, Andrzej Mostowski, Adolf Lindenbaum. W czasie okupacji był bardzo zaangażowany w tajne szkolnictwo i prowadził wykłady w podziemnym Uniwersytecie Warszawskim. Był też żołnierzem AK, uczestnikiem akcji Żegota. W 1945 został mianowany zastępcą profesora UMCS i kierownikiem Katedry Logiki i Podstaw Matematyki. W 1947 habilitował się na UJ. Był opiekunem pracy magisterskiej Jerzego Łosia i promotorem jego pracy doktorskiej napisanej już we Wrocławiu, dokąd przeniósł się pod koniec 1947 roku. Od tego czasu do chwili przejścia na emeryturę w 1974 był związany z Uniwersytetem Wrocławskim, będąc kierownikiem Zakładu Logiki Matematycznej. Równocześnie od 1950 r. wykładał na Wyższej Szkole Pedagogicznej w Opolu, gdzie m.in. pełnił funkcję rektora w latach 1962–1966.

</doc>
<doc id="426086" url="https://pl.wikipedia.org/wiki?curid=426086" title="Dominacja (biologia)">
Dominacja (biologia)

Dominacja – wskaźnik używany w badaniach faunistycznych i zoocenologicznych.
W sensie matematycznym dominacja jest tożsama z udziałem procentowym. Niesie jednak inną treść ekologiczną. Dla przypadkowego zbioru prób poprawniejsze byłoby pisanie o udziale procentowym. Jeśli jednak sposób zbierania prób pozwala je traktować jako odzwierciedlenie układu ekologicznego, wtedy właściwe jest pisanie o dominacji. Dla przykładu w materiale zbieranym w krajobrazie – dla całości materiału właściwsze byłoby używanie "udział procentowy" danego gatunku (udział w zbiorze), natomiast dla poszczególnych zbiorników wodnych można już pisać o dominacji. Ale jeśli dobór stanowisk i liczba prób odpowiadają ilości i powierzchni danych siedlisk i środowisk, można pisać o dominacji w odniesieniu do całości materiału. W tym sensie dominacja odnosić się będzie do całego krajobrazu.
Dominacja wskazuje na udział ilościowy danego gatunku w badanym ekosystemie (układzie ekologicznym), a nie tylko o udziale procentowym w zebranym materiale. Zawsze w mniejszym czy większym stopniu dominacja obarczona jest pewnym błędem i niedokładnością. 
Dominację wyliczamy ze wzoru: 
gdzie: 
Di – dominacja i-tego gatunku,
ni – liczebność i-tego gatunku,
N – łączna liczebność wszystkich gatunków. 
W takim ujęciu dominacja odnosi się do liczebności. Jednakowo więc traktowany jest osobnik mały i osobnik duży, a przecież ich znaczenie w ekosystemie jest różne. Dlatego czasem dominacja wyliczana jest nie dla liczebności a dla biomasy (Kasprzak i Niedbała, 1981).
Dominacja (D) odnosi się do pojedynczego gatunku, charakteryzuje jego udział w biocenozie. Można znaleźć inny wzór wskaźnika dominacji (według Simpsona, 1949, za Odumem, 1982), jednak odnoszący się do całej biocenozy:
gdzie: 
c – wskaźnik dominacji Simpsona
ni – współczynnik znaczenia dla każdego gatunku (liczba osobników, biomasa, produkcja itd.),
N – suma współczynników znaczenia.
Wskaźnik dominacji Simpsona (c) służy do porównywania całych biocenoz (zoocenoz), natomiast dominacja (D) służy do porównywania gatunków w ramach biocenozy (co nie przeszkadza porównywać zoocenozy ze względu na dominujące gatunki). W badaniach zoocenologicznych wykorzystuje się zazwyczaj tylko liczebność. 

</doc>
<doc id="426092" url="https://pl.wikipedia.org/wiki?curid=426092" title="Ławrientyj Beria">
Ławrientyj Beria



</doc>
<doc id="426095" url="https://pl.wikipedia.org/wiki?curid=426095" title="Sprawiedliwość immanentna">
Sprawiedliwość immanentna

Sprawiedliwość immanentna – tok rozumowania oparty na przekonaniu, że złamaniu czy naruszeniu reguł (nawet jeśli nikt o nich nie wie), zawsze towarzyszy następstwo o charakterze kary.
Jest to cecha myślenia stanowiąca naturalną postawę rozwojową w stadium realizmu moralnego, wyróżnionego przez Jeana Piageta, przypadającego na 5-7 rok życia dziecka oraz w niektórych zaburzeniach psychicznych o charakterze psychotycznym.

</doc>
<doc id="426096" url="https://pl.wikipedia.org/wiki?curid=426096" title="Bran Błogosławiony">
Bran Błogosławiony

Bran Błogosławiony – postać z mitologii celtyckiej, gigant, syn boga Llyra, w walijskiej mitologii określany również przydomkiem Bendigeidfran, jest jak się wydaje bogiem związanym z zaświatami. Jest jednym z bohaterów tzw. "drugiej gałęzi" "Mabinogion": opowieści pt. "Branwen, córka Llyra".
Pojawia się także jako król brytański uwikłany w sprawę ludzi. Zezwolił swojej siostrze Branwen na ślub z królem irlandzkim Matholwchem, na co z kolei nie zgadzał się jej przyrodni brat Efnisien. Efnisien poczuł się zlekceważony i w czasie wesela, które odbywało się w Walii, obciął koniom Matholwcha chrapy, uszy i ogony. Omal nie doprowadziło to do wojny między Irlandczykami a mieszkańcami Brytanii. Bran zdołał jednak zapobiec wojnie, darowując Matholwchowi czarodziejski kocioł. To pochodzące z zaświatów naczynie miało moc przywracania ludzi do życia, chociaż nie mogli już wtedy mówić.
Po powrocie do Irlandii Matholwch nie zdołał przekonać swoich wojowników, że dar Brana stanowi odpowiednią rekompensatę za szkodę wyrządzoną koniom. Branwen przestała więc być irlandzką królową i zmuszono ją do pracy w kuchni pałacowej, mimo że wcześniej urodziła Matholwchowi syna i dziedzica tronu, Gwerna. Gdy Bran dowiedział się, jak potraktowano jego siostrę, zebrał potężną armię i popłynął do Irlandii. W bitwie, do której następnie doszło, Brytowie zabili wszystkich Irlandczyków, chociaż z ich własnej armii ocalało tylko siedmiu ludzi. Poległ też Bran, zraniony zatrutą strzałą. Na łożu śmierci nakazał swoim towarzyszom, aby odcięli jego głowę, która w drodze powrotnej do Brytanii była w stanie jeść i rozmawiać. 
Celtowie wierzyli, że głowa jest siedliskiem duszy, czym można po części tłumaczyć ich znaną praktykę odcinania głów przyjaciołom.
Późniejszy dodatek do mitu stwierdza, że głowę Brana przewieziono do Londynu, gdzie pochowano ją z twarzą skierowaną ku Europie, co miało powstrzymać obce inwazje. Powiadano również, ze magiczną moc tej głowy wykorzystał król Artur.

</doc>
<doc id="426097" url="https://pl.wikipedia.org/wiki?curid=426097" title="Microdrive">
Microdrive

Microdrive – historyczny typ dysków twardych o małych rozmiarach (format 1 cala). Marka Microdrive należała do IBM i Hitachi. Wraz z rozwojem półprzewodnikowych kart pamięci zaprzestano ich produkcji.
Dyski Microdrive osiągają pojemność do 16 GB, a szybkość odczytu 5–10 MB/s. Dyski te mają interfejs zgodny z kartami CompactFlash Type II, co ułatwia ich używanie w wielu urządzeniach przenośnych takich jak aparaty cyfrowe.
W porównaniu do pamięci flash mają większe ryzyko uszkodzenia mechanicznego oraz zapotrzebowanie na energię elektryczną.

</doc>
<doc id="426102" url="https://pl.wikipedia.org/wiki?curid=426102" title="Klasy dominacji">
Klasy dominacji

Klasy dominacji – wskaźnik używany w badaniach ekologicznych i zoocenologicznych.
W grupach mało licznych gatunkowo wyróżnia się na ogół mniej klas, lecz o większej dominacji. W grupach liczniejszych gatunkowo wyróżniane są zazwyczaj niższe klasy dominacji. Ta różnorodność wynika z potrzeby zróżnicowania materiału. W badaniach nad owadami wodnymi najczęściej wyróżniane są następujące klasy dominacji (BIESIADKA i KOWALIK 1980), gdzie:
Powyższą skalę można uzupełnić o klasę subrecendentów (poniżej 1%, wtedy recedenci 1-2%).
Poprawniejsze wydaje się stosowanie rodzaju męskiego (dominanci) niż rodzaju żeńskiego (dominanty), jako że odnosi się do gatunków (a gatunek jest rodzaju męskiego): "ten dominant". Sformułowanie "ta dominanta" – właściwsze jest dla języka matematycznego i funkcji matematycznych. Jako że w słowniku języka polskiego pojawia się rodzaj żeński (dominanta), w wielu opracowaniach także spotkać można „dominanty, recedenty (np. KASPRZAK i NIEDBAŁA 1991).
TROJAN (1980) wyróżnił klasę dominantów (pow. 5%), subdominantów (2-5%), influentów (1-2%) oraz najniższą klasę poniżej 1% gatunków akcesorycznych i obcych. Przy tych samych klasach stosowane są jedynie inne nazwy dla tych klas. Ze względu, że nazwa "gatunki akcesoryczne" pojawia się także w odniesieniu do frekwencji (stałości), właściwsze w odniesieniu do dominacji jest wykorzystywanie nazwy "recedenci" lub "subrecedenci".
Uwzględniając różnorodne modyfikacje można przyjąć za KASPRZAKIEM i NIEDBAŁĄ (1981):
Przykład. Chruściki ("Insecta: Trichoptera") występują zazwyczaj w małej liczbie gatunków, wystarczająca jest czterostopniowa skala BIESIADKI i KOWALIKA (1980).
W niektórych badaniach wykorzystywana jest skala RENKONENA, jednak ze względu na fakt, iż zastosowane są inne wartości w klasach subdominantów i recedentów, może dochodzić do nieporozumień i pomyłek przy porównaniach: dominanci – liczebność powyżej 5%, subdominanci – liczebność 3-5%, recedenci – liczebność 1-3%, subrecedenci – liczebność poniżej 1%.

</doc>
<doc id="426105" url="https://pl.wikipedia.org/wiki?curid=426105" title="IX symfonia Beethovena">
IX symfonia Beethovena

IX Symfonia d-moll op. 125 Ludwiga van Beethovena – ostatnia ukończona symfonia tego kompozytora i zarazem jedno z najsłynniejszych i najwybitniejszych dzieł muzyki poważnej. Znana także jako "Symfonia radości", popularna jest głównie dzięki finałowej kantacie do słów "Ody do radości" Friedricha von Schillera.
Była pierwszą w historii symfonią wokalno-instrumentalną, tzn. symfonią z udziałem głosu ludzkiego. Rękopis symfonii został wpisany w 2001 roku na listę UNESCO "Pamięć Świata".
Rękopis utworu, sprzedany za 2,1 mln funtów (równowartość 3,4 mln dolarów) w 2003 roku na aukcji w Londynie, stał się jednym z najdroższych na świecie.
Dedykacja.
Beethoven zadedykował dzieło królowi pruskiemu, Fryderykowi Wilhelmowi III.
Premiera.
Symfonia została po raz pierwszy wykonana publicznie 7 maja 1824 roku w Wiedniu. Jej premiera spotkała się z entuzjastycznym przyjęciem publiczności. Beethoven, który z powodu całkowitej głuchoty nie był już w stanie dyrygować swoim dziełem, stał podczas koncertu za plecami dyrygenta, tyłem do publiczności. Nie mógł zatem zauważyć burzliwych owacji po zakończeniu utworu. Według anegdoty przekazanej przez sekretarza kompozytora Antona Schindlera, podeszła do niego wówczas śpiewaczka Caroline Unger i odwróciła go w stronę publiczności, a kompozytor bardzo się wzruszył.
Krytyka symfonii.
Mimo sukcesu pierwszego, wiedeńskiego wykonania ówczesny świat muzyczny krytycznie odniósł się do dzieła. Carl Zelter, kompozytor i przyjaciel Goethego wyraził się: „[Beethoven] to geniusz, który obwiesza błyskotkami prosię”, Felix Mendelssohn-Bartholdy z kolei stwierdził, że „jest to muzyka napisana na Wielki Wtorek przez pijanego”. Louis Spohr stwierdził, że chóralny finał jest "monstrualny i pozbawiony smaku", co uznał za efekt postępującej głuchoty Beethovena. Bardzo krytycznie były też przyjmowane premiery w kolejnych krajach. Po londyńskiej prapremierze w kwietniu 1825 roku w prasie angielskiej można było przeczytać, że „IX symfonia jest za długa i brak jej zrozumiałego planu”. Niepowodzeniem zakończyła się również amerykańska premiera, która odbyła się w Nowym Jorku w 1846 roku.
Dopiero nowe, nadchodzące pokolenie muzyków doceniło wartość i przełomową rolę ostatniego dzieła Beethovena. Wszelkie spory umilkły od połowy XIX w., gdy dzieło zostało z pietyzmem poprowadzone przez Richarda Wagnera w 1842 w Dreźnie.
Hector Berlioz stwierdził, że IX symfonia dała początek nowoczesnej muzyce. Nowych aranżacji dzieła na fortepian dokonali Ferenc Liszt i Richard Wagner. Pod wpływem monumentalnego brzmienia symfonii całe życie pozostawali Anton Bruckner i Gustav Mahler. Bedřich Smetana uznał IX symfonię za „boskie objawienie”, a Marcel Quinet nazwał ją „Marsylianką ludzkości”.
Budowa.
Symfonia składa się tradycyjnie z czterech części, choć kompozytor zamienił ich kolejność przesuwając wolne "adagio" z tradycyjnie drugiej na trzecią pozycję:
W finale symfonii Beethoven wprowadził głosy wokalne wykorzystując wiersz "Oda do radości" Friedricha von Schillera. 
Aranżację fragmentu finału przyjęto jako hymn Rady Europy, a w 1986 przyjęła ją jako swój hymn Unia Europejska.
Łączny czas trwania utworu to zazwyczaj nieco ponad 70 minut.
Obsada.
Dzieło zostało napisane na orkiestrę symfoniczną o następującym składzie: podwójne flety, oboje, klarnety, fagoty, trąbki, 3 puzony, 4 rogi, kotły i kwintet smyczkowy.
W czwartej części dochodzą: flet piccolo, kontrafagot, trójkąt, talerze perkusyjne oraz bęben.
Partie wokalne: sopran, alt, tenor, baryton, chór.

</doc>
<doc id="426106" url="https://pl.wikipedia.org/wiki?curid=426106" title="Frekwencja (ekologia)">
Frekwencja (ekologia)

Frekwencja – wskaźnik stosowany w badaniach zoocenologicznych, faunistycznych i ekologicznych.
Frekwencja to częstość występowania – frekwencja – informuje o pospolitości lub rzadkości gatunku. Frekwencja ma różne wymiary i informować może o różnych aspektach rozmieszczenia gatunku.
Przykładowo frekwencję na stanowiskach wylicza się ze wzoru:
formula_1
gdzie: Fi – frekwencja i-tego gatunku, s – liczba stanowisk z i-tym gatunkiem, S – liczba wszystkich stanowisk.
Frekwencję można wyliczać w odniesieniu do różnych poziomów (na stanowiskach, w zbiornikach, w próbach, w siedliskach). Jedną z prób węższego zakresu stosowania frekwencji jest stałość (zob. wskaźnik stałości).
Frekwencja w poszczególnych zbiornikach (podobne siedlisko), w różnych typach wód czy siedlisk (informuje o szerokości niszy i walencji ekologicznej), frekwencja w różnych miesiącach (okresach fenologicznych) informuje o cyklu życiowym i długości „przebywania” aktywnego gatunku w danej biocenozie. Istotne jest to dla gatunków amfibiotycznych, a takimi są chruściki (jak wiele innych owadów wodnych). Mogą być gatunki stosunkowo krótko obecne w stadium larwalny w środowisku wodnym oraz gatunki obecne niemalże w ciągu całego roku. Wynikać to może z długiej fazy larwalnej (np. 2-3 letniej) lub z mniej lub bardziej acyklicznego rozwoju. Dla uniknięcia nieporozumień właściwsze byłoby stosowanie terminu „frekwencja” tylko do jednego zakresu. Należałoby zatem precyzyjnie i jednoznacznie określić pojęcia frekwencji, stałości w zoocenologii z wyraźna potrzebą zwiększenia liczby słów. Ewentualnie należy stosować słowo „frekwencja” z dookreśleniem: „frekwencja na stanowiskach”, „frekwencja w zbiornikach” itd.

</doc>
<doc id="426107" url="https://pl.wikipedia.org/wiki?curid=426107" title="Manieryzm niderlandzki">
Manieryzm niderlandzki



</doc>
<doc id="426110" url="https://pl.wikipedia.org/wiki?curid=426110" title="Victoria Jaworzno">
Victoria Jaworzno

GKS Victoria Jaworzno (obecnie Victoria 1918 Jaworzno) – polski klub piłkarski z Jaworzna. 
11 marca 2011 roku GKS Victoria Jaworzno ze względu na brak środków na dalsze funkcjonowanie zawiesił swoją działalność. W 2014 roku został reaktywowany jako Victoria 1918 Jaworzno.
Historia.
Założenie klubu.
GKS Victoria jest pierwszym klubem, jaki powstał w mieście. Po zakończeniu wojny i odzyskaniu niepodległości i wolności Polski, z frontu powróciła starsza młodzież, a wśród niej Emil Dawidowicz. Emil przy pomocy starszych kolegów – Rudolfa Hota (ślusarza z Morawskiej Ostrawy) i Rudolfa Glosera (piekarza z Bielska) założył Towarzystwo Sportowe. Klubowi została nadana nazwa „TSV Jaworzno”, co oznacza Towarzystwo Sportowe Victoria Jaworzno. Działo się to w roku 1918 i właśnie ten rok oficjalnie został przyjęty jako data założenia klubu. Nazwa klubu została zaczerpnięta od słynnej wówczas czechosłowackiej drużyny „Viktoria Žižkov”.
Klub istniał już na dobrą sprawę od roku 1914, była to jednak forma tajna, w postaci zgromadzenia osób. W 1918 roku zostały sformowane już regulaminy klubowe, statut, dlatego też ten rok jest uznawany za datę graniczną.
Współczesność.
Obecnie istnieje tylko sekcja piłki nożnej, która od 1998 do 2011 roku grała nieprzerwanie w czwartej lidze. W tym czasie w klubie (jako wychowankowie, a także sprowadzeni zawodnicy) grali między innymi tacy piłkarze jak: Ryszard Czerwiec, który to na jeden sezon powrócił do swego macierzystego klubu, Jan Urban, Bartłomiej Chwalibogowski, Roman Madej, Davor Tasić, Branko Rašić, Radosław Gabiga, Tomasz Jedynak, Adam Gola czy Tomasz Grygiel. Sekcja zakończyła grę wycofując się po rundzie jesiennej sezonu 2010/2011.
Po trzech latach od ogłoszenia zaprzestania działalności „Vici”, klub wrócił na polskie boiska dzięki kibicom i sympatykom klubu w sezonie 2014/15. 27 września 2014 r. klub pokonał u siebie klub Korona Trzebinia 11:0. W sezonie 2016/2017 występował w rozgrywkach Klasy A w grupie: Chrzanów I (siódmej najważniejszej ligi w Polsce).
Sukcesy.
Występy w II lidze:

</doc>
<doc id="426116" url="https://pl.wikipedia.org/wiki?curid=426116" title="Wskaźnik stałości">
Wskaźnik stałości

Wskaźnik stałości – wskaźnik używany w zoocenologii i ekologii do opisu (charakterystyki) biocenozy (w szczególności zoocenozy).
Stałość stanowi określenie obecności danego gatunku w obrębie badanej biocenozy (Trojan 1980):
formula_1
gdzie:
C – stałość danego gatunku,
na – liczba prób zawierających badany gatunek a,
N – liczba prób w badanej serii.
Szujecki (1983) podał inny wzór na stałość:
formula_2
gdzie: C – stałość;
q – liczba prób, w których wystąpił analizowany gatunek;
Q – liczba wszystkich prób.
Mimo tej samej nazwy powyższe wzory różnią się uzyskiwanymi wartościami, wzór według Trojana podaje wartości dwukrotnie większe (pomijając przelicznik procentowy), mieszczące się w przedziale 0 – 2. Ujęcie Szujeckiego (jak również Kasprzaka i Niedbały 1981) podaje wartości w procentach, gdzie stałość waha się w granicach od 0 do 100%. Wydaje się, że ujęcie Szujeckiego jest właściwsze i to podejście należałoby stosować.
W badaniach fitosocjologicznych jako podstawę do obliczenia wskaźnika stałości przyjmuje się przynajmniej 10 zdjęć fitosocjologicznych. W badaniach zoocenologicznych stosowane są większe serie prób (Trojan 1980). Trzy czynniki mogą mieć wpływ na wartość współczynnika stałości: 1) liczebność gatunku w biocenozie (im wyższa liczebność tym wyż-sza zazwyczaj stałość), 2) wymagania względem warunków siedliskowych (gatunki o szerszej walencji zazwyczaj będą uzyskiwały wyższy wskaźnik stałości), 3) charakter rozmieszczenia (skupiskowy, losowy itd.).
Typ stałości można analizować na podstawie oceny frekwencji, według skali Tichlera (Tichler 1949, za Trojanem 1980):
W badaniach fauny glebowej, a także w Zakładzie Zoologii UP (dawnej AR) w Lublinie stosowany jest inny podział (Kasprzak i Niedbała 1981):

</doc>
<doc id="426118" url="https://pl.wikipedia.org/wiki?curid=426118" title="Soliflukcja">
Soliflukcja

Soliflukcja (spływ powierzchniowy) – jeden z procesów morfologicznych modelujących stoki w obszarach o klimacie zimnym, w warunkach peryglacjalnych (obszary polarne, wysokie góry). Zjawisko to polega na powolnym (do kilku cm na rok) pełzaniu wierzchniej warstwy gruntu.
Soliflukcji sprzyja sezonowe rozmarzanie powierzchniowej warstwy zwietrzeliny, która silnie nasączona wodą „ślizga się” po nadal zamarzniętej głębszej warstwie.
Zachodzi najczęściej na utworach glebowych o dużej zawartości części ilastych i pyłowych, na stokach o wystawie północnej i spadkach powyżej 30%. Typową formą dla tego rodzaju erozji są jęzory soliflukcyjne.
Ważną rolę w całym procesie odgrywa też działalność lodu włóknistego, sprzyjającego przemieszczaniu okruchów zwietrzeliny w dół stoku oraz częste zmiany temperatury, powodujące wielokrotne, naprzemienne odmarzanie i zamarzanie gruntu.
Soliflukcja jest częstym zjawiskiem w obszarze wiecznej zmarzliny ("permafrostu").
W Polsce efekty soliflukcji z okresu ostatniej epoki lodowej możemy obserwować w Karkonoszach.

</doc>
<doc id="426121" url="https://pl.wikipedia.org/wiki?curid=426121" title="Blaszany bębenek">
Blaszany bębenek

Blaszany bębenek (niem. "Die Blechtrommel") – powieść Güntera Grassa wydana w 1959 roku, pierwsza część tzw. Trylogii gdańskiej. Książka weszła do kanonu niemieckiej literatury podrugowojennej. W 1979 roku weszła do kin ekranizacja powieści w reżyserii Volkera Schlöndorffa. Film zdobył nagrodę Oscar dla najlepszego filmu nieanglojęzycznego za 1979 rok.
Główny bohater powieści Oskar Matzerath został w 2002 r. upamiętniony pomnikiem-ławeczką w gdańskim Wrzeszczu przy pl. Wybickiego. W 2015 podjęto decyzję, że zgodnie z pierwotną koncepcją do postaci Oskara dołączy jego zmarły twórca Günter Grass, z nieodłączną fajką w ręku oraz nawiązującymi do jego twórczości figurkami ślimaka i kumaka. Figura zmarłego noblisty została odsłonięta 16 października 2015.
Fabuła.
Powieść opowiada historię Oskara Matzeratha – dziecka dojrzewającego w mieszczańskiej rodzinie niemieckiej w Wolnym Mieście Gdańsk końca lat 30 XX wieku. Oskar jest pod wpływem trzech kultur (kaszubskiej, niemieckiej i polskiej) i zdaje się mieć troje rodziców: Agnes Matzerath (Kaszubkę), Alfreda Matzeratha (jej męża Niemca) i Jana Brońskiego (Polaka, kuzyna i kochanka Agnes).
W wieku 3 lat, na znak sprzeciwu wobec otaczającej go rzeczywistości dorosłych, Oskar postanawia przestać rosnąć. Upadek ze schodów powoduje zahamowanie dalszego wzrostu. Tytułowy blaszany bębenek, nieprzypadkowo biało-czerwony, stanowi ważny element komunikacji niedostosowanego chłopca z otoczeniem. Namiętne uderzanie w instrument staje się sposobem na komentowanie otaczającej rzeczywistości.
Różnorodną jest forma narracji powieści – narrator występuje zarówno w pierwszej, jak i w trzeciej osobie. Daje to wrażenie, jak gdyby Oskar odcinał się sam od siebie – patrzył na pewne sprawy z dystansu. Na fabułę powieści składają się luźno powiązane ze sobą fragmenty, stanowiące swoistą autobiografię głównego bohatera.
Najważniejszym przekazem powieści jest bunt młodego człowieka w skomplikowanym, przechodzącym dynamiczne zmiany świecie. Obserwując świat dorosłych, w mieście ścierających się kultur niemieckiej, polskiej i kaszubskiej bohater powieści nie akceptuje tego, czego jest świadkiem, Czasy Wolnego Miasta Gdańsk, okres rozkwitu hitleryzmu i wojna są tylko dalekim tłem (choć mającym silny i dramatyczny wpływ na postawy bohaterów książki).
Czas i miejsce akcji.
Akcja książki zaczyna się w 1924 roku, gdy rodzi się Oskar "pod dwiema sześćdziesięcioświecowymi żarówkami". Wspomniany upadek ze schodów, śmierć matki, wybuch II wojny światowej, dojrzewanie, wyjazd do nowych Niemiec, po zmianie granic i przyznaniu Gdańska Polsce. Dalsze losy bohatera ukazane są na tle kształtowania się powojennej rzeczywistości w Republice Federalnej Niemiec.
Ważnym bohaterem powieści jest Gdańsk, ukazany jako miejsce ścierania się kultur: kaszubskiej, polskiej i niemieckiej. Wiele miejsca poświęcone jest studiom charakteru mieszkańców i zmiany ich poglądów podczas wojny.
Bohaterowie.
Oskar Matzerath.
Główny bohater i narrator powieści. Sam częściej mówi o sobie Oskar Broński. Urodził się w 1924 roku w Gdańsku. Jego matką jest Agnieszka (Agnes), natomiast sam nie wie kim jest jego ojciec. Na ogół stwierdza, że jego prawdziwym ojcem był Jan Broński i nie uznaje w Alfredzie Matzeracie prawdziwego, a jedynie domniemanego ojca. Nad grobem A.Matzeratha przyznaje jednak, że według wszelkiego prawdopodobieństwa był on również jego naturalnym ojcem.
Na 3 rocznicę urodzin (1927) otrzymuje od matki blaszany bębenek i jednocześnie postanawia przestać rosnąć. By uwiarygodnić zaprzestanie swojego wzrostu, pozoruje wypadek i spada ze schodów. Tym samym wydaje się mieć zawsze 3 lata. Dorośli uważają go z kolei za niedorozwiniętego. Zatrzymuje się na wzroście 96 centymetrów. Uważa się za bębniarza z profesji i przeznaczenia.
Oskar nie uczęszczał do państwowej szkoły, gdyż tam nie pozwalano mu grać na bębenku, dzięki któremu określa otaczający go świat. Jego nauczycielką zostaje Gretchen Scheffler, sąsiadka, a inspiracjami Oskara postacie i dzieła Johanna Wolfganga von Goethe i Grigorija Rasputina. Do tych postaci odwołuje się na każdym etapie swojego życia. Jest też zafascynowany postacią Jezusa Chrystusa, do którego sam się porównuje. W tym też czasie uczy się "rozśpiewywać" szkło, tj. rozbijać je bądź wyżłabiać wysokim krzykiem.
Do czasów II wojny światowej Oskar żyje beztrosko, zajmując się np. rozśpiewywaniem szyb sklepowych wystaw, by sprawdzić kto z przechodniów okaże się złodziejem. Nie był zbyt lubiany przez kolegów z podwórka i rówieśników w ogóle.
Już w dzieciństwie przeżywa kilka tragedii, którymi nie wydaje jednak zbyt przejmować. W 1938 roku umiera jego matka. W tym samym roku jest też świadkiem tzw. kryształowej nocy, w której ginie m.in. handlarz zabawek Sigismund Markus, od którego nabywał blaszane bębenki. W niecały rok później umiera jego przyjaciel Herbert Truczinski. We wrześniu 1939 roku jest świadkiem obrony Poczty Polskiej i zatrzymania swojego domniemanego ojca Jana Brońskiego. Sam Oskar przyczynia się do śmierci Brońskiego.
W latach 1940–1941 zostaje kochankiem Marii Truczinskiej, siostry Herberta. Uważa, że jej syn Kurt jest jego rodzonym synem, choć oficjalnie zostaje nim Alfred Matzerath. Następnie wyrusza razem z Teatrem frontowym mistrza Bebry, którego podziwiał jeszcze przed wojną. Tam zostaje kochankiem karlicy Roswity Raguny. W 1944 roku Roswita ginie w nalocie bombowym, a Oskar wraca do Gdańska.
Wkrótce Gdańsk zostaje przejęty przez wojska radzieckie. Podobnie jak przyczynił się do śmierci Jana Brońskiego, tak i z rozmysłem wystawia Matzeratha. Jak sam stwierdza, ma już dość ojców. Na pogrzebie Matzeratha postanawia rosnąć i urasta o prawie 30 centymetrów. Od tej pory mierzy sobie 121 cm wzrostu. Po tym wydarzeniu przebywa cały rok w szpitalu w Niemczech. W tym też czasie wyrasta mu pokaźny garb na plecach.
Po wojnie wyrusza razem z Marią i Kurtem do Düsseldorfu, gdzie trudni się jako kamieniarz ryjący napisy na płytach nagrobnych i model pozujący do obrazów na miejscowej Akademii Sztuki. Przeprowadza się na stancję do państwa Zeidler. W 1949 roku zakłada wspólnie ze swym sąsiadem Kleppem i panem Scholle zespół "The Rhine River Three" i gra w pubie "Piwnicy pod Cebulą". Potem wydaje solowe płyty, które cieszą się dużą popularnością i przynoszą mu spory dochód.
W 1952 roku trafia do zakładu dla załamanych nerwowo i tu rozpoczyna spisywanie swoich wspomnień, co trwa przez dwa lata.
Oskar jest blondynem o niebieskich oczach, typowych dla rodziny Brońskich, co lubi podkreślać w swej opowieści.
Rodzina Oskara.
Agnieszka ("Agnes") Matzerath – matka głównego bohatera. Jest córką Polki Anny Brońskiej i Kaszuba Józefa Koljaczka, urodzona w 1900 roku.
W dzieciństwie pomagała swej babci w prowadzeniu sklepu u boku swego ojczyma Grzegorza Koljaczka.
W czasie I wojny światowej służy jako pielęgniarka i opatruje rany zarówno żołnierzy Ententy, jak i Trójprzymierza. W ten sposób poznaje rannego żołnierza niemieckiego Alfreda Matzeratha, swojego późniejszego męża. Po wojnie zamieszkuje on Wolne Miasto Gdańsk. Agnieszka bierze ślub z Matzerathem w 1923 roku. Później pomaga mężowi w prowadzeniu sklepu.
Już na samym początku trwania swego małżeństwa zostaje kochanką swego kuzyna Jana Brońskiego. Jej mąż wydaje się o tym wiedzieć i akceptować ich związek, przez co tworzą razem Ménage à trois. To dlatego jej syn Oskar, urodzony w 1924 roku nigdy nie miał pewności, który z dwu mężczyzn był naprawdę jego ojcem.
Agnes żyła rozdarta między uczuciami obojga mężczyzn. Jej syn Oskar okazuje się być niepełnosprawny i wymaga poświęcenia mu więcej opieki. Sytuacja ta staje się z czasem coraz bardziej uciążliwa dla Agnieszki, zwłaszcza że jej mąż jest Niemcem i należy do NSDAP, a jej kochanek Polakiem związanym z Pocztą Polską. W wakacje 1938 roku jest świadkiem, jak rybak z Sopotu wyławia z wody głowę konia i wyciąga z jego paszczy węgorze. Wydarzenie te silnie zaburza psychikę Agnieszki. Niedługo po powrocie do Gdańska zaczyna obsesyjnie jeść ryby, często nieświeże. Umiera w wyniku zatrucia. Zostaje pochowana w Brętowie.
Jan Broński – kochanek i jednocześnie kuzyn Agnieszki Matzerath. Jest synem Wincentego Brońskiego, brata Anny Koljaczkowej. Urodził się w 1896 roku.
Jan jest przystojnym, młodym mężczyzną o niewinnym spojrzeniu niebieskich oczu. Jego żoną jest Jadwiga, z którą ma dwójkę dzieci, Stefana i Margę.
Po ukończeniu szkoły w 1917 roku zostaje pracownikiem odradzającej się Poczty Polskiej.
Jego małżeństwo nigdy nie było szczęśliwe, niedługo po wojnie rozpoczyna się więc jego związek z kuzynką Agnieszką. Stałym elementem tego związku jest gra w skata razem z Agnieszką i Alfredem.
1 września 1939 roku zostaje zwerbowany do obrony gmachu Poczty Polskiej w Gdańsku. Delikatny z natury Jan jest zbyt sparaliżowany strachem by walczyć. Towarzyszy mu ranny pracownik poczty i Oskar, razem zaczynają grać w skata. Po kilku godzinach walk poczta poddaje się. Jan zostaje rozstrzelany razem z resztą obrońców i pochowany na cmentarzu na Zaspie.
Alfred Matzerath – mąż Agnieszki Brońskiej. Pochodzi z Nadrenii
W 1939 roku zostaje kochankiem Marii Truczinskiej, z którą wkrótce bierze ślub. Uważa, że to on jest naturalnym ojcem Kurta, syna Marii. Jednakowoż Oskar twierdzi, że to on jest jego naturalnym ojcem, a Matzerath tylko oficjalnym.
W kwietniu 1945 roku Matzerath ukrywa się razem z rodziną w piwnicy, oczekując na nadejście Armii Czerwonej. Rosjanie odnajdują ich. Matzerath w pośpiechu wyrzuca broszkę nazistowskiej partii. Oskar podnosi ją i oddaje Matzerathowi. Ten w panice połyka broszkę i zaczyna się krztusić. Rosjanin przestraszony jego gwałtownymi ruchami strzela do niego serią z pepeszy. Alfred Matzerath zostaje pochowany na Zaspie, tym samym cmentarzu gdzie leży Jan Broński.
Oskar wspomina go jako wyśmienitego kucharza.
Maria Matzerath – córka Matki Truczinskiej, urodzona w 1923 roku.
W 1939 roku zostaje kochanką Oskara. Prawdopodobnie to właśnie z nim zachodzi w ciążę. Dwa tygodnie później stosunek z nią odbywa Alfred Matzerath, na tej podstawie uważa się później za ojca jej dziecka Kurta. Maria bierze ślub z Matzerathem, tym samym przestaje być kochankiem Oskara. Oskar kilkakrotnie próbuje przerwać jej ciążę, m.in. kopiąc ją w brzuch.
Po śmierci Matzeratha zostaje wdową. Sklep oddaje Fajngoldowi, żydowi. Wyjeżdża do Niemiec do swej siostry Gerdy. W 1949 roku jej kochankiem zostaje pan Stenzel.
Kurt Matzerath – domniemany syn Marii i Oskara. Oficjalnie syn Alfreda Matzeratha, urodzony w 1940 roku.
Na swoje trzecie urodziny otrzymuje od Oskara blaszany bębenek, jednak nie umie na nim grać i rozbija go. Na pogrzebie Alfreda Matzeratha uderza Oskara kamieniem w głowę. To właśnie w tym uderzeniu otoczenie Oskara upatruje przyczynę jego rośnięcia.
Anna Koljaczek – matka Agnieszki, siostra Wincentego Brońskiego. Jest Kaszubką i pochodzi ze wsi Bysewo.
Jej cechą charakterystyczną jest noszenie czterech obszernych spódnic w różnych kolorach. Oskar lubi podkreślać, iż pod spódnicami Anny Brońskiej rozlega się zapach zjełczałego masła.
W 1899 roku pomaga ukryć się ściganemu przez pruską żandarmerię Józefowi Koljaczkowi, właśnie pod owymi spódnicami. Dziewięć miesięcy później rodzi się ich córka Agnieszka.
Anna przeprowadza się razem z Józefem nad Motławę, gdzie pracuje jako flisak. W 1913 roku ginie Koljaczek, rok później Anna wychodzi za mąż za jego brata Grzegorza. Razem prowadzą sklep. Po jego śmierci w 1917 roku powraca do Bysewa, od tej pory mieszka razem z bratem Wincentym.
Józef Koljaczek – mąż Anny i ojciec Agnieszki.
W 1899 roku jest ścigany przez policję pruską za liczne podpalenia. Ukrywa się pod spódnicami Anny Brońskiej. Po tym wydarzeniu przybiera fałszywe, a właściwie skradzione nazwisko i zostaje flisakiem. W 1913 roku zostaje rozpoznany i w pościgu umiera przez utopienie się. Według rodzinnej legendy udało mu się przeżyć i wyjechał do Stanów Zjednoczonych Ameryki, gdzie żyje pod nazwiskiem Joe Colchic, co jest literackim zabiegiem zanglicyzowania osobliwej formy nazwiska od polskiego słowa kolczyk.
Wincenty Broński – brat Anny Koljaczek, ojciec Jana Brońskiego.
Podobnie jak wszyscy Brońscy jest z natury osobą spokojną i wrażliwą, posiada niebieskie oczy. Mieszka w Bysewie.
Jadwiga Eifel – żona Jana Brońskiego, matka Stefana i Margi. Jej nazwisko rodowe brzmi Lemke.
Według Oskara jest brzydka i niemądra. Po śmierci Jana przybiera niemieckie obywatelstwo jako żona wojskowego Eifela.
Eifel – drugi mąż Jadwigi Brońskiej. Ginie pod koniec II wojny światowej zamordowany przez swoich byłych robotników przymusowych.
Stefan Eifel – urodzony w 1924 roku jako Stefan Broński, syn Jana i Jadwigi. Nazwisko Eifel przybiera po drugim ślubie matki. Jako obywatel III Rzeszy zostaje wcielony do Wehrmachtu, ginie w walce.
Marga Eifel – urodzona jako Marga Brońska, córka Jana i Jadwigi, siostra Stefana.
Grzegorz Koljaczek – brat Józefa Koljaczka, właściciel sklepu. W 1914 roku zostaje mężem Anny Brońskiej. Jest alkoholikiem, umiera w 1917 roku na atak serca.

</doc>
<doc id="426122" url="https://pl.wikipedia.org/wiki?curid=426122" title="Wskaźnik znaczenia ekologicznego">
Wskaźnik znaczenia ekologicznego

Wskaźnik znaczenia ekologicznego Q – wskaźnik stosowany w badaniach ekologicznych i zoocenologicznych do opisu zgrupowań zwierząt (zoocenoza).
Wskaźnik znaczenia ekologicznego spotykany jest w niektórych podręcznikach ekologicznych. Z założenia ma integrować informacje o liczebności (dominacja) i częstości (frekwencja) występowania. W badaniach faunistycznych jest dość rzadko wykorzystywany. Uśredniać się mogą wyniki: podobne wartości u gatunków rzadkich a licznych (niska frekwencja, duża dominacja) oraz gatunków pospolitych a mało licznych (duża frekwencja, niska dominacja). Niemniej jednak w obu przypadkach zakładać możemy dużą rolę ekologiczną gatunku – w pierwszy w wyniku dużej liczebności, w drugim pospolitości występowania. Dla uniknięcia pomyłek stosuje się oznaczenie Q (Kasprzak i Niedbała 1981) dla odróżnienia od Wze – (zob. Wskaźnik naturalności):
lub
oraz w ujęciu procentowym (wzór Dziuby, za Kasprzakiem i Niedbałą 1981):
gdzie:
Wartości wskaźnika podzielono na klasy:
Źródło: Czachorowski S., 2004. Opisywanie biocenozy – zoocenologia, skrypt elektroniczny dla magistrantów. Maszynopis dostępny w formacie PDF

</doc>
<doc id="426125" url="https://pl.wikipedia.org/wiki?curid=426125" title="EMoviX">
EMoviX

eMoviX – mała dystrybucja Linuksa bazująca na Slackware, startująca z płyty, która zawiera tylko narzędzia potrzebne do odtworzenia filmów nagranych na tym samym nośniku.
Do uruchomienia nagrań wykorzystywany jest program MPlayer, dlatego też możliwe jest odtworzenie wszystkich formatów video i napisów, które on obsługuje. Całość oprogramowania zajmuje jedynie 8 MB, dlatego też reszta może być przeznaczona na materiał video. Do stworzenia płyty eMoviX można wykorzystać MoviXMaker-2 lub K3b.

</doc>
<doc id="426129" url="https://pl.wikipedia.org/wiki?curid=426129" title="Wskaźnik wierności">
Wskaźnik wierności



</doc>
<doc id="426132" url="https://pl.wikipedia.org/wiki?curid=426132" title="Shawn Crahan">
Shawn Crahan

Michael Shawn Crahan pseudonim Clown (ur. 24 września 1969 w Des Moines) – amerykański wokalista, muzyk i instrumentalista. Znany z występów w grupie muzycznej Slipknot, której jest współzałożycielem. Ponadto, współpracował z grupami To My Surprise i Dirty Little Rabbits.

</doc>
<doc id="426135" url="https://pl.wikipedia.org/wiki?curid=426135" title="Java Media Framework">
Java Media Framework

JMF (Java Media Framework) – technologia umożliwiająca wstawianie multimediów do aplikacji napisanych w Javie, oraz transmisję audio/video za pomocą protokołu RTP.
Linki zewnętrzne.
Java Media Framework API

</doc>
<doc id="426136" url="https://pl.wikipedia.org/wiki?curid=426136" title="Heavy metal (ujednoznacznienie)">
Heavy metal (ujednoznacznienie)



</doc>
<doc id="426144" url="https://pl.wikipedia.org/wiki?curid=426144" title="Gawary">
Gawary



</doc>
<doc id="426153" url="https://pl.wikipedia.org/wiki?curid=426153" title="ORP Jaskółka (1918)">
ORP Jaskółka (1918)

ORP Jaskółka – polski trałowiec redowy z okresu międzywojennego, pierwszy z trzech okrętów o tej nazwie w Polskiej Marynarce Wojennej. Był jednym z czterech trałowców niemieckiego typu "FM" w polskiej służbie. Okręt został zbudowany w Niemczech jako FM 27 pod koniec I wojny światowej i zakupiony przez Polskę w 1920 roku; służył w Polskiej Marynarce Wojennej do 1931 roku.
Historia.
Okręt został zbudowany w 1918 w Niemczech i należał do licznej serii niewielkich trałowców o małym zanurzeniu typu "FM", zamówionego przez Marynarkę Cesarską pod koniec I wojny światowej. Według najnowszej literatury, był on dawnym trałowcem FM 27, który był wodowany w 1918 roku w stoczni Caesar Wollheim z Wrocławia i nie został ukończony przed końcem wojny. Starsze publikacje podawały też, że był to niemiecki FM 2.
Po odzyskaniu przez Polskę niepodległości i utworzeniu Marynarki Wojennej, rozpoczęto starania o zakup okrętów. Departament Marynarki Wojennej w 1920 podjął decyzję o zakupie czterech poniemieckich traulerów typu FM. Jednostki zostały zakupione 24 września 1920 od fińskiej firmy R.W. Hoffströms Skogsbyrå, z niemieckiego demobilu wojennego. Jednostki znajdowały się w Hamburgu. Cena zakupu wynosiła 1,8 miliona marek niemieckich (ok. 34 tysięcy USD lub 46 kg złota) za okręt. Po remoncie w Danii, trałowce przybyły do Gdańska w lutym 1921 roku. FM 27 po zakupie otrzymał prowizoryczną nazwę „Finlandia II”, następnie „trawler nr 1”, po czym rozkazem ogłoszonym 7 kwietnia 1921 roku, ostateczną nazwę: „Jaskółka”, wprowadzając w polskiej marynarce tradycję nadawania nazw trałowców od ptaków. 24 czerwca 1921 roku komisja wojskowa odebrała okręt. Do polskiej służby wszedł 1 marca 1921 roku. Jego pierwszym dowódcą został kpt. mar. Marian Wolbek, jednocześnie dowódca Grupy Trałowej. Trałowce (określane wówczas jako traulery lub minowce) weszły w skład Dywizjonu Ćwiczebnego i były wykorzystywane przede wszystkim do szkolenia specjalistów morskich i patrolowania polskich wód terytorialnych. Okręty były kupione bez uzbrojenia i wyposażenia, w polskiej służbie otrzymały początkowo 2 karabiny maszynowe Maxim wz.08 7,92 mm, a następnie także działko 47 mm Hotchkiss wz.95. W Estonii zakupiono komplety trałów i miny. W 1930 roku okręt wszedł w skład Dywizjonu Minowców. Wobec zużycia mechanizmów i nieopłacalności przeprowadzania dalszych remontów, został wycofany ze służby i skreślony z listy okrętów 12 października 1931, wraz z pozostałymi trałowcami typu FM.
Po nieudanych próbach sprzedaży okrętu, w 1933 roku przekazano go Oddziałowi Morskiemu Związku Strzeleckiego. Był wówczas hulkiem bez napędu, o masie kadłuba 132 tony. Próby jego wykorzystania przez Związek Strzelecki nie były udane i, według relacji, "Jaskółka" trafiła następnie do firmy Neptun, która przebudowała ją na motorowiec i używała jako statek towarowy na Wiśle. Dalszy jego los jest nieznany.

</doc>
<doc id="426155" url="https://pl.wikipedia.org/wiki?curid=426155" title="Wacław Płodowski">
Wacław Płodowski

Wacław Płodowski (ur. 20 października 1881 w Czyżewie, zm. 29 marca 1939) – pedagog, dyrektor Gimnazjum Męskiego Towarzystwa Opieki Szkolnej w Częstochowie w latach 1915–1939.
Życiorys.
Syn Józefa i Lucyny z Popławskich. Po ukończeniu gimnazjum studiował na Politechnice Warszawskiej. Za działalność patriotyczną był więziony. W 1909 otrzymał dyplom inżyniera na Wydziale Chemicznym Politechniki w Kijowie. W późniejszym czasie zamieszkał w Częstochowie. Poświęcił się pracy pedagogicznej. Początkowo wykładał w Gimnazjum Gustawa Kośmińskiego, Gimnazjum Sióstr Najświętszej Rodziny z Nazaretu oraz na kursach rzemieślniczych. W 1915 został dyrektorem Gimnazjum Męskiego Towarzystwa Opieki Szkolnej w Częstochowie, które od 1918 przyjęło nazwę I Gimnazjum Państwowe im. Henryka Sienkiewicza w Częstochowie. Wprowadzał nowatorskie metody pracy, dzięki jego staraniom i poparciu przy szkole powstały:
Szkoła prowadzona przez Płodowskiego uznawana była za jedną z najlepszych w kraju, uważało się, że „pod względem organizacyjnym i poziomu nauczania ustępowała w tamtych latach jedynie Gimnazjum im. S. Batorego w Warszawie”. Wymieniany jako członek elit częstochowskich, postać niezwykle istotna dla rozwoju tego miasta po odzyskaniu niepodległości przez Polskę. Inne pełnione funkcje:
Płodowski był pedagogiem surowym i wymagającym, co nie przydawało mu sympatii w oczach wychowanków, jednak zaprowadzone przez niego metody wychowawcze sprawiły, że po latach absolwenci „Sienkiewicza” nadal czuli się głęboko związani ze swoją szkołą i jak pisze jeden z nich:
Został pochowany na Cmentarzu Kule w Częstochowie.

</doc>
<doc id="426157" url="https://pl.wikipedia.org/wiki?curid=426157" title="Narodowy syndykalizm">
Narodowy syndykalizm

Narodowy syndykalizm – ideologia społeczno-polityczna powstała w latach 30. XX wieku, głosi hasła sprawiedliwości społecznej i rewolucji narodowej, która ma doprowadzić do stworzenia silnego państwa narodowego.
Doktryna.
Narodowy syndykalizm odrzuca zarówno kapitalizm, jak i komunizm. W sferze gospodarczo-społecznej dążył do oparcia państwa na pracowniczych organizacjach samorządowych – syndykatach, oraz wprowadzenia samorządności robotniczej w fabrykach i zakładach przemysłowych. Jednak to, co go wyróżniało od anarchizującego syndykalizmu, to głoszenie potrzeby istnienia silnego państwa, poszanowanie tradycyjnych wartości oraz nacjonalizm. Do czołowych ideologów narodowego syndykalizmu należeli m.in. Josè Antonio Primo de Rivera i Ramiro Ledesma Ramos.
Historia.
Powstanie i rozwój narodowego syndykalizmu był związany z narastającym kryzysem politycznym i ekonomicznym związanym z rządami Frontu Ludowego w Hiszpanii lat 30. Podczas hiszpańskiej wojny domowej narodowo-syndykalistyczna partia – Falanga poparła powstanie gen. Franco i udzieliła mu politycznego i militarnego poparcia. Dzięki temu pewne założenia narodowego syndykalizmu były realizowane we frankistowskiej Hiszpanii zwłaszcza w latach 40.
Idee narodowo-syndykalistyczne najwięcej sympatyków miały wśród robotników, drobnomieszczaństwa oraz młodzieży. Ruch ten oprócz Hiszpanii istniał jeszcze w mniejszym stopniu we Francji i Portugalii, gdzie działał Ruch Narodowych Syndykalistów.
W Polsce idee narodowo-syndykalistyczne oddziaływały na działaczy RNR Falanga. W okresie II wojny światowej istniał natomiast konspiracyjny Polski Obóz Narodowo-Syndykalistyczny.

</doc>
<doc id="426158" url="https://pl.wikipedia.org/wiki?curid=426158" title="Chirurgia ortopedyczna">
Chirurgia ortopedyczna



</doc>
<doc id="426161" url="https://pl.wikipedia.org/wiki?curid=426161" title="Wskaźnik rzadkości gatunku">
Wskaźnik rzadkości gatunku

Wskaźnik rzadkości gatunku – wskaźnik stosowany w badaniach faunistycznych i ekologicznych.
Gatunek rzadki.
W różnego typu opracowaniach faunistycznych pojawiają się określenia "gatunek rzadki", jako cecha opisu ekosystemów lub zgrupowań. Ale co tak naprawdę znaczy to określenie? Dlaczego gatunki są rzadkie i jakie to może mieć znaczenia dla ochrony różnorodności gatunkowej oraz dla procesów kolonizacji (gatunki obce) i rekolonizacji krajobrazów? "Rzadki" występuje więc jako kategoria istotna przy ochronie przyrody (planowanie ochrony).
Gatunki są rzadkie bo:
Gatunki mogą być rzadkie w ekosystemach okresowo, co wynikać może ze zmiany siedlisk i klimatu, zróżnicowanej antropopresji jak i demograficznych fluktuacji. Może jednak występować długotrwała rzadkość. Z tym może się wiązać pojęcie "reliktów" – na skutek zmian klimatu w interglacjale zmieniają się trwale warunki środowiskowe, w konsekwencji niektóre gatunki wcześniej dominujące i liczne znajdują się na skraju lokalnego wymarcia.
Niektóre gatunki są mało liczne w siedlisku z natury rzeczy. Na ogół mniej liczne są gatunki o strategii K, mniej liczne są drapieżniki, lub też wynika to z określonego cyklu życiowego, drapieżnictwo). Inne gatunki lokalnie są liczne bo są dominantami (dobrze przystosowane), zazwyczaj gatunki o strategii r. osiągają większe liczebności, także liczniejsi są roślinożercy i detrytusożercy. Gatunki znajdujące się na niższych poziomach troficznych często regulowane są poprzez zasoby (regulacja bottom-up). Populacje te cechuje zazwyczaj duża rozrodczość, ale i okresowa duża śmiertelność. W korzystnych latach gatunki te są liczne lokalnie, w niekorzystnych mało liczne i "rzadkie". Przykładem mogą być owady wodne zasiedlające drobne zbiorniki okresowe i płazy, o których liczebności decyduje liczba i poziom wód w zbiornikach (szybsze wysychanie powoduje dużą śmiertelność i brak sukcesu rozrodczego). Mniejszymi wahaniami liczebności odznaczają się gatunki, których liczebność regulowana jest przez drapieżnictwo lub pasożytnictwo (od góry piramidy troficznej, regulacja top-down).
Częstość występowania.
Częstość występowania (jako odwrotność rzadkości) wyraża się w trzech skalach: lokalnej, regionalnej i globalnej (w skali całego kontynentu). Dotyczy więc rozmieszczenia geograficznego oraz gatunkowej zdolności do dyspersji. W skali lokalnej (stanowisko, zbiornik) częstość występowania charakteryzowana jest przez liczebność, miarą której może być dominacja lub zagęszczenie (liczba osobników na jednostkę powierzchni). O częstości występowania w skali regionalnej informuje frekwencja, czyli częstość występowania na stanowiskach. Bardzo blisko z tą charakterystyką jest eurytopowość gatunku: a więc "frekwencja" w typach środowisk, siedlisk w skali krajobrazu. Gatunki o szerszej walencji ekologicznej będą występowały w większej liczbie siedlisk (np. w jeziorach, rzekach i drobnych zbiornikach) niż gatunki stenotopowe, bardziej siedliskowo wyspecjalizowane (tylko w źródłach, tylko w jeziorach itd.), w konsekwencji w analizie materiału dla wszystkich siedlisk wodnych będą wyraźnie rzadsze. W końcu "rzadkość" występowania może odnosić się do geograficznych zasięgów występowania. W tym sensie gatunki "rzadkie" będą miały wąskie zasięgi występowania, będą wśród nich endemity.
Gatunek rzadki może być definiowany jako wykazujący niską lokalną frekwencję zasiedlenia w stosunku do innych (poniżej 25%) za HOFFSTEN 2003.
Cechy gatunków rzadkich.
Tabela 1. Możliwe cechy gatunków "rzadkich" w skali lokalnej, regionalnej i globalnej, za RABI-NOWITZ 1981, oraz HOFFSTEN 2003, zmienione.
Skala rzadkości.
Dla charakterystyki częstości-rzadkości gatunków można zaproponować następującą skalę:
Klasy "rzadkości-pospolitości" (frekwencja, skala regionalna):
Propozycja jest nowa i dopiero jest weryfikowana w badaniach. Analizowany jest rzeczywisty rozkład frekwencji na danych eksperymentalnych. "A priori" można ustalić klasy frekwencji co 20%, choć z większym naciskiem na niższe klasy, lepsza wydaje się skala logarytmiczna niż liniowa.
Klasy rzadkości.
Uwzględnia się także klasy (cechy) liczebności, niezależnie od liczbowego przedstawienia w formie dominacji. Porównując dane z różnych publikacji nie zawsze można ujednolicić dane ilościowe w formie np. klas liczebności. Wtedy konieczne jest stosowanie mniej precyzyjnych kryteriów.
Klasy liczebności (lokalne, w siedlisku, na stanowisku), klasy w sensie zbiorów rozmytych:
W opisie i charakterystyce gatunków używać można dwuczłonową nazwę (ujęcie syntetyczne), np.:
Przyczyny rzadkości gatunków.
Lokalna liczebność (w danym siedlisku) związana jest z warunkami środowiskowymi oraz przystosowaniem danego gatunku. Regionalna frekwencja wynika ze zdolności do dyspersji i ze stopnia fragmentacji środowiska (wyspy środowiskowe, bariery). Z kolei zasięg geograficzny to historia kolonizacji, możliwości dyspersji w dużej skali, związana z walencją ekologiczną (endemity wśród specjalistów).
Podczas gdy dyspersja w stadium imagines (owady wodne) pomiędzy wyspami siedliskowymi (łatkowatość, mozaikowatość środowisk wodnych) jest niezbędnym, pierwszym krokiem w kolonizacji nowych miejsc (stanowisk, wysp siedliskowych), to fizjologiczna tolerancja stadiów larwalnych (wodnych), konkurencja międzygatunkowa oraz wrażliwość na drapieżnictwo i pasożytnictwo w relacji do lokalnych warunków środowiska, mogą limitować rozwój populacji (HOFFSTEN 2003). O rzadkości-pospolitości decyduje więc dyspersja w stadium imaginalnym oraz zdolność do przeżycia w stadium larwalnym. Zarówno klasyczna ekologia (konkurencja i regulacja top-down) jak i ekologia wysp (metapopulacja, teoria wysp siedliskowych) mogą być przydatnymi modelami do analizy problemu rzadkości.
Większość owadów wodnych wykazuje behawioralne i fizjologiczne adaptacje do sezonowych zmienności w przepływie (cieki), poziomie wód (wody stojące, zwłaszcza drobne i okresowe), temperatury wody i innych czynników środowiskowych. Jednakże te przystosowania mogą być niewystarczające w nieprzewidywalnym środowisku (niecykliczne i przypadkowe "katastrofy") i w krajobrazie z różnorodnymi zaburzeniami, jak również mogą być niewystarczające ze względu na losowe wymierania od czasu do czasu (ryzyko populacyjne). Owady wodne, łącznie z amfibiotycznymi chruścikami są znakomitym modelem metapopulacji. Zgodnie z teorią metapopulacji lokalna liczebność i zasięg (zakres) zasiedlenia jest nieprzewidywalny (HANSKI 1982, HANSKI ET AL. 1993). Proporcja (stosunek) dyspersji jest kluczowym czynnikiem utrzymującym lokalną populację: niska dyspersyjność pokazuje niskie stosunek zasiedlenia i lokalnej liczebności, podczas gdy silna dyspersyjność może skutkować szerokim zasiedleniem i lokalna liczebnością.
W dużej skali gatunki mogą być pospolite w jednym regionie i rzadkie w innym. Zjawisko to określane jest nazwą dyfuzyjnej rzadkości. Przykładem może być spadek frekwencji od centrum zasięgu występowania w kierunku do peryferiów. Co można interpretować jako spadek prawdopodobieństwa spotkania sprzyjających warunków środowiskowych. Dobrym przykładem jest wikaryzacja ekologiczna, obserwowana u gatunków źródliskowych.
W średniej i małej skali rozmieszczenie gatunków jest ograniczane przez charakter krajobrazu i siedlisk, które mogą być zobrazowane jako selektywny (wybiórczy) filtr działający na różnych poziomach organizacji ekologicznej (POFF 1996 za HOFFSTEN 2003).

</doc>
<doc id="426162" url="https://pl.wikipedia.org/wiki?curid=426162" title="Myslovitz (album)">
Myslovitz (album)

Myslovitz – debiutancki album zespołu Myslovitz, wydany w 1995 roku. Zawiera 11 utworów. Płyta wyraźnie jest podzielona na dwie części. Pierwsze 6 utworów utrzymanych jest w konwencji pop-rockowej, a następne to w większości psychodeliczne ballady. Część utworów śpiewanych jest na dwa głosy.
Skład.
Wykonawcy.
utwór nr 5 - słowa Marek Jałowiecki
utwór nr 10 - Marcin Bongo Porczek

</doc>
<doc id="426163" url="https://pl.wikipedia.org/wiki?curid=426163" title="Opera wodewilowa">
Opera wodewilowa



</doc>
<doc id="426165" url="https://pl.wikipedia.org/wiki?curid=426165" title="Klasy wierności">
Klasy wierności

Klasy wierności – wskaźnik stosowany w badaniach ekologicznych do oceny częstości i gęstości występowania gatunku w danym zbiorowisku.
Zastosowanie w analizach zoocenotycznych.
Wskaźnik wierności stosowany jest w zoocenologicznych do opisu zoocenozy.
W badaniach hydroentomologicznych wyróżniane są zazwyczaj trzy klasy wierności z końcówkami:
Gatunki z określeniami -bionty i -kseny zaliczyć można do gatunków o węższej walencji ekologicznej (specjaliści), zaś -file do gatunków bardziej eurytopowych (szersza walencja ekologiczna).
Teoretycznie można także wykorzystać końcówkę -foby dla gatunków unikających danego środowiska (odnosi się bardziej do unikania konkretnego czynnika, np. fotofoby). Nie pasuje jednak do w miarę spójnego systemu przedstawionego wyżej.
Sprawą zasadniczą pozostaje uznanie zgrupowań za poziomy organizacji ekologicznej (jak w fitosocjologii zbiorowiska) lub też przypadkowe (uwarunkowane unikatowymi zestawami czynników środowiskowych i procesów demograficznych) i stosunkowo niepowtarzalne grupy gatunków.
Przykłady: saprobionty, krenofile, krenokseny, potamobionty, acydofile, hylobionty itd.
W ekologii stosowany jest podobny podział gatunków różniących się występowaniem w siedliskach czy preferencjami ekologicznymi. Końcówka jest stała (-fil), różnicujący jest rdzeń słowa, nawiązujący do siedliska, na przykład hydrofil, semihydrofil, geofil, kserofil, lignifil (na przykład zastosowany w podziale na ekologiczne typy larw Tabanidae). W odróżnieniu od klas wierności określenia wskazują na preferencje siedliskowe, a nie stopień związania z danym siedliskiem.
Zastosowanie w fitosocjologii.
Wierność jest jednym z najważniejszych konceptów w metodzie Brauna-Blanqueta i określa zagęszczenie gatunku w danym zbiorowisku roślinnym. W fitosocjologii określa się ją poprzez porównanie stałości, ilościowości, towarzyskości i żywotności gatunku we wszystkich zbiorowiskach roślinnych znajdujących się na badanym obszarze. Jest ona wynikiem różnych właściwości, wymagań środowiskowych oraz tolerancji ekologicznej poszczególnych gatunków. Na podstawie wierności gatunku możemy określić czy dany gatunek jest gatunkiem charakterystycznym, wyróżniającym, towarzyszącym czy przypadkowym w danym syntaksonie. 

</doc>
<doc id="426168" url="https://pl.wikipedia.org/wiki?curid=426168" title="Kluczki">
Kluczki



</doc>
<doc id="426169" url="https://pl.wikipedia.org/wiki?curid=426169" title="Nazareth (zespół muzyczny)">
Nazareth (zespół muzyczny)

Nazareth – szkocki zespół rockowy założony w 1968 roku w Dunfermline.
Historia.
Pierwotnie zespół nosił nazwę Shadettes, którą wkrótce zmienił na Nazareth. Po pierwszych dwóch albumach, w których styl grupy nie był jeszcze określony i wahał się pomiędzy hardrockiem i rock’n’rollem, zespół miał problemy z uzyskaniem uznania producentów i odbiorców. Do produkcji trzeciego albumu, "Razamanaz", został zaproszony basista Deep Purple, Roger Glover. Od tego momentu dla grupy zaczęły się czasy największej świetności, a płyty "Razamanaz" i "Loud ’n’ Proud" z 1973 roku wyniosły Nazareth na szczyty list przebojów na zachodzie Europy. Wydany w 1975 roku album "Hair of the Dog" przyniósł zespołowi uznanie na całym świecie, a w samych Stanach Zjednoczonych sprzedał się w liczbie ponad miliona egzemplarzy. Kolejną falę popularności zespół odnotował na początku lat 80. po sukcesach płyt "The Fool Circle" oraz "2XS". W sierpniu 2013 roku oryginalny wokalista grupy, Dan McCafferty, ogłosił, że jest zmuszony przejść na emeryturę ze względu na stan zdrowia. W lutym 2014 roku grupa podała, że jego następcą został szkocki wokalista Linton Osborne. Wybór został zaakceptowany i poparty także przez McCafferty'ego. W lutym 2015 Osborne został zastąpiony przez Carla Sentance'a.
Grupa wielokrotnie koncertowała w Polsce.

</doc>
<doc id="426172" url="https://pl.wikipedia.org/wiki?curid=426172" title="ORP Jaskółka (1945)">
ORP Jaskółka (1945)

ORP Jaskółka – polski trałowiec redowy z okresu zimnej wojny, wcześniej radziecki T-231, jeden z dziewięciu pozyskanych przez Polskę okrętów projektu "253Ł". Okręt został zbudowany w latach 1944–1945 w stoczni numer 189 w Leningradzie, a do służby w Marynarce Wojennej ZSRR przyjęto go w sierpniu 1945 roku. Po zakończeniu II wojny światowej jednostka została przekazana Polsce przez ZSRR na poczet części niemieckich reparacji wojennych i weszła w skład Marynarki Wojennej 5 kwietnia 1946 roku. Okręt, oznaczony podczas służby znakami burtowymi „JK” i T-14, został skreślony z listy floty w styczniu 1959 roku i następnie ustawiony na lądzie w Gdyni jako poligon przeciwpożarowy.
Projekt i budowa.
Prace nad nowym typem niewielkiego trałowca () projektu "253" rozpoczęto w ZSRR w 1942 roku. Projekt okrętów został zmodyfikowany w oblężonym Leningradzie: główne zmiany polegały na uproszczeniu konstrukcji jednostek, co nadało im „kanciasty” kształt.
T-231 zbudowany został w stoczni numer 189 w Leningradzie. Stępkę okrętu położono pod koniec 1944 roku, został zwodowany wiosną 1945 roku, a do służby w Marynarce Wojennej ZSRR wszedł w sierpniu 1945 roku.
Dane taktyczno-techniczne.
Okręt był niewielkim, przybrzeżnym trałowcem redowym. Długość całkowita wynosiła 38 metrów, szerokość 5,7 metra i zanurzenie 1,5 metra. Wyporność standardowa wynosiła 128 ton, zaś pełna 143 tony. Okręt napędzany był przez trzy 6-cylindrowe silniki wysokoprężne Superior o łącznej mocy 480 KM. Trzy wały napędowe poruszały trzema śrubami. Maksymalna prędkość okrętu wynosiła 12,5 węzła, zaś ekonomiczna – 8 węzłów. Okręt zabierał 12 ton paliwa, co pozwalało osiągnąć zasięg wynoszący 3100 Mm przy prędkości 6 węzłów (lub 2500 Mm przy prędkości 8,6 węzła).
Uzbrojenie artyleryjskie jednostki stanowiły dwa pojedyncze działka półautomatyczne kalibru 45 mm 21-KM L/68 oraz cztery chłodzone wodą wielkokalibrowe karabiny maszynowe Colt kal. 12,7 mm (2 x II). Jednostka mogła też zabrać na pokład 12-18 min, umieszczanych na dwóch torach minowych biegnących wzdłuż burt od śródokręcia do rufy. Wyposażenie trałowe obejmowało: trał kontaktowy Szulca OTSz-1, trał magnetyczny PEMT-2 i trał akustyczny BAT-2p. Wyposażenie radioelektroniczne stanowił sonar Tamir-10.
Załoga okrętu składała się z 37 oficerów, podoficerów i marynarzy.
Służba.
T-231 służył początkowo we Flocie Bałtyckiej. W 1946 roku jednostka wraz z 22 innymi okrętami została przekazana Polsce przez ZSRR na poczet części niemieckich reparacji wojennych. 31 marca 1946 roku trałowiec przybył do Gdyni, zaś 5 kwietnia pod nazwą ORP „Jaskółka” został przyjęty w skład Marynarki Wojennej. Pierwszym polskim dowódcą jednostki został por. mar. Jerzy Żytowiecki. Przez początkowe trzy miesiące służby na okręcie w charakterze instruktorów przebywali marynarze radzieccy, którzy wyjechali do kraju 23 czerwca 1946 roku. Okręt z oznaczeniem burtowym „JK” (zmienionym w czerwcu 1952 roku na T-14) początkowo wchodził w skład 3. Dywizjonu Trałowców, włączonego następnie do Flotylli Trałowców. Wraz z pozostałymi trałowcami jednostka była intensywnie eksploatowana, uczestnicząc w rozminowywaniu polskich wód terytorialnych. W 1952 roku okręt poddano modernizacji: wymieniono część poszycia kadłuba, niektóre wręgi i pompy skrzydełkowe, wykonano nowe fundamenty i okucia pokładowe, a silniki Superior zostały zamienione na radzieckie 3D6. Zmiany zaszły także w uzbrojeniu, gdyż zdemontowano amerykańskie karabiny maszynowe Colt, instalując w zamian radzieckie DSzK 2M-1 tego samego kalibru (2 x II). Koszt remontu wyniósł około 450 000 złotych (bez wartości silników). Okręt został skreślony z listy floty 25 stycznia 1959 roku i ustawiony na lądzie jako „Poligon Pożarowy Kur” na terenie Ośrodka Szkolenia Nurków i Płetwonurków MW w Gdyni (istniał nadal w 2016 roku).

</doc>
<doc id="426174" url="https://pl.wikipedia.org/wiki?curid=426174" title="Kiczora (Gorce)">
Kiczora (Gorce)

Kiczora (1282 m) – trzeci co do wysokości szczyt w Gorcach, położony na wschód od Turbacza i oddzielony od niego Przełęczą Długą. Znajduje się w odległości około 250 m na południe od położonego w Paśmie Gorca zwornikowego szczytu Trzy Kopce. Od szczytu tego poprzez Kiczorę do Przełęcz Knurowskiej biegnie boczny grzbiet łączący Pasmo Gorca z Pasmem Lubania. Grzbiet ten oddziela dolinę Łopuszanki od doliny Forędówki.
Nazwa Kiczora jest wołoskiego pochodzenia i oznacza zalesioną górę. Wymienia ją w 1810 r. Stanisław Staszic pod nazwą Kiczorski Gruń. Seweryn Goszczyński, który na niej bywał pisał, że nazwana jest Kiczora lub Ciaski. Dawniej szczyt Kiczory był kapitalnym punktem widokowym, na polance stała tutaj drewniana wieża obserwacyjna. Obecnie jest całkowicie zarośnięty górnoreglowym lasem świerkowym. Doskonałym natomiast punktem widokowym jest znajdująca się po południowo-wschodniej stronie szczytu Hala Młyńska.
W lesie na zachodnim zboczu południowego ramienia Kiczory znajduje się skały Turnice, a w nich największe zgrupowanie jaskiń w Gorcach. Są tu m.in. Tęczowa Jama, Jaskinia Goszczyńskiego, Przepastna Jama, Jaskinia Łopuszańska, Jaskinia Kiczorska i Szczelina za Płytą.
Kiczora znajduje się na obszarze Gorczańskiego Parku Narodowego. W jej dzikich leśnych ostępach kilkakrotnie znajdowano tropy niedźwiedzia, a na początku lat 90. nawet jego gawrę. Botanicy znaleźli na szczycie Kiczory oraz na grzbiecie łączącym ją z Jaworzynką rzadki w Polsce gatunek rośliny – turzycę skąpokwiatową.
Przez Kiczorę biegnie granica między wsiami Łopuszna i Ochotnica Górna w powiecie nowotarskim, województwie małopolskim.

</doc>
<doc id="426178" url="https://pl.wikipedia.org/wiki?curid=426178" title="Sun Machine">
Sun Machine

Sun Machine – album zespołu Myslovitz, wydany w 1996 roku. Jest pierwszą nagraną w powiększonym składzie (doszedł Przemysław Myszor). Album zamyka cover piosenki Davida Bowiego "Memory of a Free Festival", z którego to utworu pochodzi tytuł całej płyty. Zespół otrzymał za ten album "złotą płytę" oraz został nominowany do "Fryderyka".
Skład.
W utworze "Good Day My Angel" śpiewa Ian Harris.
Gościnnie wystąpił Andrzej Smolik.

</doc>
<doc id="426179" url="https://pl.wikipedia.org/wiki?curid=426179" title="ORP Czapla (1938)">
ORP Czapla (1938)

ORP Czapla – polski trałowiec redowy typu "Jaskółka", według nomenklatury stosowanej w marynarce wojennej II RP nazywany minowcem. Zbudowany w Polsce – w Warsztatach Portowych Marynarki Wojennej w Gdyni, jako okręt drugiej serii trałowców typu "Jaskółka". Był pierwszym z trzech okrętów o tej nazwie w Polskiej Marynarce Wojennej. Nieukończony wziął udział w kampanii wrześniowej, w czasie której został zatopiony przez niemieckie lotnictwo w porcie rybackim w Jastarni. Wydobyty przez Niemców, dalszy los nieznany.
Zamówienie i budowa.
Kierownictwo Marynarki Wojennej (KMW) realizując przyjęty program zwiększenia sił floty wojennej postanowiło kontynuować rozbudowę jednostek przeciwminowych. Jeszcze w trakcie budowy trałowców pierwszej serii kierownik Warsztatów Portowych Marynarki Wojennej (WPMW) w Gdyni, kmdr ppor. inż. Witold Szulc, wystąpił 7 grudnia 1935 roku do Szefa Służby Technicznej KMW z prośbą o zgodę na budowę holownika o mocy 300 KM lub dwóch kolejnych trałowców. Wybudowane w latach 1933-1936 cztery niewielkie trałowce nadawały się jedynie do służby przybrzeżnej, dlatego też planowano wybudować większe, pełnomorskie jednostki o wyporności 300 ton. Mimo planów i oszczędności w kwocie 200 tys. zł z budowy czterech pierwszych jednostek KMW nie udało się pozyskać odpowiednich środków finansowych, wobec czego podjęto decyzję o budowie dwóch kolejnych nieco zmodyfikowanych jednostek pierwszej serii.
Biorąc pod uwagę pozytywne doświadczenia w budowie i eksploatacji „ptaszków” postanowiono wybudować nowe okręty w WPMW w Gdyni. Kontrakt na ich budowę podpisali 14 sierpnia 1937 roku Szef Służby Technicznej Komendy Portu Wojennego w Gdyni oraz kierownik WPMW, a budowę jednostki rozpoczęto jesienią tego roku. Okręt miał być wykonany według tych samych planów, co okręty pierwszej serii, jednak z pewnymi modyfikacjami. Zamontowano wodoszczelne drzwiczki w grodzi oddzielającej przednie pomieszczenia załogi od kabin oficerskich. Było to podyktowane doświadczeniami z eksploatowanych jednostek, na których wysoka sztormowa fala uniemożliwiała wejście do pomieszczeń załogi. Szef Służb KMW wyraził na to zgodę 25 marca 1938 roku. Na nowo budowanej jednostce zamieniono pomieszczenia bomb hydrostatycznych (głębinowych) z komorą amunicyjną, zmodyfikowano instalację przewodów odpowietrzających instalację paliwową, dzięki czemu udało się zmniejszyć o 10 minut czas pobierania paliwa, dodano także stalową osłonę pomostu (zamiast brezentowej).
Przy budowie trałowców dążono do maksymalnego ograniczenia dostaw od zagranicznych firm i zastąpienia ich produktami krajowego przemysłu. Te jednak nie miały doświadczenia, tak więc pertraktacje handlowe jak i realizacja zamówień przeciągały się w czasie. Silniki miała dostarczyć Fabryka Silników i Armatur PZInż., ta sama, która wykonała je dla okrętów pierwszej serii. Stosowną umowę podpisano 4 sierpnia 1937 roku. Próby odbiorcze silników odbywały się od 5 do 16 lipca 1938 roku. W ich trakcie Komisja Odbiorcza w składzie: przewodniczący kpt. mar. inż. Michał Gierżod, członkowie: inż. Marceli Leśniczak, inż. Czesław Śladkowski, stwierdziła szereg usterek – o wiele więcej niż w silnikach dla pierwszej serii. Kierownik WPMW inż. Szulc zakończył wszystkie zamówienia potrzebne dla ukończenia okrętu dopiero w październiku 1938 roku. Duże problemy zarówno czasowe jak i jakościowe pojawiły się również w wykonaniu prądnic prądu stałego, które dostarczyła firma Rohn-Zieliński S. A. z Żychlina. Realizacja zamówienia znacznie się opóźniła, a na dodatek prądnice miały mniejszą moc od zamówionych. W styczniu 1939 roku Komisja Odbiorcza przyjęła je warunkowo, obniżając ich cenę. Okręt został wodowany 22 sierpnia 1938 roku, a do prób przystąpił w 1939 roku.
Opis konstrukcji.
ORP „Czapla” miała długość całkowitą 45 metrów, natomiast długość na linii wodnej wynosiła 43 metry. Szerokość maksymalna okrętu to 5,5 metra, a zanurzenie przy wyporności standardowej 183 ton wynosiło 1,55 metra. Jednostka miała gładkopokładowy kadłub, zbudowany ze stali okrętowej. Od dziobu do śródokręcia ciągnęła się nadbudówka, za którą znajdował się komin. Okręt ze względu na umieszczenie długich torów minowych nie miał pokładowego uskoku, przez co w celu poprawy dzielności morskiej w części dziobowej umieszczono wznios. W celu poprawienia własności morskich a także dla łatwiejszego przeprowadzania akcji trałowych rufa trałowca była szeroka. To z kolei umożliwiało zamontowanie dwóch wałów śrubowych. Dla poprawy stateczności na śródokręciu zamontowano stępki przechyłowe. Konstrukcja trałowca w większości była nitowana, chociaż niektóre elementy były spawane.
Napęd jednostki stanowiły dwa ośmiocylindrowe, rzędowe silniki wysokoprężne Nohab wyprodukowane w Fabryce Silników i Armatur „Ursus” w Warszawie. Każdy z silników posiadał moc 525 KM i napędzał osobny wał napędowy. Łączna moc maszyn wynosiła 1050 KM, co pozwalało na osiągnięcie maksymalnej prędkości 18 węzłów. Silniki napędzały dwie śruby niemieckiej firmy „Theodor Zeise” z Altony. Urządzenia pomocnicze były zasilane elektrycznie przez trzy zespoły prądotwórcze, napędzane przez silniki wysokoprężne o mocy łącznej wynoszącej około 120 KM. Napięcie w sieci okrętowej wynosiło 220 V. Minowiec wyposażony był w sześciowiosłową łódź okrętową. Wyposażono go w radiostację nadawczą i odbiorczą typu „RKM/K” i radiostację nadawczo-odbiorczą typu „Z-32”. Zamontowane zostały również wskaźniki wychylenia steru produkcji szwedzkiej. Załoga jednostki liczyła 27-30 ludzi.
Podstawowym uzbrojeniem okrętu miała być armata kal. 75 mm Canon Ml1928. Zakupiono ją 18 sierpnia 1938 roku we Francji, jednak nie dotarła do Polski przed wybuchem wojny. Z tego powodu okręt uzbrojono w armatę kal. 75 mm wz. 1897. Dla obrony przeciwlotniczej okręt miał być uzbrojony w zdwojony najcięższy karabin maszynowy Hotchkiss kal. 13,2 mm, który planowano ustawić na śródokręciu, jednak do wybuchu wojny nie zdążono go zamontować. Uzbrojenie przeciwlotnicze uzupełniono dwoma ciężkimi karabinami maszynowymi Maxim wz. 08 kal. 7,92 mm. Zostały one ustawione na specjalnych bocznych podestach na nadbudówce, po obu stronach komina. Na okręcie znajdowały się dwa tory minowe, na których okręt mógł przewieźć i postawić 20 min kontaktowo-kotwicznych wz. 08. Trałowiec był również przystosowany do stawiania min typu SM-5 używanych na okrętach podwodnych typu "Wilk". Jednostka miała możliwość przewożenia 20 bomb głębinowych do zwalczania okrętów podwodnych. Ich wykrywanie umożliwiały szumonamierniki brytyjskiej firmy Hughes. Wyposażenie do trałowania stanowiły dwa trały „Renarca” oraz jeden trał zaczepowy, który używano holowany wespół z innym trałowcem. Do obsługi trałów na rufie umieszczono cztery żurawiki oraz windę trałową.
Służba.
Napięta sytuacja polityczna spowodowała, że nie całkowicie wyposażony okręt został wcielony do służby pod koniec sierpnia 1939 roku. Dokładna data oficjalnego wejścia do służby nie jest znana. 26 sierpnia ORP „Czapla” włączono do Dywizjonu Minowców, ale problemy z maszynką sterową, instalacją elektryczną steru oraz przegrzewającym się lewym silnikiem nie czyniły go pełnowartościowym okrętem bojowym. Pierwszym dowódcą okrętu jeszcze w czasie budowy został mianowany z dniem 25 czerwca, kpt. mar. Tadeusz Rutkowski, który pełnił tę funkcję do 8 lipca. Na tym stanowisku zastąpił go kpt. mar. Eligiusz Ceceniowski. Pośpiesznie skompletowano załogę, która w większości składała się z rezerwistów.
1 września 1939 roku, okręt znajdował się w porcie wojennym na Oksywiu. O godzinie 5.20 rano nad port nadleciały trzy niemieckie wodnosamoloty typu He 60 z 1.(M)/506. Nie zostały zidentyfikowane od razu, na co wpływ miała gęsta mgła, jaka panowała tego ranka. Po otrzymaniu rozkazu obsługi dział i karabinów przeciwlotniczych otworzyły nieskuteczny ogień, gdyż nieprzyjacielskie maszyny znalazły się poza ich zasięgiem. Trałowiec wraz z pozostałymi jednostkami dywizjonu wyszedł na redę. Około godz. 14.00 wziął udział w odpieraniu niemieckiego nalotu na Gdynię. O godz. 15:00 na pokładzie ORP „Wicher” odbyła się narada przed planowaną operacją minową o kryptonimie „Rurka”. Zgodnie z jego założeniami, z 1 na 2 września stawiacz min „Gryf” miał postawić zagrodę minową na linii Hel – Sopot, a trałowce miały o godz. 22:00 zająć sektory ubezpieczające. W tym celu „Czapla”, wraz z pozostałymi minowcami, dwiema kanonierkami, niszczycielem ORP „Wicher” i stawiaczem min ORP „Gryf” udała się w rejon portu helskiego.
Przed godziną 18:00, trzy mile morskie od portu w Helu zespół polskich okrętów został zaatakowany przez bombowce nurkujące Junkers Ju 87 z IV(Stuka)./LG 1. Trzydzieści trzy samoloty skoncentrowały swój atak na największych okrętach, tj. „Wichrze” i „Gryfie”. Podczas nalotu ujawniły się problemy z maszynką sterową „Czapli”. Zaklinował się ster, przez co jednostka zaczęła zataczać okręgi na pełnej prędkości. Elektryk nie był w stanie naprawić awarii i na pokład zaokrętowano specjalistę z „Żurawia”. Po odparciu niemieckiego ataku i odwołaniu operacji „Rurka”, „Czapla” pozostała na redzie portu helskiego przez całą noc z 1 na 2 września, tak żeby w przypadku ataku lotniczego móc swobodnie manewrować. Następnego dnia o godz. 4:00 rano na rozkaz kontradm. Józefa Unruga okręt przeszedł z pozostałymi minowcami do Jastarni. O godz. 6:00 nastąpił atak trzech bombowców Ju 87B, które ostrzelały z broni pokładowej znajdujące się w porcie jednostki.
Z powodu kłopotów ze sterem z okrętu zdjęto całe uzbrojenie i ustawiono je w okopach. Działo kal. 75 mm ustawiono przy wejściu do portu, natomiast karabiny maszynowe kal. 7,92 mm wzmocniły obronę przeciwlotniczą portu. Załoga „Czapli” została zakwaterowana w pensjonatach znajdujących się w pobliżu portu i brała udział w obronie przeciwlotniczej portu. Okręt nie brał udziału w dalszych działaniach dywizjonu. 14 września o godz. 7:29 niemieckie bombowce Ju 87B z 4. dywizjonu 186. Skrzydła Lotnictwa Pokładowego, które miały operować z lotniskowca „Graf Zeppelin” (4.(St)/186(T)), przeprowadziły pierwszy w tym dniu nalot na Jastarnię. W jego wyniku zatonęły okręt hydrograficzny ORP „Pomorzanin”, holownik „Lech” oraz ORP „Czapla”. Jedna z bomb SC 250 eksplodowała blisko dziobu, a druga SC 50 wybuchła na rufie. Eksplodujące bomby zerwały poszycie i wyrwały dziurę w burcie. Okręt zaczął się przełamywać i wkrótce zatonął. 16 grudnia 1939 roku jednostka została podniesiona przez Marine Bergungsgruppe Gotenhafen, a następnie została wyholowana na Zatokę Pucką. Dalszy los jednostki nie jest znany.

</doc>
<doc id="426182" url="https://pl.wikipedia.org/wiki?curid=426182" title="ORP Czapla (1945)">
ORP Czapla (1945)

ORP Czapla – polski trałowiec redowy z okresu zimnej wojny, a wcześniej radziecki T-228, jeden z dziewięciu pozyskanych przez Polskę okrętów projektu "253Ł". Okręt został zbudowany w latach 1944–1945 w stoczni numer 189 w Leningradzie, a do służby w Marynarce Wojennej ZSRR przyjęto go w sierpniu 1945 roku. Po zakończeniu II wojny światowej jednostka została przekazana Polsce przez ZSRR na poczet części niemieckich reparacji wojennych i weszła w skład Marynarki Wojennej 5 kwietnia 1946 roku. Okręt, oznaczony podczas służby znakami burtowymi „CP”, „CL” i T-11, został skreślony z listy floty w 1958 roku i następnie przekazany Żegludze Mazurskiej.
Projekt i budowa.
Prace nad nowym typem niewielkiego trałowca () projektu "253" rozpoczęto w ZSRR w 1942 roku. Projekt okrętów został zmodyfikowany w oblężonym Leningradzie: główne zmiany polegały na uproszczeniu konstrukcji jednostek, co nadało im „kanciasty” kształt.
T-228 zbudowany został w stoczni numer 189 w Leningradzie. Stępkę okrętu położono pod koniec 1944 roku, został zwodowany wiosną 1945 roku, a do służby w Marynarce Wojennej ZSRR wszedł w sierpniu 1945 roku.
Dane taktyczno-techniczne.
Okręt był niewielkim, przybrzeżnym trałowcem redowym. Długość całkowita wynosiła 38 metrów, szerokość 5,7 metra i zanurzenie 1,5 metra. Wyporność standardowa wynosiła 128 ton, zaś pełna 143 tony. Okręt napędzany był przez trzy 6-cylindrowe silniki wysokoprężne Superior o łącznej mocy 480 KM. Trzy wały napędowe poruszały trzema śrubami. Maksymalna prędkość okrętu wynosiła 12,5 węzła, zaś ekonomiczna – 8 węzłów. Okręt zabierał 12 ton paliwa, co pozwalało osiągnąć zasięg wynoszący 3100 Mm przy prędkości 6 węzłów (lub 2500 Mm przy prędkości 8,6 węzła).
Uzbrojenie artyleryjskie jednostki stanowiły dwa pojedyncze działka półautomatyczne kalibru 45 mm 21-KM L/68 oraz cztery chłodzone wodą wielkokalibrowe karabiny maszynowe Colt kal. 12,7 mm (2 x II). Jednostka mogła też zabrać na pokład 12-18 min, umieszczanych na dwóch torach minowych biegnących wzdłuż burt od śródokręcia do rufy. Wyposażenie trałowe obejmowało: trał kontaktowy Szulca OTSz-1, trał magnetyczny PEMT-2 i trał akustyczny BAT-2p. Wyposażenie radioelektroniczne stanowił sonar Tamir-10.
Załoga okrętu składała się z 37 oficerów, podoficerów i marynarzy.
Służba.
T-228 służył początkowo we Flocie Bałtyckiej. W 1946 roku jednostka wraz z 22 innymi okrętami została przekazana Polsce przez ZSRR na poczet części niemieckich reparacji wojennych. 31 marca 1946 roku trałowiec przybył do Gdyni, zaś 5 kwietnia pod nazwą ORP „Czapla” został przyjęty w skład Marynarki Wojennej. Pierwszym polskim dowódcą jednostki został por. mar. Julian Czerwiński. Przez początkowe trzy miesiące służby na okręcie w charakterze instruktorów przebywali marynarze radzieccy, którzy wyjechali do kraju 23 czerwca 1946 roku. Okręt z oznaczeniem burtowym „CP” (zmienionym później na „CL”, a w czerwcu 1952 roku na T-11) początkowo wchodził w skład 3. Dywizjonu Trałowców, włączonego następnie do Flotylli Trałowców. Wraz z pozostałymi trałowcami jednostka była intensywnie eksploatowana, uczestnicząc w rozminowywaniu polskich wód terytorialnych. Od grudnia 1947 roku do stycznia 1948 roku okręt (razem z bliźniaczym „Kondorem”) uczestniczył w naprawie kabla podmorskiego Kołobrzeg – Bornholm. W 1952 roku trałowiec poddano modernizacji: wymieniono część poszycia kadłuba, niektóre wręgi i pompy skrzydełkowe, wykonano nowe fundamenty i okucia pokładowe, a silniki Superior zostały zamienione na radzieckie 3D6. Zmiany zaszły także w uzbrojeniu, gdyż zdemontowano amerykańskie karabiny maszynowe Colt, instalując w zamian radzieckie DSzK 2M-1 tego samego kalibru (2 x II). Koszt remontu wyniósł około 450 000 złotych (bez wartości silników). Okręt został skreślony z listy floty w 1958 roku i w lipcu został przekazany Żegludze Mazurskiej w Giżycku.

</doc>
<doc id="426183" url="https://pl.wikipedia.org/wiki?curid=426183" title="Carn Eige">
Carn Eige

Carn Eige (gael. "Càrn Eige") – najwyższy szczyt Gór Kaledońskich o wysokości 1182 m n.p.m. Carn Eige jest najwyższą górą na północ od Great Glen.

</doc>
