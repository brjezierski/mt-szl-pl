<doc id="426185" url="https://pl.wikipedia.org/wiki?curid=426185" title="Euronext">
Euronext

Euronext – platforma handlu giełdowego stworzona 22 sierpnia 2000 roku przez giełdy paryską, amsterdamską, brukselską, do których później dołączyła też giełda w Lizbonie.
Przejęcie.
1 czerwca 2006 roku New York Stock Exchange ogłosiła połączenie ("de facto" przejęcie) Euronextu. Do porozumienia doszło między zarządami obu spółek. Realizacja transakcji planowana była na sześć miesięcy. Za akcje Euronextu NYSE ostatecznie zaoferowała 7,78 mld euro, czyli 9,96 mld dolarów w gotówce i własnych akcjach.
Na czele nowo powstałej spółki NYSE Euronext stanął dotychczasowy prezes giełdy nowojorskiej John Thain. Siedzibą połączonej giełdy jest Amsterdam, jej wartość wyniesie ok. 20 mld dolarów i notowane będą na niej spółki o łącznej kapitalizacji ok. 27 bln dolarów. 

</doc>
<doc id="426187" url="https://pl.wikipedia.org/wiki?curid=426187" title="Carl von Linde">
Carl von Linde

Profesor dr Carl Paul Gottfried von Linde (ur. 11 czerwca 1842 w Berndorf; zm. 16 listopada 1934 w Monachium) – niemiecki inżynier i wynalazca. 
Był twórcą pierwszej chłodziarki sprężarkowej (1876) i własnej metody skraplania gazów (1895) i otrzymywania ciekłego tlenu z powietrza w procesie rektyfikacji (1902). Założył koncern Linde AG.
24 sierpnia 1868 został zatrudniony na stanowisku docenta w Uniwersytecie Technicznym w Monachium. W 1872 otrzymał stanowisko profesora inżynierii mechanicznej.
Został pochowany na Cmentarzu Leśnym w Monachium.
Życie prywatne.
17 września 1866 ożenił się z Helene Grimm. W trakcie 53-letniego małżeństwa mieli sześcioro dzieci: Maria (1867- 1954), Franziska (1868-1966), Friedrich (1870-1965), Anna (1873-1949), Richard (1876-1961), Elisabeth (1880-1959).

</doc>
<doc id="426190" url="https://pl.wikipedia.org/wiki?curid=426190" title="Indeks saprobów">
Indeks saprobów

Indeks saprobów – wskaźnik biologiczny używany w biomonitoringu wód, bioindykator stopnia zanieczyszczenia wód śródlądowych (głównie rzek), bazujący na cechach organizmów żywych, ich autekologii, analizie częstości występowania gatunków przewodnich w strefach saprobowych (saprobia, saproby). Opracowany i stosowany był krajach RWPG, obecnie zastępowany jest w monitoringu przez indeksy biotyczne (zob. Polski indeks biotyczny).

</doc>
<doc id="426193" url="https://pl.wikipedia.org/wiki?curid=426193" title="Retiarius">
Retiarius

Retiarius (łac. "sieciarz") – typ gladiatora który stał się popularny pod koniec I wieku n.e. Walczył długim trójzębem osadzonym na drewnianym drzewcu, siecią rybacką przywiązaną do lewego nadgarstka długimi sznurkami, którą zarzucał na rywala i sztyletem o nazwie pugio, którym mógł dobić powalonego przeciwnika. Jedyną ochroną retiariusa była wykonana z brązu osłona lewego barku o nazwie galerus, którą w razie potrzeby mógł osłonić głowę, i osłaniająca ramię manica, wykonana z metalowych lub skórzanych pasów, a czasami z naszytych na skórę łusek. Po II wieku n.e. retiarius nakładał na lewe ramię rękaw z kolczugi, który sięgał aż po pierś ale nie było to regułą. Nie posiadał hełmu, tarczy, ani nagolenników. 
Retiarius walczył zazwyczaj z secutorem uzbrojonym w tarczę i miecz. Z racji tego że retiarius był najlżej uzbrojonym gladiatorem musiał liczyć na szybką i zręczną obronę. W przypadku gdy przeciwnik złapał sieć, retiarius mógł się jej łatwo pozbyć odcinając ją krótkim nożem.
Innym typem gladiatora który bardzo przypominał retiariusa był laquearius.

</doc>
<doc id="426195" url="https://pl.wikipedia.org/wiki?curid=426195" title="Chris Columbus">
Chris Columbus

Christopher Joseph „Chris” Columbus (ur. 10 września 1958 w Spanger) – amerykański reżyser, scenarzysta i producent filmowy.
Życiorys.
Wczesne lata.
Urodził się w Spanger w Pensylwanii jako jedyne dziecko Irene Mary (z domu Puskar; zm. 1997 na nowotwór), robotnicy fabrycznej w wytwórni sprzętu mechanicznego, i Alexa Michaela Columbusa, górnika. Jego ojciec był pochodzenia włoskiego, a matka czeskiego. Wychował się w Champion w Ohio. Uczęszczał do John F. Kennedy High School w Warren w Ohio. W dzieciństwie Chris chciał zostać malarzem, jednak zdecydował się studiować na wydziale reżyserii na Uniwersytecie Nowojorskim.
Kariera.
Jako absolwent uczelni napisał pierwszy scenariusz do melodramatu "Na oślep" ("Reckless", 1984), który nakręcił James Foley z Aidanem Quinnem i Daryl Hannah. W 1984 trafił do „stajni” Stevena Spielberga. Niemal natychmiast osiągnął sukces jako scenarzysta kasowych hitów – "Gremliny rozrabiają" (1985) i "Piramida strachu" (1985), za które był nominowany do nagrody Saturna za najlepszy scenariusz. Sukcesem była też przygodowa komedia familijna "Goonies" (1985) w reżyserii Richarda Donnera z Seanem Astinem na podstawie jego scenariusza.
Jako reżyser debiutował przygodową komedią kryminalną "Zwariowana noc" ("Adventures in Babysitting") z udziałem Elisabeth Shue i Vincenta D’Onforio. Kolejny jego film "Kevin sam w domu" (1990) z 10-letnim wówczas Macaulayem Culkinem zarobił blisko 300 mln dolarów. Wyreżyserował dwa kinowe hity: "Harry Potter i Kamień Filozoficzny" (2001) i "Harry Potter i Komnata Tajemnic" (2002). 
Zajął się głównie produkcją filmów. Jako współproducent komediodramatu "Służące" (2011) w reżyserii Tate’a Taylora wspólnie z Michaelem Barnathanem i Brunsonem Greenem był nominowany Oscara za najlepszy film.
W 2013, razem z pisarzem Nedem Vizzinim napisał powieść dla młodzieży "Dom tajemnic" (ang. "House of Secrets").
Życie prywatne.
6 sierpnia 1983 poślubił tancerkę Monicę Devereux, z którą ma trzy córki – Eleanor (ur. 12 października 1989), Violet (ur. 1994) i Isabellę (ur. 1996) oraz syna Brendana (ur. 1992).

</doc>
<doc id="426196" url="https://pl.wikipedia.org/wiki?curid=426196" title="Friedrich Engelhorn">
Friedrich Engelhorn

Friedrich Engelhorn (ur. 26 września 1821 w Mannheimie; zm. 11 marca 1902 również w Mannheimie) – niemiecki przedsiębiorca.
W 1865 roku założył w Mannheim przedsiębiorstwo „Badische Anilin- &amp; Soda-Fabrik AG” (BASF).

</doc>
<doc id="426197" url="https://pl.wikipedia.org/wiki?curid=426197" title="Adium">
Adium

Adium – komunikator internetowy dla systemu OS X. Obsługuje wiele protokołów internetowych, w tym Gadu-Gadu, AIM, ICQ, MSN, Yahoo! Messenger, XMPP, Bonjour, Lotus Sametime, Live Journal Talk, Novel Groupwise, .Mac (iChat), Google Talk oraz Jabber. Adium jest rozpowszechniany na licencji GPL i jest udostępniany za darmo.
Program został przetłumaczony na większość języków europejskich, w tym polski, a także na chiński i japoński.
Historia.
Adium zostało stworzone przez Adama Isera i jego pierwsza wersja 1.0 została oddana do użytku we wrześniu 2001 roku. Adium w wersji 2 zostało przemianowane na Adium X. Program napisany jest jako aplikacja we frameworku Cocoa wykorzystująca biblioteki libpurple. Adium można rozbudować za pomocą pluginów – z oficjalnej strony Adium.

</doc>
<doc id="426198" url="https://pl.wikipedia.org/wiki?curid=426198" title="Mors Principium Est">
Mors Principium Est

Mors Principium Est – (z łac. "śmierć jest początkiem") fiński zespół muzyczny grający melodyjny death metal.

</doc>
<doc id="426202" url="https://pl.wikipedia.org/wiki?curid=426202" title="Jacqueline Wilson">
Jacqueline Wilson

Jacqueline "Jackie" Wilson (ur. 17 grudnia 1945 w Bath) – brytyjska pisarka, autorka popularnych powieści dla dzieci.
Swoją karierę rozpoczęła pracując w wydawnictwach; przez dwa lata była dziennikarką. Ostatecznie jednak zdecydowała poświęcić się pisaniu książek dla dzieci. Jej powieści otrzymały nagrody Guardian Children's Fiction Award i Smarties Prize. Seria "Dziewczyny" została zekranizowana w formie serialu zatytułowanego "Dziewczyny i miłość" i emitowanego na kanałach MiniMax i ZigZap. Oprócz książek dla dzieci ma także w swoim dorobku serię powieści detektywistycznych i kilka sztuk, które zaadaptowało brytyjskie Radio 4. Prowadzi także kursy twórczego pisania dla młodych słuchaczy.
Ma dorosłą córkę Emmę, mieszka w hrabstwie Surrey. Od lat współpracuje z Nickiem Sharrattem, którego ilustracje towarzyszą jej książkom.
Publikacje.
Seria "Dziewczyny":
Seria "Tracy Beaker":
Inne:

</doc>
<doc id="426204" url="https://pl.wikipedia.org/wiki?curid=426204" title="Friedel Neuber">
Friedel Neuber

Friedel Neuber (ur. 10 lipca 1935 w Rheinhausen, zm. 23 października 2004) – niemiecki bankier i polityk.
Życiorys.
Pracował jako księgowy i audytor. Był politykiem Socjaldemokratycznej Partii Niemiec. Od 21 lipca 1962 do 27 maja 1975 zasiadał w landtagu Nadrenii Północnej-Westfalii. W latach 1961–1969 był również radnym miasta Rheinhausen. W latach 1981–2001 sprawował funkcję dyrektora generalnego Westdeutsche Landesbank.

</doc>
<doc id="426205" url="https://pl.wikipedia.org/wiki?curid=426205" title="Sniffing">
Sniffing



</doc>
<doc id="426206" url="https://pl.wikipedia.org/wiki?curid=426206" title="Dagoba (zespół muzyczny)">
Dagoba (zespół muzyczny)

Dagoba – francuski zespół muzyczny wykonujący industrial, thrash oraz death metal, założony w 1997 roku w Marsylii.
Historia.
W 2001 r. Dagoba wydał swój pierwszy minialbum pod tytułem „"Release the Fury"”, który spotkał się z pozytywnym odbiorem wśród krytyków muzycznych. 2 lata później, w marcu 2003 r. zespół wydał swój pierwszy album studyjny, nazywając go po prostu „"Dagoba"”. Wkrótce potem zespół opuścił gitarzysta Stephan, w wyniku czego w zespole pozostało tylko 4 członków. 
W 2006 r. została wydana płyta pod tytułem „"What Hell Is About"”"." Materiał zawarty na płycie charakteryzuje się ponurym klimatem, przenikliwą wszechobecną perkusją i co nowe w przypadku zespołu Dagoba – gotyckimi aranżacjami. Trasa koncertowa promująca „"What Hell Is About"” trwała ponad rok i objęła wspólne występy z takimi zespołami jak Metallica, Sepultura, Machine Head oraz In Flames.
Kolejny album „"Face The Colossus"” został wydany we wrześniu 2008 r. i nawiązywał stylistycznie do poprzedniej płyty. Dwa lata później zespół wydał płytę „"Poseidon"”. Klimat albumu odzwierciedlał ówczesną atmosferę w zespole. W połowie 2013 ukazał się album Dagoby „"Post Mortem Nihil Est"” Przed wejściem do studia w składzie zespołu nastąpiła zmiana – dotychczasowego gitarzystę Izakara zastąpił „Z”. Płyta charakteryzuje się delikatniejszą atmosferą, melodyjnymi wokalami z elementami growlu, nieustępliwą perkusją oraz w dalszym ciągu – co charakterystyczne dla Dagoby – nisko strojoną gitarą.
W maju 2015 r. powstał pierwszy polski fan club zespołu, Dagoba Polska. We wrześniu 2015 r. ukazuje się album "Tales of the Black Dawn" z dwoma wielkimi hitami "The Sunset Curse" oraz "Born Twice". Październik był miłym miesiącem dla polskich fanów zespołu, ze względu na fakt, iż Dagoba wystąpiła na 4 koncertach w Polsce, kolejno w Krakowie, Wrocławiu, Warszawie oraz Gdańsku. W maju 2016 r. w zespole ma miejsce "trzęsienie ziemi". Z kapelą pożegnali się Franky Costanza oraz "Z". W ich miejsce szeregi zespołu zasilili Nicolas Bastos (perkusja, ex-Deep in Hate,) wraz z Jean Laurent Ducroiset (gitara, ex-Xplore Yesterday). 

</doc>
<doc id="426209" url="https://pl.wikipedia.org/wiki?curid=426209" title="Wyciek">
Wyciek

Wyciek – słaby, nieskoncentrowany, powierzchniowy lub liniowy wypływ wody podziemnej z odsłoniętego w sposób sztuczny lub naturalny wodonośca. Wycieki mogą występować w jaskiniach i korytarzach krasowych, w kopalniach, w skarpach i zboczach dolin. Woda wyciekająca łączy się w strużki odpływające w dół. Wycieki są zjawiskiem okresowym, zanikają w okresie bezdeszczowym.
Porównaj: źródło, wykap, młaka, wysięk.

</doc>
<doc id="426212" url="https://pl.wikipedia.org/wiki?curid=426212" title="Z rozmyślań przy śniadaniu">
Z rozmyślań przy śniadaniu

Z rozmyślań przy śniadaniu – album zespołu Myslovitz, wydany w 1997 roku. Na płycie znalazło się 17 utworów, głównie szybkich i rockowych. Nagrodzona "złotą płytą". Wiele tytułów piosenek to tytuły filmów, co świadczy o zafascynowaniu zespołu kinem (głównie amerykańskim).

</doc>
<doc id="426214" url="https://pl.wikipedia.org/wiki?curid=426214" title="SOiL">
SOiL

SOiL – amerykańska grupa muzyczna wykonująca hard rock i post grunge. Powstała w Chicago, w stanie Illinois w 1997 roku. Po kilku niezależnych produkcjach zespół podpisał kontrakt z J Records. Swój debiutancki album "Scars" grupa wydała w 2001 roku.
W 2004 roku z zespołu odszedł Ryan McCombs, aby dołączyć do grupy Drowning Pool. Nowym wokalistą został AJ Cavalier, z którym nagrano dwa albumy studyjne: "True Self" (2006) oraz "Picture Perfect" (2009).
W 2007 roku wieloletni gitarzysta Shaun Glass rozstał się z grupą. W 2010 r. zarówno Cavalier, jak i perkusista Tom Schofield ogłosili swoje odejście. Jesienią 2011 roku SOiL zostało reaktywowane przez Ryana McCombsa na czas trasy koncertowej upamiętniającej dziesiątą rocznicę ich pierwszego albumu "Scars".

</doc>
<doc id="426215" url="https://pl.wikipedia.org/wiki?curid=426215" title="Pomostowanie aortalno-wieńcowe">
Pomostowanie aortalno-wieńcowe

Pomostowanie aortalno-wieńcowe (CABG - ang. "coronary artery bypass grafting") – kardiochirurgiczna operacja wszczepienia pomostów naczyniowych (tzw. bajpasów) omijających miejsce zwężenia w tętnicy wieńcowej, stosowana w niektórych przypadkach zawału serca i zaawansowanej chorobie wieńcowej.
Wytworzenie sztucznych połączeń (bezpośrednich lub pośrednich) między tętnicą główną a tętnicami wieńcowymi, omijających miejsca zwężenia, zapewnia poprawę ukrwienia niedokrwionego obszaru mięśnia sercowego.
Technika.
Materiałem do utworzenia pomostu może być na przykład żyła odpiszczelowa, pobrana z podudzia chorego, tętnica piersiowa wewnętrzna lewa lub prawa, a w wybranych przypadkach tętnica promieniowa, pobrana z przedramienia, albo sztuczne naczynie.
Operacja ta została po raz pierwszy przeprowadzona przez argentyńskiego kardiochirurga René Favaloro w "Cleveland Clinic" w późnych latach 60. XX wieku. Obecnie przeprowadza się około 800 000 operacji pomostowania rocznie na świecie, z czego ponad 500 000 w samych Stanach Zjednoczonych. W 2004 roku przeszedł ją Bill Clinton.
Obecnie do tego typu leczenia kwalifikowani są chorzy z chorobą wielonaczyniową, sporadycznie jednonaczyniową, u których nie można uzyskać poprawy ukrwienia mięśnia sercowego poprzez wykonanie angioplastyki wieńcowej. U pacjentów z chorobą (zwężeniami) wielu naczyń wieńcowych (stwierdzoną w badaniu koronarograficznym chorobą trójnaczyniową) przezskórna śródnaczyniowa angioplastyka wieńcowa może być obarczona wyższym ryzykiem niż operacja pomostowania aortalno-wieńcowego, a badania wskazują na przewagę w efektywności tej drugiej nad angioplastyką.
W ostatnich latach coraz częściej wprowadza się do leczenia chirurgicznego choroby wieńcowej procedury operacyjne cechujące się mniejszą inwazyjnością, uzyskiwaną brakiem konieczności zatrzymania krążenia (tzw. operacje na bijącym sercu) lub minimalizowaniu pola operacyjnego:
Operacja ta, pomimo iż na przestrzeni lat stała się wręcz rutynową przy wielonaczyniowej chorobie wieńcowej i odsetek zgonów zmalał z 50% w latach 60. XX wieku do 3-5% w wieku XXI, wciąż jest operacją bardzo skomplikowaną (wiąże się zatrzymaniem akcji serca i podłączeniem podczas operacji do płucoserca). 

</doc>
<doc id="426217" url="https://pl.wikipedia.org/wiki?curid=426217" title="Klasa A w piłce nożnej">
Klasa A w piłce nożnej

Klasa A w piłce nożnej – siódma w hierarchii (po Ekstraklasie, I lidze polskiej, II lidze polskiej, III lidze polskiej, IV lidze polskiej i klasie okręgowej) klasa męskich ligowych rozgrywek piłkarskich w Polsce. Stanowi pośredni szczebel rozgrywkowy między klasą okręgową a klasą B, będąc jednocześnie trzecim szczeblem typowo regionalnym (wojewódzkim).
Ten szczebel rozgrywkowy składa się z kilku lub kilkunastu (w zależności od województwa) grup. Zespoły w niej występujące pochodzą z jednego okręgu piłkarskiego (OZPN-u). Zwycięzcy awansują do klasy okręgowej. Rozgrywki klasy A podlegają okręgowym Związkom Piłki Nożnej. Najsłabsze drużyny tej ligi spadają do odpowiednich terytorialnie grup klasy B, z wyłączeniem województwa podlaskiego, gdzie klasa A jest ostatnim szczeblem rozgrywek. W województwach małopolskim, mazowieckim i wielkopolskim jest to ósma liga.
Historia.
W latach 1920–1927 klasa A była najwyższym poziomem rozgrywek regionalnych, mistrzowie klasy A spotykali się w finałach nieligowych Mistrzostw Polski. W roku 1927 utworzono pozostającą poza oficjalnymi strukturami PZPN ekstraklasę, zwaną wtedy Ligą i nie rozegrano mistrzostw Polski. W 1928 Liga została dołączona do PZPN i klasa A stała się drugim poziomem rozgrywek – jej mistrzowie awansowali w wyniku wielostopniowych baraży. W latach 30. stopniowo tworzono ligi okręgowe, tym samym klasa A stała się trzecim poziomem rozgrywek. Znaczenie odzyskała na krótko po II wojnie światowej w latach 1946–1947, gdy znów rozgrywano nieligowe mistrzostwa Polski. W następnych latach kolejno tworzone lub likwidowane ligi (druga, trzecia, czwarta, piąta) powodowały, że klasa A spadała w hierarchii rozgrywek w Polsce.
Grupy.
Województwo dolnośląskie
Województwo kujawsko-pomorskie
Województwo lubelskie
Województwo lubuskie
Województwo łódzkie
Województwo małopolskie
Województwo mazowieckie
Województwo opolskie
Województwo podkarpackie
Województwo podlaskie
Województwo pomorskie
Województwo śląskie
Województwo świętokrzyskie
Województwo warmińsko-mazurskie
Województwo wielkopolskie
Województwo zachodniopomorskie
Nazwa.
W 1979 profesor Eugeniusz Słuszkiewicz zwrócił uwagę na nieprawidłowość językową formy "A klasa", w czym w 1980 przyznał mu rację profesor Jan Miodek.

</doc>
<doc id="426218" url="https://pl.wikipedia.org/wiki?curid=426218" title="Klasa B w piłce nożnej">
Klasa B w piłce nożnej

Klasa B w piłce nożnej – ósma pod względem ważności klasa męskich ligowych rozgrywek piłkarskich w Polsce. Stanowi pośredni szczebel rozgrywkowy między klasą A a klasą C, będąc jednocześnie czwartym szczeblem typowo regionalnym (wojewódzkim). Ten szczebel rozgrywkowy składa się z kilku lub kilkunastu (w zależności od województwa) grup. Zespoły w niej występujące pochodzą z jednego okręgu piłkarskiego (OZPN-u). Zwycięzcy awansują do klasy A. Rozgrywki klasy B podlegają okręgowym Związkom Piłki Nożnej. W większości województw klasa B jest najniższym szczeblem rozgrywkowym, wówczas najsłabsze zespoły z tej ligi utrzymują się na tym poziomie lub nie zostają zgłoszone do rozgrywek w nowym sezonie (mogą jednak do nich wrócić w kolejnych sezonach). W innych województwach najsłabsze zespoły tej klasy rozgrywek spadają do klasy C. W klasie B dużą rolę odgrywają Ludowe Zespoły Sportowe.
W województwie podlaskim B-klasa nie funkcjonuje, a w województwach: małopolskim, mazowieckim i wielkopolskim B-klasa to dziewiąta klasa rozgrywkowa.
Grupy.
Obecny podział na grupy.

</doc>
<doc id="426220" url="https://pl.wikipedia.org/wiki?curid=426220" title="Klasa C w piłce nożnej">
Klasa C w piłce nożnej

Klasa C w piłce nożnej – dziewiąta (w woj. małopolskim dziesiąta) w hierarchii klasa męskich ligowych rozgrywek piłkarskich w Polsce, stanowiąca najniższy szczebel rozgrywkowy. W większości województw rozgrywki na tym poziomie ligowym nie są prowadzone. Zmagania w jej ramach toczą się cyklicznie (co sezon) systemem kołowym i przeznaczone są dla polskich klubów piłkarskich z jednego okręgu piłkarskiego (OZPN-u), grających w kilku lub kilkunastu grupach okręgowych (swym zasięgiem obejmują one kilka leżących obok siebie gmin danego województwa). Zwycięzcy każdej z grup polskiej klasy C uzyskują awans do polskiej klasy B, pozostałe zespoły utrzymują się na tym szczeblu. Zarządzana przez – działające w imieniu "Wojewódzkich Związków Piłki Nożnej" – "Delegatury Podokręgowych Związków Piłki Nożnej". 
Grupy.
Obecny podział na grupy.

</doc>
<doc id="426224" url="https://pl.wikipedia.org/wiki?curid=426224" title="Miłość w czasach popkultury">
Miłość w czasach popkultury

Miłość w czasach popkultury – album zespołu Myslovitz, wydany w 1999 roku. Otrzymał "złotą" i "platynową płytę" i był trzecim najlepiej sprzedającym się albumem w Polsce w 2000 roku. Single odniosły sporą popularność, a Myslovitz dostało "Fryderyki" w kategoriach: zespół, płyta, teledysk i piosenka (dwukrotnie).
16 lutego 2009 została wydana reedycja albumu. Wydawnictwo wzbogacone zostało płytą demo z niepublikowanymi wcześniej wersjami znanych już nagrań. 
Nagrania dotarły do 12. miejsca listy OLiS i uzyskały status podwójnej platynowej płyty.

</doc>
<doc id="426233" url="https://pl.wikipedia.org/wiki?curid=426233" title="Święto Ogniowe">
Święto Ogniowe

Święto Ogniowe – święto obchodzone dorocznie 11 maja w Żorach dla przypomnienia tragicznego pożaru z 1702, który strawił sporą część miasta.
Historia.
Rok 1702.
11 maja 1702 roku, o godzinie 23:30, w centrum miasta wybuchł wielki pożar. Dość szybko rozprzestrzenił się na całą zabudowę rynkową i pobliskie domy.
Szkody wyrządzone przez kataklizm były olbrzymie. Niektórzy mieszkańcy w krótkiej chwili stracili dorobek całego życia. Solidarni żorzanie postanowili zorganizować błagalną procesję. W czasie pochodu na świeżym jeszcze rumowisku wznosili modły do Boga, prosząc o odwrócenie od nich klęski pożaru. Przyrzekli jednocześnie uczestniczyć w corocznych procesjach po ulicach miasta właśnie w tej intencji. W ten oto sposób narodziła się tradycja obchodów Święta Ogniowego.
Lata okupacji.
Do 1939 roku dzień 11 maja był dniem wolnym od pracy. Dzieci nie szły do szkoły, a rolnicy nie pracowali w polu. Sklepy i różne instytucje publiczne były pozamykane. W godzinach porannych odbywała się dziękczynna msza, a następnie uroczysta procesja ulicami miasta. Na przedzie pochodu szły dzieci i młodzież, za nimi orkiestra miejska, a później rzemieślnicy ze sztandarami i chorągwiami. Proboszcz parafii niósł pod baldachimem monstrancję z Najświętszym Sakramentem. Za duchownym podążał burmistrz i radni miasta oraz przedstawiciele różnych służb miejskich: strażacy, policjanci, czy kupcy. Na końcu szedł tłum mieszkańców. Po zakończeniu procesji, wracano do kościoła. Tam uroczyście śpiewano hymn dziękczynny ("Ciebie Boga Wysławiamy"). Po południu w Żorach odbywały się różne festyny w Dębinie oraz w strzelnicy na Kleszczówce.
Podczas okupacji hitlerowskiej mieszkańcy miasta nie uczestniczyli w procesji obchodów Święta Ogniowego. Do 1949 roku zaniechano również odbywania procesji na rynek ze względu na liczne zniszczenia pobliskiego kościoła. 
Współcześnie.
W 1950, dzięki staraniom ówczesnego proboszcza, zaczęto na nowo kultywować tradycję. Po wieczornej, uroczystej mszy mieszkańcy miasta tłumnie uczestniczą w procesji wokół żorskiego rynku. Od 2013 roku organizowany jest nocny bieg uliczny po centrum miasta na trasie o długości około 5 km.
Jesienią 2009 mieszkańcy Żor doczekali się filmu dokumentalnego "Święto Ogniowe – 300 lat tradycji". Inicjatorami tego przedsięwzięcia byli: Zbigniew Krówka oraz Grzegorz Granek ze Stowarzyszenia Inicjatyw Lokalnych „Progres”. Film powstał w dwóch wersjach – polskiej i angielskiej. Scenariusz napisał Rafał Cymorek, muzykę, specjalnie na tę okazję, skomponował Mariusz Bogaczyk.

</doc>
<doc id="426239" url="https://pl.wikipedia.org/wiki?curid=426239" title="Rio San Juan">
Rio San Juan



</doc>
<doc id="426240" url="https://pl.wikipedia.org/wiki?curid=426240" title="Korova Milky Bar">
Korova Milky Bar

Korova Milky Bar – piąty album studyjny zespołu Myslovitz, wydany w 2002 roku.
Opis.
Tytuł nawiązuje do powieści Anthony'ego Burgessa "Mechaniczna pomarańcza" oraz jej ekranizacji w reżyserii Stanleya Kubricka. W 2003 została wydana angielskojęzyczna wersja tego albumu, która zawiera ponadto cztery utwory z poprzedniego albumu zespołu, "Miłość w czasach popkultury". Bonusowy utwór pt. "Pocztówka z lotniska", zaśpiewał Przemysław Myszor (klawiszowiec i gitarzysta zespołu). Nagrania materiału na płytę dokonano w Studiu Radia Katowice.
Album nie sprzedał się w większej liczbie egzemplarzy niż jego poprzednik, "Miłość w czasach popkultury", za to w grudniu 2003 uzyskał status płyty platynowej. Większość utworów jest utrzymana w klimacie melancholijnym – przyczyną tak ciężkiego, pod względem treści, charakteru płyty była prawdopodobnie ówczesna sytuacja w Polsce, co wydaje się potwierdzać gitarzysta zespołu, Przemysław Myszor: "Dla nas Korova Milky Bar [z 'Mechanicznej Pomarańczy' Kubricka] jest miejscem, gdzie coś odmiennego może przydarzyć się twojemu umysłowi. To miejsce jest jak dzisiejsza Polska. Wiesz, Polska jest miejscem, w którym z twoim umysłem dzieją się bardzo dziwne rzeczy. To miejsce pełne kryzysów i wszystko wokół ciebie jest bardzo smutne, bardzo mroczne, bardzo popieprzone. Dlatego teksty na naszej płycie są smutne. Śpiewamy dużo o byciu w dziwnym stanie ducha".
Jesienią 2009, po wygaśnięciu praw Sony Music Entertainment Poland do materiału, nakładem wytwórni EMI Music Poland wydano dwupłytową reedycję albumu. Na dodatkowym CD zamieszczono wersje koncertowe utworów "Sprzedawcy marzeń", "Szklany człowiek", "Behind Closed Eyes", "Chciałbym umrzeć z miłości" i "Marie Minn Restaurant", a także covery piosenek "Wonderful Life" i "Et Si Tu N'existais Pas".
Nagrania dotarły do 2. miejsca listy OLiS.

</doc>
<doc id="426241" url="https://pl.wikipedia.org/wiki?curid=426241" title="William Pogue">
William Pogue

William Reid Pogue (ur. 23 stycznia 1930 w Okemah w stanie Oklahoma, zm. 3 marca 2014 w Cocoa Beach na Florydzie) – amerykański astronauta, pilot wojskowy, pułkownik rezerwy United States Air Force. Wywodził się z indiańskiego plemienia Czoktawów.
Wykształcenie i służba wojskowa.
Latał na ponad 50 typach samolotów.
Jako pilot wylatał ponad 7200 godzin, z czego 4200 na samolotach z napędem odrzutowym.
Kariera astronauty.
Skylab 4.
16 listopada 1973 jako pilot statku Apollo wystartował do trzeciej załogowej misji na stację orbitalną Skylab. Lot otrzymał oznaczenie SL-4. Pozostałymi członkami załogi byli: Gerald Carr – dowódca wyprawy i Edward Gibson – pilot-naukowiec. Osiem godzin po starcie kapsuła statku Apollo przycumowała do stacji orbitalnej. Podczas 84-dniowej misji astronauci wykonali obszerny program badań naukowych. Prowadzili m.in. obserwacje Komety Kohoutka oraz Słońca. Wykonali ok. 75 000 zdjęć obu tych obiektów. Ponadto załoga stacji wykonała ok. 20 000 fotografii powierzchni Ziemi. Podczas lotu astronauci czterokrotnie wychodzili na zewnątrz stacji orbitalnej. Pogue zrobił to dwukrotnie: 21 listopada 1973 – na 6,5 godziny i 25 grudnia – na 7 godzin (był to wówczas rekord). Ponadto załoga wyprawy SL-4 jako pierwsza w historii załogowych lotów kosmicznych powitała na orbicie Nowy Rok.
Ta rekordowa misja wyróżniła się jeszcze z innego powodu. Załoga w czasie lotu bowiem była apatyczna, małomówna i z trudem realizowała zaplanowane zadania. Takiego zachowania nie odnotowano podczas wcześniejszych lotów załogowych zarówno amerykańskich, jak i radzieckich.
8 lutego 1974 kapsuła z astronautami wodowała na Oceanie Spokojnym. Załogę i statek kosmiczny podjęła na pokład jednostka ratownicza – uderzeniowy okręt desantowy USS „New Orleans”. Po powrocie na Ziemię okazało się, że każdemu z astronautów przybyło prawie 2 cm wzrostu.
Po opuszczeniu NASA.
Był popularyzatorem wiedzy o kosmosie. Pisał książki i produkował filmy dokumentalne poświęcone tej tematyce. 

</doc>
<doc id="426247" url="https://pl.wikipedia.org/wiki?curid=426247" title="Maksym III Mazloum">
Maksym III Mazloum

Maksym III, (Michał Mazloum) (ur. w listopadzie 1779 w Aleppo, zm. 23 sierpnia 1855) – melchicki katolicki 163 patriarcha Antiochii, Jerozolimy i całego Wschodu.
15 kwietnia 1806 przyjął święcenia kapłańskie od arcybiskupa Agapiusza III Matara.
26 lipca 1810 został tytularnym arcybiskupem syryjskiego Hieropolis, ingres 6 sierpnia 1810 (do 16 grudnia 1816). 17 grudnia 1816 został tytularnym arcybiskupem Abydus (do 28 kwietnia 1817), 29 kwietnia 1817 tytularnym arcybiskupem Myry do 23 marca 1833.
24 marca 1833 został patriarchą Antiochii. W 1838 otrzymał od papieża Grzegorza XVI "ad personam" tytuły patriarchy Jerozolimy i Aleksandrii jako wynik migracji melchitów do Egiptu i Palestyny. Tytuły te są do dziś używane przez patriarchów Antiochii.
4 kwietnia 1841 ustanowił dla kościoła melchickiego Święto Nawiedzenia, wspominane na każdego 25 kwietnia.
Wielokrotnie odwiedzał Francję, gdzie zabiegał o wsparcie dla melchickiego Kościoła. W latach 1821 – 1823 jako arcybiskup Myry spędził trzy lata we Francji, gdzie z pomocą króla Ludwika XVIII konsekrował melchicki Kościół Najświętszej Marii Panny z Myry. W 1841 już jako patriarcha znów odwiedził Paryż, a następnie złożył wyrazy oddania i jedności papieżowi Grzegorzowi XVI.
W 1841 podczas pobytu w Paryżu przyjął dla siebie i swoich następców tytuł Protektora Rycerskiego Zakonu św. Łazarza z Jerozolimy, który po zniesieniu unii personalnej ze zlikwidowanym Zakonem Najświętszej Marii Panny z Góry Karmel pozostawał bez opieki królów Francji. Zakon Rycerzy św. Łazarza cieszył się przywilejami instytucji ponadnarodowej, ustanowionej na prawie kanonicznym. Patriarcha Kościoła melchickiego był w tym czasie jedynym (zatwierdzonym przez papieża) katolickim, urzędującym de facto patriarchą Jerozolimy. (Melchiccy patriarchowie Jerozolimy służyli za protektorów zakonu św. Łazarza jeszcze w początkach jego istnienia). Patriarcha Maksym III przyjął także tytuł generalnego administratora zakonu św. Łazarza z przywilejami namiestnika. Od tego czasu aż do 1910 kolejni melchiccy patriarchowie administrowali tym rycerskim zakonem, a po dziś dzień pełnią zaszczytną rolę duchowego protektora.
Jego pełny tytuł zatwierdzony przez Stolicę Apostolską w Rzymie brzmiał: 163 (od św. Piotra) Patriarcha (Batriyark) Antiochii, Cylicji, Syrii, Iberii, Arabii, Mezopotamii, Pentapolis, Etiopii, całego Egiptu i całego Wschodu, Ojciec Ojców, Kapłan Kapłanów, Biskup Biskupów, Trzynasty z Apostołów, Drugi po Stolicy Piotrowej (po papieżu).
Cywilny zwierzchnik Melchitów.
Jako patriarcha rezydował w libańskim Bejrucie. Był jednym z najważniejszych patriarchów katolickiego kościoła melchickiego. W 1837 uzyskał od Imperium Osmańskiego cywilną władzę (tzw. "prawo separacji narodu" „rum millet” nad chrześcijańskimi mieszkańcami terytorium podległych mu patriarchatów. W roku następnym przywilej ten zatwierdził Grzegorz XVI. Dzięki temu Maksym III jako pierwszy zaczął używać w herbie patriarchatu królewskiej korony, symbolu suwerennej władzy nad narodem Melchitów.
W 1831 popierał inwazję Ibrahima Paszy (syna Wicekróla Egiptu Mohameda Ali i zwolennika wolności religijnej) na Syrię.

</doc>
<doc id="426259" url="https://pl.wikipedia.org/wiki?curid=426259" title="Jack Ryan (postać fikcyjna)">
Jack Ryan (postać fikcyjna)

Jack Ryan, właściwie sir John Patrick Ryan Sr. (ur. 17 maja 1950) – postać fikcyjna, stworzona przez Toma Clancy’ego, która jest bohaterem wielu jego powieści sensacyjnych i nakręconych na ich podstawie filmów.
Życiorys.
Jack Ryan jest historykiem, analitykiem CIA, zastępcą dyrektora CIA. Odznaczony Krzyżem Komandorskim Królewskiego Orderu Wiktoriańskiego w nagrodę za uratowanie następcy tronu brytyjskiego przed atakiem terrorystów. Odbył służbę w Korpusie Piechoty Morskiej Stanów Zjednoczonych. Odszedł ze służby po wypadku lotniczym w czasie ćwiczeń u wybrzeży Krety, w którym doznał rozległych obrażeń. Wykładał historię w Akademii Marynarki Wojennej Stanów Zjednoczonych w Annapolis, w stanie Maryland. Zwerbowany do CIA zostaje asystentem dyrektora ds. Wywiadu by następnie przejąć jego stanowisko. Po odejściu ze służby państwowej wypoczywa, by wrócić i objąć pozycję doradcy ds. Bezpieczeństwa Narodowego. W nagrodę za organizację działań w konflikcie z Japonią mianowany zostaje wiceprezydentem USA, by następnie zająć miejsce zmarłego tragicznie prezydenta.
Niektóre powieści Toma Clancy’ego zostały zekranizowane, a w rolę Jacka Ryana wcieliło się jak dotąd pięciu aktorów: Alec Baldwin, Harrison Ford, Ben Affleck, Chris Pine oraz John Krasinski.

</doc>
<doc id="426263" url="https://pl.wikipedia.org/wiki?curid=426263" title="Polska Kronika Filmowa">
Polska Kronika Filmowa

Polska Kronika Filmowa (PKF) – cotygodniowa kronika filmowa (magazyn filmowy); emitowana od 1 grudnia 1944 do 28 grudnia 1994 roku, poprzedzała projekcję filmu w kinach. W 1995 przestała ukazywać się w kinach i telewizji. Działała (pod nazwą Studio Filmowe „Kronika” sp. z o.o.) do 2012 roku, rejestrując najważniejsze wydarzenia w kraju.
Historia PKF.
Magazyn filmowy kontynuował przerwaną działalność Kroniki Filmowej Polskiej Agencji Telegraficznej (Tygodnik Filmowy PAT), lecz w zupełnie odmiennym stylu. Magazyn powstał przy przekształceniu wojskowej Wytwórni Filmowej „Czołówka”. Publikowany był 1–2 razy tygodniowo w latach 1944–1994 i był swego rodzaju rejestrem bieżących wydarzeń oraz oficjalnym instrumentem propagandowym w okresie Polski Ludowej. Obok oficjalnych informacji rządowych znajdowały się w nim także materiały propagandowe (osnute wokół wybranych zjawisk politycznych, społecznych, gospodarczych oraz na niskim szczeblu władzy), komentarze sportowe, relacje z wydarzeń kulturalnych oraz sporo „żartów i dowcipów filmowych”. Zazwyczaj w jednym dziesięciominutowym odcinku kroniki było kilka (około 7) różnych tematów, choć zdarzały się kroniki w całości poświęcone jednemu tematowi (np. świętu 1 maja). Począwszy od 1957 roku, produkowano 2 wydania w tygodniu – wydanie A (o zasięgu ogólnopolskim) i B (zawężony zasięg – tylko kina miejskie). Ich produkcji zaprzestano w 1982 roku (po wprowadzeniu stanu wojennego). W tym samym okresie PKF włączono również do ramówki Telewizji Polskiej i wyświetlano ją (z przerwami) jako stały punkt programu telewizyjnego.
W Kronice znajdowały się głównie materiały krajowe, sporadycznie zagraniczne. W latach 70. XX w. PKF wymieniała materiały z 48 kronikami zagranicznymi: głównie z ZSRR, Czechosłowacją, Anglią, NRD, RFN i Francją. W czasie stalinizmu Kronika była narzędziem stalinowskiej propagandy politycznej.
Pierwszym redaktorem kroniki był Jerzy Bossak. Lektorami Kroniki byli: Władysław Hańcza (w latach 1944–1946), Andrzej Łapicki (w latach 1946–1956), Jeremi Przybora (w latach 1951–1952), Bogdan Niewinowski (w latach 1956–1958), Barbara Matkowska (1956), Andrzej Racławicki (wydanie 52/1956), Włodzimierz Kmicik (w latach 1957–1970), Lucjan Szołajski (w latach 1959–1963, 1982) Jerzy Rosołowski (w latach 1962–1994), Zbigniew Zapasiewicz (wydanie 36A/1965), Krzysztof Świętochowski (w latach 1966–1981), Roman Beeger (1971), Włodzimierz Press (wydanie 27A/1971) Czesław Seniuch (w latach 1971–1980, 1982), Piotr Fronczewski (1971), Mieczysław Marciniak (1972), Jerzy Kamas (wydanie 36B/1972, razem z Czesławem Seniuchem), Wojciech Gąssowski (wydanie 51A/1973), Alina Janowska (wydanie 10A/1975), Tadeusz Sznuk (1975), Jerzy Zalewski (1976, 1983), Andrzej Racławicki(1958,1982) Marek Gajewski (w latach 1978–1979), Lesław Nowak (wydanie 43B/1978), Leon Łochowski (1980–1981), Janusz Kozioł (1985) Tomasz Knapik (w latach 1986–1994), Marek Obertyn (wydanie 33/1990), Maciej Rayzacher (1990) i Andrzej Ferenc (wydanie 36/1992). Z kroniką współpracowali też: jako operator filmowy materiałów krajowych Bogusław Lambach, Andrzej Munk.
Kompozytorem sygnału Polskiej Kroniki Filmowej był Władysław Szpilman.
Kronika powstawała w Wytwórni Filmów Dokumentalnych w Warszawie przy ul. Chełmskiej 21. 1 stycznia 1995 zaprzestano wyświetlania PKF w kinach, ponieważ po przemianach ustrojowych powstawały poważne kłopoty z kolportażem Kroniki. Notacje filmowe realizowane były do 2012 roku.
Wydania branżowe PKF.
W pierwszych latach Kroniki (1946–1948), jako forma wzbogacenia filmowej oferty informacyjnej, pojawiły się wydania branżowe PKF. Były wśród nich:
Kolejne lata (1949-1956), przyniosły szybkie zmiany wśród wydań branżowych PKF. Zniknął Przegląd Wojskowy, lecz pojawiło się 5 nowych tytułów:
W latach 1958–1962 ograniczono wydania branżowe do zaledwie 2 tytułów:

</doc>
<doc id="426265" url="https://pl.wikipedia.org/wiki?curid=426265" title="Trałowce typu MT">
Trałowce typu MT



</doc>
<doc id="426268" url="https://pl.wikipedia.org/wiki?curid=426268" title="Ivo Pogorelich">
Ivo Pogorelich



</doc>
<doc id="426274" url="https://pl.wikipedia.org/wiki?curid=426274" title="The Best Of (album Myslovitz)">
The Best Of (album Myslovitz)

The Best Of – dwupłytowy album zespołu Myslovitz, wydany w 2003 roku. Jest to składanka największych przebojów zespołu. Jest także wypełnieniem kontraktu ze starą wytwórnią, gdyż następne wydawnictwa, a także wcześniejsza Korova Milky Bar były już wydane przez Pomaton EMI a nie Sony Music Entertainment Poland. Na płycie znalazły się też nowe utwory, m.in. nowa wersja piosenki "Kraków" z zespołem Anawa i Markiem Grechutą.
Nagrania dotarły do 3. miejsca listy OLiS i uzyskały certyfikat platynowej płyty.

</doc>
<doc id="426283" url="https://pl.wikipedia.org/wiki?curid=426283" title="Lepidofity">
Lepidofity

Lepidofity, lepidodendrowce, łuszczydłowce (Lepidophytales, Lepidodendrales) - rząd roślin kopalnych należący do klasy widłaków różnozarodnikowych. Przedstawiciele lepidofitów wymarły z końcem okresu karbońskiego.
Charakterystyka.
Lepidodendrony były widłakami dorastającymi do 30 m wysokości i około 2 m średnicy. Cechą łączącą je ze współczesnymi widłakami jest to, że ich korona była rozgałęziona dychotomicznie. Były okryte epidermą ze szparkami. Wyróżniał je charakterystyczny sposób przyrostu na grubość oraz budowa wewnętrzna - co wskazuje na to, że lepidodendrony były bylinami o zielnych i zielonych pniach. Co niezwykłe, owe pnie miały organy korzeniotwórcze zwane stigmariami. Sygilarie, podobnie jak lepidodendrony, osiągały znaczną wielkość. Miały proste nierozgałęzione łodygi.

</doc>
<doc id="426285" url="https://pl.wikipedia.org/wiki?curid=426285" title="Héloïse">
Héloïse



</doc>
<doc id="426294" url="https://pl.wikipedia.org/wiki?curid=426294" title="Korova Milky Bar (wersja anglojęzyczna)">
Korova Milky Bar (wersja anglojęzyczna)

Korova Milky Bar – album zespołu Myslovitz, wydany w 2003 roku. Zawiera prawie wszystkie utwory ze swojej polskiej wersji (oprócz piosenek "Siódmy koktajl" i "Nigdy nie znajdziesz sobie przyjaciół jeśli nie będziesz taki jak wszyscy") plus anglojęzyczne wersje starszych przebojów: "Chłopcy", "Dla ciebie" i "Długość dźwięku samotności". Ten ostatni w anglojęzycznej wersji pt. "Sound of solitude" był pierwszym singlem z tej płyty. 

</doc>
<doc id="426297" url="https://pl.wikipedia.org/wiki?curid=426297" title="Heloiza">
Heloiza

Heloiza (łac. Heloisa, fr. Héloïse; ur. ok. 1098, zm. 15 maja 1164 w klasztorze Parakleta) – francuska zakonnica, ksieni, jedna z najbardziej znanych kobiet swoich czasów i całego średniowiecza. Jedna z najbardziej uczonych kobiet wieków średnich. Była córką zrodzoną ze skandalicznego związku Hersinta de Champagne Pani z Montsoreau (założyciela Opactwa Fontevraud) z seneszalem Francji Gilberta de Garlande. Znana z małżeństwa z filozofem Piotrem Abelardem i udziału w jego burzliwych losach. Abelard i Heloiza pozostawili po sobie obszerny zbiór "Listów", Heloiza jest także współautorką dzieła "Problemata Heloisae". Jako opatka Argenteuil i klasztoru Parakleta zasłynęła dużymi zdolnościami administracyjnymi i wielką pobożnością. Matka Astrolabiusza.
Źródła.
Żadne inne teksty nie mają tak wielkiego znaczenia dla rekonstrukcji życia Heloizy, jak jej korespondencja z Abelardem. Zachowane rękopisy listów przechowuje Bibliothèque nationale pod numerami 1.873, 2.544, 2.545, 2.923 (rękopis należał do Petrarki); ponadto manuskrypt 13.057, fragment 13.826, dwie kartki 20.001, manuskrypt z Troyes 802, manuskrypt 872 z Reims i 797 z Duai. Istnieją przekazy nowożytne o innych, zaginionych rękopisach. Niewątpliwą autentyczność "Listów" ustalił Étienne Gilson w "Héloïse et Abélard", 1938; duże znaczenie mają tu także badania Enid Mac Leod. Rekonstrukcja wydarzeń na podstawie pism Heloizy i Abelarda wymaga znacznej wiedzy z wielu dziedzin, jak historia prawa kanonicznego, ustroju Kościoła, filozofii i teologii, a wiele interpretacji tych tekstów budzi spory – zwłaszcza wobec faktu, że Abelard przedstawia wydarzenia w sposób stawiający go w korzystnym świetle.
Listy, odnalezione już w średniowieczu w klasztorze Parakleta, znane były m.in. Jeanowi de Meun, który użył ich przy pisaniu "Romansu o róży" – dzięki wielkiej poczytności tego dzieła historia Abelarda i Heloizy stała się szeroko obecna w kulturze średniowiecza. Dla biografii Heloizy i Abelarda szczególne znaczenie ma list pierwszy, napisany przez Abelarda i skierowany nie do Heloizy, ale do anonimowego przyjaciela. List ten szeroko znany jest pod łacińskim tytułem "Historia calamitatum [...]" (określenie to pochodzi od autora), po polsku jako "Historia moich niedoli" lub "List do przyjaciela". "Historia moich niedoli" ma charakter dość obszernej autobiografii Abelarda. Wydanie krytyczne dał Jacques Monfrin (Abélard, "Historia calamitatum", 1960), szeroko dostępne jest także wydanie Migne’a (Patrologia Latina, t. 176). Przekład polski Leona Joachimowicza ukazał się w: Piotr Abelard, "Historia moich niedoli", Warszawa 1952 oraz w: Piotr Abelard, "Pisma wybrane", t. I-III, Warszawa 1968-1970.
Filolog Constant Mews odkrył anonimowe listy znajdujące się w mało znanym XV-wiecznym podręczniku epistolografii Johannesa de Vepria. Fragmenty 113 listów określane jako "Epistolae duorum amantium" były anonimowe – dzieło określało autorów po prostu jako Mężczyznę i Kobietę. Wydanie listów przygotował w 1974 Ewald Könsgen, który postawił otwartą kwestię, czy listy te są dziełem Heloizy i Abelarda. Tezy takiej w wielu późniejszych pracach bronił Mews.
Spośród innych źródeł wiedzy o życiu Heloizy szczególne znaczenie ma korespondencja, którą wymieniała z Piotrem Venerabilis.
Życie.
Jeszcze przed poznaniem Abelarda Heloiza cieszyła się w całej Francji znaczną sławą ze względu na swoją uczoność. Informacje tę przekazał m.in. Petrus Venerabilis. W klasztorze Argenteuil pod Paryżem, gdzie się wychowywała, poznała łacinę i grekę. Znajomość języka greckiego była w owym czasie rzadka nawet wśród uczonych mężczyzn (nie znał greckiego sam wszechstronnie wykształcony Abelard).
Jedyne świadectwa mówiące o początkach znajomości Abelarda i Heloizy pochodzą od samego Abelarda. Dzieje Abelarda były już wtedy burzliwe i złożone, zdążył on do tego momentu osiągnąć wielką sławę jako uczony, ale też przeżyć wiele upadków. W chwili poznania Heloizy był jednym z najbardziej znanych uczonych Paryża, cieszącym się wielką sławą i podziwem licznego grona uczniów. Gilson podkreśla, że tryumfy naukowe Abelarda nie miały precedensów.
Heloiza była siostrzenicą Fulberta, który sprawował nad nią opiekę. Jej rodzice pozostają natomiast nieznani. Fulbert był klerykiem ("clericus") i kanonikiem ("canonicus") – tytuły te nie wykluczają się, gdyż różnią się od współczesnych godności o tych samych nazwach.
Abelard był człowiekiem niezwykle próżnym, był też zamożny i egocentryczny. Według świadectwa Foulquesa z Deuil cieszył się sławą rozpustnika. Abelard miał według Foulquesa być niezwykle kochliwy i rozpustny, uganiać się za „wszystkimi kobietami”, wydawać na nie wielkie sumy: Gilson uważa jednak tę opowieść za niezbyt wiarygodną. Sam Abelard pisze, że przed poznaniem Heloizy żył w całkowitej czystości i że oboje nie mieli żadnego doświadczenia w miłości fizycznej [Hist. Calamit. V col. 126 B]. Na prawdziwość wypowiedzi Abelarda wskazuje brak podobnych do zarzutów Foulquesa wypowiedzi ze strony licznych wrogów Abelarda.
Z punktu widzenia Abelarda uwiedzenie Heloizy było postępkiem niegodziwym. Abelard przyznaje, że kierowała nim wyłącznie pycha i lubieżność. Heloiza była postrzegana jako atrakcyjna (co zaspokajało lubieżność filozofa) i przewyższać miała wiedzą wszystkie kobiety swoich czasów (co zaspokajało jego pychę). Swoją ofiarę Abelard wybrał świadomie i rozmyślnie – kierował się przede wszystkim tym, że w odróżnieniu od mieszczek i prostytutek bliska była ona jego środowisku.
Uczony postarał się, by przyjaciele poznali go z Fulbertem. Doprowadził do tego, że kanonik powierzył mu wychowanie Heloizy oddziałując przede wszystkim na jego próżność. Fulbertem kierowało również skąpstwo – Abelard za nauczanie Heloizy nie pobierał pieniędzy. Chciał, by Abelard, wybitny uczony, nauczał filozofii jego siostrzenicę. Od Fulberta otrzymał pełnię władzy nad Heloizą, włącznie z prawem do stosowania kar cielesnych i prawem do odwiedzania jej we dnie i w nocy.
Heloiza natomiast pozwoliła się uwieść – mimo że według niektórych autorów Abelard zgwałcił Heloizę, nie istnieją żadne świadectwa mówiące o tym, że stawiała mu opór. Związek Heloizy i Abelarda szybko przerodził się w miłość – Abelard zakochał się w Heloizie. Zaczął zaniedbywać swoje obowiązki uniwersyteckie, przestał pisać dzieła filozoficzne i wygłaszać wykłady. Zaczął natomiast układać pieśni miłosne, cieszące się wielkim powodzeniem wśród goliardów i żaków Paryża. Dzięki tym pieśniom romans Abelarda i Heloizy stał się znany całemu miastu.
Choć sprawa ta była szeroko znana i komentowana, o romansie swojej siostrzenicy nie wiedział kanonik Fulbert. Sam Abelard pisał później, cytując św. Hieronima, że o zgorszeniu dziejącym się w domu jego właściciel dowiaduje się zwykle na końcu. W końcu doszło jednak do tego, że Fulbert nakrył kochanków "in flagranti". Wybuchł publiczny skandal – Abelard musiał opuścić dom Fulberta i zamieszkać w oddaleniu, stracił też wszelki kontakt z Heloizą. Wkrótce po tym zdarzeniu wyszło na jaw, że Heloiza zaszła w ciążę.
W czasie nieobecności Fulberta Abelard wykradł Heloizę. Wysłał ją do rodzinnej Bretanii, gdzie zamieszkała w domu jego siostry. Tam urodziła Abelardowi syna, któremu rodzice dali „uczone”, niespotykane imię Astrolabiusz -zgodnie z humanistyczną manierą swojego środowiska.
Dowiedziawszy się o tym Fulbert zapałał żądzą zemsty. Nie mógł napaść na Abelarda ani wynająć zbirów, gdyż filozof cieszył się wielką sławą oraz poparciem królów francuskich. Lękał się zemsty króla i krewniaków Abelarda. Kochał przy tym siostrzenicę i, mimo nienawiści do Abelarda, nie chciał wyrządzić jej krzywdy. Abelard dążył natomiast do załagodzenia konfliktu – za pośrednictwem przyjaciół zaaranżował spotkanie z Fulbertem. Przedstawił mu szereg przykładów z tekstów biblijnych i z doświadczenia życiowego świadczących o tym, jak nawet najwięksi ludzie zostali doprowadzeni do upadku przez siłę uczucia. Abelard i Fulbert uzgodnili, że filozof poślubi Heloizę.
Abelard spodziewał się, że małżeństwo utrzymane zostanie w tajemnicy – gdyby bowiem rozeszła się wieść, że zawarł związek małżeński, straciłby możliwość nauczania filozofii i teologii. Oznaczałoby to więc koniec jego kariery. Fulbert zgodził się na takie rozwiązanie, mimo że nie przynosiło mu ono rekompensaty moralnej ani nie rozwiewało plotek krążących o Heloizie, na czym najbardziej mu zależało. Heloiza była natomiast przeciwna małżeństwu i gorąco odradzała je Abelardowi. Zależało jej na karierze Abelarda, małżeństwo uznawała za utratę wolności.
Chcąc ocalić cześć siostrzenicy Fulbert złamał zawartą z Abelardem umowę i zaczął rozpowiadać o małżeństwie filozofa i Heloizy. Heloiza starała się wtedy rozwiewać plotki i zaprzeczała, że małżeństwo miało miejsce. By chronić Heloizę przed jej wujem, Abelard odesłał ją wtedy do opactwa Argenteuil, gdzie się wychowywała. Heloiza prowadziła tam zwyczajne życie zakonnicy, nosiła też strój zakonny, jednak bez welonu.
Fulbert, prawdopodobnie podejrzewając, że Abelard odesłał Heloizę do zakonu chcąc się jej pozbyć, wynajął przeciw Abelardowi bandę zbirów. Wdarli się oni nocą do jego mieszkania i wykastrowali go. Wydarzenia te miały miejsce w roku 1117. Abelard schronił się wtedy w sławnym opactwie St. Denis, gdzie został mnichem – początkowo wydawało się, że porzuci nauczanie, z biegiem czasu odzyskał jednak sławę uczonego i nauczyciela. Nalegał przy tym, by Heloiza pozostała w Argenteuil, co też uczyniła. Więzi Heloizy i Abelarda na wiele lat uległy zerwaniu – w życiu filozofa zaszło wtedy wiele burzliwych zmian, m.in. konflikty z władzami kościelnymi i oskarżenia o herezję. Heloiza prowadziła natomiast spokojne życie w zakonie.
Kontakt z żoną Abelard nawiązał ponownie w 1129. Opat Suger wypędził wtedy zakonnice z Argenteuil, by przejąć ich majątek. Abelard podarował wtedy Heloizie założony przez siebie kilka lat wcześniej, a następnie opuszczony klasztor Parakleta. Dar został zatwierdzony przez papieża. Wydarzenia te odnowiły więzi między Heloizą i Abelardem – jako ludzie dojrzali nawiązali oni nową, odmienną relację o charakterze intelektualnym. "Listy" pochodzą właśnie z tego okresu. Jako opatka Parakleta Heloiza doprowadziła go do rozkwitu. Abelard stale wspierał tę wspólnotę intelektualnie i organizacyjnie.

</doc>
<doc id="426301" url="https://pl.wikipedia.org/wiki?curid=426301" title="Ruchy głosów w połączeniach harmonicznych">
Ruchy głosów w połączeniach harmonicznych

Ruchy głosów w połączeniach harmonicznych to w harmonii oraz kontrapunkcie sposób prowadzenia głosów, odnoszący się do ich wzajemnej relacji w ruchu. Określa się go w stosunku do dwóch wybranych głosów, rzadziej – grup głosów. Dlatego też w harmonii pomiędzy dwoma akordami może występować kilka rodzajów ruchów w zależności od tego, względem których głosów rozpatruje się dane połączenie. Niektóre ruchy są niezalecane lub niedozwolone, a ich stosowanie jest uważane za błąd.

</doc>
<doc id="426303" url="https://pl.wikipedia.org/wiki?curid=426303" title="Skalary, mieczyki, neonki">
Skalary, mieczyki, neonki

Skalary, mieczyki, neonki – album zespołu Myslovitz, wydany w 2004 roku. Album znacząco różni się od innych dokonań zespołu. Jest osadzony w klimacie art rockowym i psychodelicznym. Nagrany został na tej samej sesji nagraniowej, co Korova Milky Bar, czyli w Studiu Radia Katowice. Utwory ujrzały światło dzienne po dwóch latach od nagrania. Nagrano ok. 9 godzin improwizowanej muzyki instrumentalnej i wybrano z niej ok. godziny na płytę. Do 4 utworów nagrano wokal. Jeden z nich - "Życie to surfing", był pierwszym i jedynym singlem. Teledysk zrealizowano w rodzinnym mieście zespołu - Mysłowicach.
Nagrania dotarły do 3. miejsca listy OLiS.

</doc>
<doc id="426311" url="https://pl.wikipedia.org/wiki?curid=426311" title="System tonalny">
System tonalny



</doc>
<doc id="426312" url="https://pl.wikipedia.org/wiki?curid=426312" title="Mucyny">
Mucyny

Mucyny − glikoproteinowy składnik śliny (nadający jej lepkość) i żółci, występujący również w żołądku oraz jelicie, gdzie chroni ich błony śluzowe przed działaniem enzymów trawiennych. To rodzaj glikokoniugatów o dużej masie cząsteczkowej, produkowanych przez nabłonek większości zwierząt. Kluczową cechą mucyn jest ich zdolność do tworzenia żeli, dlatego są one podstawowym elementem w większości gęstych wydzielin, pełniąc szereg funkcji, od smarowania, przez sygnalizację komórkową, do tworzenia barier chemicznych. Niektóre mucyny są związane z kontrolą mineralizacji (np. formowanie masy perłowej u mięczaków, wapnienie u szkarłupni i mineralizacja kości u kręgowców). Białka te wiążą się również z patogenami jako część układu odpornościowego. Nadekspresja białek mucyny, zwłaszcza MUC1, powiązana jest z wieloma rodzajami nowotworów.

</doc>
<doc id="426313" url="https://pl.wikipedia.org/wiki?curid=426313" title="Marc Gené">
Marc Gené

Marc Gené Guerrero (ur. 29 marca 1974 w Sabadell) – hiszpański kierowca wyścigowy. Od 2005 roku jest kierowcą testowym zespołu Ferrari w Formule 1.
Życiorys.
Początki kariery.
W 1987 r. startował w Kartingowych Mistrzostwach Katalonii (2 miejsce). W 1988 r. wygrał Kartingowe Mistrzostwa Hiszpanii. W 1991 r. startował w Kartingowych Mistrzostwach Świata (13 miejsce). W 1998 r. został mistrzem serii wyścigów World Series by Nissan.
Formuła 1.
W 1999 r. zadebiutował w zespole Minardi, wtedy też zdobył swój pierwszy punkt podczas GP Europy. Pracę w Minardi zakończył w 2000 r., przechodząc do stajni Franka Williamsa jako kierowca testowy. W roku 2003 i 2004 zastępował kontuzjowanego Ralfa Schumachera. Od sezonu 2005 pełni w zespole Ferrari rolę kierowcy testowego.
Obecnie startuje w cyklu wyścigów samochodowych Le Mans Series w kategorii LMP (protypy) na samochodzie Peugeot 908 HDI FAP zdobywając punkty dla zespołu Peugeot-Total (w ostatnim wyścigu sezonu w São Paulo na Torze Interlagos [Brazylia] zajął wraz z partnerem 1. miejsce). W pierwszym sezonie startów ww. serii uczestnicząc w 6 wyścigach zdobył łącznie (razem ze swoim partnerem Nicolasem Minassianem) 33 punkty, zajmując w generalnej klasyfikacji sezonu 3. miejsce. Do 2. miejsca (które zdobył Jean-Christophe Boullion, Team Pescaloro) zabrakło im 3,5 punktu, a do 1. miejsca (wywalczone przez Pedro Lamy'ego i Stephana Sarrazin, Team Peugeot-Total) 7 punktów. W przyszłym sezonie nadal będzie startował w zespole Peugeot-Total i liczy na tytuł mistrzowski w klasyfikacji kierowców oraz obronienie tytułu Mistrzów Świata dla swojego zespołu, który w tym sezonie był niepokonany wygrywając wszystkie wyścigi sezonu.

</doc>
<doc id="426317" url="https://pl.wikipedia.org/wiki?curid=426317" title="Amerykańska wojna o niepodległość">
Amerykańska wojna o niepodległość



</doc>
<doc id="426319" url="https://pl.wikipedia.org/wiki?curid=426319" title="Lean management">
Lean management

Lean management, zwyczajowo lean (pol. szczupłe zarządzanie) – koncepcja zarządzania przedsiębiorstwem, która rozwinęła się w oparciu o zasady i narzędzia Systemu Produkcyjnego Toyoty (TPS).
Historia.
Koncepcja lean management rozwinęła się w oparciu o techniki i rozwiązania organizacyjne zastosowane po raz pierwszy po II wojnie światowej w sektorze motoryzacyjnym w Japonii. Pionierem nowego podejścia do wytwarzania, opartego na elastyczności, wysokiej jakości, eliminowaniu marnotrawstwa i ciągłym doskonaleniu, była spółka Toyota Motor Company. W literaturze anglojęzycznej jest on określany jako System Produkcyjny Toyoty ("Toyota Production System", TPS). Kluczową rolę w jego powstaniu i rozwijaniu odegrał Taiichi Ohno.
TPS jest uznawany za jeden z przyczyn sukcesu rynkowego Toyoty, która z niewielkiej japońskiej spółki produkcyjnej stała się globalnym koncernem i jednym z największych producentów samochodów na świecie.
W latach 60. i 70. rozwiązania opracowane przez Toyotę zaczęły być kopiowane przez innych japońskich producentów aut takich jak Hino Motors, Daihatsu, Mazda i Nissan.
Przez lata TPS nie był zauważany poza Japonią m.in. dlatego, że przez długi czas nie był formalnie udokumentowany. Pierwszy artykuł w języku angielskim o TPS ukazał się w 1977 w czasopiśmie „International Journal of Production Research”. Autorami byli czterej menedżerowie Toyoty. W artykule porównano m.in. wydajność pracy w jednej z fabryk Toyoty z wydajnością pracy w trzech fabrykach należących do jej konkurentów zlokalizowanych w Stanach Zjednoczonych, Szwecji i Niemczech. Wydajność pracy w Toyocie okazała się być najwyższa, co zdaniem autorów było dowodem na skuteczność TPS. Duże znaczenie dla poznania zasad TPS miało uruchomienie w 1984 fabryki NUMMI we Freemont w stanie Kalifornia będącej "joint venture" Toyoty i koncernu General Motors.
Autorem pojęcia „szczupła produkcja” ("lean production") był John Krafcik. Użył on tego określenia w artykule dotyczącym badania "International Motor Vehicle Program" (IMVP), opublikowanym w 1988 w „Sloan Management Review”, dla skontrastowania systemu produkcyjnego stosowanego przez Toyotę z tradycyjnym systemem produkcji masowej, charakteryzującym się obecnością buforów w procesach oraz wysokim poziomem zapasów.
Bardzo ważnym wydarzeniem dla popularyzacji szczupłego zarządzania było opublikowanie w 1990 przez grupę badaczy związanych z Massachusetts Institute of Technology (MIT) Jamesa Womacka, Daniela Jonesa i Daniela Roosa książki "The Machine That Changed the World" ("Maszyna, która zmieniła świat"). Przedstawili w niej wyniki drugiego etapu programu badawczego IMVP realizowanego w latach 1985–1989 w sektorze motoryzacyjnym. Jego celem było wyjaśnienie różnic w poziomie wydajności i jakości pomiędzy japońskimi producentami aut, a ich konkurentami ze Stanów Zjednoczonych i Europy. Badanie zostało zrealizowane na próbie 70 zakładów produkcyjnych. Zdaniem badaczy przyczyną wyższej konkurencyjności koncernów japońskich był nowy system produkcyjny opracowany przez Toyotę (to TPS był „maszyną” w tytule książki). Dzięki rozwijanym od lat 40. XX wieku rozwiązaniom organizacyjnym Toyota produkowała wysokiej jakości auta zużywając znacznie mniej zasobów niż jej konkurenci. Dwoma filarami TPS były:
Za Krafcikiem, badacze MIT nazwali TPS „szczupłą produkcją“ ("lean production"), gdyż „zużywa ona mniej wszystkiego w porównaniu z produkcją masową – połowę ludzkiego wysiłku w fabryce, połowę przestrzeni produkcyjnej, połowę inwestycji w narzędzia, połowę pracy inżynierskiej do opracowania nowego wyrobu w dwukrotnie krótszym czasie”. Uznali jednocześnie, że jej zasady mogą być stosowane także przez przedsiębiorstwa poza Japonią.
Zasady TPS/"lean manufacturing" wykorzystuje koncepcja "World Class Manufacturing". Od lat 90. zaczęły być one wdrażane poza obszarami produkcyjnymi przedsiębiorstw oraz w podmiotach z sektorów nieprodukcyjnych.
Nazewnictwo.
"Lean management" pierwotnie był określany jako "lean manufacturing" ("lean production"), gdyż dotyczył zastosowania zasad i narzędzi Systemu Produkcyjnego Toyoty w przemyśle i procesach produkcyjnych. Po spopularyzowaniu tej koncepcji w innych sektorach słowo „manufacturing“ zaczęło być pomijane, i zamiast niego często używana jest nazwa skrócona − "lean". Dla podkreślenia stosowania tej koncepcji w połączeniu z metodą six sigma stosowane są nazwy "lean six sigma" i "lean sigma". Połączenie "lean" z podejściem "agile manufacturing" (stosowane najczęściej w kontekście zarządzania łańcuchem dostaw) określane jest z kolei jako "leagile".
W literaturze spotyka się także dwa inne pojęcia związane z "lean":
Wdrażanie zasad szczupłego zarządzania poza przemysłem również znalazło odzwierciedlenie w stosowanym nazewnictwie. Były to m.in.:
Dotyczyło to także zastosowania zasad szczupłego zarządzania w niektórych obszarach funkcjonalnych przedsiębiorstwa, takich jak rachunkowość ("lean accounting"), rozwój nowych produktów ("lean product development") i bezpieczeństwo i higiena pracy ("lean safety").
Pojawiły się także nowe kierunki wykorzystania tej koncepcji, takie jak ograniczenie negatywnego oddziaływania organizacji oraz jej produktów i usług na środowisko ("lean and green").
Zasady szczupłego zarządzania.
Przyjmuje, że "lean management" to koncepcja zarządzania mająca eliminować marnotrawstwo ze wszystkich procesów przy jednoczesnym maksymalizowaniu wartości dla klientów.
W oparciu o wcześniejsze badania dotyczące Systemu Produkcyjnego Toyoty, w wydanej w 1996 książce "Lean Thinking" James Womack i Daniel Jones przedstawili pięć zasad, zgodnie z którymi powinna działać „szczupła” organizacja:
Zasady przedstawione przez Womacka i Jonesa wpłynęły pozytywnie na rozwój koncepcji "lean manangement", przyspieszając proces jej upowszechniania poza sektorami produkcyjnymi.
Typy marnotrawstwa.
Ważnymi celami TPS były redukcja kosztów oraz poprawa wydajności pracy. Środkiem do osiągnięcia tych celów było eliminowanie marnotrawstwa ("mudy"), czyli wszystkich czynności, których wykonywanie zużywało zasoby nie dodając wartości.
W swojej książce "Toyota Production System: Beyond Large-Scale Production" Taiichi Ohno wskazał siedem rodzajów "mudy". Były to:
Rodzaje "mudy" opisane przez Ohno dotyczyły działalności produkcyjnej, jednak wraz z rozwojem koncepcji szczupłego zarządzania znalazła także zastosowanie w sektorach usługowych. Klasyczna lista siedmiu marnotrawstw zaczęła być również uzupełniana o kolejny rodzaj "mudy" − niewykorzystany potencjał pracowników.
Nauczenie wszystkich członków organizacji rozpoznawania i eliminowania marnotrawstwa jest kluczowym elementem koncepcji lean.
Korzyści.
Wdrożenie szczupłego zarządzania wzmacnia konkurencyjność organizacji. Do najważniejszych korzyści z wdrożenia "lean" należą:
Bariery.
Wdrożenie i utrzymanie szczupłego zarządzania napotyka na wiele barier które powodują, że transformacja "lean" często kończy się niepowodzeniem lub nie przynosi spodziewanych korzyści. Do najważniejszych z nich należą:

</doc>
<doc id="426322" url="https://pl.wikipedia.org/wiki?curid=426322" title="2005 w literaturze">
2005 w literaturze



</doc>
<doc id="426324" url="https://pl.wikipedia.org/wiki?curid=426324" title="2004 w literaturze">
2004 w literaturze



</doc>
<doc id="426325" url="https://pl.wikipedia.org/wiki?curid=426325" title="Bajpas">
Bajpas



</doc>
<doc id="426326" url="https://pl.wikipedia.org/wiki?curid=426326" title="Marc Gene">
Marc Gene



</doc>
<doc id="426333" url="https://pl.wikipedia.org/wiki?curid=426333" title="Astrolabiusz">
Astrolabiusz

Astrolabiusz (ur. ok. 1118 w Bretanii, zm. po 1162) – francuski duchowny. Znany jako syn Heloizy i Piotra Abelarda.
Astrolabiusz po urodzeniu został wysłany do Le Pallet, gdzie mieszkała rodzina jego ojca.
Gdy Astrolabiusz osiągnął wiek około 20 lat, jego matka, Heloiza, poprosiła Piotra Czcigodnego, opata w Cluny, aby ten przyjął syna do zakonu. Dzięki temu wstawiennictwu Astrolabiusz uzyskał miejsce przy jednej z katedr lub w jednym z opactw Francji.
Kronika katedry w Nantes wspomina w roku 1150 kanonika o imieniu "Astrolabius". Nie jest jednak pewne, czy był to syn Heloizy i Abelarda. Również nie jest jednoznaczne powiązanie Astrolabiusza z kanonikiem "Astrolabiusem", którego wymienia rejestr zmarłych w sanktuarium Parakleta, choć tutaj znajduje się dopisek "Syn naszego mistrza Piotra".
Abelardowi przypisuje się skierowany do syna utwór "Carmen ad Astralabium".
Beletrystyczna wersja historii miłości Abelarda i Heloizy z punku widzenia ich syna została przedstawiona przez Louise Rinser w jej wydanym w roku 1991 utworze "Abelard's Love" ("Miłość Abelarda").

</doc>
<doc id="426336" url="https://pl.wikipedia.org/wiki?curid=426336" title="Czuwasze">
Czuwasze

Czuwasze (czuwask. чǎвашсем, , ) – naród pochodzenia turkijskiego, zamieszkujący Czuwaską Republikę Autonomiczną oraz w mniejszej liczbie sąsiednie Tatarstan i Baszkirię.
Ich liczbę ocenia się na 1,7–1,8 mln. Aż do XVIII wieku wyznawali szamanizm, od tego czasu są prawosławni. Niekiedy można spotkać się z nazwą Bułgarzy. Plemiona bułgarskie, które osiedliły się na Bałkanach w VII wieku były odłamem tego samego ludu, którego potomkami są współcześni Czuwasze, pochodzą też od innych ludów. Są trzecią co do liczebności grupą etniczną w Kazaniu (1,2%). Podejrzewa się, że powstali wskutek zmieszania Sabirów, Suwarów lub/i innego plemienia huńskiego z miejscową ludnością nadwołżańską.

</doc>
<doc id="426338" url="https://pl.wikipedia.org/wiki?curid=426338" title="Niezmiennik">
Niezmiennik

Niezmiennik (inwariant) – cecha lub właściwość, która jest stała (nie zmienia się) w trakcie przekształceń, procesów przemiany itp.
Bardziej formalnie, jeśli klasa obiektów formula_1 wyposażona jest w relację równoważności ρ, a formula_2 jest dowolnym zbiorem, to niezmiennikiem (relacji równoważności ρ) nazywamy dowolną funkcję formula_3 stałą na klasach abstrakcji relacji ρ. Nieco ściślej możemy wtedy mówić o niezmienniku relacji równoważności ρ. Jeśli formula_4 to często się mówi, że formula_5 jest niezmiennikiem obiektu formula_6.
Problem istnienia niezmienników jest ściśle związany z problemami klasyfikacji obiektów matematycznych. Celem każdej klasyfikacji matematycznej jest bowiem skonstruowanie zupełnego układu niezmienników.
Termin „niezmiennik” został wprowadzony przez amerykańskiego matematyka Jamesa Josepha Sylvestra w roku 1851.

</doc>
<doc id="426339" url="https://pl.wikipedia.org/wiki?curid=426339" title="Dowód poprawności algorytmu">
Dowód poprawności algorytmu

Dowód poprawności algorytmu – rozumowanie matematyczne prowadzące do formalnego wykazania, że dany algorytm przy poprawnych danych wejściowych da nam wynik spełniający wymagania, np. że algorytm quicksort po podaniu mu niepustej tablicy elementów porównywalnych na wyjściu da nam tablicę zawierającą te same elementy, ale uporządkowane w kolejności od najmniejszego do największego.
"Dowód poprawności algorytmu" zawsze składa się z dwóch części:
Do dowodzenia poprawności algorytmów wykorzystywane są zazwyczaj pewne formalizmy matematyczne wiążące ze sobą warunek wstępny, kod oraz warunek końcowy. Większość tych formalizmów opiera się o logikę Hoare’a.
W ogólnym przypadku pytanie, czy dany algorytm jest poprawny jest nierozstrzygalne, dla większości języków opisu algorytmów nierozstrzygalne są nawet pytania:
Są jednak takie języki w których np. da się udzielić odpowiedzi na drugie pytanie. Do takich języków należą np. niektóre z odmian rachunku lambda takie jak System F.
Podejście formalne.
Niech formula_1 oznacza wektor danych wejściowych algorytmu formula_2 niech będzie wektorem wynikowym formula_3 Przebieg algorytmu formula_4 dla dowolnych (w granicy zakładanej poprawności) danych jest jednoznacznie wyznaczony przez ciąg przekształceń:
gdzie formula_6 są danymi przejściowymi.
W praktyce należy wykazać, że ciąg przekształceń jest zawsze skończony, oraz wektor formula_7 zawiera poprawne dane. Najczęściej stosowaną techniką jest Indukcja matematyczna, z zastosowaniem niezmienników pętli.
Przykład.
Poprawność algorytmu Euklidesa można dowieść, pokazując, że zdanie:
jest niezmiennikiem pętli algorytmu NWD.
Ponieważ formula_9
A więc, po ostatnim przebiegu pętli algorytm formula_11 zwróci wartość formula_12

</doc>
<doc id="426344" url="https://pl.wikipedia.org/wiki?curid=426344" title="Hrabstwo Jefferson (Wirginia Zachodnia)">
Hrabstwo Jefferson (Wirginia Zachodnia)

Hrabstwo Jefferson (ang. "Jefferson County") – hrabstwo w stanie Wirginia Zachodnia w Stanach Zjednoczonych. Obszar całkowity hrabstwa obejmuje powierzchnię 211,57 mil² (547,96 km²). Według szacunków United States Census Bureau w roku 2010 miało 53 498 mieszkańców.
Hrabstwo powstało w 1801 roku. 

</doc>
<doc id="426345" url="https://pl.wikipedia.org/wiki?curid=426345" title="Manewr ogniem">
Manewr ogniem



</doc>
<doc id="426350" url="https://pl.wikipedia.org/wiki?curid=426350" title="Okno hydrogeologiczne">
Okno hydrogeologiczne

Okno hydrogeologiczne – nieciągłość utworów nieprzepuszczalnych rozdzielających utwory przepuszczalne, zasilająca głębszy poziom wodonośny, najczęściej pochodzenia erozyjnego lub sedymentacyjnego.

</doc>
<doc id="426352" url="https://pl.wikipedia.org/wiki?curid=426352" title="Funkcja fi">
Funkcja fi



</doc>
<doc id="426356" url="https://pl.wikipedia.org/wiki?curid=426356" title="Masa samolotu">
Masa samolotu

Masa samolotu – jedna z istotnych informacji charakteryzujących statek powietrzny, w różnych jego konfiguracjach (pusty, z paliwem, z ładunkiem itp.), mająca znaczący wpływ na jego właściwości lotne i eksploatacyjne.
Rozróżnia się:
Maksymalne dopuszczalne ciężary dla statków powietrznych dzielą się na konstrukcyjne i operacyjne (z wyjątkiem maksymalnego dopuszczalnego ciężaru przy paliwie zerowym). Konstrukcyjne wynikają z budowy maszyny i są podawane przez producenta jako maksymalne dla danego statku powietrznego, bez względu na warunki operacyjne. Operacyjne wynikają z ograniczeń narzucanych przez lotniska, z których maszyna operuje (wielkość, długość, nachylenie itp. drogi startowej) oraz warunków atmosferycznych. Wśród ciężarów tych wyróżnia się:
W terminologii fizycznej masa i ciężar to dwa różne pojęcia, do których opisu używa się różnych jednostek, odpowiednio kilograma (kg) i kilograma-siły (kG). W polskiej praktyce lotniczej, Główny Inspektor Lotnictwa Cywilnego, w decyzji 13/98 (z 24.07.1998) nakazał używanie pojęć „ciężar” i „środek ciężkości” wraz z jednostką kilograma (kg) do ich opisu – stąd pod pojęciem „masa statku powietrznego” rozumie się „ciężar statku powietrznego”. Polska ustawa o prawie lotniczym używa jednak pojęcia „masy” (w szczególności „maksymalnej masy startowej”).

</doc>
<doc id="426358" url="https://pl.wikipedia.org/wiki?curid=426358" title="Funkcja pi">
Funkcja pi



</doc>
<doc id="426361" url="https://pl.wikipedia.org/wiki?curid=426361" title="Poziom wodonośny">
Poziom wodonośny

Poziom wodonośny - jednostka tworzona przez jedną lub kilka warstw wodonośnych o podobnych własnościach filtracyjnych. Poziom wodonośny o swobodnym zwierciadle ma wykształconą strefę aeracji, poziom naporowy to poziom ograniczony w stropie i spągu utworami nieprzepuszczalnymi, o napiętym zwierciadle wody.

</doc>
<doc id="426362" url="https://pl.wikipedia.org/wiki?curid=426362" title="Funkcja gamma">
Funkcja gamma



</doc>
<doc id="426363" url="https://pl.wikipedia.org/wiki?curid=426363" title="Funkcja γ">
Funkcja γ



</doc>
<doc id="426367" url="https://pl.wikipedia.org/wiki?curid=426367" title="Funkcja beta">
Funkcja beta



</doc>
<doc id="426370" url="https://pl.wikipedia.org/wiki?curid=426370" title="Funkcja dzeta">
Funkcja dzeta



</doc>
<doc id="426371" url="https://pl.wikipedia.org/wiki?curid=426371" title="Funkcja eta">
Funkcja eta



</doc>
<doc id="426373" url="https://pl.wikipedia.org/wiki?curid=426373" title="Zeskok hydrauliczny">
Zeskok hydrauliczny

Zeskok hydrauliczny (efekt przyścienny) – różnica między depresją zwierciadła wód wewnątrz studni i na jej zewnętrznej ścianie. Tworzy się podczas pompowania wody ze studni przy zwierciadle wskutek oporności strefy przyfiltrowej - z powodu starzenia się studni, oraz nieprawidłowości w jej wykonaniu.

</doc>
<doc id="426374" url="https://pl.wikipedia.org/wiki?curid=426374" title="Efekt przyścienny">
Efekt przyścienny



</doc>
<doc id="426376" url="https://pl.wikipedia.org/wiki?curid=426376" title="Itelmeni">
Itelmeni

Itelmeni, zwani dawniej Kamczadalami – etnos zaliczany do paleoazjatyckich, rdzenni mieszkańcy Kamczatki.
Według wyników rosyjskiego spisu powszechnego z 2002 narodowość itelmeńską zadeklarowało 3180 osób. Językiem ojczystym był itelmeński, ale obecnie większość mówi już tylko po rosyjsku. Żyją w południowej części Kamczatki. Od XIX wieku wyznają prawosławie. Zajmują się rybołówstwem i myślistwem. 
Dotychczas w nauce stosowano synonimiczne określenia Itelmeni i Kamczadale (preferując ten pierwszy termin), jednak spis powszechny z 2002 dawał możliwość zadeklarowania narodowości itelmeńskiej lub kamczadalskiej, stąd obecnie nie jest do końca jasne, czy nadal nazwa Kamczadale oznacza lud Itelmenów.

</doc>
<doc id="426377" url="https://pl.wikipedia.org/wiki?curid=426377" title="Vaud">
Vaud

Vaud (fr.: "Vaud") – kanton w zachodniej Szwajcarii. Vaud dołączył do Konfederacji Szwajcarskiej w 1803 roku. Nazwa pochodzi od łac. "Pagus Valdensis". Stolicą jest Lozanna.
Geografia.
Południowa część kantonu leży nad Jeziorem Genewskim. Od strony północnej Vaud graniczy z kantonem Neuchâtel i jeziorem o tej samej nazwie. Po stronie zachodniej rozlega się łańcuch gór Jura, tworzący granicę z Francją. Na wschodzie Vaud graniczy z kantonami Fryburg i Berno, na południowym zachodzie z kantonem Genewa i na południowym wschodzie z kantonem Valais. Najwyższy szczyt, Sommet des Diablerets, znajduje się 3210 m n.p.m.
Historia.
Ziemie kantonu były zamieszkane już w czasach prehistorycznych. Później zamieszkiwało je celtyckie plemię Helwetów. W 58 r. p.n.e. zostały podbite przez Cezara. Rzymianie założyli wiele miast, m.in. Nyon (łac.: "Noviodunum"), Vevey (łac.: "Viviscus") i Lozannę (łac.: "Lausonium" lub "Lausonna"). Między II a IV w. osiedlili się tutaj Alamanowie. W V w. zostały podbite przez Burgundów, a później przez Franków pod wodzą Merowingów. Do 888 w imperium Karolingów. W latach 1032–1218 pod panowaniem niemieckiej dynastii Zähringen. Po niej ziemie te weszły w skład księstwa Sabaudii. Na początku XV w. były okupowane przez wojska berneńskie, a od 1536 r. włączone do Berna. Reformacja zawitała tu za sprawą Piotra Vireta, współpracownika Kalwina. Przez wiele lat próbowano zrzucić zwierzchnictwo Berna. Udało się to dopiero podczas rewolucji francuskiej. W 1803 kanton stał się częścią Szwajcarii.
Demografia.
Językiem urzędowym kantonu jest język francuski. Językami z najwyższym odsetkiem użytkowników są:
Podział administracyjny.
W dniu ustanowienia Republiki Helweckiej, tj. 17 czerwca 1798 r., ówczesny kanton Lemanu (fr. "canton du Léman") liczył 17 dystryktów (fr.: "district"). W 1803 r., gdy Napoleon narzucił Szwajcarii nową konstytucję, utworzony kanton Vaud został podzielony na 19 dystryktów.
Obecnie (tj. od 1 stycznia 2008 r.) kanton dzieli się na 10 dystryktów, obejmujących aktualnie (tj. na dzień 1 stycznia 2017 r.) 309 gmin z 800 162 mieszkańcami. Są to dystrykty (wszystkie liczby ludności aktualne na grudzień 2018 r.):
Kanton obejmuje również jezioro Joux (8,77 km²) oraz części powierzchni jezior Murten (8,35 km²), Neuchâtel (74,14 km²) i Genewskiego (298,10 km²), które formalnie nie należą do żadnego dystryktu ani gminy. Po uwzględnieniu tych areałów wodnych daje to powierzchnię kantonu równą 3 212,03 km².
Polityka.
W kantonie działa "Ligue vaudoise" , wydająca dwutygodnik "La Nation".

</doc>
<doc id="426379" url="https://pl.wikipedia.org/wiki?curid=426379" title="Jan Świderski">
Jan Świderski



</doc>
<doc id="426381" url="https://pl.wikipedia.org/wiki?curid=426381" title="Piętro wodonośne">
Piętro wodonośne

Piętro wodonośne - poziom wodonośny albo zespół poziomów wodonośnych, które należą do jednej jednostki stratygraficznej.

</doc>
<doc id="426383" url="https://pl.wikipedia.org/wiki?curid=426383" title="Logika Hoare’a">
Logika Hoare’a

Logika Hoare’a – formalizm matematyczny służący do opisu poprawności algorytmów. Wprowadzony został przez brytyjskiego naukowca Charlesa A.R. Hoare’a w roku 1969.
Napis formula_1 oznacza, że fragment kodu formula_2 o ile na wejściu będzie miał stan spełniający warunek formula_3 oraz zakończy swoje działanie, to na wyjściu da stan spełniający warunek formula_4 Formułę formula_5 nazywamy warunkiem wstępnym, a formułę formula_6 nazywamy warunkiem końcowym.
Przykład:
do instrukcji przypisania formula_7 możemy dopisać następujące warunki wstępne i końcowe:
co oznacza, że przy dowolnym stanie przed wykonaniem instrukcji, po wykonaniu instrukcji będziemy mieli stan, w którym zmiennej formula_9 jest przypisana wartość "5".
prawdą będzie również formuła
bo operacja przypisania na zmienną formula_9 nie zmieni wartości zmiennej formula_12
też będzie prawdą, ponieważ operacja przypisania na zmienną formula_9 wartości tej zmiennej zwiększonej o "1", przy założeniu, że przed wykonaniem tej instrukcji zmienna formula_9 ma wartość "15" da nam wynik, w którym zmienna formula_9 będzie miała wartość "16".
W przypadku logiki Hoare’a dozwolone jest m.in. następujące rozumowanie:
Pozwala nam to rozbijać złożone fragmentu kodu na instrukcje elementarne, dla których weryfikacja poprawności zapisu formula_1 jest łatwa.

</doc>
<doc id="426388" url="https://pl.wikipedia.org/wiki?curid=426388" title="Jezioro Gamerskie">
Jezioro Gamerskie

 
Jezioro Gamerskie (Gamerki, Gamry) – jezioro w woj. warmińsko-mazurskim, w pow. olsztyńskim, w Gminie Jonkowo, leżące na terenie Pojezierza Olsztyńskiego. Położone jest między wsiami Gamerkami Małymi i Gamerkami Wielkimi. Jest największym jeziorem w Gminie Jonkowo. Pochodzenie nazwy jeziora od pruskiego – (Gimmer, Gymmer, Gimor, Gamry), zapisy od 1348 r. Nazwa złożona z dwóch części: 1.( gim-, gem-) rodzić się i 2.(-mer), z prus. mary -zatoka.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Gamerskie". W różnych publikacjach i na mapach topograficznych jezioro to występuje pod nazwą "Gamerki", "Gamry", "Giemarskie Jezioro"
Dane morfometryczne.
Powierzchnia zwierciadła wody według różnych źródeł wynosi od 51,0 ha do 54,8 ha. 
Zwierciadło wody położone jest na wysokości 79,8 m n.p.m.. Średnia głębokość jeziora wynosi 1,0 m, natomiast głębokość maksymalna 2,9 m Odpływ z jeziora znajduje się w części zachodniej, ciekiem bez nazwy długości 0,5 km do rzeki Pasłęki. Długość linii brzegowej 3,3 km. W klasyfikacji rybackiej określane jako typ linowo-szczupakowy .
Brzegi porośnięte są drzewami, głównie olchą.

</doc>
<doc id="426390" url="https://pl.wikipedia.org/wiki?curid=426390" title="Luigi Lavazza">
Luigi Lavazza

Luigi Lavazza (ur. 24 kwietnia 1859 w Murisengo, zm. 16 sierpnia 1949) – włoski przedsiębiorca. W roku 1895 założył w Turynie małe przedsiębiorstwo rodzinne, które obecnie pod nazwą Lavazza jest jednym z wiodących światowych producentów kawy i jej przetworów.

</doc>
<doc id="426398" url="https://pl.wikipedia.org/wiki?curid=426398" title="Atom gorący">
Atom gorący

Atom gorący, atom odrzutu – atom powstały w wyniku przemiany promieniotwórczej lub reakcji jądrowej, obdarzony jest energią (kinetyczną i wzbudzenia) znacznie większą niż energia wiązania chemicznego (3-5eV). Energia ta pochodzi z odrzutu, jakiego atom doznaje po emisji cząstki alfa lub kwantu gamma (podobnie jak działo doznaje odrzutu po wystrzeleniu pocisku). Energia atomu po emisji cząstki alfa może dochodzić do 104 eV, a po emisji kwantu gamma do 102 eV. Takie energie mają atomy nagrzane do tysięcy i milionów stopni Celsjusza, stąd nazwa atomy gorące.
Atomy gorące mogą brać udział w wielu specyficznych reakcjach chemicznych. Duża energia atomu gorącego powoduje, że wyrywa się on z macierzystej cząstki (efekt Szilárda-Chalmersa), a zderzając się z cząsteczkami otoczenia powoduje ich rozpad na rodniki lub mniejsze cząsteczki.
Gdy energia atomu gorącego zmniejszy się, zaczyna on reagować z otaczającymi atomami lub rodnikami i w ten sposób następuje mikrosynteza nowych związków chemicznych.
Badaniem właściwości atomów gorących oraz reakcjami w jakich atomy te biorą udział zajmuje się chemia atomów gorących oraz radiochemia.
Zastosowanie.
Atomy gorące są stosowane do syntezy związków znaczonych oraz jako inicjatory polimeryzacji.

</doc>
<doc id="426400" url="https://pl.wikipedia.org/wiki?curid=426400" title="Lewis Hamilton">
Lewis Hamilton

Sir Lewis Carl Davidson Hamilton MBE (ur. 7 stycznia 1985 w Stevenage) – brytyjski kierowca wyścigowy, siedmiokrotny mistrz świata Formuły 1 w sezonach 2008, 2014, 2015, 2017, 2018, 2019, 2020, a także wicemistrz tej serii w sezonach 2007, 2016, 2021.
Życiorys.
Początki kariery.
Po zwycięstwach w kilku mistrzostwach kartingowych, w wieku 12 lat został przyjęty do programu rozwojowego młodych kierowców McLarena. Wcześniej brał udział w Brytyjskiej Formule Renault, w 2000 roku był także europejskim mistrzem w kartingu.
W 2005 roku zwyciężył w serii Formuły 3 Euro Series, jeżdżąc dla zespołu ASM. Rok wcześniej reprezentował barwy Manor Motorsport. W sezonie 2006 startował w Serii GP2 w barwach zespołu ART, zajmując miejsce ubiegłorocznego mistrza serii, Nico Rosberga, który rozpoczął starty w Formule 1. Jego największym rywalem był Nelson Ângelo Piquet, syn trzykrotnego mistrza Formuły 1 – Nelsona Piqueta, który ostatecznie stracił szanse na tytuł po przedostatnim wyścigu sezonu na torze Monza we Włoszech.
Formuła 1.
2007–2012: McLaren.
2007.
W swoim debiucie w F1, podczas Grand Prix Australii zajął 3. miejsce. Został pierwszym kierowcą od 1996 roku, który w swoim debiucie stanął na podium Grand Prix. Natomiast ostatni kierowca z Wielkiej Brytanii osiągnął taki wynik 41 lat temu. W swoich następnych 3 startach nie schodził z podium (trzykrotnie drugi), po Grand Prix Hiszpanii (swoim zaledwie czwartym grand prix) został najmłodszym w historii liderem mistrzostw świata. W zaledwie szóstym wyścigu w F1 (Grand Prix Kanady) przekroczył linię mety jako pierwszy. Sukces ten powtórzył tydzień później w Grand Prix USA, odpierając ataki partnera z zespołu, dwukrotnego mistrza świata Fernando Alonso. W wyniku serii błędów popełnionych na torze w ostatnich dwóch wyścigach ostatecznie zajął 2. miejsce w klasyfikacji generalnej mistrzostw świata.
2008.
W sezonie 2008 jego partnerem w zespole był Heikki Kovalainen. Podczas inauguracji sezonu na torze Albert Park Hamilton odniósł zwycięstwo, jednak kolejne wyścigi przyniosły słabsze rezultaty – w Malezji dojechał do mety na piątej pozycji, natomiast podczas GP Bahrajnu popełnił błąd na starcie i wyścig zakończył na 13. miejscu. Drugie zwycięstwo odniósł w deszczowych warunkach w Grand Prix Monako. Dwa tygodnie później, podczas GP Kanady wyeliminował siebie i Kimiego Räikkönena z wyścigu podczas kolizji w alei serwisowej, za co ukarany został cofnięciem o 10 pozycji na starcie do GP Francji. Pozostałe z dotychczasowych czterech zwycięstw odniósł w kolejnych dwóch Grand Prix – w swoim domowym wyścigu w Wielkiej Brytanii i w Niemczech. Podczas Grand Prix Belgii dojechał do mety na pierwszej pozycji, jednak już po wyścigu została na niego nałożona 25-sekundowa kara za ścięcie szykany podczas manewru wyprzedzania, przez co stracił zwycięstwo na rzecz Felipe Massy i został sklasyfikowany na 3. miejscu. 2 listopada 2008 po znakomitym wyścigu o GP Brazylii zapewnił sobie pierwszy tytuł mistrzowski. W ostatnim wyścigu sezonu 2008 Lewis Hamilton zajął 5. miejsce w Grand Prix Brazylii 2008, co dało mu zwycięstwo w klasyfikacji generalnej oraz tytuł mistrza świata Formuły 1 2008. Wszystko rozstrzygnęło się na ostatnich metrach, gdy Hamilton wyprzedził Timo Glocka i awansował z 6. miejsca na 5. pozycję, co dało mu 4 punkty, dzięki którym wygrał o 1 punkt w klasyfikacji generalnej przed Felipe Massą. Został tym samym najmłodszym mistrzem F1 w historii, rekord ten pobił jednak dwa lata później Sebastian Vettel.
2009.
W sezonie 2009 doszło do zmiany przepisów. Do Formuły 1 powróciły opony typu slick a aerodynamika bolidów została ograniczona. W pierwszych dziewięciu wyścigach zdobył 11 punktów. Podczas rozpoczynającego sezon Grand Prix Australii został wykluczony z wyników, ponieważ wprowadził sędziów w błąd przy wyjaśnianiu kontrowersyjnego manewru wyprzedzania Jarna Trullego pod koniec wyścigu. Podczas Grand Prix Wielkiej Brytanii zajął 16. miejsce. Hamilton odniósł zwycięstwo w Grand Prix Węgier. Był to pierwszy triumf samochodu wyposażonego w system KERS, sprawiającego w tamtym sezonie potężne problemy zespołom, które zdecydowały się zainstalować go w samochodach. Pierwsze symptomy znaczącej poprawy formy McLarena pojawiły się już dwa tygodnie wcześniej, podczas Grand Prix Niemiec, gdzie Hamilton startował z piątego miejsca, ale w pierwszym zakręcie w trakcie walki z Markiem Webberem wyjechał za szeroko i przebił oponę. Hamilton odniósł jeszcze jedno zwycięstwo podczas Grand Prix Singapuru. Nie ukończył wyścigów w wyniku karambolu w Belgii, wypadku we Włoszech i awarii hamulców w ostatnim wyścigu w Abu Zabi. W sumie mistrzostwa zakończył na piątym miejscu z 49 punktami, pięciokrotnie zająwszy miejsce na podium i czterokrotnie zdobywszy pole position. Po odejściu z zespołu Heikkiego Kovalainena nowym partnerem zespołowym Hamiltona został mistrz świata z sezonu 2009, Brytyjczyk Jenson Button.
2010.
Sezon 2010 rozpoczął od zajęcia trzeciego miejsca w Grand Prix Bahrajnu, za dwoma bolidami Ferrari. Pod koniec Grand Prix Australii został uderzony w tył przez Marka Webbera, w wyniku czego zajął szóstą pozycję. W Grand Prix Hiszpanii na dwa okrążenia przed końcem w bolidzie Hamiltona eksplodowała opona, a Brytyjczyk uderzył w barierę tracąc drugie miejsce w wyścigu. Pierwsze zwycięstwo w sezonie odniósł w Grand Prix Turcji. Przez większość wyścigu jechał na trzeciej pozycji, za Markiem Webberem i Sebastianem Vettelem, jednak na 39. okrążeniu obaj kierowcy Red Bull Racing zderzyli się ze sobą, dzięki czemu Brytyjczyk awansował na pierwszą pozycję, którą utrzymał do mety. Dwa tygodnie później odniósł zwycięstwo w Grand Prix Kanady i awansował na pozycję lidera klasyfikacji generalnej Mistrzostw Świata. W Grand Prix Europy otrzymał karę przejazdu przez boksy za wyprzedzanie samochodu bezpieczeństwa. Pod koniec sierpnia wygrał deszczowe Grand Prix Belgii. Był to jego ostatni triumf w sezonie 2010. Dwóch kolejnych wyścigów we Włoszech i Singapurze nie ukończył z powodu kolizji. Do ostatniego wyścigu zachował teoretyczną szansę na zdobycie tytułu. Ostatecznie sezon zakończył na czwartym miejscu z dorobkiem 240 punktów, dziewięciokrotnie stając na podium i raz startując z Pole Position. Punkty zdobywał w piętnastu wyścigach.
2011.
Rok 2011 upłynął pod znakiem dominacji Sebastiana Vettela, jednak w pierwszych wyścigach Lewis Hamilton prezentował konkurencyjne tempo. Wygrał wyścig o Grand Prix Chin. W Grand Prix Monako został uznany winnym kolizji z Felipe Massą, za co otrzymał karę przejazdu przez boksy. Dodatkowo został także ukarany doliczeniem dwudziestu sekund do końcowego rezultatu, za incydent z Pastorem Maldonado. W Kanadzie z wyścigu wyeliminował go jego zespołowy partner Jenson Button. 24 lipca odniósł drugie w sezonie zwycięstwo w wyścigu o Grand Prix Niemiec. Nie ukończył wyścigu o Grand Prix Belgii z powodu kolizji z Kamui Kobayashim. W Sinagpurze po raz kolejny doprowadził do kolizji z Felipe Massą za co został ukarany przejazdem przez aleję serwisową. W Grand Prix Indii doszło do kolejnej kolizji z udziałem Hamiltona i Massy, za którą Brazylijczyk otrzymał karę. Do Grand Prix Korei Południowej ruszał z Pole Position. Były to jedyne kwalifikacje w tym sezonie, w których pierwsze pole startowe wywalczył reprezentant innego zespołu niż Red Bull Racing. Pod koniec sezonu wygrał wyścig o Grand Prix Abu Zabi. W końcowej klasyfikacji Mistrzostw Świata zajął piąte miejsce. Zgromadził 227 punktów, sześć razy stawał na podium, szesnaście razy zdobywał punkty. Przegrał rywalizację zespołową z Jensonem Buttonem, który został wicemistrzem świata.
2012.
Swój szósty sezon w Formule 1 rozpoczął od wizyt na podium w trzech pierwszych wyścigach. Do Grand Prix Australii i Grand Prix Malezji startował z pierwszego pola. Pierwsze zwycięstwo w sezonie odniósł w Grand Prix Kanady i znalazł się w gronie siedmiu różnych zwycięzców w siedmiu pierwszych wyścigach. Dwa tygodnie później w wyścigu na ulicznym torze w Walencji na dwa okrążenia przed końcem uderzył w niego Pastor Maldonado, eliminując go z wyścigu. Kolejne zwycięstwo w sezonie odniósł w Grand Prix Węgier. Z wyścigu o Grand Prix Belgii odpadł zaraz po starcie, po kolizji spowodowanej przez Romaina Grosjeana. Tydzień później wygrał Grand Prix Włoch. W Grand Prix Singapuru startował z Pole Position, jednak nie ukończył wyścigu z powodu awarii skrzyni biegów. 26 września zespół Mercedes poinformował, że podpisał kontrakt z Hamiltonem na sezon 2013. Swoje ostatnie zwycięstwo w barwach zespołu Mclarena odniósł w Grand Prix USA. W ostatnim wyścigu sezonu jechał na prowadzeniu, kiedy zderzył się z Nico Hulkenbergiem. W bolidzie Brytyjczyka doszło do uszkodzenia zawieszenia i musiał wycofać się z wyścigu. W klasyfikacji generalnej zajął 4. miejsce, zdobywając 190 punktów. Na podium stawał siedmiokrotnie, tyle samo razy ustawiał swój bolid na pierwszym polu startowym. W punktowanej dziesiątce ukończył czternaście wyścigów.
Od 2013: Mercedes.
2013.
Od sezonu 2013 jeździ w barwach Mercedesa, z którym podpisał 3-letni kontrakt. W pierwszym sezonie startów bardzo dobrze spisywał się w kwalifikacjach, które to zwyciężał pięciokrotnie, a dziewięciokrotnie zapewniał sobie start z pierwszej linii. Jednak wygrał tylko jeden wyścig – Grand Prix Węgier. Na podium stawał łącznie pięć razy. Dorobek 189 punktów dał mu 4. miejsce w końcowej klasyfikacji kierowców. Na sezon 2014 przedłużył kontrakt z niemiecką ekipą.
2014.
Sezon 2014 był sezonem dominacji Mercedesa. Hamilton, jako kierowca tego zespołu stał się jednym z dwóch faworytów w walce o mistrzowski tytuł. W jedenastu wyścigach sezonu kierowcy Mercedesa dzielili między sobą toczyli samotną walkę o zwycięstwo. Jednak tylko w trzech przypadkach lepszy w tej walce okazywał się rywal Hamiltona – Nico Rosberg. Mogłoby się więc wydawać, że jedenaście tryumfów (w porównaniu z pięcioma wygranymi Rosberga) powinno zapewnić Brytyjczykowi tryumf w mistrzostwach ze znaczną przewagą punktową. Jednak w bolidzie Hamiltona częściej niż u Rosberga dochodziło do awarii. Trzykrotnie Hamilton musiał wycofać się z wyścigu. Ponadto również dwukrotnie awarie w kwalifikacjach pozbawiały go dobrej pozycji startowej. Tak więc do ostatnich wyścigów Brytyjczyk toczył walkę o 1. miejsce w klasyfikacji generalnej. Potem 2. miejsce w przedostatnim wyścigu sezonu zapewniło mu 17-punktową przewagę nad Rosbergiem. Jednak ostatni wyścig w Abu Zabi był wyścigiem podwójnie punktowanym. Za zwycięstwo kierowca mógł zdobyć 50 punktów. Ponadto Nico Rosberg wywalczył pole position, i mimo że Hamilton startował z drugiego pola, to spadek o 1 pozycję pozbawiłby go tytułu mistrzowskiego. Już na starcie tego wyścigu Brytyjczyk poprawił swoją sytuację. Wyprzedził Rosberga i objął prowadzenie w wyścigu. Wydawało się, że jedynie awaria może pozbawić go trofeum. Jednak do awarii doszło w bolidzie Rosberga, który z czasem tracił kolejne pozycję. W chwili, gdy Niemiec spadł na 7. miejsce, Hamilton mógł przestać martwić się o samochód – nawet awaria nie odebrałaby mu tytułu. Jednak Brytyjczyk dojechał do mety świętując 33 zwycięstwo w karierze oraz drugi tytuł mistrza świata Formuły 1.
W 2016 pojawił się w filmie "Zoolander 2" (występ cameo).
2017.
W 2017 po odejściu Nico Rosberga, Lewis Hamilton powinien mieć bezproblemową drogę do tytułu, jednakże do rywalizacji o mistrzowski tytuł włączył się zespół Scuderii Ferrari. Pomimo obiecującej 1 części sezonu stajnia z Maranello uległa niesamowitej jeździe Brytyjczyka w 2 części sezonu, w której wygrał 5 z 6 pierwszych wyścigów i po dwukrotnym odpadnięciu z wyścigu jego głównego rywala Sebastiana Vettela, już po Grand Prix Meksyku mógł świętować 4. tytuł mistrzowski.
2018.
Początek sezonu nie szedł po myśli ubiegłorocznego Mistrza. Triumf odniósł dopiero w Baku, w ramach Grand Prix Azerbejdżanu. Późniejsze zwycięstwa w Grand Prix Hiszpanii, Francji, Niemiec, Węgier, Włoch, Singapuru, Rosji i Japonii dały mu tytuł mistrza świata, który przypieczętowany został w Meksyku, na 3 wyścigi przed końcem sezonu. Brytyjczyk stał się wtedy 5-krotnym mistrzem świata zrównując się z Juanem Manuelem Fangio.
2019.
Kolejny sezon nieoczekiwanie rozpoczął się od zdecydowanej dominacji Mercedesa. Inauguracyjna eliminacja w Australii padła łupem Valtteriego Bottasa, a Hamilton zajął drugie miejsce. Kolejne dwa wyścigi padły łupem Brytyjczyka, jednakże po Grand Prix Azerbejdżanu (które wygrał Bottas) obu kierowców Mercedesa dzielił jedynie punkt (zdobyty przez Bottasa w Australii za najszybsze okrążenie). Kolejne cztery wyścigi to absolutna dominacja Lewisa Hamiltona – cztery wygrane i dwukrotne pole position sprawiły, że od tego momentu był zdecydowanym liderem klasyfikacji generalnej kierowców.
2020.
W tym sezonie Lewis Hamilton zdobył siódmy tytuł mistrza świata Formuły 1, tym samym wyrównał rekord Michaela Schumachera, który także zdobył siedem tytułów mistrzowskich. Lewis zapewnił sobie tytuł wygrywając Grand Prix Turcji. Ze swoim zespołem – Mercedes-AMG Petronas – zdobył Mistrzostwo Świata Konstruktorów. Brytyjczyk mocno angażował się także w ruchy Black Lives Matter czy End Racism. Spowodowało to, między innymi zmianę kolorystyki zespołu Mercedesa ze srebrnego na czarny.
Pod koniec roku potwierdzono, że Brytyjczyk otrzyma tytuł szlachecki. Od tego czasu będzie mógł nazywać się „Sir”.
2021.
Od początku sezonu zespół Lewisa Hamiltona – Mercedes-AMG Petronas borykał się z większą liczbą problemów, niż w poprzednich sezonach. Walkę nawiązał z nim Max Verstappen, którego zespół Red Bull Racing znacząco uległ poprawie. Hamilton wygrał pierwszy wyścig sezonu, a jego prowadzenie w klasyfikacji generalnej konstruktorów trwało do Grand Prix Monako 2021. Podczas kolejnych wyścigów Hamilton i Verstappen wymieniali się prowadzeniem w klasyfikacji generalnej. Do Grand Prix Abu Zabi obaj kierowcy stanęli z jednakową liczbą punktów. Brytyjczyk prowadził przez większość wyścigu, jednak ze względu na samochód bezpieczeństwa, który wyjechał na cztery okrążenia przed końcem wyścigu ze względu na rozbicie bolidu przez Nicholasa Latifiego, Holender zniwelował stratę czasową zbliżając się do Hamiltona oraz wymienił komplet opon na świeże. Na ostatnim okrążeniu Hamilton musiał ulec Holendrowi i zakończył wyścig na 2. miejscu, kończąc tym samym z tytułem wicemistrza w sezonie 2021. Wyścig w Abu Dhabi wzbudził duże kontrowersje związane z decyzjami sędziowskimi podjętymi pod koniec grand prix.
Wyniki.
Formuła 1.
‡ – Przyznano połowę punktów, gdyż zostało przejechane mniej niż 75% wyścigu.
Rekordy.
Lewis Hamilton jest posiadaczem następujących rekordów w Formule 1:
Życie prywatne.
W 2015 roku Hamilton zajął 15. miejsce na liście najlepiej zarabiających sportowców dwutygodnika "Forbes". Od 2017 roku jest weganinem.
1 stycznia 2021 roku otrzymał tytuł szlachecki z rąk królowej Wielkiej Brytanii Elżbiety II.
Od listopada 2007 do lutego 2015, Hamilton był w związku z Nicole Scherzinger, wokalistką amerykańskiej grupy Pussycat Dolls&lt;ref name="Nicole Scherzinger i Lewis Hamilton: Ich romans w trybie on / off przeżył na nowo"&gt;&lt;/ref&gt;.
W czerwcu 2022 otrzymał honorowe obywatelstwo Brazylii.
Kariera muzyczna.
Brytyjczyk poza sportem również prężnie rozwija swoją karierę muzyczną jako raper pod pseudonimem XNDA. Od 10 lat pisze piosenki do tzw. „szuflady”, ale nie tylko. 7 krotny mistrz świata Formuły 1 w 2018 dograł się do piosenki Christiny Aguilery „Pipe” z jej albumu pod tytułem „Liberation”.

</doc>
<doc id="426403" url="https://pl.wikipedia.org/wiki?curid=426403" title="Taco Bell">
Taco Bell

Taco Bell − amerykańska sieć barów szybkiej obsługi, specjalizująca się w potrawach meksykańskich i meksykańsko-teksańskich. Własność koncernu Yum! Brands, Inc..
Poza Stanami Zjednoczonymi Taco Bell miał w 2015 roku 250 barów.
Sieć Taco Bell była obecna w Polsce na początku lat 90. Ze względu na niewielkie zainteresowanie, w 1993 roku zamknięto bary w Polsce.

</doc>
<doc id="426408" url="https://pl.wikipedia.org/wiki?curid=426408" title="Salarowie">
Salarowie

Salarowie () – lud turecki zamieszkujący Chiny.
Salarowie żyją w chińskich prowincjach Qinghai (gdzie mają swój powiat autonomiczny Xunhua), Gansu i regionie autonomicznym Sinciang, jest ich łącznie 115–120 tysięcy. Większość – 70% mieszka w Qinghai. Ich języka ojczystego, używa około połowy Salarów. Są muzułmanami sunnitami, według własnych legend przybyli do Chin w XIII–XIV wieku, choć badania wskazują raczej na wiek XV. Zajmują się rolnictwem, uprawiają pszenicę, jęczmień, grykę, ziemniaki, warzywa i sadownictwo.

</doc>
<doc id="426412" url="https://pl.wikipedia.org/wiki?curid=426412" title="System wspomagający dowodzenie twierdzeń">
System wspomagający dowodzenie twierdzeń

System wspomagający dowodzenie twierdzeń (ang. proof assistant, interactive theorem prover) – program komputerowy pozwalający użytkownikowi na zapis wyrażeń i formuł matematycznych oraz pomagający przy przeprowadzaniu ich dowodu. W ogólności automatyczne dowodzenie twierdzeń jest niemożliwe, gdyż dla wielu logik pytanie, czy dana formuła ma dowód jest nierozstrzygalne, dlatego "provery" zazwyczaj tylko asystują użytkownikowi przy przeprowadzaniu dowodu i weryfikują, czy użytkownik nie wykonuje niedozwolonych operacji. Zwykle potrafią również znaleźć dowody dla prostych faktów lub udzielić użytkownikowi wskazówek, które drogi rozumowania mogą doprowadzić do wyniku, niemniej ich moc jest ograniczona.
Przykładowe "provery":
Przykładowe dowody używające "proverów":

</doc>
<doc id="426413" url="https://pl.wikipedia.org/wiki?curid=426413" title="Prover">
Prover



</doc>
<doc id="426417" url="https://pl.wikipedia.org/wiki?curid=426417" title="Niki Lauda">
Niki Lauda

Niki Lauda, właśc. Andreas Nikolaus Lauda (ur. 22 lutego 1949 w Wiedniu, zm. 20 maja 2019 w Zurychu) – austriacki kierowca wyścigowy, trzykrotny mistrz świata Formuły 1 (1975, 1977, 1984) i przedsiębiorca.
Uważany jest za jednego z najlepszych kierowców Formuły 1 w historii.
Życiorys.
Lauda urodził się w zamożnej rodzinie. Pomimo niechęci ojca, został kierowcą wyścigowym. Dołączył do doświadczonego zespołu March w 1971 jako kierowca Formuły 2. W następnym sezonie nadal dla nich jeździł, jednak część występów zaliczył w Formule 1. W 1973 Lauda dołączył do BRM-u. Jego wielka szansa przyszła, gdy jego kolega z BRM-u – Clay Regazzoni na sezon 1974 przeszedł do Ferrari i Enzo Ferrari zapytał go, co sądzi o młodym Austriaku. Regazzoni wyraził się o Laudzie pozytywnie, więc Ferrari podpisało z nim kontrakt.
Po niepowodzeniach na początku lat 70., Ferrari odrodziło się w 1974. Wiara zespołu w mało znanego Laudę została szybko nagrodzona 2. miejscem w otwierającym sezon Grand Prix Argentyny. Pierwsze zwycięstwo Austriaka przyszło w Grand Prix Hiszpanii 3 wyścigi później. Chociaż Lauda ustanawiał tempo, zdobywając 6 pole position z rzędu, to mieszanka niedoświadczenia i zawodności samochodu spowodowała, że wygrał jeszcze tylko jedno Grand Prix w sezonie – Grand Prix Holandii. W klasyfikacji generalnej zajął 4. miejsce.
Sezon 1975 zaczął się słabo dla Laudy. W pierwszych 4 wyścigach najlepszą lokatą było 5. miejsce. Jednak Lauda wygrał 4 z następnych 5 wyścigów, a tytuł mistrza świata zapewnił sobie zwycięstwem w ostatnim wyścigu sezonu – Grand Prix Stanów Zjednoczonych.
W odróżnieniu od sezonu 1975, Lauda zdominował początek kolejnego roku. Wygrał 4 z 6 pierwszych wyścigów, a w pozostałych zajął 2. miejsca. Do czasu piątej wygranej w Grand Prix Wielkiej Brytanii miał ponad dwukrotnie więcej punktów od drugiego Jodiego Schecktera. Utrzymanie tytułu mistrzowskiego wydawało się formalnością. Byłby pierwszym, który tego dokonał od czasów Jacka Brabhama (1959–1960).
Wszystko zmieniło się jednak 1 sierpnia 1976 po Grand Prix Niemiec rozgrywanym na długim torze Nürburgring. Na drugim okrążeniu Lauda wypadł z trasy, uderzył w bandę i wpadł pod bolid Bretta Lungera. Ferrari Austriaka stanęło w płomieniach, a kierowca został uwięziony we wraku. Kierowcy Arturo Merzario i Guy Edwards przybyli chwilę po wypadku. Razem z Brettem Lungerem próbowali wyciągnąć Laudę z pułapki. Udało im się, ale kierowca zdążył dotkliwie poparzyć się i nawdychać gorących toksycznych gazów, które uszkodziły mu płuca. Lauda, mimo iż był przytomny zaraz po wypadku, zapadł później w śpiączkę, a ksiądz udzielił mu sakramentu namaszczenia chorych.
Lauda wrócił do wyścigów 6 tygodni później pomijając jedynie 2 wyścigi: Grand Prix Austrii i Grand Prix Holandii. Po powrocie zajął sensacyjne 4. miejsce w Grand Prix Włoch. Podczas nieobecności Austriaka na torach, kierowca McLarena – James Hunt zmniejszył stratę do Laudy w klasyfikacji kierowców. Wygrywając Grand Prix Kanady i Grand Prix Stanów Zjednoczonych miał tylko 3 punkty straty do mistrza świata przed ostatnim wyścigiem sezonu – Grand Prix Japonii.
Lauda zakwalifikował się na 3. pozycji – jedno miejsce za Jamesem Huntem. W dniu wyścigu padał ulewny deszcz i Austriak wycofał się po dwóch okrążeniach, ponieważ czuł, że jest zbyt niebezpiecznie jeździć w takich warunkach. Hunt prowadził przez większość wyścigu, zanim złapana guma nie zepchnęła go na dalsze pozycje. Mimo tego zdołał awansować na 3. miejsce i wygrał z Laudą tytuł mistrzowski o 1 punkt.
Wcześniejsze dobre stosunki Laudy z Ferrari popsuły się po wycofaniu z wyścigu. Musiał znieść trudny rok, pomimo łatwego zwycięstwa w mistrzostwach. Ogłaszając odejście z Ferrari pod koniec roku, Lauda zostawił wolne miejsce dla nieznanego wówczas Gilles’a Villeneuve’a na Grand Prix Kanady.
Dołączając do Brabhama w 1978, przeżył dwa nieudane sezony. Głównym powodem niepowodzeń był radykalnie zaprojektowany samochód, który używał dodatkowego wentylatora, przysysającego bolid mocniej do powierzchni. Wóz wygrał swój pierwszy wyścig i został natychmiast zabroniony. Lauda oznajmił wkrótce Berniemu Ecclestone’owi (właścicielowi teamu), że nie ma już ochoty po prostu jeździć dookoła toru. Austriak wycofał się ze sportu i zajął kierowaniem własnymi liniami lotniczymi.
W 1982 Lauda wrócił do wyścigów czując, że wciąż ma karierę przed sobą.
Po pomyślnych testach dla McLarena jedynym problemem było przekonanie Marlboro, czyli głównego sponsora teamu, że jest wciąż zdolny do wygrywania wyścigów. Jednak Austriak udowodnił to wygrywając Grand Prix Stanów Zjednoczonych – Zachód. Lauda zdobył trzeci tytuł mistrza świata w 1984, pokonując Alaina Prosta o zaledwie pół punktu.
Po przejściu na sportową emeryturę zarządzał zespołem Formuły 1 Jaguar Racing w latach 2001–2002. Został wprowadzony do International Motorsports Hall of Fame w 1993 r.
Jako kierowca, Lauda znany był z trzeźwego podejścia do wyścigów, minimalizowania ryzyka i jednoczesnego maksymalizowania wyników i bezwzględnego dbania o własny interes. Uważany był za jednego z najznakomitszych kierowców testowych w sporcie, często pracującego długimi godzinami, aby poprawić samochód.
Niki Lauda był autorem 4 książek autobiograficznych.
Był jednym z bohaterów serialu anime pt. "Grand Prix". Akcja kreskówki dzieje się w okresie po wypadku Laudy, dlatego jego postać nosi w serialu maskę na twarzy.
Był jednym z ekspertów Formuły 1 dla telewizji RTL do końca sezonu 2017.
W 2020 roku ukazała się biografia Laudy autorstwa Maurice'a Hamiltona, wydana również w języku polskim, nakładem wydawnictwa SQN.
Życie prywatne.
W 1976 poślubił Marlene Knaus, z którą miał dwóch synów: Lucasa (ur. 1979) i Mathiasa (ur. 1981). Z nieformalnego związku miał syna Christopha (ur. 1982). W 1991 roku, po piętnastu latach małżeństwa rozwiódł się. We wrześniu 2008 ożenił się z Birgit Wetzinger, z którą miał bliźniaki: syna Maxa i córkę Mię (ur. 6 września 2009).
Lauda Air i katastrofa lotu 004.
 W 1978 roku Lauda założył linię Lotniczą Lauda Air, początkowo realizującą krótkie loty czarterowe. W 1989 linia uruchomiła loty z Wiednia do Azji i Australii. 26 maja 1991 roku Boeing 767 realizujący lot Lauda Air 004 rozbił się w Tajlandii. Jako przyczynę wskazano samoistne załączenie się w trakcie lotu odwracacza ciągu silnika nr 1. Zginęły 223 osoby. Była to pierwsza katastrofa Boeinga 767 skutkująca całkowitą utratą maszyny i najbardziej śmiertelny wypadek lotniczy w historii Tajlandii. Mimo tego zdarzenia firma funkcjonowała aż do 2003 roku, kiedy to stała się częścią Austrian Airlines. Pod koniec tego samego roku Lauda założył nową linię lotniczą - Niki.
Niki Lauda w filmach.
We wrześniu 2013 roku premierę miał "Wyścig", film opowiadający historię rywalizacji, pomiędzy Nikim Laudą a Jamesem Huntem, w reżyserii Rona Howarda. W rolę Laudy wcielił się Daniel Brühl, natomiast Hunta zagrał Chris Hemsworth.
Problemy zdrowotne.
W 2005 i 2008 roku dwukrotnie przeszedł zabieg przeszczepienia nerek. Zmarł 20 maja 2019, 9 miesięcy po przeszczepieniu płuc.

</doc>
<doc id="426420" url="https://pl.wikipedia.org/wiki?curid=426420" title="Grand Prix USA">
Grand Prix USA



</doc>
<doc id="426424" url="https://pl.wikipedia.org/wiki?curid=426424" title="Cetyniec mniejszy">
Cetyniec mniejszy

Cetyniec mniejszy ("Tomicus minor") – gatunek owada, najczęściej towarzyszący cetyńcowi większemu. Pojawia się w górnej części koron sosen, jest oligofagiem. Ma znaczenie w leśnictwie, na terenach występowania emisji przemysłowych. Atakuje najczęściej sosny, doprowadzając do obumierania konarów.
Jest mniejszy od cetyńca większego, osiąga długość około 4 mm. Na ścięciu pokryw brak pasków.
Znany z Europy, Afryki Północnej, północnej części Azji, Chin, Japonii, Korei i Tajwanu.

</doc>
<doc id="426426" url="https://pl.wikipedia.org/wiki?curid=426426" title="Cetyniec większy">
Cetyniec większy

Cetyniec większy ("Tomicus piniperda") – gatunek owada z podrodziny kornikowatych. Szkodnik wtórny, oligofag z preferencją sosny. W Polsce występuje na terenie całego kraju, doprowadza do wydzielania się posuszu, roznosi siniznę. Często towarzyszy mu cetyniec mniejszy.
Znany z Europy, Wysp Kanaryjskich, Algierii, Azji Północnej, Wietnamu i Japonii.

</doc>
<doc id="426429" url="https://pl.wikipedia.org/wiki?curid=426429" title="Ken’ichi Fukui">
Ken’ichi Fukui

 – japoński chemik, laureat Nagrody Nobla w dziedzinie chemii w roku 1981, wspólnie z Roaldem Hoffmannem, za niezależnie wykonane teoretyczne badania reaktywności związków chemicznych współtwórca teorii orbitali frontalnych (granicznych).
W 1941 ukończył chemię na Cesarskim Uniwersytecie w Kioto, po czym zajął się badaniami paliw syntetycznych w Wojskowym Laboratorium Paliwowym. W roku 1943 wrócił na macierzystą uczelnię, gdzie został wykładowcą na Wydziale Chemii Paliw. W latach 1951–1982 był profesorem chemii fizycznej na Uniwersytecie Kiotyjskim. W latach 1982–1988 był prezesem Instytutu Technicznego w Kioto. 
Zaczynając pracę eksperymentalną, Fukui stworzył grupę teoretyków, z którymi kontynuował badania w dziedzinie chemii organicznej. Wyniki były publikowane głównie w czasopismach japońskich. W roku 1952 odniósł sukces, odkrywając związek pomiędzy aktywnością chemiczną węglowodorów aromatycznych i ich gęstością elektronową. Starał się też sformułować dokładną drogę reakcji chemicznych. W pierwszej publikacji dotyczącej tej problematyki (1970) w prosty sposób wyjaśnił znaczenie geometrycznego kształtu reagujących cząsteczek. Równocześnie wykazał istotną rolę orbitali frontalnych w reakcjach.
Za swoją pracę dotyczącą roli orbitali frontalnych w reakcjach chemicznych, otrzymał Nagrodę Nobla, pierwszą wręczoną Japończykowi. W szczególności chodziło o kwestię dzielenia luźno powiązanych elektronów zajmujących cząsteczkowe orbitale frontalne nazwane akronimami HOMO i LUMO, oznaczającymi: 
Niezależnie od Fukai, który publikował swoje prace w języku japońskim, tego samego odkrycia dokonali dwaj uczeni amerykańscy, Roald Hoffmann (Uniwersytet Cornella) i Robert Woodward (Uniwersytet Harvarda, laureat Nagrody Nobla z roku 1965, który zmarł przed przyznaniem jej za teorię orbitali frontalnych).
Ken’ichi Fukui został członkiem:
W latach 1983–1984 pełnił funkcję prezesa Japońskiego Towarzystwa Chemicznego.

</doc>
<doc id="426432" url="https://pl.wikipedia.org/wiki?curid=426432" title="The Flying Pickets">
The Flying Pickets

The Flying Pickets – brytyjska grupa wokalna, śpiewająca aranżacje "a cappella" znanych przebojów. Najbardziej kojarzona jest z coverem utworu „Only You”, wykonywanego pierwotnie przez grupę Yazoo.
Historia.
Zespół został założony w 1982 roku przez grupę aktorów tworzących "7:84 Theatre group" – grupę teatralną śpiewającą a cappella w przedstawieniu "One Big Blow", zainspirowanym ówczesnym strajkiem angielskich górników.
Początkowo The Flying Pickets koncertowali w londyńskich pubach i klubach. Wkrótce jednak zostali dostrzeżeni przez wytwórnię "Virgin Records", która podpisała z nimi kontrakt w 1983 roku. W tym samym roku ich debiutancki singel „Only You” przez pięć tygodni gościł na pierwszym miejscu brytyjskiej listy przebojów w okresie świąt Bożego Narodzenia, zyskując wielką popularność również w wielu innych krajach. Do czołówki listy powrócili rok później utworem „When You're Young and in Love” z repertuaru Vana McCoya.
Albumy zespołu zawierają głównie przeróbki utworów zespołów z różnych epok m.in. „To Know Him is to Love Him” Teddy’ego Bearsa, „Masters of War” Boba Dylana po „Psycho Killer” Talking Heads. Na trasy koncertowe zespołu składają się setki występów, dawanych w małych klubach, dyskotekach, jak i wielkich salach koncertowych.

</doc>
<doc id="426435" url="https://pl.wikipedia.org/wiki?curid=426435" title="Zwyczaj prawny">
Zwyczaj prawny

Zwyczaj prawny - zwyczaj będący prawem. 
Do powstania zwyczaju prawnego konieczne jest łączne wystąpienie dwóch elementów:
"Usus" oznacza tutaj dającą się zaobserwować ustaloną praktykę. 
"Opinio iuris" oznacza tutaj przeświadczenie, że niezastosowanie się do "usus" stanowi naruszenie prawa. 
Czasem kryteria te są też uszczegóławiane. Na przykład dodaje się, że taka dająca się zaobserwować ustalona praktyka ma być długotrwała (łac. "longa consuetudo"), jednolita, niezmienna (stała), nieprzerwana i powszechna oraz że nie wykształciła się praktyka jej przeciwstawna. Charakter prawny zaś tej praktyki – w ocenie tych, którzy się do niej stosują/przestrzegają jej – ma być niezbędny (łac. "opinio iuris sive necessitatis"). Przeświadczenie natomiast o nim ma istnieć nie tylko po stronie tych, których zachowania ta praktyka dotyczy, ale również po stronie sędziów i urzędników, którzy na jej podstawie wydają wyroki/decyzje administracyjne (urzędowe/urzędnicze). 
Prawne zwyczaje stanową źródło prawa i tworzą prawo zwyczajowe.
Zwyczaje, jakim prawo stanowione nadaje charakter źródła prawa.
Zwyczaje, jakim prawo stanowione nadaje charakter źródła prawa, różnią się od prawnych zwyczajów tym, że stają się one prawem nie same z siebie, lecz z mocy prawa stanowionego i w granicach tym prawem zakreślonych (w granicach sankcjonowania, uznawania ich tym prawem). W odniesieniu też do nich nie jest konieczne wystąpienie "opinio iuris", tylko wystarczy powstanie samego "usus". W Polsce o tego rodzaju zwyczajach możemy mówić np. w przypadku prawa cywilnego, prawa spółek handlowych, indywidualnego prawa pracy i prawa morskiego.
Zobacz też.
Desuetudo

</doc>
<doc id="426437" url="https://pl.wikipedia.org/wiki?curid=426437" title="Chrześcijański anarchizm">
Chrześcijański anarchizm

Chrześcijański anarchizm – ruch w teologii politycznej, który twierdzi, że anarchizm jest nieodłącznym elementem chrześcijaństwa i Ewangelii.
Podstawa.
Według chrześcijańskich anarchistów jedyną „instytucją", przed którą odpowiada człowiek, jest Bóg opisany w nauce głoszonej przez Jezusa Chrystusa. Z tego powodu zostaje odrzucona idea, że ludzkie rządy mają najwyższą władzę nad społeczeństwami. Chrześcijańscy anarchiści potępiają państwo, identyfikując je z przemocą, kłamstwem i bałwochwalstwem. Według nich „panowanie Boga” jest właściwym wyrazem relacji między Bogiem a ludzkością. Pod „panowaniem Boga” relacje międzyludzkie charakteryzowałyby się podzielnym autorytetem, przywództwem służebnym i powszechnym współczuciem – a nie hierarchicznymi, autorytarnymi strukturami, które zwykle przypisuje się religijnemu porządkowi społecznemu. Większość chrześcijańskich anarchistów to pacyfiści – odrzucają wojnę i stosowanie przemocy. Niektórzy chrześcijańscy anarchiści są pacyfistami i przeciwstawiają się stosowaniu wszelkich form przemocy, czy to w ataku, czy w obronie własnej. Czują oni, że ziemskie instytucje, takie jak rząd czy Kościół, nie powinny mieć władzy nad nimi. Wierzą, że szukające wolności jednostki zostaną obdarzone łaską Boga tylko wtedy, gdy nadstawią drugi policzek.
Chrześcijańscy anarchiści powołują się w swoich poglądach przede wszystkim na Kazanie na górze. Dużą inspirację dla idei chrześcijańskiego anarchizmu stanowi książka autorstwa Lwa Tołstoja, "Królestwo Boga jest wewnątrz Ciebie" (1894). Autor postulował w niej społeczeństwo oparte na wolności, braku przemocy, współczuciu, sam jednak nigdy nie określał siebie anarchistą.
Stary Testament.
Francuski filozof i chrześcijański anarchista, Jacques Ellul, zauważa, że ostatni werset z Księgi Sędziów (Sdz 21,25) stwierdza, że w Izraelu nie było króla i że „wszyscy postępowali według własnego uznania”. Następnie, jak zapisano w Pierwszej Księdze Samuela, lud Izraela chciał króla „tak, aby był jak inne narody”. Bóg natomiast oświadczył, że lud odrzucił go jako swego króla. Ostrzegł, że ludzki król doprowadzi do militaryzmu, poboru i podatków, i że ich prośby o litość z jego żądań pozostaną bez odpowiedzi. Samuel przekazał ostrzeżenie Boże Izraelitom, ale wciąż domagali się króla, a Saul został ich władcą. W późniejszych kronikach Starego Testamentu Izraelici próbują żyć z podjętą decyzją.
Nowy Testament.
Bardziej niż jakiekolwiek inne źródło biblijne, Kazanie na górze jest podstawą chrześcijańskiego anarchizmu. Aleksandros Christogiannopoulos wyjaśnia, że Kazanie doskonale ilustruje główne nauki Jezusa o miłości i przebaczeniu. Chrześcijańscy anarchiści twierdzą, że państwo, oparte na przemocy, jest sprzeczne z Kazaniem i wezwaniem Jezusa do kochania naszych wrogów.
Ewangelie mówią o kuszeniu Chrystusa na pustyni. Przy ostatniej pokusie Jezus zostaje zabrany na wysoką górę przez Szatana i zostaje mu zaproponowane, że jeśli pokłoni się Szatanowi, ten da mu wszystkie królestwa świata. Chrześcijańscy anarchiści uznają to jako dowód na to, że wszystkie ziemskie królestwa i rządy są władane przez Szatana. Jezus odrzuca pokusę, zamiast tego decyduje się służyć Bogu, co sugeruje, że Jezus jest świadomy zepsutej natury ziemskiej władzy.
Chrześcijańska eschatologia, jak i różni chrześcijańscy anarchiści, tacy jak np. Jacques Ellul, utożsamiali państwo i władzę polityczną z Bestią w Księdze Objawienia.
Poglądy.
Autorytet Kościoła.
Z pewnymi znaczącymi wyjątkami, takimi jak katolicki ruch robotniczy, wielu chrześcijańskich anarchistów krytycznie podchodzi do kościelnych dogmatów i rytuałów. Podstawą takiego podejścia stanowi pragnienie, aby chrześcijanie byli mniej zajęci wykonywaniem rytuałów i głoszeniem teologii dogmatycznej, a bardziej przestrzeganiem nauki i praktyk Jezusa. Jacques Ellul i Dave Andrews twierdzą, że Jezus nie zamierzał być założycielem religii instytucjonalnej, podczas gdy Michael Elliot uważa, że jedną z intencji Jezusa stanowiło obejście ludzkich pośredników i pozbycie się kapłanów.
Pacyfizm.
Chrześcijańscy anarchiści, tacy jak Lew Tołstoj, Ammon Hennacy, Jacques Ellul i Dave Andrews, podkreślali słowa Jezusa, aby nie opierać się złu, lecz nadstawić drugi policzek. Twierdzili, że nauka ta może oznaczać jedynie potępienie państwa, ponieważ policja i wojsko posiadają monopol na legalne używanie siły. Wolność będzie kierowana łaską Boga tylko wtedy, gdy okaże się współczucie innym i nadstawi drugi policzek w obliczu przemocy. Chrześcijańscy anarchiści uważają, że przemoc rodzi przemoc, a cele nigdy nie usprawiedliwiają środków.
Wielu chrześcijańskich anarchistów praktykuje zasady niestosowania przemocy, braku oporu i "nadstawiania drugiego policzka". Aby zilustrować działanie braku oporu w praktyce, Aleksandros Christogiannopoulos przedstawia następującą chrześcijańsko-anarchistyczną odpowiedź na terroryzm:
Państwo.
Najczęstszym wyzwaniem dla anarchistycznych teologów jest interpretacja 13 rozdziału Listu do Rzymian Św. Pawła w wersetach 1–7, w których apostoł domagał się posłuszeństwa wobec rządzących i opisał ich jako służących Bogu oraz wymierzających karę złoczyńcom. List do Rzymian we fragmencie 13,1–7 zawiera najbardziej wyraźne w Nowym Testamencie odniesienie do państwa. Pojawia się ono jednak w innych fragmentach: List do Tytusa 3,1, List do Hebrajczyków 13,17 i 1. List Piotra 2,13-17.
Niektórzy teologowie, tacy jak Charles Cranfield, interpretowali List do Rzymian 13,1–7 jako wezwanie Kościoła do wspierania państwa, ponieważ Bóg uświęcił państwo, aby było jego głównym narzędziem do zachowania porządku społecznego. Podobnie, w przypadku zaangażowania się państwa w „sprawiedliwą wojnę”, niektórzy teologowie twierdzą, że chrześcijanie mogą służyć państwu i "posługiwać się mieczem". Chrześcijańscy anarchiści nie podzielają tych interpretacji Listu do Rzymian, ale nadal uznają je za „bardzo zawstydzający fragment”.
Chrześcijańscy anarchiści i pacyfiści, tacy jak Jacques Ellul i Vernard Eller, biorąc pod uwagę rozdział 13 Listu do Rzymian oraz nauki Jezusa o nadstawianiu drugiego policzka, nie nawołują do obalenia państwa. Uznają gniew i zemstę jako sprzeczne z chrześcijańskimi wartościami życzliwości i przebaczenia. Jednocześnie Ellul twierdzi, że nie należy popierać i uczestniczyć w instytucji państwa. Eller opisuje taką postawę w poniższy sposób:
Interpretacja rozdziału 13 Listu do Rzymian, jako legitymacja władzy, spotyka się z trudnościami w wyjaśnieniu działania pod tyranami lub dyktatorami. Ernst Käsemann w swoim "Komentarzu do Rzymian" zakwestionował główny nurt chrześcijańskiej interpretacji owego fragmentu w świetle niemieckich kościołów luterańskich, które wykorzystywały go do uzasadnienia holocaustu.
List Pawła do chrześcijan rzymskich głosi: „Albowiem rządzący nie są postrachem dla uczynku dobrego, ale dla złego”. Jednak chrześcijańscy anarchiści zwracają uwagę na niekonsekwencję w przypadku traktowania tekstu dosłownie i w oderwaniu od całości, ponieważ zarówno Jezus, jak i Paweł zostali straceni przez rządzące władze lub „władców”, mimo że ich czyny należy uznać za właściwe.
Są też chrześcijańscy anarchiści, tacy jak Tołstoj i Hennacy, którzy nie widzieli potrzeby włączania nauk Pawła do swojej filozofii. Tołstoj wierzył, że Paweł przyczynił się do „odchylenia” Kościoła od nauczania i praktyk Jezusa, podczas gdy Hennacy uważał, że „Paweł zepsuł przesłanie Chrystusa”. Hennacy i Ciaron O'Reilly, w przeciwieństwie do Ellera, opowiadają się za pokojowym nieposłuszeństwem obywatelskim, by stawić czoła uciskowi państwa.
Proste życie.
Chrześcijańscy anarchiści, tacy jak Ammon Hennacy, Peter Maurin i Dorothy Day, często opowiadają się za dobrowolnym ubóstwem. Może to wynikać z różnych powodów, jak np. wycofanie wsparcia dla rządu poprzez zmniejszenie dochodu podlegającego opodatkowaniu lub stosowanie się do nauk Jezusa. Jezus zalecał swoim uczniom dobrowolne ubóstwo, co chrześcijańscy anarchiści widzą w słowach: „Łatwiej jest wielbłądowi przejść przez ucho igielne, niż bogatemu wejść do królestwa Bożego” (Mk 10,25) i „Nie możecie służyć Bogu i Mamonie”(Łk 16,13).
Wegetarianizm.
Wegetarianizm w tradycji chrześcijańskiej ma długą historię, począwszy od pierwszych wieków Kościoła związanych z ojcami i matkami pustyni, którzy porzucili „świat ludzi” na rzecz zbliżenia się do Trójcy Świętej. Wegetarianizm wśród pustelników i mnichów kościołów wschodnich oraz i rzymskokatolickich nadal jest powszechny do dziś jako środek upraszczający życie i praktyki ascezy. Lew Tołstoj, Ammon Hennacy i Théodore Monod swoją wiarę w niestosowanie przemocy i współczucie wobec wszystkich istot żywych urzeczywistniali m.in. poprzez wegetarianizm.
Krytyka.
Do krytyków chrześcijańskiego anarchizmu należą zarówno chrześcijanie, jak i anarchiści. Chrześcijanie często cytują trzynasty rozdział Listu do Rzymian jako dowód, że państwo powinno być przestrzegane. Świeccy anarchiści natomiast nie wierzą w jakąkolwiek formę władzy, również w tę przynależną Bogu. Najostrzejsza krytyka chrześcijaństwa pochodzi od rewolucjonisty Michaiła Bakunina. Twierdził on, że celem każdego systemu religijnego, jest ujarzmienie człowieka i wywyższenie Boga, co w efekcie prowadzi do ślepego poddaństwa i zależności od innych.
Chrześcijańscy anarchiści często uważają, że przytaczanie rozdziału 13 Listu do Rzymian jest wyjęte z kontekstu i do jego pełnego zrozumienia niezbędne jest zrozumienie rozdziału 13 Księgi Objawienia oraz rozdziału 13 Księgi Izajasza.

</doc>
<doc id="426438" url="https://pl.wikipedia.org/wiki?curid=426438" title="Kwalifikacja prawna">
Kwalifikacja prawna

Kwalifikacja prawna – ustalenie (w drodze tzw. subsumpcji) normy prawnej odnoszącej się do danego stanu faktycznego. Inaczej jest to przyporządkowanie czynu (sytuacji) określonemu przepisowi prawa. Kwalifikacja prawna jest podstawą do określenia sankcji – prawnych następstw danego czynu (sytuacji).
Kwalifikacja w prawie prywatnym międzynarodowym (kolizyjnym) to zespół czynności, które mają doprowadzić do ustalenia znaczenia i denotacji pojęć wchodzących w skład normy kolizyjnej. Wiąże się to bezpośrednio z ustaleniem prawa właściwego dla wykładni tychże pojęć (kwalifikacja "sensu stricto"). W kolizjonistyce można znaleźć kilka sposobów odnajdywania prawa właściwego dla dokonania kwalifikacji.
Może to być wykładnia zgodnie z prawem merytorycznym państwa "legis fori". Oznacza to, że sąd, ustalając treść pojęć występujących w normach kolizyjnych, powinien stosować się według wskazówek występujących we własnym prawie merytorycznym. Ten sposób rodzi jednak problemy w chwili, gdy system prawny państwa, w którym prawo ma zostać zastosowane nie zna instytucji prawnej określonej danym pojęciem (terminem). Zwolennikami kwalifikacji według merytorycznej "legis fori" byli m.in. F. Kahn i E. Bartin.
W literaturze wskazuje się, że kwalifikacja może być przeprowadzana też zgodnie z prawem państwa wskazanego przez daną normę kolizyjną jako państwa, którego prawo merytoryczne w danym przypadku jest właściwe. Pociąga to ze sobą problem błędnego koła. Zwolennikami kwalifikacji według "legis causae" byli m.in. F. Despagnet i M. Wolff.
Wreszcie postuluje się, aby pojęcia kwalifikować w oparciu o autonomię systemu prawa kolizyjnego. Próby takie podejmował E. Rabel. W tej koncepcji kłopoty nie biorą się właściwie z błędów tkwiących w samej teorii, ale problemach związanych z budowaniem takiegoż autonomicznego systemu norm prawa prywatnego międzynarodowego.
Do tej ostatniej koncepcji, nawiązuje teoria kwalifikacji funkcjonalnej, nakazująca uwzględniać "międzynarodową funkcję rozgraniczającą" norm kolizyjnych.
Istnieje też sporo również koncepcji o polskim rodowodzie, których autorami byli m.in. Leon Babiński, Fryderyk Zoll i Kazimierz Przybyłowski. Według Przybyłowskiego decydująca jest wykładnia poszczególnych norm (połączenie teorii autonomicznej i teorii funkcjonalnej).
Polska ustawa Prawo prywatne międzynarodowe z 2011 roku nie rozstrzyga kwestii związanych z kwalifikacją.

</doc>
<doc id="426439" url="https://pl.wikipedia.org/wiki?curid=426439" title="Armia Czynna Ukraińskiej Republiki Ludowej">
Armia Czynna Ukraińskiej Republiki Ludowej

Armia Czynna Ukraińskiej Republiki Ludowej – armia Ukraińskiej Republiki Ludowej, utworzona w 1917 z zukrainizowanych oddziałów armii rosyjskiej, Strzelców Siczowych, Wolnego Kozactwa, ukraińskich jeńców pochodzących z Galicji oraz ochotników.
Podczas wojny ukraińsko-radzieckiej toczyła walki z bolszewikami, walczyła również z Armią Ochotniczą. W pierwszej połowie 1919 r. brała udział w walkach z wojskami polskimi na froncie od Łucka do Kobrynia. Po podpisaniu „Aktu Zjednoczenia Państwa Ukraińskiego” była wspierana przez Ukraińską Armię Halicką, szczególnie po wyparciu jej za Zbrucz w lipcu 1919.
Podczas wojny polsko-bolszewickiej z jeńców i internowanych żołnierzy Armii URL utworzono Armię Czynną URL, związaną sojuszem z Wojskiem Polskim.
Powstanie armii w 1917 roku.
Proces formowania armii ukraińskiej rozpoczął się po rewolucji lutowej i obaleniu caratu w Imperium Rosyjskim w marcu 1917, równocześnie z rozwojem ruchu narodowowyzwoleńczego na terenie Ukrainy. 17 marca 1917 w Kijowie powołano Ukraińską Centralną Radę.
22 marca 1917 w Kijowie z inicjatywy Mykoły Michnowskiego odbyły się pierwsze zebrania i wiece ukraińskich oficerów i żołnierzy rosyjskiej armii, które zwróciły się do Rządu Tymczasowego z żądaniami narodowej i terytorialnej autonomii Ukrainy i ogłosiły się Tymczasową Ukraińską Radą Wojskową (TUWR).
29 marca 1917 na naradzie wojskowych garnizonu kijowskiego utworzono pierwszą organizację wojskową – Ukraiński Klub Wojskowy im. hetmana Pawła Połubotka. Na tym właśnie zebraniu uchwalono postanowienie o rozpoczęciu tworzenia armii narodowej przez tworzenie ukraińskich pułków ochotniczych, a pierwszemu z nich nadano nazwę – I Ukraiński Pułk Kozacki im. hetmana Bohdana Chmielnickiego. Jednocześnie z Klubem Wojskowym utworzono Ukraiński Wojskowy Komitet Organizacyjny, który miał się zajmować głównie tworzeniem narodowych sił zbrojnych.
10 kwietnia 1917 w Kijowie odbył się wiec ukraińskich żołnierzy frontowych, na którym uchwalono skierowane do Rządu Tymczasowego żądanie stworzenia armii ukraińskiej, oddzielenia na froncie żołnierzy-Ukraińców od żołnierzy innych narodowości, i uformowania z nich pułków z ukraińskim językiem dowodzenia.
W kwietniu 1917 w Mińsku powstała Ukraińska Frontowa Rada (dla Frontu Zachodniego) na czele z Symonem Petlurą.
W maju 1917, nie zważając na opór rosyjskiego dowództwa, sformowano I Ukraiński Pułk Kozacki im. hetmana Bohdana Chmielnickiego pod dowództwem kapitana D. Putnyka-Hrebeniuka, a potem podpułkownika Jurija Kapkana.
Zalążkiem narodowej armii ukraińskiej stał się I Korpus Ukraiński pod dowództwem gen. Pawła Skoropadskiego.
Formowanie.
Ukraińska Centralna Rada została w większości zdominowana przez socjalistów, którzy optowali za autonomią w obrębie państwa rosyjskiego. W związku z tym byli oni przeciwnikami powoływania narodowych sił zbrojnych, a promowali ochotnicze siły milicyjne. Ze stanowiskiem UCR nie zgadzał się Mykoła Michnowśkyj, który zorganizował Klub im. hetmana Połubotka, i jako jego lider wszedł do UCR. Z inicjatywy Michnowskiego wbrew stanowisku UCR rozpoczęto formowanie ochotniczych jednostek wojskowych.
W sierpniu 1917 zukrainizowany XXXIV korpus rosyjskiej armii pod dowództwem generała Pawła Skoropadskiego został przemianowany na I Korpus Ukraiński, a we wrześniu z rosyjskiego VI Korpusu Armijnego stworzono II Siczowy Korpus Zaporoski pod dowództwem generała Mandryki.
W listopadzie 1917 ukraińscy oficerowie i żołnierze fińskiego pułku piechoty utworzyli Kureń Hajdamacki pod dowództwem kapitana Pustowita. W zimie 1917/1918 część z nich wzięła udział w walkach z wojskami bolszewickimi na Lewobrzeżnej Ukrainie i w obronie Kijowa.
Jednak znaczna część ukraińskich wojsk (16 dywizji), które nie zostały ściągnięte w odpowiednim czasie z frontu przez rząd Ukraińskiej Republiki Ludowej, została rozbita przy próbie powrotu na Ukrainę, lub samorzutnej demobilizacji.
Centralna Rada nie dostrzegała potrzeby sformowania regularnej armii, obstając przy wymogu tworzenia sił zbrojnych na bazie milicyjnej. Wskutek tego, jak i bolszewickiej agitacji, ukrainizowane oddziały rozpadały się.
W listopadzie 1917 komendant Kijowskiego Okręgu Wojskowego pułkownik W. Pawłenko rozpoczął tworzenie ukraińskiej gwardii, na początek formując w Kijowie dwie dywizje serdiuckie. Pod koniec tegoż roku z ukraińskich jeńców armii austro-węgierskiej pochodzących z Galicji utworzono Halicko-Bukowiński Kureń Strzelców Siczowych, przemianowany niedługo potem na Kureń Strzelców Siczowych, a w marcu 1918 powiększony do rozmiarów pułku.
W listopadzie 1917 utworzono Ukraiński Generalny Sztab Wojskowy, przeznaczony do dowodzenia wszystkimi jednostkami ukraińskimi. Pod koniec grudnia 1917 przed rozpoczęciem wojny ukraińsko-bolszewickiej URL z powodów politycznych nie posiadała armii posiadającej wartość bojową. Tylko 16 stycznia 1918 na posiedzeniu Małej Rady przyjęto uchwałę o utworzeniu armii narodowej, która jednak przez opór części probolszewicko nastawionych członków Centralnej Rady nie weszła w życie. Pod koniec stycznia – początku lutego 1918 na podejściach do Kijowa rozgorzały zacięte walki z atakującymi wojskami bolszewickimi pod dowództwem Michaiła Murawjowa. Przeciwstawili się im skutecznie Hajdamacki Kosz Słobodzkiej Ukrainy, Kureń Strzelców Siczowych, Pomocniczy Kureń Studencki, kureń Wolnego Kozactwa, pułk im. koszowego K. Hordijenki, Ogólny Kureń Czarnomorski, Kureń Kolejowy, dywizjon samochodów pancernych i inne niewielkie oddziały wojskowe.
Zdobywszy Kijów, wszystkie oddziały ukraińskie oprócz Hajdamackiego Kosza w rejonie miasteczka Ihnatiwci zostały połączone w Ogólny Zahon Zaporoski pod dowództwem generała Kostiatyna Prisowśkiego, uważanym za rozpoczęcie tworzenia regularnej armii.
Atak na Kijów w 1918.
Po podpisaniu traktatu brzeskiego 27 lutego 1918 Armia URL rozpoczęła natarcie na Kijów. W walkach brali udział sformowane przez Niemców i Austriaków dywizje Synożupannyki і Sirożupannyki. W czasie walk Główny Korpus Zaporoski przemianowano na Dywizję Zaporoską, a w końcu marca w Korpus Zaporoski. 2–3 marca 1918 miasto opuściły wojska ukraińskie, і 7 marca 1918 do stolicy powrócił rząd URL. Rozwijając szybko ofensywę na Lewobrzeżnej Ukrainie, ukraińskie oddziały 9 kwietnia 1918 wyzwoliły Połtawę, а 19 kwietnia – Charków. Do końca kwietnia 1918 całe terytorium Ukrainy zostało wyzwolone spod władzy bolszewików. 13 kwietnia 1918 na rozkaz ministra wojny Ołeksandra Żukowskiego Krymska Grupa Armii URL, przełamując opór wroga, rozpoczęła natarcie na Krym. 22 kwietnia 1918 wojska URL zajęły Dżankoj, а wkrótce Symferopol i Bachczysaraj.
Dalsze natarcie wojsk ukraińskich zostało wstrzymane na żądanie niemieckiego dowództwa. W okresie Hetmanatu dowództwo niemiecko-austriackie przeciwstawiając się formowaniu ukraińskich oddziałów, zdemobilizowało Synożupanników, zmniejszyło znacznie dywizję Sirożupanników, rozbroiło pułk Strzelców Siczowych. W składzie ukraińskiej armii znajdował się Korpus Zaporoski. W lipcu 1918 sformowano 1 Dywizję Serdiucką.
Organizacja w 1918 roku.
W marcu i kwietniu 1918 armia liczyła około 15 tysięcy żołnierzy, 60 armat i 250 karabinów maszynowych. W listopadzie 1918 podczas powstania antyhetmańskiego wojsko Dyrektoriatu URL składało się już z zagonu Strzelców Siczowych, Korpusu Zaporoskiego, głównych części Szarej i Serdiuckiej Dywizji i oddziałów partyzanckich. Szefem sztabu Armii URL mianowano płk Ołeksandra Sływynśkiego, generalnym kwatermistrzem – gen. Drozdowśkyj, drugim generalnym kwatermistrzem – gen. M. Kakurin.
W grudniu 1918 sformowano 4 grupy armijne:
Odwrót z Kijowa w 1919 roku.
W pierwszych dniach stycznia 1919 r. na terytorium URL wkroczyły jednostki Armii Czerwonej, dowodzone przez Władimira Antonowa-Owsiejenkę. 3 stycznia 1919 r. siły bolszewickie wkroczyły do Charkowa. Znaczna część partyzanckich oddziałów chłopskich na Ukrainie, walczących wcześniej z Niemcami oraz Hetmanatem, przechodziła na stronę radziecką, jednak ich wartość bojowa i lojalność była często wątpliwa. Do walki po stronie Armii Czerwonej przyłączał się również miejski proletariat nieukraińskiego pochodzenia. 12 stycznia 1919 r. Armia Czerwona zajęła Czernihów, 20 stycznia odniosła ostatecznie zwycięstwo w szesnastodniowej bitwie o Połtawę, zaś jednostki 2 ukraińskiej dywizji radzieckiej dowodzone przez Pawła Dybienkę wkroczyły do Jekaterynosławia, o który wcześniej zacięte walki toczyli petlurowcy i machnowcy. Pod koniec stycznia lojalność wobec ukraińskiego rządu zachowało jedynie 21 tys. żołnierzy. 23 stycznia Semen Petlura rozpoczął ewakuację personelu wojskowego ze stolicy, by uniknąć bitwy o Kijów, której wynik byłby z góry przesądzony. Stolica Ukrainy została bez walki zajęta przez 1 ukraińską dywizję radziecką 5 lutego.
W marcu-kwietniu 1919 Armia Naddnieprzańska, tocząc ciężkie boje obronne, wycofała się początkowo na Prawobrzeżną Ukrainę, а na początku maja – na Wołyń i Podole.
W maju 1919 zreorganizowano armię, tworząc z 11 dywizji 5 samodzielnych grup:
W skład Armii URL wchodziły także zgrupowanie „Sicz Zaporoska” mjr. Jurija Bożka (1 tysiąc żołnierzy) i inne oddziały powstańcze.
W grudniu 1919 r. oddziały URL przeszły przez polską granicę. W kwietniu i maju 1920 wzięły udział w liczbie 6 tys. żołnierzy w wyprawie kijowskiej a następnie w walkach odwrotowych, obronie Zamościa i polskiej kontrofensywie. Działały na środkowym odcinku frontu.
I pochód zimowy.
Na początku czerwca 1919 Armia Czynna, prowadząc szereg ofensywnych operacji przeciw wojskom bolszewickim, zajęła południowo-wschodnie Podole і wyszła na linię Starokonstantynów-Płoskirów-Kamieniec Podolski. Takim sposobem stworzono pole dla wycofania się Armii Halickiej, która pod naciskiem polskich wojsk 16–18 lipca 1919 była zmuszona opuścić tereny Galicji Wschodniej і przejść rzekę Zbrucz.
Podczas I pochodu zimowego w latach 1919–1920 w składzie bojowej grupy znajdowało się blisko 10 tysięcy żołnierzy.
Struktura dowództwa Armii Czynnej.
Dowódca Armii Czynnej
Stany.
Armia Czynna URL miała charakter szkieletowy (kadrowy). Dywizje stanowiły odpowiedniki polskich brygad czy też pułków. 
W lipcu 1920 armia liczyła ok. 15,5 tys. żołnierzy (w linii i na tyłach) co stanowiło odpowiednik polskiej dywizji piechoty (jednej) i brygady kawalerii (jednej).
Demobilizacja armii.
W listopadzie 1920 po ciężkich walkach z Armią Czerwoną przeszła Zbrucz i została internowana przez władze polskie.
W 1921 roku armia URL była rozlokowana w trzech obozach: Kalisz, Szczypiorno і Strzałkowo. Ogólnie liczyła 17 464 żołnierzy. W styczniu 1921 utworzono Sztab Partyzancko-Powstańczy przy Głównym Dowództwie Wojsk URL, dowództwo której objął gen. Jurko Tiutiunnyk. Sztab koordynował działania oddziałów powstańczych na Ukrainie. W listopadzie 1921 zorganizował on II pochód zimowy na Prawobrzeżną Ukrainę (1,5 tysiąca żołnierzy w trzech grupach: besarabskiej, podolskiej i wołyńskiej), sformowanych z ochotników i internowanych żołnierzy Armii URL. Wyprawa ta jednak została rozbita.
Do 1924 Armia URL przestała istnieć jako zorganizowana siła militarna. Internowani żołnierze stopniowo zmienili swój stan formalny na emigrantów politycznych. W późniejszym okresie weszli częściowo w skład ukraińskich podziemnych organizacji niepodległościowych.
Umundurowanie.
Korzystano z mundurów i wyposażenia dawnej armii carskiej. W styczniu 1919 zaczęto wprowadzać kurtki typu frencz, a w 1920 Polacy dostarczyli armii URL mundury i wyposażenie polskie, niemieckie, austriackie, amerykańskie i angielskie. Od listopada 1917 r. zaczęto na czapkach pod kokardą carską nosić prostokątne barwy niebiesko-żółte, na początku 1918 zaczęto nosić na czapkach tarczki ze św. archaniołem Gabrielem, w czerwcu 1918 r. ustanowiono natomiast kokardy z trójzębem. W okresie hetmanatu(czerwiec-połowa grudnia) noszone były naramienniki. 30 lipca 1919 r. do regulaminu wprowadzono naramienne trójzęby(10cmx6,9) w barwie broni. 
Stopnie wojskowe.
W styczniu 1918 Ukraińska Centralna Rada wprowadziła pierwsze stopnie wojskowe, które pokrywały się dokładnie z wykonywaną funkcją: kozak, rojowyj, czotowyj, buńczużnyj, półsotennyj, sotnyk, kurennyj, piłkownik, otaman brygady, otaman dywizji, otaman korpusu, otaman armii. Odznaki te (barwy czerwonej) noszono na prawym rękawie powyżej łokcia.
W lipcu 1918 wprowadzono nowe oznaki stopni, noszone na piersi: riadowyj, hurtkowyj, rojowyj, czotowyj, buńczużnyj, chorunżyj, znaczkowyj, sotnyk, generał-chorunżyj, generał-znaczkowyj, generał-buńczużnyj.
Ostatecznie w marcu 1920 ustanowiono w armii URL jednakowe stopnie:

</doc>
<doc id="426440" url="https://pl.wikipedia.org/wiki?curid=426440" title="Flying Pickets">
Flying Pickets



</doc>
<doc id="426441" url="https://pl.wikipedia.org/wiki?curid=426441" title="Mbank">
Mbank



</doc>
<doc id="426443" url="https://pl.wikipedia.org/wiki?curid=426443" title="Roorback">
Roorback

Roorback – dziewiąty studyjny album długogrający brazylijskiej grupy metalowej Sepultura, wydany 26 maja 2003. Jest to pierwsza płyta zespołu nagrana dla niemieckiej wytwórni SPV GmbH. 
Album promowały single "Mind War" i "Bullet the Blue Sky", do obu utworów powstały również wideoklipy. "Roorback" wydano również w limitowanej dwupłytowej edycji digipak, zawierającej również minialbum "Revolusongs", wzbogacony o klip do "Bullet the Blue Sky".
Album dotarł do 17. miejsca listy Billboard Independent Albums w Stanach Zjednoczonych sprzedając się w nakładzie 4 tys. egzemplarzy w przeciągu tygodnia od dnia premiery. Płyta trafiła ponadto na listy przebojów w Niemczech, Szwajcarii, Wielkiej Brytanii oraz Francji.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="426446" url="https://pl.wikipedia.org/wiki?curid=426446" title="Owczy pęd">
Owczy pęd

Owczy pęd – w żargonie giełdowym, termin oznaczający gwałtowne i nieuzasadnione kupowanie lub sprzedawanie akcji, naśladując aktualny trend.
Nazwa tego pojęcia wywodzi się z obserwowanego u wielu zwierząt stadnych, szczególnie zauważalnego jednak u owiec zachowania, polegającego na skłonności do poruszania się w ścisłym stadzie za swoim przewodnikiem (patrz zdjęcie obok). Wszystkie owce biegną tam, gdzie ich najbliżsi sąsiedzi w stadzie, a te z owiec, które widzą przewodnika, podążają za nim.
Ponieważ kurs akcji na giełdzie uzależniony jest od liczby zleceń składanych na akcje, owczy pęd na kupno akcji może mieć wpływ na wysokość ich kursu. Opisana sytuacja z reguły nie trwa jednak długo ze względu na to, że nie ma pokrycia w rzeczywistej sytuacji finansowej spółek, a kurs akcji zostaje w niedługim czasie sprowadzony do poziomu racjonalnego, odzwierciedlanego w odpowiednich wskaźniki rentowności i akceptowalnego przez rynek.

</doc>
<doc id="426447" url="https://pl.wikipedia.org/wiki?curid=426447" title="Krzywa Lorenza">
Krzywa Lorenza

Krzywa Lorenza – krzywa opisująca stopień koncentracji (nierównomierności podziału globalnego zasobu cechy) jednowymiarowego rozkładu zmiennej losowej o wartościach nieujemnych.
Jest ona często wykorzystywana w ekonometrii do liczbowego wyrażania koncentracji kapitału i nierównomierności zarobków. Ma również zastosowania w ekologii.
Definicja.
Jeśli obserwacje statystyczne w próbie o liczności formula_1 są posortowane ze względu na wartości cechy formula_2 która przyjmuje wartości nieujemne i choć dla jednej obserwacji jest dodatnia, czyli:
Wówczas krzywa Lorenza jest łamaną, której wierzchołki formula_5 dla formula_6 mają współrzędne:
Krzywa Lorenza zawiera się w kwadracie jednostkowym, przy czym jej końce to dolny lewy i górny prawy wierzchołek kwadratu (oczywiście formula_11). Pole pomiędzy nią a przekątną kwadratu nazywane jest wskaźnikiem Giniego.
Czasem też rysuje się nieznormalizowaną krzywą Lorenza, dla której:
Wówczas nieco utrudnione jest obliczanie wskaźnika Giniego, ale oś OY można opisać w jednostkach danego dobra (np. w PLN).
Przykład interpretacji.
Jeśli jakiś punkt krzywej Lorenza ma współrzędne formula_14 to oznacza, że suma 60% obserwacji o najmniejszych wartościach stanowi 30% całej sumy, np. 60% najbiedniejszych ludzi posiada 30% całego majątku społeczeństwa.
Im bliżej przekątnej jest krzywa Lorenza, tym rozkład jest bardziej równomierny.
Zastosowanie w ekonometrii.
Krzywa Lorenza jest często wykorzystywana w ekonometrii do opisywania stopnia nierówności dystrybucji dochodów w społeczeństwie.
Krzywa nachylona pod kątem 45 stopni przedstawia równomierny rozkład dochodów w społeczeństwie. Równomierny rozkład dochodów oznacza na przykład, że 80% dochodów otrzymuje 80% społeczeństwa (punkt E). Przykładem nierówności może być fakt, że 80% ludności dysponuje zaledwie 50% dochodów (punkt E′).
Zastosowanie w geografii ludności.
Krzywa Lorenza jest stosowana w geografii ludności do obrazowania nierównomierności gęstości zaludnienia w podjednostkach terenowych.

</doc>
<doc id="426449" url="https://pl.wikipedia.org/wiki?curid=426449" title="Nation">
Nation

Nation – ósmy album długogrający brazylijskiej grupy metalowej Sepultura, wydany w 2001 roku.
Album dotarł do 134. miejsca listy Billboard 200 w Stanach Zjednoczonych sprzedając się w nakładzie 10 tys. egzemplarzy w przeciągu tygodnia od dnia premiery. Płyta trafiła ponadto m.in. na listy przebojów w Niemczech, Austrii, Polsce, Australii, Szwajcarii, Wielkiej Brytanii oraz Francji.
Według danych z kwietnia 2002 album sprzedał się w nakładzie 55,721 egzemplarzy na terenie Stanów Zjednoczonych .
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="426452" url="https://pl.wikipedia.org/wiki?curid=426452" title="Wskaźnik rentowności kapitału własnego">
Wskaźnik rentowności kapitału własnego

Wskaźnik rentowności kapitału własnego (, stopa zwrotu z kapitału własnego lub rentowność kapitału własnego) – wskaźnik rentowności oznaczający jak wiele zysku udało się wygospodarować spółce z wniesionych kapitałów własnych.
W polskich warunkach określa ile groszy czystego zysku udało się osiągnąć spółce z jednego złotego kapitałów własnych. Obliczając ROE, liczy się zysk za dany okres do stanu kapitałów własnych na początek danego okresu.
Zysk netto przez kapitał własny wyrażony w % = ROE
Im wartość tego wskaźnika jest wyższa, tym korzystniejsza jest sytuacja przedsiębiorstwa. Wyższa efektywność kapitału własnego wiąże się z możliwością uzyskania wyższej nadwyżki finansowej, a co za tym idzie wyższych dywidend.

</doc>
<doc id="426456" url="https://pl.wikipedia.org/wiki?curid=426456" title="Jerzy Bossak">
Jerzy Bossak

Jerzy Bossak, właśc. Jerzy Burger-Naum (ur. 31 lipca 1910 w Rostowie nad Donem, zm. 23 maja 1989 w Warszawie) – polski reżyser filmów dokumentalnych, pedagog, dziennikarz.
Życiorys.
Syn Karola. Po ojczymie nosił nazwisko "Jerzy Szelubski". Ukończył prawo i filozofię na Uniwersytecie Warszawskim. Przed wojną we Lwowie redagował między innymi dział filmowy w piśmie „Sygnały”, współpracował z pismem „Dziennik Popularny”, w 1928 był współzałożycielem Stowarzyszenia Miłośników Filmu Artystycznego „Start”.
W czasie wojny od 1943 roku uczestniczył w tworzeniu „Czołówki Filmowej” Wojska Polskiego, towarzysząc jako filmowiec przemarszowi armii polskiej do Berlina.
Był pierwszym polskim dokumentalistą, który otrzymał nagrodę na MFF w Cannes, za film "Powódź".
Po wojnie był profesorem PWST w Łodzi. W latach 1944-1948 pełnił funkcję redaktora Polskiej Kroniki Filmowej, współpracował z Wytwórnią Filmową „Czołówka”.
Był inicjatorem zbudowania pierwszego po wojnie budynku w zburzonej Warszawie, z myślą o utworzeniu Wytwórni Filmów Dokumentalnych i Fabularnych, gdzie później pełnił funkcję kierownika artystycznego. Pochowany na Cmentarzu Wojskowym na Powązkach w Warszawie (kwatera AII-2-11).
Upamiętnienie.
W roku 1983 powstał film niemiecki reżysera Klausa Wildenhahna pod tytułem "Ein Film für Bossak und Leacock", którego bohaterem jest - między innymi - Jerzy Bossak. Po śmierci Bossak stał się bohaterem polskiego filmu dokumentalnego pod tytułem "Życie jak film", zrealizowanego w 1994 przez Jadwigę Zajicek.
12 grudnia 2005 roku w Łodzi została odsłonięta przez Andrzeja Wajdę i Małgorzatę Burzyńską-Keller Gwiazda Jerzego Bossaka. Fundatorem Gwiazdy jest Fundacja Ochrony Dziedzictwa Kultury Żydów.
W roku 2010 powstał film wyprodukowany przez Romasz-Studio w reżyserii Małgorzaty Burzyńskiej-Keller zatytułowany "Bossak. Kronika wypadków filmowych". Uroczysta premiera odbyła się w Muzeum Kinematografii w Łodzi, a następnie film został pokazany na wielu festiwalach m.in. na krakowskim Festiwalu Filmów Dokumentalnych.

</doc>
<doc id="426461" url="https://pl.wikipedia.org/wiki?curid=426461" title="Schizophrenia (album Sepultury)">
Schizophrenia (album Sepultury)

Schizophrenia – drugi album grupy Sepultura wydany 30 października 1987 nakładem Cogumelo Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.
Opis.
Materiał na płytę został zarejestrowany w sierpniu 1987 w João Guimarães Studio w Belo Horizonte. Był to pierwszy album nagrany z nowym gitarzystą prowadzącym Andreasem Kisserem. Przy okazji nagrania płyty nowego kształtu nabrało wtedy logo. 
Utwór „To the Wall” odnosi się do zatrzymania za nieposiadanie dowodów osobistych Maxa i Igora Cavalera oraz Paolo Jr. przez policję w Belo Horizonte, po czym cała trojka była przez sześć godzin osadzona w areszcie. Tekst tej piosenki napisali Max Cavalera oraz wokalista grupy Chakal, Vladimir Korg. Autorem słów do „Escape to the Void” był Andreas Kisser. Prawdopodobnie treścią tej piosenki Max Cavalera zainspirował się nadając tytuł całej płyty. Utwór „From the Past Comes the Storms” pierwotnie nosił tytuł „From the Past Reborns the Storms”. Muzycznie styl Sepultury odchodził od brzmień black i death metalowych, a stawał się jednoznacznie thrashmetalowy. Pod względem tekstowym twórczość Sepultury odchodziła od powszechnej tematyki grup metalowych, a skupiała się bardziej na rzeczywistości i własnych doświadczeniach. Mimo tego w tekstach nadal były zawarte treści fantastyczne.
"Schizophrenia" została pierwotnie wydana w wersji na winyli oraz na CD. Płyta zyskała entuzjastyczne przyjęcie wśród słuchaczy i wkrótce rozeszła się w liczbie 10 tys. egzemplarzy. W 1988 album został nielegalnie wydany w Niemczech przez wytwórnię Shark Records. W 1990 nakładem Roadracer Records wydano edycję płyty na winylu, do której dołączono piosenkę „Troops of Doom”. W 1997 ukazała się wersja zremasterowana albumu nakładem Roadrunner Records, do której dołączono utwory: „The Past Reborns The Storms” (demo), „Septic Schizo” (Rough Mix), „To The Wall” (Rough Mix).

</doc>
<doc id="426463" url="https://pl.wikipedia.org/wiki?curid=426463" title="Beneath the Remains">
Beneath the Remains

Beneath the Remains – trzeci album grupy Sepultura wydany 7 kwietnia 1989 przez Roadracer Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.
Opis.
Komponowanie piosenek na pierwszą płytę dla amerykańskiej wytwórni Roadracer Records zajęło grupie osiem miesięcy. Pierwotnie producentem albumu miał być Jeff Waters z Annihilator, lecz ostatecznie został nim Scott Burns, który w tym celu przybył ze Stanów Zjednoczonych do Brazylii. Piosenki były nagrywane w studio Nas Nuvens w Rio de Janeiro od 15 grudnia 1988 i wyłącznie w porze nocnej, jakże wtedy stawki za wynajem sali były tańsze. Jako że muzycy nie ukończyli nagrywania w zaplanowanym terminie dwóch tygodni, w późniejszym czasie Max Cavalera wyjechał do Stanów Zjednoczonych, gdzie rejestrował linie wokalne w studio Morrisound w Tampie na Florydzie. Tam swoich wokali w piosence „Stronger Than Hate” użyczyli John Tardy z Obituary oraz Kelly Shaefer z Atheist, zaś drugi z nich był także autorem tytułu piosenki „Inner Self”. Także w tym studio odbyło się miksowanie materiału. 
Piosenka „Slaves of Pain” stanowi pierwotny utwór z repertuaru grupy Pestilence (w którym wcześniej grał Andreas Kisser), aczkolwiek ze zmienionym zakończeniem kompozycji. Słowa utworu „Mass Hypnosis” podejmują temat bezmyślnego naśladownictwa i powiązanej z tym manipulacji ludźmi. Tekst „Hungry” odnosi się do problemu korupcji politycznej w Brazylii. Piosenka „Primitive Future” stanowi odniesienie do filmu pt. "Future Primitive" z 1985 o deskorolkowcach autorstwa grupy Powell Peralta. Generalnie przesłanie tekstowe na albumie nosi charakter filozoficzny.
Utwór „Inner Self” został wybrany na pierwszy singel z płyty. Do niego został stworzony pierwszy teledysk grupy, sfilmowany częściowo podczas koncertu 22 lipca 1989 i w São Paulo. W jego treści pojawiły się fragmenty koncertów oraz sceny z ulic miasta. 
Na okładce albumu umieszczono obraz pt. "Nightmare in Red" autorstwa Michaela Whelana. Pierwotnie na okładce miał być wykorzystany inny obraz tego autora, widniejący na okładce zbioru opowiadań H.P. Lovecrafta pt. "Bloodcurdling Tales Of Horror And The Macabre", jednakże wykorzystanie tego dzieła oddano grupie Obituary z myślą o jej albumie "Cause of Death", wydanym w 1990.
Wydawnictwo "Beneath the Remains" sprzedało się w liczbie ok. 200 tys. egzemplarzy, zarówno w Ameryce jak i w Europie. Album został zremasterowany przez Roadrunner Records i wydany w 1997. Wydano na nim trzy dodatkowe piosenki: „A Hora e a Vez do Cabelo Nascer”, „Inner Self” (drum tracks), „Mass Hypnosis” (drum tracks). Pierwszy z tych utworów został zarejestrowany w okresie wydania "Beneath the Remains" i stanowił cover piosenki pt. „A Hora E A Vez Do Cabelo Nascer” grupy Os Mutantes, której liderem był Arnaldo Baptista. Wydawano reedycje płyty, w tym w 2004 w Holandii. W 2007 wznowienie albumu wydał Roadrunner.

</doc>
<doc id="426466" url="https://pl.wikipedia.org/wiki?curid=426466" title="Arise">
Arise

Arise – czwarty studyjny album długogrający brazylijskiej grupy metalowej Sepultura, wydany przez Roadrunner Records 20 marca 1991.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.
Opis.
Materiał był nagrywany w 1990 przez około 1,5 miesiąca w studio Morrisound w Tampie na Florydzie. Producentem płyty był Scott Burns.
Autorami tekstów piosenek z płyty był Max Cavalera oraz Andreas Kisser. Słowa utworów dotyczyły m.in. korupcji i przemocy, miała także charakter przemyśleń. Pomimo dominującej na płycie stylistyki thrash i death metalowej, zawarto także elementy inne, np. muzyki industrialnej czy punkowej, a także samby batucady, która jest słyszalna we wstępie do piosenki „Altered State”
Jako single z płyty wybrano utwory „Arise” (1992), „Under Siege (Regnum Irae)” i „Dead Embryonic Cells”. Do piosenek „Dead Embryonic Cells” i „Arise” zostały nakręcone teledyski, które wyreżyserował Bill Henderson. Do pierwszego z nich ujęcia filmowano w Montezuma Castle National Monument, a także w Los Angeles. Do drugiego klipu zdjęcia kręcono na pustyni Mojave w Dolinie Śmierci (gdzie rzekomo miała przebywać rodzina Charlesa Mansona), zaś w scenach filmu ukazane zostały m.in. postaci w maskach gazowych wiszące na krzyżach, a tym samym przypominające ukrzyżowanie Jezusa Chrystusa. Z uwagi na ukazanie tych motywów teledysk nie był emitowany w stacji MTV.
Przed występem grupy na drugiej edycji festiwalu "Rock in Rio" (23 stycznia 1991) wypuszczono edycję albumu na Brazylię, zatytułowane "Arise-Rough Mixes Limited Edition for Rock in Rio (Estúdio Eldorado)", będące miksem materiału dokonanym przez Scotta Burnsa (różniącego się od miksu wykonanego przez Andy’ego Wallace’a, a także opatrzone inną wersją okładki. Nagrany podczas sesji cover utworu „Orgasmatron” z "płyty o tej samej nazwie" grupy Motörhead, nie został umieszczony na płycie, lecz na singlu „Dead Embryonic Cells” oraz w edycji płyty przeznaczonej na rynek europejski. W 1997 nakładem Roadrunner ukazała się zremasterowana wersja albumu, zawierające nowe utwory: „Intro”, „C.I.U. (Criminals In Uniform)”, „Desperate Cry (Scott Burns Mix)”. Pierwotnie płyta została wydana na CD i na winylu. W 2007 ukazało się wznowienie płyty na płycie winylowej (180 g), a do materiału dołączono wtedy utwory dodatkowe: „Orgasmatron”, „Intro”, „C.I.U. (Criminals In Uniform)”, „Desperate Cry (Scott Burns Mix)”.
Notowania.
Album dotarł do 119. miejsca listy Billboard 200 w Stanach Zjednoczonych. Płyta trafiła ponadto na listy przebojów w Szwecji, Szwajcarii oraz Wielkiej Brytanii. Łącznie sprzedał się w nakładzie ponad 1 miliona egzemplarzy. W Indonezji "Arise" uzyskał status złotej płyty.

</doc>
<doc id="426467" url="https://pl.wikipedia.org/wiki?curid=426467" title="Against">
Against

Against – siódmy studyjny album długogrający brazylijskiej grupy metalowej Sepultura, wydany przez Roadrunner Records w październiku 1998, pierwszy z wokalistą Derrickiem Greenem, przyjętym do zespołu po odejściu Maxa Cavalery. 
Materiał zawarty na płycie odbiega od dotychczasowych dokonań zespołu z racji mniejszej ilości elementów thrashmetalowych, a także silnych nawiązań do nurtu hardcore. "Against", promowany przez single "Choke", "Against" i "Tribus". Album dotarł do 82. miejsca listy Billboard 200 w Stanach Zjednoczonych sprzedając się w nakładzie 18 tys. egzemplarzy w przeciągu tygodnia od dnia premiery. Płyta trafiła ponadto na listy przebojów w Niemczech, Austrii, Holandii, Australii, Wielkiej Brytanii oraz Francji.
Według danych z kwietnia 2002 album sprzedał się w nakładzie 127,547 egzemplarzy na terenie Stanów Zjednoczonych.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="426470" url="https://pl.wikipedia.org/wiki?curid=426470" title="Nowości (dziennik)">
Nowości (dziennik)

Nowości: Dziennik Toruński – dziennik wydawany w Toruniu przez Polska Press sp. z o.o.
Lokalizacja.
Siedziba redakcji znajduje się w zachodniej części dzielnicy Mokre, przy ul. Grudziądzkiej 46/48.
Charakterystyka.
Dziennik posiada cotygodniowe dodatki informacyjne dla innych mniejszych miast objętych zasięgiem gazety.
Historia.
4 listopada 1967 Robotnicza Spódzielna Wydawnicza podjęła decyzję o druku popołudniowej gazety o nazwie „Nowości – Dziennik Toruński”. Próbny numer „Nowości” ukazał się 15 grudnia 1967. Regularne wydawanie gazety rozpoczęło się 30 grudnia-31 grudnia 1967/1 stycznia 1968. Toruń był pierwszym miastem powiatowym w PRL, które doczekało się własnego dziennika (wcześniej istniały mutacje innych dzienników). Wtedy „Nowości” były zaledwie kilkustronicową, czarno-białą popołudniówką. Numer liczył 6 stron, na których zawarte były informacje dotyczące Nowego Roku. Pomysłodawcą i pierwszym redaktorem naczelnym był Henryk Jankowski. Pierwsze „Nowości” kosztowały 50 gr. W 1977 ich cena wynosiła 1 zł, a 10 lat później gazeta kosztowała 10 zł.
Wg danych samego dziennika „Nowości”, na przełomie 2013 i 2014 zasięg gazety wyniósł ok. 65% mieszkańców Torunia.
5 września 2014 wydawca dziennika – spółka Express Media została kupiona przez Polska Press, a 30 września 2016 nastąpiło połączenie tych spółek.
„Nowości” przyznają własne nagrody zwane „Karetami”. Złote Karety przyznawane są w dziedzinach: kultury, aktywności obywatelskiej, edukacji i przedsiębiorczości. Srebrne Karety trafiają do młodych ludzi, w tych samych kategoriach, za sukces na starcie. „Kryształowe Serduszka” to wyróżnienie dla osób prowadzących działalność charytatywną. 12 listopada 2009 ukazał się 12000. numer dziennika.
Od 2021 siedziba redakcji znajduje się w biurowcu Orbita Business Park przy ul. Grudziądzkiej 46/48.
Skład Nowości.
Aktualny układ gazety został wprowadzony 31 sierpnia 2009, od tamtej pory układ prezentuje się następująco:
Ponadto codziennie ukazują się strony tematyczne i dodatki, oraz ogłoszenia drobne, reklamy i nekrologi.
Mutacja Grudziądzka (Nowości Grudziądz) różni się stroną tytułową, poza informacjami lokalnymi jest identyczna jak w wydaniu głównym (toruńskim). Wydanie magazynowe Nowości Grudziądz ma 10 stron informacji lokalnych, w tym stronę tytułową. Tygodniki lokalne mają 4 strony informacji i są dołączane do wydania głównego. Wydarzenia z kraju i ze świata, ogłoszenia, reklamy, informacje sportowe i strony INFO są wspólne dla wszystkich mutacji gazety.
1 września 2011 „Nowości” zmieniły szatę graficzną: logo zostało powiększone, a dotychczasowy dopisek „dziennik toruński” został zamieszczony pod nazwą dziennika (od 2007 roku znajdował się na górze). Układ stron pozostał bez zmian.

</doc>
<doc id="426471" url="https://pl.wikipedia.org/wiki?curid=426471" title="Ogniesław Stepanowicz">
Ogniesław Stepanowicz

Ogniesław Kostowicz Stepanowicz (ser. Огњеслав Костовић Степановић/Ognjeslav Kostović Stepanović, ros. Огнеслав Степанович Костович) (ur. 1851 zm. 1916) – rosyjski wynalazca i naukowiec pochodzenia serbskiego. 
Do jego najważniejszych wynalazków należą sterowiec (na 20 lat przed von Zeppelinem) i pierwszy opatentowany plastik -"arborit".

</doc>
<doc id="426472" url="https://pl.wikipedia.org/wiki?curid=426472" title="Express Bydgoski">
Express Bydgoski

Express Bydgoski – codzienna gazeta (wychodzi we wszystkie dni tygodnia oprócz niedziel) dla Bydgoszczy i okolic, z redakcją główną i drukiem w Bydgoszczy.
Charakterystyka.
Wydawcą gazety była spółka Express Media. Oprócz „Expressu Bydgoskiego” w portfolio wydawnictwa znajdowały się również toruńskie „Nowości” oraz lokalne tygodniki ukazujące się we Włocławku, Brodnicy, Żninie, Świeciu, Inowrocławiu, Nakle oraz Pakości, a także dwa bezpłatne tygodniki „City Bydgoszcz” i „City Toruń” rozdawane w każdy czwartek mieszkańcom obu miast. Express Media posiadała również swoją drukarnię gazetową, która oprócz własnych wydawnictw drukowała m.in. „Przegląd Sportowy”, „Fakt” i „Super Express”.
We wrześniu 2014 r. Express Media zostały kupione przez spółkę Polska Press.
Express, oprócz przekazywania bieżących wydarzeń lokalnych, krajowych i zagranicznych, uczestniczy aktywnie w życiu społeczno-kulturalnym Bydgoszczy. Organizuje plebiscyty, konkursy, charytatywne mecze sportowe, bale, festyny, biwaki, wycieczki seniorów i juniorów oraz patronuje większości imprez kulturalnych w Bydgoszczy. Od 1993 r. organizuje m.in. konkurs „"Złoty Stetoskop"” na najlepsze oddziały szpitalne województwa kujawsko-pomorskiego, „"Superbelfer"” o miano najlepszego pedagoga i wiele innych.
W strukturze redakcji „Expressu Bydgoskiego” są cztery oddziały terenowe: w Inowrocławiu, Nakle, Świeciu oraz Żninie. W 2010 r. gazeta w wydaniach codziennych rozchodziła się w nakładzie 25 tysięcy egzemplarzy, natomiast piątkowy magazyn to 65 tysięcy. Każdego dnia ukazują się dodatki, np. „"Buduj i Remontuj"”, „"Praca i Kariera"”, „"Akademia Wiedzy"”, „"Auto Moto"” czy „"Zdrowa Rodzina"”.
Historia.
Pomysł wydawania „Expresu Bydgoskiego” narodził się w 1989 r. w gronie akcjonariuszy firmy „"Weltinex"”. Jego realizację powierzono Ryszardowi Giedrojciowi, Arturowi Szczepańskiemu i Tomaszowi Wojciekiewiczowi. 30 marca 1990 r. ukazał się pierwszy numer dziennika. Objętość pisma wynosiła początkowo: 8 stron wydania codziennego i 12 – piątkowego. Dziennik wpisał się w ideę tworzenia społeczeństwa obywatelskiego w Polsce po przełomie politycznym 1989 r.
W pierwszych latach funkcjonowania na rynku prasowym Express Bydgoski odniósł sukces, który zawdzięczał m.in. nastawieniu na lokalność, kontakt z czytelnikami, bogaty informator podręczny. Wraz z gazetą rozwijała się jej baza; w 1993 r. otwarto własną drukarnię przy ul. Deszczowej oraz uruchomiono skład komputerowy. Zespołem redakcyjnym kierował początkowo Ryszard Giędrojć, następnie Marek Zagórski i Jacek Deptuła. Najtrudniejszy moment Express przechodził w drugiej połowie lat 90., kiedy na bydgoskim rynku prasowym konkurowało 5 dzienników codziennych. W 1998 r. redakcja Expressu zorganizowała plebiscyt na „bydgoszczanina stulecia”, w którym zwyciężył przedwojenny prezydent miasta Leon Barciszewski wyprzedzając lekarzy-społeczników Jana Biziela i Emila Warmińskiego. Z kolei w konkursie na symbole miasta (2000 r.) zwyciężyły Spichrze przed Łuczniczką, Wenecją Bydgoską, Farą i Wyspą Młyńską.
Zdecydowany rozwój wydawnictwa nastąpił po 1999 r., kiedy właścicielem firmy został niemiecki koncern prasowy Rheinisch-Bergische Verlag. Inwestycje obejmowały budowę nowej drukarni przy ul. Grunwaldzkiej. W 2002 r. w skład Express Media weszły „Nowości” – największa gazeta ukazująca się w Toruniu. „Express Bydgoski” i „Nowości” umocniły się na pozycji lidera rynku prasowego największych miast regionu kujawsko-pomorskiego. Średni nakład dzienny wynosił wówczas 25 tysięcy egzemplarzy dla „Expressu” (od poniedziałku do czwartku) i 81 tysięcy piątkowy magazyn, a dla „Nowości” – 36 tys. i 71 tys. magazyn. Zasięg Express Media objął cale województwo kujawsko-pomorskie, z redakcjami lokalnymi w Żninie, Nakle, Świeciu, Inowrocławiu, Brodnicy, Grudziądzu i Włocławku, a udział w rynku czytelniczym sięgnął 40 procent. W rozbudowanej w 2008 r. drukarni Expressu poza własnymi tytułami, bezpłatnymi gazetami („City Bydgoszcz”, „City Toruń”, „7 dni Bydgoszcz”, „7 Dni Toruń”) i tygodnikami lokalnymi drukowano także gazety ogólnopolskie.
W 2006 r. Express udostępnił własny portal internetowy, także w wersji WAP dla telefonów komórkowych.

</doc>
<doc id="426474" url="https://pl.wikipedia.org/wiki?curid=426474" title="Gazeta Pomorska">
Gazeta Pomorska

Gazeta Pomorska – codzienna gazeta (wychodzi we wszystkie dni tygodnia oprócz niedziel) województwa kujawsko-pomorskiego, z redakcją główną i drukiem w Bydgoszczy.
Historia.
Okres przedwojenny.
Przed II wojną światową czasopismo o nazwie „Gazeta Pomorska” było wydawane w Toruniu, będąc kontynuacją sanacyjnego dziennika „Dzień Pomorza” (wcześniej: „Dzień Pomorski”). Pierwszy numer ukazał się 18 czerwca 1938 r., a ostatni na początku września 1939 r. Pismo to nie było protoplastą powojennej „Gazety Pomorskiej”, zbieżna jest tylko nazwa.
Okres powojenny.
Pierwszy powojenny numer Gazety Pomorskiej pojawił się 16 grudnia 1948 r. Pismo powstało w kontekście zjednoczenia PPR z PPS w Polską Zjednoczoną Partię Robotniczą. Gazeta Pomorska powstała z fuzji „"Gazety Zachodniej"” (organu PPR) i „"Głosu Pomorza"” (organu PPS), będąc do 1990 r. organem Komitetu Wojewódzkiego PZPR.
Zasługą kolejnych redaktorów naczelnych i dziennikarzy gazety było to, że w czasach, w których ideologia górowała nad gospodarką i problemami społecznymi, powstała gazeta, którą czytały setki tysiące mieszkańców regionu, nie zawsze identyfikujących się z oficjalną propagandą. Wszechobecna cenzura zewnętrzna (oraz wewnętrzna) sprawiała, że wiele tematów nie mogło znaleźć się na łamach pisma.
Po likwidacji w 1990 r. wydawnictwa RSW „Prasa-Książka-Ruch”, zespół redakcyjny usiłował zachować ciągłość pisma w nowych warunkach politycznych i ekonomicznych. Zdecydowano o przekształceniu gazety w dziennik niezależny, wolny od nacisków politycznych. W tym celu powołano Spółdzielnię Pracy Dziennikarzy i Wydawców, poszukującej inwestora zewnętrznego.
1 marca 1994 r. utworzono spółkę „GP-Media” z udziałem norweskiego koncernu Orkla, na której czele stanął Marek Trzebiatowski. Następne lata to okres wielkich inwestycji: od 1995 r. egzemplarze Gazety były drukowane w kolorze we własnej drukarni przy ul Ołowianej, a redakcja przeniosła się do własnego gmachu przy ul. Zamoyskiego. Zakupiono również osobno funkcjonujący do 2000 r. „Dziennik Wieczorny”.
W drugiej połowie lat 90. Gazeta Pomorska utrwaliła swoją pozycję na rynku prasowym jako dziennik regionalny Kujaw i Pomorza, jeden z najpopularniejszych i najbardziej dochodowych dzienników regionalnych w Polsce. Od 2000 r. połowę nakładu sprzedawano w prenumeracie na terenie całego województwa kujawsko-pomorskiego i fragmentach województw ościennych (powiat chojnicki, nowomiejski, wyrzyski).
W 2003 r. redakcja została wyróżniona statuetką "Dobosz Powstania Wielkopolskiego", przyznawaną przez Zarząd Główny Towarzystwa Pamięci Powstania Wielkopolskiego 1918/1919. 
W 2007 r. gazeta posiadała centralę w Bydgoszczy i 16 oddziałów powiatowych, a codzienny nakład sięgał 100 tys. egzemplarzy. Każdego roku redakcja patronowała kilkudziesięciu imprezom kulturalnym i sportowym oraz organizowała wiele konkursów i plebiscytów, m.in. na „Najlepszego Sportowca Kujaw i Pomorza” oraz ranking najlepszych firm w regionie „Złota setka Kujaw i Pomorza”.
Rozwój Internetu sprawił, że równorzędną pozycję do formy papierowej ma portal internetowy Gazety Pomorskiej.
W 2013 należący do spółki Media Regionalne tytuł został przejęty przez spółkę Polskapresse.
Charakterystyka.
Wydawcą dziennika jest spółka Polska Press. Nakład gazety wynosi około 44 tys. egzemplarzy. Redaktorem naczelnym jest Marcin Handel Oprócz redakcji bydgoskiej, gazeta posiada redakcję w Toruniu, jak również oddziały w:
Codziennie wydawanych jest 6 mutacji lokalnych:
Gazeta Pomorska była inicjatorem reaktywacji w 1982 turnieju żużlowego w Bydgoszczy Kryterium Asów Polskich Lig Żużlowych im. Mieczysława Połukarda. We wcześniejszych latach ufundowała puchar przechodni dla zwycięzcy (koło żużlowe z wplecioną stroną tytułową gazety).
Strony tematyczne i dodatki Gazety Pomorskiej.
Gazeta Pomorska ma w poszczególne dni tygodnie różne strony tematyczne i dodatki. Oto niektóre z nich:

</doc>
<doc id="426475" url="https://pl.wikipedia.org/wiki?curid=426475" title="Henryk Batuta">
Henryk Batuta

Henryk Batuta – postać fikcyjna stworzona dla mistyfikacji, której celem stała się w latach 2004–2006 polskojęzyczna Wikipedia.
Anonimowy autor lub autorzy stworzyli w Wikipedii hasło opisujące nieistniejącą postać historyczną, a po ośmiu miesiącach ci sami lub inni autorzy zaczęli dodawać informacje o tej fikcyjnej postaci do innych haseł w Wikipedii, prawdopodobnie dla uwiarygodnienia fałszerstwa i podbicia rankingu tego hasła w wyszukiwarkach internetowych. Według artykułów w „Gazecie Wyborczej”, „Przekroju” i „The Observer” mistyfikacja ta była dziełem grupy osób określających się jako „Armia Batuty”. Pierwszy wpis został dokonany z adresu IP 81.18.221.53, przypisanego operatorowi UPC Polska.
Fałszywy Batuta.
Postać Henryka Batuty została zmyślona, niemniej hasło o niej pozostawało niezauważone w Wikipedii przez blisko piętnaście miesięcy – od 8 listopada 2004 do 20 stycznia 2006, kiedy to po raz pierwszy zgłoszono je do usunięcia. Po ponownym zgłoszeniu 1 lutego i dyskusji na odpowiedniej stronie artykuł został skasowany 5 lutego, na trzy dni przed pojawieniem się artykułów prasowych na ten temat.
Przed usunięciem Batuta występował jako jeden z trzech przykładowych więźniów obozu w Berezie Kartuskiej, jeden z siedmiu głównych działaczy Komunistycznej Partii Polski, jeden z sześciu założycieli Związku Patriotów Polskich, „jedyny polski akcent” w twórczości Ernesta Hemingwaya itp. Rzekomo urodził się 1897 roku w Odessie, jako Izaak Apfelbaum, natomiast zmarł w 1947 w trakcie walk z UPA pod Ustrzykami Górnymi. Wskazywano, że niektóre elementy jego fikcyjnej biografii pokrywają się z faktami z życia Karola Świerczewskiego, jak np. rok urodzenia i rok śmierci. Przez piętnaście miesięcy można było przeczytać, że warszawska ulica Batuty jest w rzeczywistości ulicą Henryka Batuty. Tymczasem jest to nazwa związana z muzyką, podobnie jak nazwy innych ulic Służewa nad Dolinką (np. Sonaty, Bacha i Mozarta).
Po wykryciu mistyfikacji i umieszczeniu strony na liście anonimowi internauci nadal starali się nadać mu cechy rzeczywistości: do Wikipedii przesłano fałszywkę w postaci zdjęcia tabliczki informacyjnej pochodzącej rzekomo z ulicy „Henryka Batuty”. Ponadto z tego samego zakresu adresów IP sfałszowano kilka innych haseł, umieszczając w nich w różnym kontekście informację o Henryku Batucie, aby uwiarygodnić jego istnienie.
Zamieszczone w Wikipedii informacje pojawiły się również na stronach internetowych poświęconych historii Polski, komunizmowi, Żydom i literaturze oraz na wielu forach internetowych. Nie jest pewne, czy wszystkie z nich opierały się na Wikipedii, czy też również były elementami prowokacji. W sumie dało to ponad 800 pozycji wyszukiwań w wyszukiwarce Google, które prawdopodobnie w następnych latach będą żyć własnym życiem. Z powodu tego rozproszenia, utrudnionego kontaktu z , a także specyfiki Internetu (brak wyraźnej erraty oznaczałby duże prawdopodobieństwo natrafienia w sieci na nieprawdziwe dane), 9 lutego zdecydowano się na przywrócenie hasła informującego o stanie faktycznym i historii tej fałszywki.
Autor artykułu w „Gazecie Wyborczej” z 9 lutego 2006 – Konrad Godlewski napisał, że mistyfikacja ta została dokonana przez anonimową grupę osób, kryjącą się pod nazwą „Armia Batuty”. Celem tej grupy, w której skład – wedle słów Godlewskiego – mieli wchodzić urzędnicy państwowi i pracownicy naukowi, było wykazanie, że większość ludzi bezrefleksyjnie podchodzi do nazw ulic, a także do informacji zawartych w internecie. Także „Przekrój”, w artykule z tego samego dnia, powołał się na słowa członków „Armii Batuty”, która podobno ujawniła swoją prowokację jako „kpinę z tego, że wiele ulic w Polsce wciąż nosi nazwy osób i instytucji tego niegodnych”, i zapowiedziała dalsze tego typu działania. 12 lutego artykuł o mistyfikacji ukazał się w angielskim tygodniku „The Observer”, a 14 lutego wzmiankował o niej „The Independent”.
Jimmy Wales, założyciel Wikipedii, zapytany w wywiadzie dla „Dziennika” o 15-miesięczną obecność Henryka Batuty w Wikipedii odpowiedział: „Hmmm, cóż... artykuł o Henryku Batucie utrzymał się tak długo, ponieważ był bardzo przekonujący. Były jego zdjęcia, zdjęcia ulicy Batuty, wszystko zrobione mistrzowsko, tak żeby inni się nabrali. I nabraliśmy się. Ale takie rzeczy mogą się zdarzyć, zdarzają się zresztą również w tradycyjnych encyklopediach”. Z kolei na łamach „Rzeczpospolitej” 9 listopada 2008 r. przypomniano sprawę Henryka Batuty, ilustrując ryzyko, z jakim może się wiązać coraz częstsze odwoływanie się do Wikipedii przez urzędników i sędziów przy interpretowaniu przepisów.
Postać ta przywołana została przez Jacka Kurczewskiego we wstępie do książki "Wielka sieć. E-seje z socjologii Internetu", gdzie zwrócił uwagę na to, że „społeczność wikipedystów nie ogranicza się do indywidualnej twórczości haseł, ale choćby i przez wzgląd na chęć ochrony wartości swojego autorskiego – nawet jeśli anonimowego – wkładu bierze na siebie odpowiedzialność za rzetelność całości i podejmuje praktyczne działania w tym celu”.
Treść fałszywego hasła.
Henryk Batuta, właśc. Izaak Apfelbaum (ur. 1898 w Odessie, zm. 1947 pod Ustrzykami Górnymi) – polski komunista, działacz międzynarodowego ruchu robotniczego.
Uczestnik wojny domowej w Rosji, po powrocie do kraju członek Komunistycznej Partii Polski. Na mocy partyjnych wyroków organizował zabójstwa tajnych współpracowników policji politycznej, których wykonawcą był m.in. Wacław Komar. Sprawa ta wyszła na jaw dopiero w latach 50. W latach 1934-1935 więzień Berezy Kartuskiej, później na emigracji. Uczestnik wojny domowej w Hiszpanii. W czasie II wojny światowej w ZSRR, od 1943 członek Związku Patriotów Polskich, major Korpusu Bezpieczeństwa Wewnętrznego. Zginął w 1947 pod Ustrzykami Górnymi w starciu z UPA.
Jego osobie poświęcona jest ulica w Warszawie (Służew nad Dolinką). Po 1989 r. pojawiały się liczne głosy, by zmienić jej nazwę, jednak do zmiany nie doszło.

</doc>
<doc id="426476" url="https://pl.wikipedia.org/wiki?curid=426476" title="Telewizja Toruń">
Telewizja Toruń

TV Toruń, dawniej TV MSM – telewizja założona i prowadzona przez Młodzieżową Spółdzielnię Mieszkaniową w Toruniu od 11 listopada 1992 roku.
Lokalizacja.
Siedziba telewizji znajduje się w południowej części dzielnicy Mokre, przy ul. B. Głowackiego 2, w sąsiedztwie kościoła Matki Boskiej Zwycięskiej oraz cerkwi św. Mikołaja.
Charakterystyka.
Program lokalny TV Toruń dociera do 75% mieszkańców miasta. Jej program wypełniają zarówno produkcje własne oraz zakupione. Nadaje przez cały tydzień 16 godzin na dobę (w godz. 10-14 i 16:30-4:30).
Historia.
Pierwszy przekaz audycji na żywo ze studia przy ul. B. Głowackiego 2 miał miejsce w dniu 11 listopada 1997 roku. W tym dniu telewizja (wówczas jeszcze TV MSM) obchodziła swój piąty jubileusz. W dniu 5 marca 2009 roku telewizja przeprowadziła pierwszą relację na żywo z obrad toruńskiej Rady Miasta. Relacje na żywo przeprowadzane są także z gmachu Dworu Artusa, pierwsza relacja została wyemitowana dnia 23 czerwca 2010 roku. Była to gala wręczania corocznych Nagród Prezydenta Miasta Torunia z okazji święta miasta oraz z Rynku Staromiejskiego (pierwsza relacja 24 czerwca 2010 roku gala odsłonięcia kolejnych katarzynek w Alei Gwiazd).
Dawniej w czasie przerw w nadawaniu retransmitowano program stacji E! Entertainment (do czasu zniknięcia tej stacji z Polski w 2002 roku), później Le Cinema przekształconemu następnie w Europa Europa. Od 1 sierpnia 2004 roku do 29 czerwca 2008 roku retransmitowany był program zlikwidowanej stacji TMT.
Stacja dostępna jest w ofercie Telewizji Kablowej Toruń.

</doc>
<doc id="426477" url="https://pl.wikipedia.org/wiki?curid=426477" title="TV Toruń - MSM">
TV Toruń - MSM



</doc>
<doc id="426478" url="https://pl.wikipedia.org/wiki?curid=426478" title="TV Toruń">
TV Toruń



</doc>
<doc id="426495" url="https://pl.wikipedia.org/wiki?curid=426495" title="Talerzowanie">
Talerzowanie

Talerzowanie – uzupełniający zabieg uprawowy roli, wykonywany za pomocą brony talerzowej, którego celem jest pocięcie wierzchniej warstwy roli oraz częściowe (w stopniu mniejszym niż w przypadku pługa) jej obrócenie oraz pocięcie i płytkie przykrycie darni i resztek pożniwnych. Stosowane np. w uprawie łąk i pastwisk do odsłonięcia gleby przez częściowe zniszczenie darni, jako uprawka pożniwna zastępująca podorywkę, także rozcinania skib po orce oraz przykrycia nawozów zielonych. 
Brony talerzowe są elementem agregatów podorywkowych.

</doc>
<doc id="426498" url="https://pl.wikipedia.org/wiki?curid=426498" title="Sekwoja (osoba)">
Sekwoja (osoba)

Sekwoja, Ssiquoyah, Sequoyah, znany także jako George Guess, Guest lub Gist (ur. ok. 1767, zm. 1843) – Metys z plemienia Czirokezów, jubiler i językoznawca, twórca sylabariusza czirokeskiego stosowanego przez to plemię północnoamerykańskich Indian od początków XIX w. do czasów współczesnych.
Życiorys.
Był synem Wut-teh, Indianki z plemienia Czirokezów z dzisiejszego Tennessee i Nathaniela Gista, białego (lub metyskiego) handlarza futer ze stanu Wirginia. Urodzony między rokiem 1760 i 1776, porzucony z matką przez ojca (być może dlatego, że nie znał wówczas angielskiego), w młodości był zmuszony wędrować wraz z przenoszącym się pod naciskiem białych osadników plemieniem po Tennessee, Georgii i Alabamie. Zajmował się m.in. wyrobem srebrnej biżuterii, prawdopodobnie walczył też po stronie USA w tzw. Regimencie Czirokezów podczas amerykańskiej wojny z Krikami w latach 1813-1814 (m.in. w kończącej tę wojnę bitwie nad Horseshoe Bend).
Te doświadczenia i coraz częstsze kontakty z białymi przekonały go o pożytkach z umiejętności pisania i czytania, więc ok. 1809 roku rozpoczął w Alabamie próby z nowym systemem pisma – początkowo pismem piktograficznym, a następnie alfabetem sylabicznym. Mimo początkowej niewiary części współplemieńców w skuteczność nowego wynalazku, w 1821 roku alfabet, zwany przez Sekwoję „Mówiącymi Liśćmi” (ang. "Talking Leaves"), został uznany za oficjalne pismo Narodu Czirokezów i wprowadzony do szkół plemiennych.
Ponieważ okazało się, że osoby znające język Czirokezów mogły nauczyć się alfabetu nawet w ciągu dwóch tygodni, szybko stał się on popularny wśród tysięcy Indian, rewolucjonizując możliwości komunikacji i przekazywania wieści pomiędzy rozproszonymi członkami plemienia. W 1824 roku Krajowa Rada Czirokezów z New Echota (stolicy Czirokezów w Georgii) wybiła na cześć Sekwoi srebrny medal, a w 1826 zatwierdziła budowę plemiennej drukarni. 28 lutego 1828 roku w New Echota ukazał się (i rozszedł na cały kraj) pierwszy numer drukowanej czirokeskim alfabetem Sekwoi – i redagowanej przez innego znanego Czirokeza Eliasa Boudinot – gazety "Cherokee Phoenix" (dwujęzyczna gazeta ukazuje się do dziś).
Mimo wrodzonego zapewne kalectwa (miał wadę stopy), po przeniesieniu się do Arkansas Sekwoja zaangażował się w kowalstwo, handel solą i politykę, usiłując, bez powodzenia, bronić Czirokezów przed przesiedleniem na zachód (m.in. jako członek delegacji do Waszyngtonu w 1828 roku). Zniechęcony do dalszych starań o obronę niezależności i ziem plemienia na Wschodzie, w 1829 roku przeniósł się na Terytorium Indiańskie (obecnie stan Oklahoma), uprzedzając o blisko dekadę większość swoich współplemieńców, przesiedlonych tam przymusowo w 1838 roku. Po marszu tzw. „Szlakiem Łez”, na mocy uchwalonej w 1830 roku przez Kongres USA ustawy o przesiedleniu Indian (ang. "Indian Relocation Act") ze Wschodu USA, Czirokezi i inni członkowie Pięciu Cywilizowanych Narodów zmuszeni byli, za przykładem Sekwoi, rozpocząć ostatecznie nowe życie za rzeką Missisipi.
Spotkania z Indianami z innych rejonów Ameryki (w tym z dzisiejszych stanów Nowy Meksyk i Arizona) skłoniły Sekwoję do nie ukończonych nigdy prac nad uniwersalnym alfabetem dla wielu plemion. Myślał też o zjednoczeniu rozproszonego wskutek przesiedleń plemienia. Zmarł w Teksasie latem 1843 roku, prawdopodobnie odwiedzając krewnych z grupy Czirokezów Chickamauga, którzy osiedlali się na tym, nominalnie wówczas hiszpańskim, terenie już od 1798 roku. Jego imię zostało później upamiętnione m.in. w nazwach geograficznych, botanicznych i literaturze.
Dziedzictwo.
Eksperymenty Sekwoi z pismem – początkowo piktograficznym, później sylabicznym – trwały łącznie ok. 12 lat (od ok. 1809 roku). Liczący początkowo 115 znaków alfabet sylabiczny (wzorowany na alfabecie łacińskim i cyrylicy) został zredukowany z czasem przez jego twórcę do 83 znaków, a później uzupełniony o 3 nowe znaki, oddając ostatecznie 86 sylab języka czirokeskiego. „Mówiące Liście” Sekwoi do dziś stanowią część kulturowego dziedzictwa ludu Czirokezów (z jego wykorzystaniem publikowane są m.in. dwujęzyczne nierzadko czasopisma i broszury edukacyjne plemienia).
Na cześć Sekwoi od jego imienia – oznaczającego w języku czirokeskim „racicę świni” i związanego prawdopodobnie z wrodzoną wadą wynalazcy alfabetu – nazwano rodzaj sekwoja "Sequoia" obejmujący najwyższe współcześnie drzewa.
Rejon, w którym mieszkał w Oklahomie, w 1851 roku nazwano na jego cześć "Sequoyah District" (obecnie "Sequoyah County"). Walczący o zachowanie autonomii na terenie ograniczanego stopniowo Terytorium Indiańskiego tamtejsi tubylczy Amerykanie zaproponowali na początku XX w. utworzenie we wschodniej części dzisiejszej Oklahomy indiańskiego „Stanu Sekwoi” (ang. "Sequoyah State"), ale prezydent Theodore Roosevelt tę propozycję odrzucił. Opracowany przez indiańskich przedstawicieli Pięciu Cywilizowanych Narodów projekt konstytucji niedoszłego Stanu Sekwoi stał się jednak podstawą konstytucji utworzonego w 1907 roku (z połączenia Terytorium Indiańskiego i Terytorium Oklahomy) stanu Oklahoma.
Jak o Sekwoi napisał H.A. Scomp, znający go osobiście nauczyciel z Emory College, "najwybitniejszy człowiek, jaki być może kiedykolwiek żył na ziemiach Georgii, nie był politykiem, żołnierzem, duchownym, ani naukowcem, a jedynie Czirokezem o mieszanym pochodzeniu. I jakkolwiek dziwnie to zabrzmi, to właśnie ten Indianin zyskał trwałą sławę, której ani nie oczekiwał, ani nie pożądał."

</doc>
<doc id="426503" url="https://pl.wikipedia.org/wiki?curid=426503" title="Kamienica (lewy dopływ Dunajca)">
Kamienica (lewy dopływ Dunajca)

Kamienica – rzeka w Gorcach, częściowo na granicy z Beskidami, lewy dopływ Dunajca. Przeciska się głęboką doliną pomiędzy zboczami Mostownicy i Jaworzyny Kamienickiej, płynąc jarem o głębokości 8–12 m. W okolicach przełęczy Borek zakręca gwałtownie na wschód powodując silną erozję zboczy tej przełęczy. Jest to atrakcyjny turystycznie rejon. W górnym biegu (do Rzek) płynie w granicach Gorczańskiego Parku Narodowego. Wyznakowano tędy, doliną Kamienicy szlak niebieski na przełęcz Borek.
Poniżej Rzek Kamienica spływa głęboką i ciasną doliną pomiędzy gorczańską Kiczorą Kamienicką i Wielkim Wierchem z jednej strony, a beskidzkim masywem Jasienia i Mogielicy z drugiej strony. Dalej płynie przez Szczawę, Kamienicę i na wysokości 363 m uchodzi do Dunajca w Zabrzeży. Długość jej biegu wynosi 32 km, a spadek 25 m/km.
Według poprzedniej regionalizacji geograficznej Polski Jerzego Kondrackiego na odcinku od ujścia potoku Głębieniec do ujścia w Dunajcu stanowi granicę między Gorcami a Beskidem Wyspowym. W jej łożysku spotkać można liczne odsłonięcia skał, głazy, progi. Do najciekawszych należą wodospad Spad i banior „Zielony Banior”.
Większe dopływy Kamienicy to:
Po intensywnych i długotrwałych opadach deszczu Kamienica gwałtownie wzbiera, wylewając nieraz z koryta. Tak było m.in. w lipcu 2018, w maju 2014, w 2010 czy w 1997. Niszczyła wówczas mosty i drogi, w tym DW 968, a niekiedy ludzkie domostwa.
Z rzadkich w Polsce roślin w dolinie potoku (pod Mostownicą) występuje zarzyczka górska.
Około 1880 roku na Kamienicy było 16 młynów, 8 traczy i kuźnica napędzanych kołami wodnymi.

</doc>
<doc id="426505" url="https://pl.wikipedia.org/wiki?curid=426505" title="Ochotnica (rzeka)">
Ochotnica (rzeka)

Ochotnica – rzeka, dopływ Dunajca. Za jej górny bieg uważany jest potok Forędówka, dolny bieg zaczyna się od ujścia potoku Furcówka. Jest ciekiem 3 rzędu i ma długość 22,776 km. Cała zlewnia Ochotnicy znajduje się w Gorcach i ma powierzchnię 109 km². Na swej długości rzeka przyjmuje ponad 20 dopływów, prawobrzeżnych spod Pasma Lubania i lewobrzeżnych z głównego grzbietu Gorców. Średni spadek wynosi 33 m/km. Przepływa przez miejscowości Ochotnica Górna i Ochotnica Dolna i na wysokości 385 m uchodzi do Dunajca jako jego lewy dopływ. Ujście do Dunajca należy administracyjnie do Tylmanowej.
Główne dopływy Ochotnicy w kolejności biegu rzeki, to:
Potoki te tworzą boczne doliny. Charakterystyczną cechą jest, że doliny lewoboczne (pod Pasmem Gorca) są głębsze (mają średnią głębokość 200–300 m) od dolin prawobocznych pod Pasmem Lubania, które mają średnią głębokość 150–200 m.
Wskutek dużego spadku rzeka tworzy liczne wodospady i progi, szczególnie w górnej części. W górnym biegu jej koryto jest wąskie, potem znacznie rozszerza się, u ujścia potoku Młynne i Szymanowski osiągając szerokość 120 m. Rzeka wykazuje silne działanie erozyjne. Po większych opadach atmosferycznych lub przy gwałtownym topnieniu śniegów jej wody transportują ogromne ilości ziemi i kamieni i mają ogromną siłę niszczącą. Największe powodzie miały miejsce w latach 1870, 1882, 1894, 1913, 1934, 1958, 1970, 1997, 2009, 2014 i 2018.
Nazwa rzeki jest bardzo stara. W formie Ochodnik istniała jeszcze przed formalną lokacją wsi Ochotnica. Prawdopodobnie pochodzi od słowa „obchodzić”, czyli skracać drogę. Istniała wówczas kiepska polna i leśna Droga Knurowska. Chodzili nią handlarze koni ze Starego Sącza na Podhale.

</doc>
<doc id="426517" url="https://pl.wikipedia.org/wiki?curid=426517" title="Józef Kuropieska">
Józef Kuropieska

Józef Kuropieska (ur. 25 maja 1904 w Jedlni, zm. 31 sierpnia 1998 w Warszawie) – polski wojskowy, pisarz oraz polityk. Generał broni Sił Zbrojnych Polskiej Rzeczypospolitej Ludowej, dowódca Warszawskiego Okręgu Wojskowego (1956–1964), komendant Akademii Sztabu Generalnego (1964–1968), poseł na Sejm PRL II i III kadencji (1957–1965).
Życiorys.
Syn Stanisława i Józefy z domu Cybula. Ukończył szkołę powszechną w rodzinnej wsi. Po zmianie zamieszkania rodziców kontynuował naukę w Radomiu w seminarium nauczycielskim, które ukończył bez zdania egzaminu maturalnego.
Kariera wojskowa.
Podczas wojny polsko-bolszewickiej zgłosił się jako ochotnik do Wojska Polskiego. W 1923 wstąpił do Oficerskiej Szkoły Piechoty w Warszawie. Jako podchorąży uczestniczył w zamachu majowym po stronie sił rządowych. Szkołę oficerską ukończył w sierpniu 1926 w stopniu podporucznika z drugą lokatą (prymusem został Franciszek Herman).
15 sierpnia 1928 został mianowany porucznikiem ze starszeństwem z 15 sierpnia 1928 i 3. lokatą w korpusie oficerów piechoty. W 1931 ukończył kurs obserwatorów lotniczych w Centrum Wyszkolenia Oficerów Lotnictwa. Do 1934 pełnił służbę jako dowódca plutonu oraz kompanii w 36 Pułku Piechoty w Warszawie. Służąc w garnizonie stołecznym, studiował ekonomię w Wolnej Wszechnicy Polskiej. W latach 1934–1936 studiował w Wyższej Szkole Wojennej. Odbył staże w sztabach 4 Dywizji Piechoty w Toruniu, Wileńskiej Brygady Kawalerii oraz Nowogródzkiej Brygady Kawalerii. 27 czerwca 1935 został mianowany kapitanem ze starszeństwem z 1 stycznia 1935 i 198. lokatą w Korpusie Oficerów Piechoty. Po ukończeniu kursu został pierwszym oficerem sztabu 22 Dywizji Piechoty Górskiej w Przemyślu. W listopadzie 1938 został przeniesiony do Warszawy do Wojskowego Biura Historycznego. W marcu 1939 przydzielony na stanowisko szefa Oddziału Operacyjnego Sztabu Grupy Operacyjnej „Bielsko”.
W składzie GO „Bielsko” gen. Boruty-Spiechowicza, będącej częścią Armii „Kraków”, wziął udział w kampanii wrześniowej. Po bitwach pod Tomaszowem Lubelskim i Rawą Ruską dostał się do niewoli niemieckiej. Początkowo przebywał w oficerskim obozie jenieckim Oflag 79 w Brunszwiku, następnie od czerwca 1940 w Oflagu II C Woldenberg. Po ewakuacji oflagu w głąb Rzeszy został w Lubece oswobodzony przez wojska brytyjskie.
Po zakończeniu wojny wrócił do kraju. Został przyjęty do ludowego Wojska Polskiego i zweryfikowany w stopniu majora. 15 maja 1945 otrzymał przydział do Głównego Zarządu Polityczno-Wychowawczego. Następnie jako jeden z nielicznych oficerów z wyższym wykształceniem wojskowym, został przeniesiony do oddziału operacyjnego Sztabu Generalnego WP. W czerwcu 1945 otrzymał awans na podpułkownika oraz został wyznaczony na dowódcę kompanii honorowej, z którą uczestniczył m.in. w paradzie zwycięstwa w Moskwie. We wrześniu 1945 mianowany szefem sztabu Polskiej Misji Wojskowej w Wielkiej Brytanii. Od lutego 1946 pełnił funkcję attaché wojskowego przy Ambasadzie RP w Londynie. Po powrocie do kraju w kwietniu 1947 został wyznaczony dowódcą 15 Dywizji Piechoty w Olsztynie. Następnie objął funkcję dyrektora nauk w Akademii Sztabu Generalnego, skąd przeszedł później na stanowisko zastępcy szefa Sztabu Generalnego. W marcu 1949 przejął obowiązki szefa sztabu Warszawskiego Okręgu Wojskowego.
13 maja 1950 został aresztowany. Tego samego dnia zatrzymani zostali również generałowie Jerzy Kirchmayer i Stefan Mossor. Przez dwa lata był poddawany brutalnemu śledztwu. Oskarżającym w procesie gen. Józefa Kuropieski był płk Stanisław Zarakowski. Przewodniczącym składu orzekającego Najwyższego Sądu Wojskowego był płk Piotr Parzeniecki. Jako świadkowie oskarżenia wystąpili: płk Józef Jungraw, płk Franciszek Skibiński, mjr Kornel Dobrowolski, mjr Władysław Roman, gen. bryg. Stanisław Tatar, płk Bernard Adamecki, płk Szczepan Ścibor, gen. bryg. Franciszek Herman, płk Maksymilian Chojecki i płk Adam Jaworski. 25 czerwca 1952 skazany został na karę śmierci, pozbawienie praw publicznych i honorowych praw obywatelskich na zawsze oraz przepadek całego posiadanego mienia. Wyrok wydano na niejawnym posiedzeniu Najwyższego Sądu Wojskowego. Po ogłoszeniu wyroku Józef Kuropieska, aby ratować życie, włączył się do rozprawy przygotowywanej przeciwko Marianowi Spychalskiemu. Swoją decyzję o podjęciu współpracy z organami bezpieczeństwa tłumaczył tym, że obciążając Mariana Spychalskiego, chciał doczekać jego procesu, na którym mógłby publicznie zaprotestować wobec działań Głównego Zarządu Informacji. Przebywał w oczekiwaniu na wykonanie wyroku w więzieniu mokotowskim w Warszawie. 23 czerwca 1954 Najwyższy Sąd Wojskowy uchylił wyrok skazujący go na karę śmierci i przekazał sprawę do ponownego rozpatrzenia sądowi I instancji. W grudniu 1955 Kuropieska został zwolniony z więzienia, ze statusem „więźnia na przepustce”. Śledztwo przeciwko niemu, z braku dowodów, umorzono w styczniu 1956. W marcu został zrehabilitowany. Komisja Mazura stwierdziła wiele nieprawidłowości w przebiegu procesu Kuropieski.
W czerwcu 1956 powrócił do czynnej służby wojskowej. Objął stanowisko redaktora naczelnego powstającego kwartalnika wojskowego „Wojskowego Przeglądu Historycznego”. W listopadzie 1956 został mianowany dowódcą Warszawskiego Okręgu Wojskowego (którym pozostał do 1964). Był jednym z głównych twórców 6 Pomorskiej Dywizji Powietrznodesantowej. W tworzeniu dywizji korzystał z doświadczeń żołnierzy 1 Samodzielnej Brygady Spadochronowej. W styczniu 1964 objął stanowisko komendanta Akademii Sztabu Generalnego. Był autorem i propagatorem szeregu nowatorskich koncepcji w nauczaniu słuchaczy Akademii, często wzorował się na przedwojennej WSWoj. Sprzeciwiał się antysemickiej czystce przeprowadzonej w 1967 w Wojsku Polskim. 30 marca 1968, decyzją ówczesnego ministra obrony narodowej, marszałka Polski Mariana Spychalskiego, został przeniesiony w stan spoczynku.
Działalność polityczna i społeczna.
W latach 1957–1965 był posłem na Sejm PRL II i III kadencji z ramienia Polskiej Zjednoczonej Partii Robotniczej. Należał również do Stowarzyszenia Pisarzy Polskich. Po zakończeniu czynnej służby wojskowej poświęcił się pisarstwu i podróżowaniu. Był wieloletnim członkiem Komitetu Redakcyjnego Wojskowego Przeglądu Historycznego oraz Rady Naczelnej Związku Bojowników o Wolność i Demokrację. W latach 1988–1990 członek Rady Ochrony Pamięci Walk i Męczeństwa. W lutym 1989 wszedł w skład działającej przy tej Radzie Komisji do spraw Upamiętnienia Ofiar Represji Okresu Stalinowskiego. W listopadzie 1988 wszedł w skład Honorowego Komitetu Obchodów 70. rocznicy Odzyskania Niepodległości przez Polskę, którego przewodnictwo objął I sekretarz KC PZPR gen. armii Wojciech Jaruzelski.
W wyborach parlamentarnych w 1989 kandydował bez powodzenia do Senatu z ramienia PZPR, pomimo przegranej, uzyskał najwięcej głosów ze wszystkich kandydatów strony rządowej w województwie radomskim.
Upamiętnienie.
Pochowany został w Alei Zasłużonych na Cmentarzu Wojskowym na Powązkach w Warszawie (kwatera A30-tuje-10).
Decyzją Nr 145/MON ministra obrony narodowej z dnia 10 czerwca 2002 imię generała Józefa Kuropieski otrzymał 6 Batalion Dowodzenia w Krakowie.
Był konsultantem filmu dokumentalnego "Pierwszy ułan Drugiej Rzeczypospolitej" (1994). Działalności i życiu Józefa Kuropieski poświęcony został film dokumentalny "Gawędy starego żołnierza" (1997). Jego wypowiedzi archiwalne wykorzystano także w filmie "Generał Kuropieska" (2006).
Życie prywatne.
Mieszkał w Warszawie. Od 1932 był żonaty z Leopoldą z domu Jabłońską (1907–1981), z którą miał córkę i dwóch synów. Od 1985 żonaty z Teresą Drozd-Kuropieską z domu Ryłko (1929–2006).

</doc>
<doc id="426525" url="https://pl.wikipedia.org/wiki?curid=426525" title="Bielinek cytrynek">
Bielinek cytrynek



</doc>
<doc id="426530" url="https://pl.wikipedia.org/wiki?curid=426530" title="Jean-Martin Charcot">
Jean-Martin Charcot

Jean-Martin Charcot (ur. 29 listopada 1825 w Paryżu, zm. 16 sierpnia 1893 w Montsauche-les-Settons) – francuski lekarz neurolog.
Życiorys.
Jego ojciec był producentem ozdobnych powozów. Jako dziecko przejawiał zainteresowania rysunkiem i literaturą. W 1848 ukończył studia medyczne i zaczął pracować na oddziale Pierre′a Rayer w Salpêtrière. W 1856 został lekarzem szpitalnym, a w 1860 zastępcą profesora. Dzięki wsparciu Rayera w 1862 został kierownikiem oddziału w szpitalu Salpêtrière. W 1870 roku przejął, jako najstarszy lekarz, nowo utworzony "oddział epileptyków zwykłych", gdzie pokaźną liczbę pacjentek stanowiły histeryczki (z uwagi na podobieństwo napadów i brak widocznych uszkodzeń organicznych). W tym okresie zyskał wielką sławę wywołując napady histerii poprzez hipnozę. Od 1882 był profesorem Kliniki Chorób Nerwowych. Będąc u szczytu sławy, przeprowadził się w 1884 do pałacu Varengeville przy bulwarze Saint-Germain w Paryżu. Zmarł z powodu ostrego obrzęku płuc w sierpniu 1893 roku.
We współczesnej medycynie od jego nazwiska pochodzą następujące nazwy:
Jego uczniami byli m.in.: Sigmund Freud, Józef Babiński, Pierre Janet, Gheorghe Marinescu, 
Georges Gilles de la Tourette, Ernő Jendrassik, Kinnosuke Miura i Alfred Binet.
J. M. Charcot był ojcem J.-B. Charcota, francuskiego lekarza, żeglarza i badacza obszarów polarnych.

</doc>
<doc id="426531" url="https://pl.wikipedia.org/wiki?curid=426531" title="Limnephilus griseus">
Limnephilus griseus



</doc>
<doc id="426533" url="https://pl.wikipedia.org/wiki?curid=426533" title="Beltaine">
Beltaine

Beltaine - polski folkowy zespół muzyczny, którego inspiracją jest muzyka Irlandii, Szkocji i Bretanii. 
Historia.
Beltaine powstało w 2002 w Katowicach. W 2004 wydali swój debiutancki album "Rockhill", który zdobył nagrodę "Wirtualne Gęśle" w internetowym głosowaniu na najlepszą folkową płytę roku 2004. Również drugi album - "KONCENtRAD", został laureatem plebiscytu "Wirtualne Gęśle" w roku 2008. W 2010 grupa wydała swój trzeci album - "Triú", który także zdobył nagrodę "Wirtualne Gęśle". Nagroda została tym razem wręczona dopiero 13 listopada 2011 podczas występu grupy Beltaine w Białołęckim Ośrodku Kultury (Warszawa); statuetkę "Wirtualnych Gęśli" wręczył Eddie Brannigan – Pierwszy Sekretarz Ambasady Irlandii w Polsce.
 Koncertował także za granicą (m.in.: Festiwal Beltaine - Słowacja, Folkovy Kvitek - Czechy, Międzynarodowy Festiwal Ethno-Jazz – Mołdawia), Guinness Irish Festival w Szwajcarii, Rainforest World Music Festival w Malezji. Grupa jest współorganizatorem kilku imprez celtyckich, m.in. "Irlandzkiej Majówki" oraz "Festiwalu Muzyki Celtyckiej "Zamek"" w Będzinie. 
Od 2014 roku wraz z zespołem tańca irlandzkiego Glendalough Beltaine tworzy widowisko muzyczno-taneczne "Beltaine &amp; Glendalough - muzyka i taniec". Wcześniej muzycy współpracowali z zespołem tańca irlandzkiego i szkockiego Comhlan w widowisku Celtic Motion Project.

</doc>
<doc id="426535" url="https://pl.wikipedia.org/wiki?curid=426535" title="Hideki Shirakawa">
Hideki Shirakawa

 – japoński chemik, laureat Nagrody Nobla w dziedzinie chemii w 2000. Nagrodę otrzymał wspólnie z Alanem Heegerem i Alanem MacDiarmidem za odkrycie i wkład w rozwój badań polimerów przewodzących.
Hideki Shirakawa urodził się w Tokio, jako trzecie z pięciorga dzieci lekarza oraz córki kapłana w buddyjskiej świątyni. Ze względu na charakter pracy ojca, przeprowadzali się kilkakrotnie, by w 1944 roku osiąść w Takayama na Honsiu, rodzinnej miejscowości matki. W 1957 Hideki Shirakawa rozpoczął studia w Tokyo Institute of Technology, ukończył je w 1966 roku uzyskując stopień doktora inżynierii.
W 1966 roku rozpoczął pracę w Instytucie Nauk o Materiałach na Uniwersytecie Tsukuba. W 1982 roku został tam profesorem chemii.
Od 1966 roku prowadził badania nad poliacetylenem, w celu opisania mechanizmu polimeryzacji przy użyciu katalizatora Zieglera-Natty. Uzyskiwany produkt miał zazwyczaj postać czarnego proszku, jednakże podczas syntezy wykonanej przez stażystę jesienią 1967 roku, zamiast proszku powstała srebrzysta folia . Przyczyną była znacznie większa ilość użytego katalizatora, Hideki Shirakawa przypuszczał, że w instrukcji przekazanej stażyście popełnił literówkę i napisał mol zamiast mmol. Błąd ten spowodował znaczny wzrost szybkości reakcji i natychmiastową polimeryzację acetylenu na powierzchni katalizatora w postaci folii .
W 1976 roku Hideki Shirakawa wyjechał na rok na Uniwersytet Pensylwanii, aby współpracować z Alanem MacDiarmidem i Alanem Heegerem, których zainteresowały właściwości poliacetylenu otrzymanego przez Shirakawę. Wystawiali polimer na działanie par jodu i bromu, aby otrzymać materiał domieszkowany tymi pierwiastkami. Podczas jednej z takich prób przewodnictwo wzrosło 10 milionów razy, natychmiast po dodaniu bromu, co doprowadziło do zniszczenia sondy pomiarowej .
W 2000 roku Hideki Shirakawa, wraz z Alanem MacDiarmidem i Alanem Heegerem otrzymali Nagrodę Nobla w dziedzinie chemii za "odkrycie i badania nad polimerami przewodzącymi prąd elektryczny".
Został odznaczony, między innymi, japońskim Orderem Kultury w 2000 roku.

</doc>
<doc id="426536" url="https://pl.wikipedia.org/wiki?curid=426536" title="Stanisław Poraj Chlebowski">
Stanisław Poraj Chlebowski



</doc>
<doc id="426537" url="https://pl.wikipedia.org/wiki?curid=426537" title="Dezydery Adam Chłapowski">
Dezydery Adam Chłapowski



</doc>
<doc id="426539" url="https://pl.wikipedia.org/wiki?curid=426539" title="Potamophylax nigricornis">
Potamophylax nigricornis

Potamophylax nigricornis – gatunek chruścika z rodziny bagiennikowatych (Limnephilidae). Występuje w całej Europie, larwy zasiedlają strumienie i źródła (Botosaneanu i Malicky 1978). Limneksen, krenobiont.
Krenofil związany ze źródłami helokrenowymi, hypokrenalem i epirhitralem. Larwy dochodzące do wielkości 2,5 cm budują domki z ziaren piasku oraz fragmentów butwiejących liści. Na głowie i tułowiu larw występują liczne szczeciny, ułatwiające życie w cienkiej warstewce wody (dzięki napięciu powierzchniowemu woda otacza owada „wystającego” z wody). Jakkolwiek gatunek spotykany stosunkowo często, to nigdy w dużych liczebnościach.
Cztery larwy złowiono w dwóch jeziorach lobeliowych (Jezioro Cechyńskie Małe i Głęboczko), na dnie mulistym i jedną larwę w jez. Hańcza na dnie kamienistym. Stosunkowo często spotykane w dużych limnokrenach Wyżyny Krakowsko-Częstochowskiej. Rzóska (1935) wykazuje obecność larw w Jeziorze Kierskim (Pojezierze Wielkopolskie) natomiast Moon (1936) w jez. Windermere (Wielka Brytania) na dnie kamienistym, lecz oznaczenia są wątpliwe.

</doc>
<doc id="426540" url="https://pl.wikipedia.org/wiki?curid=426540" title="Krenofil">
Krenofil

Krenofil – gatunek źródłolubny, preferujący źródliska jako siedlisko życia, ale mogący żyć także w innych miejscach, np. w strumieniach, zbiornikach okresowych, itd. Przykładowe krenofile: Potamophylax nigricornis, Plectrocnemia conspersa, Chaetopteryx villosa.

</doc>
<doc id="426541" url="https://pl.wikipedia.org/wiki?curid=426541" title="Kamczadale">
Kamczadale



</doc>
<doc id="426544" url="https://pl.wikipedia.org/wiki?curid=426544" title="Hypokrenal">
Hypokrenal

Hypokrenal – odpływowa część źródliska, strefa w podziale wód płynących, część krenalu, znajdująca się poniżej eukrenalu. Poniżej hypokrenalu znajduje się strefa górnego strumienia – epirhitral. Duży wpływ na funkcjonowanie ekologiczne hypokrenatu ma środowisko bezpośredniego sąsiedztwa, zwłaszcza obecność nadbrzeżnych drzew, które dostarczają detrytusu jako głównej bazy pokarmowej. Z hypokrenalem związanych jest wiele owadów wodnych, przystosowanych do konsumpcji jesiennego opadu liści.
Zobacz też.
reokren, helokren, limnokren, rhitral, "river continuum"

</doc>
<doc id="426547" url="https://pl.wikipedia.org/wiki?curid=426547" title="Potamobiont">
Potamobiont

Potamobiont – gatunek rzeczny, element potamonu, gatunek związany z potamalem, strefą rzeki, żyjący głównie w rzece, a w innych typach wód spotykany sporadycznie i przypadkowo (np. w strumieniach, jeziorach). Przykładem potamobiontów są chruściki z rodziny Hydropsychidae (m.in. "Hydropsyche contubernalis"), oraz gatunki takie jak "Lepidostoma hirtum, Potamophylax latipennis, Potamophylax rotundipennis".

</doc>
<doc id="426549" url="https://pl.wikipedia.org/wiki?curid=426549" title="Potamon">
Potamon

Potamon – zgrupowanie, zbiorowisko gatunków rzecznych, cenoza (biocenoza) związana z potamalem (strefą rzeki). W skład potamonu wchodzą potamobionty i potamofile, w mniejszym stopniu potamokseny. Wśród roślin dominują makrofity, liczny jest fitoplankton. W zoobentosie liczne są: zbieracze, filtratorzy. Wśród bezkręgowców liczne są muchówki, ważki, chruściki (m.in. "Lepidostoma hirtum, Notodobia ciliaris, Hydropsychidae, Halesus, Anabolia, Potamophylax latipennis"), chrząszcze wodne, pluskwiaki wodne, skorupiaki, mięczaki.
Wśród ryb przeważają ryby karpiowate.

</doc>
<doc id="426550" url="https://pl.wikipedia.org/wiki?curid=426550" title="Waldemar Marszałek">
Waldemar Marszałek

Waldemar Antoni Marszałek (ur. 13 kwietnia 1942 w Warszawie) – polski zawodnik sportów motorowodnych, samorządowiec, w latach 1998–2018 radny m. st. Warszawy.
Życiorys.
Od 1959 zawodnik klubu sportowego Polonia Warszawa, a od 2005 prezes tego klubu. Sześciokrotny mistrz świata, czterokrotny mistrz Europy w zawodach motorowodnych. Jeden z najbardziej utytułowanych motorowodniaków na świecie. W czasie swojej zawodniczej kariery wielokrotnie ulegał ciężkim wypadkom, w tym przeżył śmierć kliniczną po bardzo groźnym wypadku, podczas zawodów pod Berlinem na jeziorze Gatow (1982).
Mistrzostwa świata zdobyte przez Waldemara Marszałka:
Mistrzostwa Europy zdobyte przez Waldemara Marszałka:
Waldemar Marszałek zajmował także 17-krotnie 2. i 3. miejsca na Mistrzostwach Europy i Świata. W 1980 i 1981 zdobył Puchar Europy. W 1989 Wielką Nagrodę Europy. W 1990 Puchar Świata. Zdobywał także kilkakrotnie Grand Prix Niemiec i Wielkiej Brytanii. 40-krotny Mistrz Polski. Łącznie zdobył 27 medali na Mistrzostwach Świata i Europy. Zdobył także prestiżowe nagrody Trofeo Speluzzi i Trofeo Mazzoli.
Pływał na silnikach König, które były produkowane w Berlinie Zachodnim. Nie odmawiał usług mechanicznych swoim rywalom. Jego największe sukcesy przypadły w latach 80. Często określany jako legenda polskiego sportu. Do dzisiaj żaden zawodnik na świecie w tych klasach nie zdobył tylu medali. Startował zawsze z numerem 11. Jako pierwszy w historii zdobył 3 razy z rzędu tytuł mistrza świata, za co został uhonorowany złotym medalem UIM (Światowa Federacja Motorowodna).
Ojciec Bartłomieja i zmarłego już Bernarda, także motorowodniaków.
Działalność samorządowa.
W wyborach z 1998 został wybrany radnym miasta stołecznego Warszawy z listy Sojuszu Lewicy Demokratycznej. Po raz kolejny był wybierany w wyborach 2002, 2006, 2010 i 2014 z listy SLD–UP, Lewicy i Demokratów oraz ponownie SLD. W 2018 nie ubiegał się o reelekcję.

</doc>
<doc id="426551" url="https://pl.wikipedia.org/wiki?curid=426551" title="Krenal">
Krenal

Krenal (gr. κρήνη, źródło) – strefa źródliskowa, źródlisko. Krenal dzielony jest na strefę wypływu wód podziemnych – eukrenal oraz strefę odpływu – hypokrenal, sąsiadujący z górnym odcinkiem strefy strumienia – epirhitralem.
Organizmy zamieszkujące strefę krenalu nazywane są krenonem.

</doc>
<doc id="426553" url="https://pl.wikipedia.org/wiki?curid=426553" title="Kościół św. Marcina we Wrocławiu">
Kościół św. Marcina we Wrocławiu

Kościół św. Marcina we Wrocławiu – niewielki gotycki kościółek znajdujący się w zachodniej części wrocławskiego Ostrowa Tumskiego. Jest jedną z najstarszych istniejących budowli kościelnych we Wrocławiu (starszy jest tylko Kościół św. Idziego).
Historia kościoła.
Obecny kościół św. Marcina stanowi jedyną ocalałą budowlę należącą do dawnego zamku piastowskiego we Wrocławiu. Powstał zapewne jako kościół fundacji klasztornej Henryka Probusa pod wezwaniem Najświętszej Marii Panny, a zarazem karner. Zbudowano go z cegły prawdopodobnie w latach 80. XIII wieku. Autorstwo przypisuje się muratorowi Wilandowi. Początkowo rzut kościoła składał się z podłużnego prezbiterium i przylegającej do niego od zachodu ośmiobocznej nawy. Kościół był budowlą dwupoziomową, obecnie – wobec podniesienia się przez kilkaset lat poziomu otaczającego go gruntu o parę metrów – poziom dolny jest silnie zagłębiony poniżej terenu i ma charakter krypty. Edmund Małachowicz wyraził przypuszczenie, że pierwotnie kościół miał mieć trzeci poziom w postaci empory otaczającej zarówno prezbiterium jak i nawę i połączonej mostkiem z położonymi nietypowo od wschodu zabudowaniami klasztoru, co tłumaczyłoby obecność pozostałości bardzo masywnych przypór, fundamentu filara po stronie wschodniej oraz skutego lica muru. Jednocześnie można zdaniem Małachowicza doszukiwać się analogii z ośmioboczną i otoczoną galerią kaplicą Karola Wielkiego w Akwizgranie.
Wobec ufundowania przez Probusa kolegiaty św. Krzyża prace nad kaplicą i sąsiadującym z nią od południowego wschodu klasztorem prawdopodobnie przerwano w roku 1287. Wedle testamentu Henryka Probusa pogrzeb w prezbiterium kolegiaty miał mieć charakter tymczasowy, zaś po ukończeniu kościoła i klasztoru NMP (tj. obecnego św. Marcina) miało nastąpić przeniesienie pochówku, do czego jednak nigdy nie doszło. Kościół NMP ukończono później w bardzo uproszczony i właściwie pozbawiony cech stylowych sposób i jako o wiele niższy, niż planowano. Zburzono w związku z tym przypory powyżej poziomu terenu. Przesunięcie północnej ściany prezbiterium i poszerzenie nawy w kierunku północnym (w miejscu dawnych przypór) nadało rzutowi nieregularny kształt, jednocześnie zacierając pierwotną koncepcję (niektóre źródła datują rozszerzenie prezbiterium na czasy po pożarze w 1466, inne mówią o 1. połowie XIV w.). Jednocześnie przeniesiono na kościółek wezwanie św. Marcina, które różne źródła wiążą z kilkoma lokalizacjami i obiektami w obrębie grodu. Wiadomo bowiem, że istniała romańska budowla sakralna, określana w akcie nadania ołbińskiemu klasztorowi św. Wincentego z 1149 jako "capellam videlicet sancti Martini" i znajdująca się wcześniej pod opieką benedyktynów. Późniejsze dokumenty (1248) wymieniają kościół św. Marcina, jako położony "in castro", a więc na terenie ścisłego grodu. Do 1368 kościółek należał do klasztoru ołbińskiego.
Po przebudowie górna kondygnacja kościoła nie posiadała sklepień, lecz strop kasetonowy. Nad wschodnią częścią dachu górowała sygnaturka (wieża). Po likwidacji zamku kościół znalazł się przy centralnym placu otoczonym dworami kanoników. Po tym jak w początku XIX wieku zasypano odnogę Odry oddzielającą Ostrów, przebito przez dawny teren zamku ulicę noszącą imię patrona kościółka, zaś wokół niego powstały wysokie kamienice, odgradzające go od rzeki. W okresie międzywojennym (1921-1939) kościół służył wrocławskiej Polonii – odbywały się tutaj nabożeństwa w języku polskim. Ostatnie nabożeństwo odprawił pochodzący z Opola ks. Józef Sikora 17 września 1939 r., po czym wpisał w kościelnej księdze po polsku następujące słowa:
"I nie ustaniemy w walce, siłę słuszności mamy"
"I mocą tej słuszności wytrwamy i wygramy!".
W czasie II wojny światowej został bardzo silnie (ok. 80%) zniszczony. Do lat 70. XX wieku niesłusznie, jak się wydaje, uważano, że kościółek pełnił niegdyś funkcję kaplicy zamkowej rezydujących we Wrocławiu książąt piastowskich (obecnie lokalizuje się ją w północnej części zamku). Odbudowany został w latach 1957-1960 przez Tadeusza Kozaczewskiego w silnie zmienionej formie – ponieważ przywiązywano dużą wagę do tradycji piastowskiego Wrocławia, partia nawy została pomniejszona do dawnych rozmiarów rzutu, nadbudowana i nakryta daszkiem namiotowym, co nadało jej kształt wieży, uwydatniającej pamiątkowy charakter świątyni. W roku 1968 odtworzono zarys dawnych przypór, budując też nową posadzkę południowej części dawnego terenu zamkowego. Na zachód od kościoła wzniesiono pomnik papieża św. Jana XXIII.

</doc>
<doc id="426557" url="https://pl.wikipedia.org/wiki?curid=426557" title="Krenobiont">
Krenobiont

Krenobiont – gatunek żyjący w początkowym odcinku rzek (w źródłach i ich początkowych odpływach), biologicznie przystosowany do specyficznych warunków panujących w takich wodach (czystych, ale zimnych i słabo natlenionych). Ze względu na zbyt małą ilość wody wśród krenobiontów brak ryb.
Przykładowe krenobionty to ślimaki przytulik strumieniowy czy źródlarka karpacka lub płaziniec wypławek alpejski.

</doc>
<doc id="426559" url="https://pl.wikipedia.org/wiki?curid=426559" title="Damian Dacewicz">
Damian Dacewicz

Damian Dacewicz (ur. 28 września 1974 w Katowicach) – polski siatkarz i trener, wielokrotny reprezentant Polski, olimpijczyk, komentator sportowy.
Uczestnik Igrzysk Olimpijskich w Atlancie w 1996, a także mistrzostw Europy w 1995 i 2003 r. oraz mistrzostw świata 1998. Zawodnik między innymi AZS Częstochowa (1995–2003, dwa tytuły mistrza Polski w 1997 i 1999), Polskiej Energii Sosnowiec (2003–2004, zdobywca pucharu Polski 2004) i Skry Bełchatów (mistrz Polski 2005). W roku 2006 roku zakończył karierę zawodniczą z powodu problemów zdrowotnych. Występował na pozycji środkowego.
Do 2010 roku trener Pamapolu Siatkarz Wieluń, z którym w 2009 awansował do PlusLigi. W latach 2011–2013 II trener AZS Częstochowa. W 2013 r. objął stanowisko trenera MKS-u Banimex Będzin, z którym również awansował do najwyższej klasy rozgrywkowej. 30 grudnia 2014 roku został zastąpiony przez Włocha Roberto Santilliego.
Obecnie komentator siatkówki na antenie Polsatu Sport.
Kariera trenerska.
Poziom rozgrywek:
Jako trener.
Sukcesy klubowe.
I liga:

</doc>
<doc id="426562" url="https://pl.wikipedia.org/wiki?curid=426562" title="Zieloni Kanonierzy">
Zieloni Kanonierzy



</doc>
<doc id="426563" url="https://pl.wikipedia.org/wiki?curid=426563" title="Limnokren">
Limnokren

Limnokren (od. "limno" – jezioro, "kren" – źródło) – typ źródła, w którym wypływająca woda podziemna gromadzi się w małej niecce, tworząc zbiornik wody stagnującej. Jakkolwiek limnokren zewnętrznie przypomina mały staw lub zbiornik okresowy, odznacza się specyficznymi warunkami siedliskowymi: stosunkowo niską i stałą temperaturą wody (skutek wypływu wód podziemnych) oraz trwałością (odróżnia to go od wiosennych zbiorników okresowych).
Limnokreny zasiedla specyficzna fauna (krenobionty, krenofile) oraz gatunki przypadkowe (krenokseny).

</doc>
<doc id="426570" url="https://pl.wikipedia.org/wiki?curid=426570" title="Strefowość cieków">
Strefowość cieków

Strefowość cieków – hydrobiologiczny podział wód płynących na strefy od źródeł aż do ujścia, wprowadzony przez Botosaneanu i Illiesa na podstawie rozmieszczenia widelnic, jętek i chruścików. W odróżnieniu od systemu krainy rybnych system daje się zastosować na wszystkich kontynentach.
Wyróżnia się:
Klasyfikacja dość dobrze oddaje zmiany siedliskowe w rzekach górskich, lecz słabiej w mozaikowatych rzekach nizinnych i w krajobrazie polodowcowym z jeziorami przepływowymi oraz zmiennym spadkiem nachylenia terenu.
Prowadzono próby rozbudowania tej klasyfikacji z uwzględnieniem charakteru krajobrazu, np. sylvanopotamal strefa rzeki śródleśnej (Botosaneanu).
Odrębnym problemem jest strefowość cieków w profilu poprzecznym, odnosząca się do zróżnicowania siedliskowego w obrębie koryta rzecznego (psammal, lital, akal, litoral, hyporeal), jak i całej doliny rzecznej, zwłaszcza cieków nizinnych (rzek, zbiorników okresowych terasy zalewowej, starorzecza, dopływów, źródeł przyzboczowych).

</doc>
<doc id="426571" url="https://pl.wikipedia.org/wiki?curid=426571" title="Kurt Goldstein">
Kurt Goldstein

Kurt Goldstein (ur. 6 listopada 1878 w Katowicach, zm. 19 września 1965 w Nowym Jorku) – niemiecko-amerykański neurolog i psychiatra pochodzenia żydowskiego, uważany za pioniera w dziedzinach neuropsychologii i psychosomatyki.
Życiorys.
Był siódmym z dziewięciorga dzieci handlarza drewnem Abrahama i jego żony Rosalie z domu Cassirer. Jego starszym kuzynem był bratanek jego matki, późniejszy filozof, Ernst Cassirer.
Kilka lat przed urodzeniem Kurta Goldsteinowie zamieszkali w Katowicach w nowo wybudowanej, luksusowej willi z dużym ogrodem, usytuowanej przy dzisiejszym Placu Wolności 12a, znanej później jako Pałac Goldsteinów. Choć byli z pochodzenia żydami, religia nie odgrywała w ich domu znaczącej roli. Tym nie mniej Kurt Goldstein rozpoczął edukację od prywatnej elementarnej szkoły hebrajskiej, mieszczącej się przy dzisiejszej ul. Młyńskiej, którą kierował wybitny talmudysta Jacob Cohn, pierwszy rabin katowickiej żydowskiej gminy wyznaniowej. Następnie uczęszczał do katowickiego gimnazjum klasycznego, w którym wiosną 1898 r. złożył egzamin maturalny.
Kurt, być może pod wpływem starszego o cztery lata kuzyna, Ernsta Cassirera, studiował początkowo filozofię na uniwersytecie w Heidelbergu, jednak po jednym semestrze zmienił kierunek studiów na medycynę, którą ukończył we Wrocławiu w 1903 roku. Doktoryzował się pod kierunkiem, urodzonego w Tarnowskich Górach, profesora Carla Wernickego. W tym czasie zdał państwowy egzamin lekarski i rozpoczął praktykę. W latach 1906–1914 pracował w klinice psychiatrycznej w Königsbergu. W czasie I wojny światowej utworzył klinikę dla żołnierzy z zaburzeniami neurologicznymi oraz psychologicznymi, powstałymi w wyniku wojny. Stworzył także instytut badawczy, który zajmował się badaniem urazów mózgu i ich wpływem na mowę i pamięć. Zarówno instytut, jak i klinika działały przy Instytucie Neurologicznym Uniwersytetu we Frankfurcie. Pozostawały one pod kierownictwem Goldsteina do 1930. W 1933 roku otrzymał tytuł profesora na Uniwersytecie Berlińskim. Po przejęciu władzy przez Hitlera w tym samym roku profesor został aresztowany, a następnie zmuszony do emigracji. Wyjechał najpierw do Amsterdamu, gdzie tworzył swoją zasadniczą pracę "Der Aufbau des Organismus" ("Budowa organizmu"). Publikacja książki nastąpiła w 1934 roku w Niemczech, a w 1939 roku wydano jej tłumaczenie na rynku amerykańskim. Goldstein podczas pracy był przez rok wspierany finansowo przez Rockefeller Foundation.
W roku 1935 Goldstein wyemigrował na stałe do USA, gdzie w 1940 przyjął obywatelstwo amerykańskie, pracował m.in. na Harvard University i Columbia University, Uniwersytet Brandeisa, Uniwersytet Tufts.
Życie prywatne.
W 1905 roku poślubił Idę Zuckermann, z którą miał trzy córki. Małżeństwo jednak rozpadło się i para rozwiodła się w czerwcu 1934 roku, a 8 sierpnia tego samego roku Goldstein ożenił się ze swoją studentką Evą Rothmann, córką neurologa Maxa Rothmanna. Zmarł 19 września 1965 w New York City.
Osiągnięcia.
Jego najważniejszą książką była "Budowa organizmu" ("Der Aufbau des Organismus"), w której podkreślił całościowy punkt widzenia człowieka i związki psychosomatyczne; jej aktualność dokumentuje niedawne jej angielskojęzyczne wznowienie, do którego wstęp napisał Oliver Sacks. Goldstein prowadził prace naukowe z zakresu teorii Gestalt razem z ośrodkami we Frankfurcie i Berlinie, m.in. z Adhémarem Gelbem. Był wraz z Maxem Wertheimerem, Wolgangiem Köhlerem i Kurtem Koffką współwydawcą czasopisma „Psychologische Forschung”. Od 1959 roku był członkiem rzeczywistym Amerykańskiej Akademii Sztuk i Nauk w Cambridge.

</doc>
<doc id="426572" url="https://pl.wikipedia.org/wiki?curid=426572" title="Dagny Przybyszewska">
Dagny Przybyszewska



</doc>
<doc id="426579" url="https://pl.wikipedia.org/wiki?curid=426579" title="Cesarzowa Eugenia">
Cesarzowa Eugenia



</doc>
<doc id="426582" url="https://pl.wikipedia.org/wiki?curid=426582" title="ACID2">
ACID2



</doc>
<doc id="426585" url="https://pl.wikipedia.org/wiki?curid=426585" title="Robin van Persie">
Robin van Persie

Robin van Persie (wym. ; ur. 6 sierpnia 1983 w Rotterdamie) – holenderski piłkarz grający na pozycji napastnika, reprezentant kraju.
Rodzice van Persiego są artystami, lecz on – zamiast pójść w ich ślady – rozpoczął grę w młodzieżówce Excelsioru Rotterdam. Później trafił do innego klubu z Rotterdamu – Feyenoordu. Spędził tam trzy sezony i w 2002 roku zdobył Puchar UEFA. Z powodu licznych nieporozumień z trenerem Bertem van Marwijkiem van Persie postanowił zmienić klub i w 2004 roku za kwotę 2,75 miliona funtów został sprzedany do Arsenalu. W swoim pierwszym sezonie w Londynie wygrał Tarczę Wspólnoty i Puchar Anglii. W 2006 roku zdobył nagrodę Rotterdam Sportsman of the year. W czasie pierwszych czterech sezonów van Persiego w Arsenalu trapiły go kontuzje, co zredukowało liczbę jego występów w pierwszym zespole. Latem 2012 roku trafił do Manchesteru United. W lipcu 2015 roku przeszedł do tureckiego Fenerbahçe SK. W styczniu 2018 powrócił do Feyenoordu, a w 2019 zakończył tam karierę.
W reprezentacji Holandii van Persie zadebiutował w roku 2004. Zagrał na mundialu w 2006 roku i w 2010 roku oraz na Euro 2008 i Euro 2012. Wraz ze swoją reprezentacją zdobył wicemistrzostwo świata w 2010 roku i 3. miejsce na mistrzostwach świata w 2014 roku. Rekordzista pod względem liczby bramek w reprezentacji.
Młodość.
Robin van Persie urodził się w Kralingen, wschodniej części Rotterdamu. Jego matka, José Ras, była malarką, natomiast jego ojciec, Bob, rzeźbiarzem. Ma dwie siostry, Lilly i Kikai. Jego rodzice zachęcali go do zajęcia się sztuką, lecz on wybrał piłkę nożną.
Kariera klubowa.
Feyenoord.
W wieku 14 lat van Persie rozpoczął grę w młodzieżowym zespole Excelsioru, lecz z powodu konfliktu ze sztabem szkoleniowym opuścił klub i przeniósł się do Feyenoordu. Z powodu wielu kontuzji innych graczy szybko awansował do pierwszego zespołu i zadebiutował w nim w wieku 17 lat. Łącznie w swoim pierwszym sezonie rozegrał 15 spotkań. Otrzymał również nagrodę KNVB dla najlepszego zawodnika młodego pokolenia.
Na początku następnego sezonu podpisał profesjonalny, trzyipółletni kontrakt ze swoim klubem, a 6 lutego 2003 w wygranym 6:1 spotkaniu Pucharu Holandii z AGOVV Apeldoorn strzelił 5 goli. Jednakże jego kłótnie z menadżerem Bertem van Marwijkiem spowodowały, iż van Persie został zdegradowany do zespołu rezerw. Zirytowany van Marwijk powiedział dziennikarzom: „Jego zachowanie uniemożliwia mu pozostanie na dłużej w pierwszym zespole i obecnie będzie występował w zespole rezerw”. Podczas spotkania rezerw pomiędzy Feyenoordem a Ajaxem, był jednym z zaatakowanych zawodników przez chuliganów, którzy wtargnęli na boisko.
Niechęć van Persiego do van Marwijk pogłębiła jeszcze decyzja menadżera, który w 2002 roku w przeddzień finału Superpucharu Europy z Realem Madryt odesłał piłkarza do domu rzekomo niezadowolony z postawy van Persiego w ostatnim spotkaniu ligowym. Van Persie zakończył swój pierwszy pełny sezon w pierwszej drużynie z dorobkiem 28 spotkań i 8 goli, z zespołem doszedł również do finału Pucharu Holandii.
W kolejnym sezonie pogorszenie relacji van Persiego z van Marwijkiem doprowadziło do tego, iż rzadko grał w wyjściowym składzie. Ponownie rozegrał 28 spotkań, lecz strzelił o dwie bramki mniej niż wcześniej. Z powodu problemów dyscyplinarnych zawodnika Feyenoord próbował sprzedać van Persiego do innego klubu. Podczas zimowego okienka transferowego, zespół z Rotterdamu rozpoczął negocjacje z Arsenalem Londyn, który szukał następcy wiekowego już Dennisa Bergkampa. Obie strony nie mogły dojść do porozumienia w kwestii warunków finansowych, lecz ostatecznie transakcja doszła do skutku latem i van Persie trafił do Arsenalu za kwotę 2,75 miliona funtów. Wcześniej Feyenoord żądał za napastnika 5 milionów funtów, lecz obniżył swoje oczekiwania.
Arsenal.
17 maja 2004 van Persie podpisał czteroletni kontrakt z Arsenalem. Menadżer Arsène Wenger, który postanowił przesunąć Holendra ze skrzydła do ataku, co już kiedyś uczynił z Thierrym Henrym, powiedział o swoim nowym nabytku: „Potrafi grać na lewej stronie pomocy jako kreatywny gracz wspomagający środkowego napastnika”. Wenger dzięki Holendrowi oraz sprowadzonemu w styczniu Hiszpanowi José Antonio Reyesowi, mógł powiększyć rywalizację o miejsce w pierwszym składzie. Van Persie zadebiutował 8 sierpnia 2004 i od razu zdobył z klubem pierwsze trofeum. Wtedy to Arsenal pokonał 3-1 Manchester United w spotkaniu o Tarczę Wspólnoty.
Van Persie większość sezonu 2004/05 spędził na ławce rezerwowych. 27 października zadebiutował w angielskich rozgrywkach w wygranym 2–1 spotkaniu Pucharu Ligi z Manchesterem City i strzelił gola otwierającego wynik. 26 lutego po raz pierwszy wyszedł w wyjściowym składzie w zremisowanym 1–1 spotkaniu z Southampton, jednak został wyrzucony z boiska po tym jak sfaulował lewego obrońcę przeciwników Graemea Le Sauxa, zaś rozwścieczony Wenger publicznie skrytykował postępowanie zawodnika. W konsekwencji van Persie wiele następnych spotkań (począwszy od spotkania Pucharu Anglii z Sheffield United) spędził przesiadując na ławce rezerwowych, i powrócił do składu dopiero po tym, gdy kontuzji łydki doznał Henry. Powrót udał mu się wyśmienicie, gdyż w półfinale Pucharu Anglii Arsenal pokonał Blackburn Rovers, zaś on zdobył dwa gole. Van Persie resztę sezonu spędził na leczeniu kontuzji i zakończył go z bilansem 10 goli w 41 spotkaniach we wszystkich rozgrywkach.
Dzięki dobrej formie strzeleckiej i ośmiu zdobytym golom van Persie otrzymał nagrodę Zawodnika miesiąca listopada 2005, zaś 4 stycznia podpisał nowy, pięcioletni kontrakt wygasający w 2010 roku. Jednak dwa dni po parafowaniu nowej umowy van Persie ponownie doznał urazu, tym razem w spotkaniu Pucharu Anglii przeciwko Cardiff doznał złamania palca u stopy po tym jak nadepnął mu na niego jeden z rywali. Van Persie następne trzy mecze rozegrał z wyciętym otworem w bucie, co miało złagodzić ból. Dopiero 1 lutego w spotkaniu z West Hamem Wenger zdecydował się nie włączać go do kadry. Cały finał Ligi Mistrzów w 2006 roku spędził na ławce rezerwowych, a Arsenal przegrał 2–1 z Barceloną.
Na początku sezonu 2006/07 w spotkaniu z Charlton Athletic van Persie zdobył gola wolejem, który Wenger określił później "„golem życia”" natomiast BBC wybrało to trafienie do nagrody "Gola Miesiąca" września, Sam zawodnik otrzymał natomiast tytuł Rotterdam Sportsman of the Year za grę w roku kalendarzowym 2006. Jednakże Holender po raz drugi w karierze musiał przedwcześnie zakończyć sezon. 21 stycznia w spotkaniu z Manchesterem United podczas celebracji wyrównującego trafienia doznał złamania piątej kości śródstopia w prawej nodze. Mimo to z wynikiem 13 goli został najlepszym strzelcem zespołu.
Przed sezonem 2007/08 po odejściu Henry’ego do Barcelony, van Persie stał się podstawowym napastnikiem Arsenalu. Po zdobyciu siedmiu goli w pierwszych dziesięciu meczach sezonu musiał pauzować dwa miesiące z powodu kontuzji kolana. Powrócił 12 grudnia na spotkanie fazy grupowej Ligi Mistrzów ze Steauą Bukareszt, zaś 4 dni później w spotkaniu Premier League Arsenal pokonał Chelsea. Jednakże urazy opuściły go tylko stycznia, gdy rozegrał 45. minut w spotkaniu Pucharu Ligi z Tottenhamem. Na drugą połowę spotkania już nie wszedł, gdyż zdjęto go z boiska z obawy przed kolejną kontuzją i resztę sezonu występował sporadycznie.
Van Persie swoje pierwsze dwa gole w sezonie 2008/09 zdobył 31 sierpnia w wygranym 3–0 ligowym spotkaniu z Newcastle United. 29 października w zremisowanych 4–4 derbach północnego Londynu z Tottenhamem zdobył swojego pięćdziesiątego gola w Arsenalu, lecz 1 listopada w przegranym 2–1 spotkaniu ze Stoke City po uderzeniu łokciem bramkarza Thomasa Sørensena czerwoną kartkę. Sorensen przyznał później, że van Persie został przez niego sprowokowany. Ostatniego dnia listopada zdobył dwa gole i przyczynił się do zwycięstwa 2–1 nad Chelsea. 21 grudnia 2008 w spotkaniu z Liverpoolem zdobył spektakularnego gola i po raz drugi w karierze jego trafienie otrzymało od BBC tytuł Gola Miesiąca.
3 stycznia 2009 roku z powodu kontuzji kapitana Cesca Fàbregasa i podstawowego bramkarza Manuela Almuni, w wygranym 3–1 spotkaniu trzeciej rundy Pucharu Anglii z Plymouth Argyle van Persie wystąpił z opaskę kapitańską Arsenalu na ramieniu. Van Persie w tym meczu zdobył pierwszego i trzeciego gola dla Arsenalu, natomiast drugie trafienie było golem samobójczym zawodników Plymouth, lecz padł on po rajdzie skrzydłem i dośrodkowaniu Holendra. Każdy gol zdobyty przez Arsenal w styczniu 2009 padł po strzale lub asyście van Persiego i tak znakomita gra przyniosła mu nagrodę dla gracza miesiąca klubu. Swój najlepszy występ w tym sezonie zaliczył w spotkaniu z Hull City, podczas którego zdobył gola z rzutu wolnego i dołożył do tego trzy asysty, co ostatecznie przyniosło mu nagrodę dla zawodnika meczu.
24 lutego w wygranym 1:0 spotkaniu 1/6 finału Ligi Mistrzów z AS Romą van Persie wykorzystał decydujący rzut karny podyktowany po faulu Philippe Mexèsa na nim samym. Swojego piątego i ostatniego w tym sezonie gola w Lidze Mistrzów zdobył z rzutu karnego w wygranym 3–0 meczu z Villarreal CF.
W ostatniej kolejce Premier League w spotkaniu ze Stoke City van Persie pokonał bramkarza rywali co po raz drugi w karierze zagwarantowało mu tytuł najlepszego strzelca Arsenalu. Sezon zakończył z dorobkiem 11 goli i 11 asyst w lidze, oraz z najlepszym w karierze wynikiem 20 goli we wszystkich rozgrywkach.
W 2009 roku Arsenal przez kilka miesięcy prowadził z nim negocjacje na temat nowej umowy, ponieważ do końca starej pozostał tylko rok. Wreszcie w lipcu ogłoszono podpisanie nowego, długoterminowego kontraktu, zaś sam zawodnik powiedział: „Moje serce jest z Arsenalem i nie wyobrażam sobie bym miał przywidzieć koszulkę innego klubu”. Ostatecznie van Persie za wkład w grę zespołu został wybrany graczem sezonu.
Sezon 2009/10 van Persie rozpoczął od dwóch asyst w wygranym 6:1 meczu z Evertonem. Pierwszego gola zdobył na City of Manchester Stadium w przegranym 4:2 spotkaniu z Manchesterm City. Podczas tego meczu został także brutalnie kopnięty przez byłego klubowego kolegę Emmanuela Adebayora.
W listopadzie 2009 Van Persie w wyniku starcia z Giorgio Chiellinim w trakcie towarzyskiego meczu Holandii z Włochami odniósł ciężką kontuzję, która wykluczyła go z gry aż do kwietnia. Do gry powrócił w przegranym 2-1 spotkaniu z Tottenhamem.
Przed sezonem 2010/11 Holender zmienił numer „11” z którym grał do tej pory na „10”, który zwolnił William Gallas. Przed Francuzem numer ten nosił legendarny napastnik Dennis Bergkamp, rodak i największy autorytet Van Persiego.
W sezonie 2011/12 van Persie został królem strzelców Premier League z 30 bramkami na koncie, wyprzedzając Wayne’a Rooneya o 3 trafienia. Na początku lipca 2012 roku Holender ogłosił, że nie podpisze nowej umowy z Arsenalem.
Manchester United.
15 sierpnia 2012 roku Arsenal poinformował, że uzgodnił warunki transferu van Persiego do Manchesteru United. Dwa dni później Holender został oficjalnie zaprezentowany jako nowy zawodnik United, z którymi związał się czteroletnią umową. 20 sierpnia 2012 zadebiutował w barwach Manchesteru United w przegranym meczu z Evertonem 0:1. 25 sierpnia 2012 w meczu przeciwko Fulham strzelił swojego pierwszego gola w barwach Czerwonych Diabłów wygranym 2:3. 2 września 2012 w meczu przeciwko Southampton strzelił swojego pierwszego hat-tricka w wygranym meczu 3:2 przez Czerwone Diabły. W ciągu trzech sezonów w Manchesterze United zdobył z tym klubem Mistrzostwo Anglii, Tarczę Wspólnoty oraz koronę Króla Strzelców Premier League. W barwach Manchesteru United rozegrał łącznie 105 meczów, w których strzelił 58 bramek i zanotował 16 asyst. W zespole z Old Trafford występował z numerem 20.
Fenerbahçe.
15 lipca 2015 roku, podpisując 3-letni kontrakt, został zawodnikiem tureckiego Fenerbahçe SK. W tamtejszej Süper Lig, zadebiutował 14 sierpnia 2015 w meczu I kolejki z Eskisehirsporem, a pierwszego gola w Turcji, strzelił w następnej kolejce- w zremisowanym 1:1 meczu z Rizesporem. W sezonie 2015/2016 rozegrał dla Fenerbahçe 48 spotkań w których strzelił 22 gole; 16 w lidze, 1 w kwalifikacjach do Ligi Europy i 5 w Pucharze Turcji, w którego finale jego zespół przegrał 1:0 z Galatasaray SK. Przed sezonem 2016/17 zamienił numer 11, z którym występował w klubie, na 10, którą otrzymał po odejściu z zespołu Diego Ribasa da Cunhi.
Kariera reprezentacyjna.
Van Persie pierwsze kroki w karierze reprezentacyjnej stawiał występując w reprezentacjach U-19 i U-21.
W seniorskiej reprezentacji Holandii debiutował 4 czerwca w wygranym 2–0 spotkaniu kwalifikacji do Mistrzostw Świata 2006 z reprezentacją Rumunii, zaś dwa dni później, kiedy to reprezentacja Holandii pokonała reprezentację Finlandii 4:0, van Persie ustalił wynik i strzelił swojego pierwszego gola w narodowych barwach.
Mistrzostwa Świata 2006.
Pomimo nieregularnych występów w Arsenalu, selekcjoner Marco van Basten powołał van Persiego do kadry na finały Mistrzostw Świata 2006. Wystąpił we wszystkich czterech spotkaniach reprezentacji i zdobył jednego gola, z rzutu wolnego w grupowym spotkaniu z reprezentacją Wybrzeża Kości Słoniowej, natomiast "Oranje" zostali wyeliminowani w 1/8 finału.
Euro 2008.
Van Persie z czterema golami został najlepszym strzelcem reprezentacji w kwalifikacjach do Euro 2008, i po tym jak van Basten zdecydował się zmienić taktykę na 4-2-3-1 został przesunięty na pozycję skrzydłowego ustawionego za osamotnionym w ataku Ruudem van Nistelrooyem. Ponieważ nominalną pozycją Wesleya Sneijdera i Rafaela van der Vaarta była pomoc, van Persie musiał konkurować o miejsce na skrzydle z Arjenem Robbenem. 13 czerwca w 55. minucie zdobył gola na 2–0 w wygranym 4–1 spotkaniu grupy C z finalistą Mistrzostw Świata 2006 reprezentacją Francji. W następnym spotkaniu fazy grupowej z reprezentacją Rumunii wykorzystał podanie otrzymane od Demmy’ego de Zeeuwa i zdobył gola wspaniałym wolejem. Po zakończeniu fazy grupowej miał na swoim koncie dwa gole, a Holandia awansowała do ćwierćfinału z pierwszego miejsca, lecz po porażce 1–3 z Rosją została wyeliminowana z turnieju.
Po Euro 2008.
Van Persie zdobywał gole w towarzyskich spotkaniach z Rosją i Szwecją, pokonał również bramkarza Szkocji w meczu kwalifikacyjnym do Mistrzostw Świata 2010 i po tym meczu rozpoczęła się debata czy powinien on wykonywać rzuty rożne czy też czekać w polu karnym aż ktoś inny wykona ten stały fragment gry. W tym meczu doznał też kontuzji i na początku drugiej połowy został zmieniony.
Mundial 2010.
Van Persie zdobył wraz z reprezentacją srebrny medal mistrzostw świata RPA przegrywając z Hiszpanią 0:1.
Euro 2012.
Holendrzy w pierwszym meczu z Danią przegrali 0:1 po strzale Michaela Krohna-Dehli. Van Persie już w drugim meczu grupowym zdobył bramkę, jednak spotkanie zakończyło się wynikiem 2:1 dla reprezentacji Niemiec. W trzecim meczu fazy grupowej Euro reprezentacja Holandii przegrała z Portugalią 1:2 po dwóch strzałach Cristiano Ronaldo. Van Persie i cały zespół Holandii był krytykowany za nieskuteczną grę na Mistrzostwach Europy.
Mistrzostwa Świata 2014.
Holandia w pierwszym meczu grupowym pokonała Hiszpanię 5:1, a van Persie strzelił dwie bramki. Kolejną zdobył w wygranym 3:2 spotkaniu z Australią. Swoją ostatnią 4 bramkę na mundialu zdobył w meczu o 3. miejsce z Brazylią z rzutu karnego wygranym przez Holandię 3:0.
Życie osobiste.
Robin van Persie mieszka w Rotterdamie wraz ze swoją żoną Bouchrą, pół Marokanką – pół Holenderką. Ma syna Shaqueela i córkę Dinę Laylę.

</doc>
<doc id="426589" url="https://pl.wikipedia.org/wiki?curid=426589" title="Organizacja Młodzieży Niepodległościowej „Zarzewie”">
Organizacja Młodzieży Niepodległościowej „Zarzewie”

Organizacja Młodzieży Niepodległościowej „Zarzewie” (w skrócie Zarzewie) – organizacja niepodległościowa działająca w latach 1909–1920.
Historia.
Od 1909 roku dookoła wychodzącego we Lwowie pisma „Zarzewie” grupowała się młodzież, która w tym i następnych latach wystąpiła ze Związku Młodzieży Polskiej „Zet”, krytykując jego podporządkowanie Lidze Narodowej, a także wycofanie się z akcji bojkotu szkoły rosyjskiej w Królestwie Polskim. Ten nowy kierunek polityczny zaczęto od nazwy pisma nazywać ruchem zarzewiackim lub zarzewiakami. Kierowała nim od października 1910 tajna Legia Niepodległości. Ruch przybierał kolejne nazwy: Niezależnej Młodzieży Narodowej, Młodzieży Niepodległościowej, od 1913 Związku Stowarzyszeń i Grup Polskiej Młodzieży Niepodległościowej „Zarzewie” (popularnie zwanym również Organizacją Młodzieży Niepodległościowej "Zarzewie"). "Zarzewie" nie było związane z żadną partią polityczną choć współpracowało z Narodowym Związkiem Robotniczym, Narodowym Związkiem Chłopskim czy Związkiem Inteligencji Niepodległościowej. Początkowo działało głównie w Galicji, głównymi ośrodkami ruchu był Lwów i Kraków. Od 1910 rozszerzyło działalność na Kongresówkę i Poznańskie. Przed 1914 organizacje zarzewiackie działały też wśród młodzieży studiującej za granicą. „Zarzewie” prowadziło bojkot szkolnictwa rosyjskiego w Kongresówce. Do czołowych działaczy należeli: Teofil Anaszkiewicz, Henryk Bagiński, Stanisław Czerwiński, Zygmunt Dziewanowski, Jan Durys, Wacław Gajewski, Marian Januszajtis, Maurycy Jaroszyński, Tadeusz Kobylański, Józef Kożuchowski, Tadeusz Kupczyński, Eugeniusz Kwiatkowski, Feliks Młynarski, Mieczysław Neugebauer, Karol Popiel, Stefan Rudziński, Stanisław Sasorski, Stefan Szwedowski, Juliusz Ulrych, Ryszard Wojdaliński.
Głównym ideologiem zarzewiaków był Feliks Młynarski, a istotny wpływ na kształtowanie się poglądów grupy wywarła także myśl polityczna Władysława Studnickiego, przede wszystkim książka "Sprawa Polska". Za głównego wroga sprawy polskiej uznawano Rosję, zarazem propagując wychowanie nowego typu obywatela Polaka, służącego idei niepodległości i jednocześnie poprzez szkolenie wojskowego gotowego w każdej chwili do walki o niepodległą Polskę. Walka o niepodległość chciano oprzeć nie na obcej pomocy, lecz na siłach własnego narodu. Maksymalne ich wykorzystanie miała zapewnić tajna państwowość polska, wizję której wyłożył Feliks Młynarski, w opublikowanej w 1911 książce "Zagadnienia polityki niepodległości". Środowisko zarzewiackie podejmując zadania szkolenia wojskowego było inicjatorem powstania w Galicji Polskiego Związku Wojskowego a następnie powołania tajnej Armii Polskiej, oraz Polskich Drużyn Strzeleckich i skautingu biorąc aktywny udział w ich rozbudowie. Przed 1914 w nastawionym na samokształcenie ruchu zarzewiackim odczyty oraz prelekcje prowadził m.in. polski geograf Eugeniusz Romer. Wraz z PDS środowisko zarzewiackie wchodziło od listopada 1912 do maja 1914 w skład Komisji Skonfederowanych Stronnictw Niepodległościowych. Wystąpiło z Komisji wraz z innymi organizacjami nurtu narodowego NZR, NZCh i ZIN na znak protestu przeciw dominującej w niej roli piłsudczyków.
Po wybuchu I wojny światowej środowisko zarzewiackie podzieliło się, zdecydowana większość podporządkowała się z powrotem KSSN i po połączeniu PDS i Strzelca wstąpiła do oddziałów strzeleckich działających w Kongresówce pod dowództwem Józefa Piłsudskiego, część zaś po powstaniu NKN wstąpiła do Legionu Wschodniego dzieląc jego późniejsze losy. Znajdujące się w Królestwie PDS połączyły się w sierpniu ze Strzelcem w Warszawie dając początek Polskiej Organizacji Wojskowej, zaś struktury OMN „Zarzewie” weszły najpierw do Zjednoczenia Organizacji Niepodległościowych a następnie do Konfederacji Narodowej Polskiej. Grupa ta następnie działała głównie w POW oraz NZR, NZCh i ZIN. Część starszych działaczy znajdujących się w zaborze rosyjskim po nawiązaniu kontaktu z Stronnictwem Narodowo-Demokratycznym opowiedziała się przeciwko planom powstańczym Piłsudskiego a następnie przeciwko werbunkowi do Legionów Polskich. Ci spośród nich którzy znaleźli się w Rosji wzięli następnie udział w pracach Centralnego Komitetu Obywatelskiego Królestwa Polskiego w Rosji, Polskiego Towarzystwa Pomocy Ofiarom Wojny i Radzie Polskiej Zjednoczenia Międzypartyjnego. Pozostali w Kongresówce skupili się w Zjednoczeniu Narodowym.
W lutym 1920 OMN „Zarzewie” rozwiązało się.
Linki zewnętrzne.
Dokumenty Zarzewia 1917-1918

</doc>
<doc id="426590" url="https://pl.wikipedia.org/wiki?curid=426590" title="Fiat 126p Bombel">
Fiat 126p Bombel



</doc>
<doc id="426593" url="https://pl.wikipedia.org/wiki?curid=426593" title="Franz Landsberger">
Franz Landsberger

Franz Landsberger (ur. 14 czerwca 1883 w Katowicach, zm. 17 marca 1964 w Cincinnati) – niemiecki historyk sztuki, badacz ekspresjonizmu pochodzenia żydowskiego.
W okresie od 1 maja 1935 do nocy kryształowej w listopadzie 1938 kierował Muzeum Żydowskim w Berlinie. W 1938 r. został aresztowany i deportowany do obozu koncentracyjnego Sachsenhausen. Po kilku tygodniach został zwolniony dzięki zaproszeniu Oxford University, co uratowało mu życie. 

</doc>
<doc id="426597" url="https://pl.wikipedia.org/wiki?curid=426597" title="Nanoelektronika">
Nanoelektronika

Nanoelektronika – termin odnoszący się do komponentów elektronicznych (zwykle tranzystorów) opartych na strukturach nanometrowych. Przy tak małych rozmiarach znaczenie mają efekty kwantowe, takie jak zjawiska spinowe, tunelowanie kwantowe oraz niepodzielność i dyskretność stanów elektronowych.
Obecnie (2020) dostępne mikroprocesory są produkowane w procesie technologicznym 7 nm (tyle wynosi najmniejszy wymiar elementu). Postęp w produkcji coraz mniejszych tranzystorów (patrz prawo Moore'a) ulega spowolnieniu z powodu konieczności wprowadzenia nowych rozwiązań, jak np. fotolitografia EUV (z wykorzystaniem dalekiego ultrafioletu).

</doc>
<doc id="426599" url="https://pl.wikipedia.org/wiki?curid=426599" title="Uwe Rahn">
Uwe Rahn

Uwe Rahn (ur. 21 maja 1962) – niemiecki piłkarz występujący na pozycji pomocnika i napastnika.
Rahn w pierwszej połowie lat osiemdziesiątych był jednym z największych talentów piłkarskich Europy. Przeszedł przez najważniejsze szczeble drużyn młodzieżowych, a w 1984 reprezentował RFN na Igrzyskach Olimpijskich w Los Angeles.
Był już wtedy uznanym zawodnikiem Bundesligi. Występował jako środkowy, ofensywny pomocnik.
Bramkostrzelny, niezwykle uzdolniony technicznie, z nieprzeciętnym instynktem ofensywnym, szybko stał się liderem Borussii Mönchengladbach, klubu, w którym stawiał pierwsze poważne kroki.
17 października 1984 zadebiutował w pierwszej reprezentacji w meczu ze Szwecją i wpisał się na listę strzelców. Wydawało się, że będzie kluczową postacią w kadrze prowadzonej przez świeżo nastałego selekcjonera Franza Beckenbauera. Tak się jednak nie stało. Z biegiem czasu odgrywał coraz mniejszą rolę. W 1986 pojechał na mistrzostwa świata do Meksyku, ale nie zagrał ani sekundy.
Tymczasem w rozgrywkach ligowych Rahn urastał do rangi wielkiej gwiazdy. Przekwalifikowany na napastnika, w 1987 zdobył koronę króla strzelców i otrzymał tytuł najlepszego piłkarza roku w Zachodnich Niemczech.
Opinia publiczna i środowiska piłkarskie wrzały. Zewsząd naciskano, a wręcz żądano by Rahn stał się liderem reprezentacji narodowej. Jednak dumny Beckenbauer nie widział w niej miejsca dla bożyszcza tłumów. Sporadycznie dawał mu szansę, ale bez przekonania. Ostatni mecz w barwach narodowych Rahn rozegrał 23 września 1987 z Danią.
Jak pokazała przyszłość, Beckenbauer nie mylił się. Nietrafione transfery, problemy z kontuzjami i nonszalanckie podejście do zawodu sprawiły, że wkrótce Rahn był już tylko cieniem piłkarza sprzed zaledwie dwóch, trzech lat.
W latach dziewięćdziesiątych blondwłosy zawodnik całkowicie zszedł z pierwszych stron gazet. Opuściwszy bez żalu Bundesligę, jesienią 1993 przeniósł się do nowo sformowanej zawodowej ligi japońskiej J-League, gdzie przez półtora roku bronił barw Urawa Red Diamonds. Najpierw jako pomocnik, potem obrońca. Po tym okresie zakończył karierę.

</doc>
<doc id="426603" url="https://pl.wikipedia.org/wiki?curid=426603" title="Aglomeracja rzeszowska">
Aglomeracja rzeszowska

Aglomeracja rzeszowska – aglomeracja monocentryczna w środkowej części województwa podkarpackiego, która obejmuje miasto centralne Rzeszów oraz okoliczne zurbanizowane gminy. Pozostałymi miastami aglomeracji są: Boguchwała, Dynów, Głogów Małopolski, Łańcut, Tyczyn. 
Według programu ESPON obszar funkcjonalny Rzeszowa (FUA, ang. "Functional Urban Area") w 2002 r. zamieszkiwało 314 tys. osób.
Aglomeracja rzeszowska według P. Swianiewicza i U. Klimskiej.
W 2005 r. Paweł Swianiewicz oraz Urszula Klimska wyznaczyli obszar aglomeracji rzeszowskiej obejmujący Rzeszów oraz 14 okolicznych gmin. Obszar ten w 2002 r. zamieszkiwało 346 tys. osób. Przy wyznaczaniu aglomeracji przeprowadzono delimitację obszarów przyległych, uwzględniając saldo migracji w latach 1998–2002, gęstość zaludnienia (w 2002 r.), współczynnik zatrudnienia związany z natężeniem dojazdów.
Współpraca samorządów.
21 maja 2008 powstało Stowarzyszenie Samorządów Terytorialnych "Aglomeracja Rzeszowska", które podjęło sobie za cel m.in. stwarzanie warunków do integracji całej aglomeracji w jeden organizm społeczno-gospodarczy.
Członkami stowarzyszenia jest 18 samorządów terytorialnych gmin:
gm. Błażowa,
gm. Boguchwała,
gm. Chmielnik,
gm. Czarna,
gm. Czudec,
miasto Dynów,
gm. Dynów,
gm. Głogów Małopolski,
gm. Hyżne,
gm. Kamień,
gm. Krasne,
gm. Lubenia,
gm. Niebylec,
Rzeszów,
gm. Sokołów Małopolski,
gm. Świlcza,
gm. Trzebownisko,
gm. Tyczyn
oraz samorządy dwóch powiatów: powiat rzeszowski, powiat strzyżowski.

</doc>
<doc id="426604" url="https://pl.wikipedia.org/wiki?curid=426604" title="Pies, kot i...">
Pies, kot i...

Pies, kot i... – polski telewizyjny serial animowany dla dzieci, powstały w latach 1972–1976 w Studiu Miniatur Filmowych w Warszawie według scenariuszy Jolanty Karczewskiej i Romana Huszczo. Wśród pozostałych twórców serialu byli m.in. Ryszard Słapczyński, Bogdan Nowicki, Zofia Oraczewska, Piotr Paweł Lutczyn i Alina Maliszewska. Muzykę stworzył Adam Markiewicz.
Fabuła.
Serial opowiada o przygodach kota i psa, którzy "w jednym stali domu". Dom należy do psa, kot jest dzikim lokatorem, który zadomowił się na poddaszu.
Od odcinka "Zagroda" fabuła zostaje zmieniona: bohaterowie pozostają ci sami, ale odtąd spotykają się w różnych miejscach, w których pies jest szefem.

</doc>
<doc id="426607" url="https://pl.wikipedia.org/wiki?curid=426607" title="Christophe Plantin">
Christophe Plantin

Christophe Plantin (ur. między 1514 a 1520, zm. 1589) – niderlandzki drukarz odrodzenia, księgarz i introligator.
Urodził się we Francji w okolicy Tours. Studiował w Paryżu, a po krótkim stażu rzemieślniczym przeprowadził się do Antwerpii. W 1549 roku założył w Antwerpii introligatornię i księgarnię, a w 1555, z powodu doznania trwałego uszczerbku na zdrowiu podczas napadu na jego dom, założył oficynę wydawniczą znaną jako "Officina Plantiniana". Zaczął drukować literaturę klasyczną w małych formatach, francuską poezję, a w latach późniejszych dzieła teologiczne i księgi liturgiczne. Po wydaniu Poligloty antwerpskiej wdał się w zatarg z cenzurą i wyjechał do Paryża. Wojenne działania i zajęcie Antwerpii przez Hiszpanów zmusiły Plantina do przeniesienia się do Lejdy. Po zajęciu rodzinnego miasta przez Aleksandra Farnese powrócił do miasta, gdzie w 1589 roku zmarł.
Działalność drukarska.
W 1562 roku z powodu drukowania heretyckich pamfletów, nakład drukarni został zajęty i sprzedany. Plantin na krótko wyjechał do Paryża, by następnie odzyskać stracone wyposażenie. W 1563 roku związał się z drukarzem Danielem Bombergiem, który dostarczył mu hebrajskie czcionki. Jego druki wyróżniały się wysoką jakością techniczną oraz bogatymi zdobieniami. Przeważnie wykorzystywał antykwę Garamonda, a w druku w języku flamandzkim kursywy "civilie" Roberta Granjona. Na szeroką skalę wykorzystywał ilustracje drzeworytowe i miedziorytowe w wydawanych przez siebie dziełach. Zwłaszcza propagowaniem ilustracji miedziorytowej przyczynił się do rozpowszechnienia tej metody ilustrowania w Niderlandach. Metodą miedziorytów wydał pierwsze swoje dzieło ilustrowane pt. "Anatomia" Valverda. W jego oficynie, wyposażonej w 16 pras, pracowali wybitni uczeni na stanowiskach doradców i korektorów m.in. Justus Lipsius czy Abraham Ortelius. W 1575 roku zatrudniał 146 osób, w tym 73 czeladników, 5 korektorów, 24 składaczy i 39 preserów. Posiadał również księgarnie i ich filie w zachodniej Europie i w Skandynawii.
Na przestrzeni 34 lat spod pras drukarni Plantina wyszło 1500 tytułów o dużej wartości typograficznej. Wysoką jakością wyróżniały się przede wszystkim druki liturgiczne: mszały, brewiarze, antyfonarze i modlitewniki. By zapewnić sobie zwrot kosztów wydawniczych, otrzymał od króla hiszpańskiego Filipa II oraz od stolicy apostolskiej przywilej na drukowanie druków liturgicznych w Hiszpanii i Niderlandach. Owocem tego było wydanie w latach 1569–1573 największego jego dzieła "Poligloty antwerpskiej" znanej również jako "Biblia Regia" (królewska) lub "Biblia Plantiniana". Nad Biblią pracowało przez pięć lat ponad 40 osób, uczonych artystów i drukarzy. Została wydana w czterech językach: hebrajskim, aramejskim, greckim i syryjskim. Trzynaście egzemplarzy i brewiarz zostało wydanych na pergaminie specjalnie dla króla Filipa.
Na kartach tytułowych druków z oficyny Plantina umieszczano sygnet przedstawiający w ozdobnym kartuszu rękę z cyrklem z wijącą się wstęga z dewizą Plantina "Labore et constantia" ("pracą i wytrwałością").
Po śmierci Plantina firmę przejął Jan Moretus, a w XVII wieku miedziorytów dostarczali firmie między innymi tak sławni artyści, jak Rubens i Rembrandt. Oficyna pod nazwą Plantiniana-Moretusa istniała do 1876 roku, kiedy to w budynku drukarni otworzono muzeum książki i drukarstwa o tej samej nazwie.

</doc>
<doc id="426610" url="https://pl.wikipedia.org/wiki?curid=426610" title="Stanisław Małachowski (zm. 1699)">
Stanisław Małachowski (zm. 1699)

Stanisław Małachowski herbu Nałęcz (zm. w 1699 roku) – hrabia na Końskich i Białczewie, wojewoda poznański od 1698, wojewoda kaliski od 1692, kasztelan sieradzki od 1690, podczaszy sieradzki, starosta opoczyński od 1686, łukowski od 1693, halicki oraz krzeczowski, porucznik husarii armii koronnej w wyprawie mołdawskiej 1686 roku.
Ambasador Rzeczypospolitej w Imperium Osmańskim w latach 1698–1699, podpisał pokój w Karłowicach.
Życiorys.
Poseł na sejm 1683 z województwa sieradzkiego. W tym samym roku był dowódcą chorągwi husarskiej koronnej biskupa krakowskiego Jana Małachowskiego, ranny pod Parkanami. Poseł sieradzki na sejm 1688. Poseł sejmiku sieradzkiego na sejm nadzwyczajny 1688/1689 roku, poseł na sejm 1690 roku.
Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. Był elektorem Augusta II Mocnego w 1697 roku. W 1698 został wysłany jako poseł na rozmowy pokojowe zakończone pokojem w Karłowicach. Przed rozmowami pokojowymi został mu nadany przez sejm tytuł hrabiego, aby „nie był pomniejszy wśród innych”, a po zakończaniu poselstwa pozwolono mu zatrzymać tytuł. Zmarł w czasie prowadzenia kolejnych rozmów pokojowych z Portą w Stambule przez poselstwo Rafała Leszczyńskiego, w którym Małachowski udziału nie wziął.
Syn Franciszka i Barbary z Grabskich, był dwukrotnie żonaty: z Aleksandrą z Żeleckich od 1694, a następnie z Anną Konstancją z Lubomirskich od 1697, z którą miał syna Jana i córkę Karolinę, jego wnukami byli: Mikołaj Małachowski, Antoni Małachowski, Stanisław Małachowski i Jacek Małachowski.

</doc>
<doc id="426611" url="https://pl.wikipedia.org/wiki?curid=426611" title="Media Business Centre">
Media Business Centre

Media Business Centre (MBC) – budynek biurowy znajdujący się przy ulicy Wiertniczej 166 w Warszawie. Dawna siedziba Grupy ITI Holdings w Polsce. 
Stanowi główną siedzibę Grupy TVN oraz dużej części jej spółek.
Opis.
W budynku znajdują się dwa newsroomy. Górny (w skali całego budynku położony na pierwszym piętrze, wyposażony również w antresole) jest miejscem powstawania i nadawania Faktów TVN oraz większości programów TVN24. Dolny (na parterze) służy redakcji TVN24 Biznes i Świat, niekiedy pełni również rolę rezerwowego lub weekendowego studia TVN24 (były nadawane stamtąd sobotnie i niedzielne wydania "Magazynu 24 godziny"). W budynku powstają również wszystkie serwisy pogodowe TVN Meteo, a także część programów pozostałych kanałów Grupy TVN, m.in. "Raport" TVN Turbo. 
W bezpośrednim sąsiedztwie MBC znajdują się budynki wzniesione przez spółki Grupy ITI przed wybudowaniem biurowca, m.in. pierwsza siedziba TVN przy ul. Augustówka. 
Ma powierzchnię ok. 31 400 m², posiada siedem kondygnacji nadziemnych i dwie podziemne. Budynek zdobył nagrodę "Najbardziej inteligentny budynek roku 2003". 
W 2016 roku został ogłoszony konkurs na opracowanie koncepcji architektonicznej przebudowy strefy wejścia głównego do budynku Media Business Centre TVN S.A., która do tej pory identyfikowała się z byłym właścicielem TVN - Grupą ITI.

</doc>
<doc id="426628" url="https://pl.wikipedia.org/wiki?curid=426628" title="Siriondil">
Siriondil



</doc>
<doc id="426633" url="https://pl.wikipedia.org/wiki?curid=426633" title="Pleometrozja">
Pleometrozja

Pleometrozja – zakładanie kolonii wspólnie przez więcej niż jedną królową mrówek. Zazwyczaj po osiągnięciu przez kolonię pewnej charakterystycznej dla gatunku liczebności nadmiarowe królowe są eliminowane przez robotnice (często etap eliminacji poprzedzony jest poprzez narastającą agresję i walki o dominację pomiędzy samymi królowymi – przy życiu pozostawiana jest ta, która podporządkuje sobie inne), rzadziej dochodzi do trwałej oligoginii (królowe wskutek narastającej agresji rozdzielają się i każda zajmuje wydzielone terytorium we wspólnym mrowisku, nie dochodzi jednak do redukcji ich liczby). Pleometrozja jest zjawiskiem stosunkowo częstym, gdyż stanowi adaptację do warunków dużej konkurencji o pokarm, umożliwiając szybkie powiększenie rozmiarów kolonii.

</doc>
<doc id="426635" url="https://pl.wikipedia.org/wiki?curid=426635" title="Soulfly (album)">
Soulfly (album)

Soulfly – pierwszy album grupy Soulfly wydany 21 kwietnia 1998.
Opis.
Jako pierwszy powstał utwór „Eye for an Eye”. Znalazł się on wraz z piosenką „Primitive” na demo przekazanym do wytwórni Roadrunner Records. Po podpisaniu kontraktu rozpoczęto nagrania w studio Indigo Ranch w kalifornijskim Malibu (tam nagrywano wcześniej album "Roots" grupy Sepultura). Producentem albumu był Ross Robinson, a miksowaniem zajmował się Andy Wallace (tak samo jak w przypadku "Roots").
Pierwotna wersja demo „Eye for an Eye” był w warstwie tekstowej skierowana do członków Sepultury, wyrażała pretensje, frustrację i wściekłość Cavalery na nich. Ostatecznie, za sugestią Robinsona Cavalera napisał nowy tekst do utworu, przekazujący więcej wiary i mająca bardziej pozytywny charakter. Wersja demu tej piosenki została wydana na reedycji albumu w 2005 z okazji 25-lecia RR.
Na płycie pojawili się liczni goście. W „Eye for an Eye” głosu użyczył wokalista Fear Factory, Burton C. Bell. 
We wkładce do tej płyty pojawiła się osobna informacja: "Utwory „Bleed” i „First Commandment” są dedykowane ludziom zamieszanym w morderstwo Dany Wellsa i zatuszowanie jego śmierci. Wiecie kim jesteście. Sąd nadchodzi". W utworze „Bleed” wystąpili wokalista Fred Durst i muzyk DJ Lethal z grupy Limp Bizkit. Pomysł ich udziału zasugerował producent Ross Robinson; Durst, mimo że nie znał osobiście Wellsa, w mniemaniu zarówno Cavalery jak i słuchaczy udanie wpasował się w przesłanie utworu. W teledysku do tego utworu, wyreżyserowanym przez Thomasa Mignone, zostały przedstawione sceny odwołujące się do śmiertelnego wypadku Dany Wellsa. Ponadto na krążku w lirykach utworu pt. "The Song Remains Insane" wykorzystano słowa autorstwa Wellsa. W utworze „First Commandment”, zainspirowanym piosenkami „Firestarter” i „Breathe” zespołu The Prodigy wystąpił Chino Moreno z Deftones.
W utworach „Quilombo” i „Prejudice” pojawił się też wokalista Benji Webbe z grupy Dub War (potem Skindred). W instrumentalnym utworze „Karmageddon” Cavalera wykorzystał nagranie szkockich dud idących na wojnę, których dźwięki zamieniono na gitary. Piosenka „Umbabarauma” stanowiła przeróbkę piosenki Jorge Ben Jora, zaś wyprodukował ją Mario Caldado, znany ze współpracy z Beastie Boys. Utwór ten w sposób nieoficjalny stał się piosenką na Mistrzostwa Świata w Piłce Nożnej 1998 we Francji. Na płycie użyto też śpiewu z wierzeń candomblé. Od pierwszego albumu na każdym kolejnym pojawiał się utwór instrumentalny pod tytułem „Soulfly” i nazywany kolejnymi liczbami, w zamierzeniu Cavalery mający być akustyczną improwizacją. 
Całe wydawnictwo zostało poświęcone pamięci pasierba Maxa Cavalery, Dany „D-Low” Wellsa, który zmarł w 1996. Album został "dedykowany Bogu".
Według danych z kwietnia 2002 album sprzedał się w nakładzie 337,590 egzemplarzy na terenie Stanów Zjednoczonych. Płyta w USA osiągnęła status złotej. W Stanach Zjednoczonych debiut dotarł do 79. miejsca listy Billboard 200.
Lista utworów.
Utwory bonusowe:

</doc>
<doc id="426636" url="https://pl.wikipedia.org/wiki?curid=426636" title="Monoginia">
Monoginia



</doc>
<doc id="426640" url="https://pl.wikipedia.org/wiki?curid=426640" title="Komórka (powieść)">
Komórka (powieść)

Komórka – powieść Stephena Kinga z 2006 roku. W Polsce wydana rok później przez wydawnictwo Albatros.
Opis fabuły.
"Musi być coś w tym, że CELL rymuje się z HELL."
Pierwszy października w Bostonie był pięknym, słonecznym dniem, tylko że o 15:03 po południu rozdzwoniły się telefony komórkowe na całym świecie. Sygnał, który przesłały sprawił, że ich właściciele zmienili się w coś, co z wyglądu przypomina człowieka, ale jest dzikie, bezrozumne i pała żądzą mordu – są oni nazwani „telefonicznymi szaleńcami”.
‘Cell’ na początku to klasyczny horror przemocy, którego klimat w trakcie kolejnych rozdziałów zmienia się w specyficzny Kingowski nastrój niepewności i zagrożenia. Bohaterowie z Bostonu wędrują do miejsca, które jak początkowo przypuszczają może być bezpieczne – Kashwak w stanie Maine. W trakcie podróży zaczynają poznawać zachowanie, czy też może instynkt ludzi, którzy odebrali Puls. Po kilku dniach okazuje się, że "telefoniczni szaleńcy" nie są już tak bezmyślni jak na początku, przejawiają zdolności telepatyczne oraz psychokinetyczne – jak się później okazuje są kontrolowani przez Łachmaniarza. Bohaterów zaczynają męczyć identyczne koszmary senne.
Główni bohaterowie:

</doc>
<doc id="426646" url="https://pl.wikipedia.org/wiki?curid=426646" title="Paweł Szałamacha">
Paweł Szałamacha

 (ur. 24 stycznia 1969 w Gorzowie Wielkopolskim) – polski polityk, prawnik, radca prawny i publicysta. W latach 2005–2007 wiceminister skarbu państwa, poseł na Sejm VII kadencji, w latach 2015–2016 minister finansów w rządzie Beaty Szydło, od 2016 członek Zarządu Narodowego Banku Polskiego.
Życiorys.
Ukończył studia na Wydziale Prawa i Administracji Uniwersytetu im. Adama Mickiewicza w Poznaniu i w College d'Europe w Brugii oraz roczne studia z zarządzania publicznego na John F. Kennedy School of Government Uniwersytetu Harvarda, uzyskując stopień Master in Public Administration (Mid-Career MPA).
W latach 1994–2004 pracował w kancelarii Clifford Chance w Warszawie. Uczestniczył w zespołach doradczych przy transakcjach prywatyzacyjnych. W 1998 uzyskał uprawnienia radcy prawnego w Okręgowej Izbie Radców Prawnych w Poznaniu, przez kilka lat był ekspertem Centrum im. Adama Smitha. Prowadził też prywatną spółkę prawa handlowego „Horyzont – Technologie Internetowe”. Działał w Unii Polityki Realnej.
Autor publikacji z dziedziny prawa i ekonomii. Publikował m.in. w „MPP”, „Rzeczpospolitej”, „Najwyższym CZASIE!”, „Gazecie Polskiej”. Jest także autorem wydanej w 2009 książki "IV Rzeczpospolita – pierwsza odsłona". W 2002 wszedł w skład rady redakcyjnej „Międzynarodowego Przeglądu Politycznego”.
Był współzałożycielem, w latach 2003–2005 członkiem zarządu, zaś od 1 lutego 2008 pełnił funkcję prezesa zarządu Instytutu Sobieskiego (zrezygnował po objęciu w 2011 mandatu poselskiego). Był również ekspertem tej instytucji, zajmującej się tworzeniem programów społeczno-gospodarczych dla życia publicznego w Polsce.
Od 6 grudnia 2005 pracował w Ministerstwie Skarbu Państwa, najpierw na stanowisku podsekretarza stanu, a od 5 stycznia 2006 do 13 listopada 2007 sekretarza stanu, odpowiadając m.in. za sektor finansowy. W 2010 prezydent RP Lech Kaczyński powołał go na członka Narodowej Rady Rozwoju. W wyborach 9 października 2011 został wybrany na posła VII kadencji Sejmu jako bezpartyjny kandydat z ramienia Prawa i Sprawiedliwości, otrzymując w okręgu pilskim 12 009 głosów. W trakcie kadencji Sejmu przez rok przebywał na urlopie bezpłatnym w związku z podyplomowymi studiami z zakresu zarządzania administracją publiczną w John F. Kennedy School of Government w ramach Harvard University. W 2015 bez powodzenia ubiegał się o poselską reelekcję w okręgu poznańskim.
16 listopada 2015 powołany na ministra finansów w rządzie Beaty Szydło. W maju 2016 zdobył rozgłos medialny po ujawnieniu treści listu wystosowanego do prezesa Trybunału Konstytucyjnego Andrzeja Rzeplińskiego, w którym poprosił go o wstrzymanie się z wypowiedziami dotyczącymi kryzysu wokół TK do dnia przedstawienia przez agencję Moody’s wyników oceny wiarygodności kredytowej Polski.
28 września 2016 odwołany ze stanowiska ministra finansów. W październiku tego samego roku prezydent Andrzej Duda na wniosek prezesa NBP Adama Glapińskiego powołał go na członka Zarządu Narodowego Banku Polskiego (w październiku 2022 mianowany na kolejną kadencję). W sierpniu 2020 został przedstawicielem NBP w Komisji Nadzoru Finansowego.
Życie prywatne.
Jest żonaty z dziennikarką i pisarką Beatą Chomątowską.

</doc>
<doc id="426647" url="https://pl.wikipedia.org/wiki?curid=426647" title="3D Mark">
3D Mark



</doc>
<doc id="426654" url="https://pl.wikipedia.org/wiki?curid=426654" title="Brudny Harry">
Brudny Harry

Brudny Harry (ang. "Dirty Harry") – amerykański film z 1971 roku, w reżyserii Dona Siegla, z Clintem Eastwoodem w roli głównej. Film zapoczątkował serię 5 filmów o przygodach Harry’ego Callahana.
Fabuła.
W San Francisco dochodzi do serii zabójstw, których ofiarami są przypadkowe osoby. Po ostatnim zabójstwie sprawca zostawia list z żądaniami. Grozi, że jeśli miasto nie zapłaci mu stu tysięcy dolarów, każdego dnia będą ginąć kolejni ludzie. Podpisuje się jako „Skorpion”. Sprawę prowadzi inspektor Harry Callahan, gliniarz słynący z brutalności, przez kolegów nazywany Brudnym Harrym. Gdy dowiaduje się, że burmistrz zdecydowany jest zapłacić okup mordercy, policjant nie boi się wyrazić swojego sprzeciwu. Mimo to, nie jest w stanie wpłynąć na decyzję władz. Ku jego większemu niezadowoleniu, do pomocy zostaje mu przydzielony młody policjant, Chico Gonzalez.
Szaleniec próbuje zamordować kolejną osobę, lecz zostaje spłoszony przez policyjny helikopter. Mimo to nie daje za wygraną i policja znajduje kolejną ofiarę. Zasadzka Harry’ego i Chica również nie kończy się powodzeniem. Skorpion wysyła kolejny list, w którym żąda dwustu tysięcy dolarów, a w ramach karty przetargowej porywa nastolatkę. Okup ma przekazać Callahan. W miejscu przekazania pieniędzy morderca katuje inspektora i oznajmia, że nastolatka i tak umrze, i że zabije również jego. W ostatniej chwili do akcji wkracza Chico, ratując życie Harry’ego, lecz zostaje parokrotnie postrzelony przez Skorpiona. Ten drugi zaś zostaje raniony nożem w nogę przez Callahana.
Okazuje się, że Skorpion ukrywa się na jednym ze stadionów w mieście. Harry strzela do niego i torturuje, żeby wyciągnąć od niego informację o miejscu gdzie przetrzymuje uprowadzoną dziewczynę. Policja znajduje ją, lecz jest już za późno na ratunek. Na dodatek Skorpion zostaje wypuszczony na wolność, gdyż – zdaniem prokuratora i sędziego – podczas aresztowania pogwałcono jego prawa i przeszukano jego lokum bez nakazu rewizji. Harry mimo to nie odpuszcza i śledzi zbrodniarza wbrew woli przełożonych, zaś ten próbuje za wszelką cenę zgubić ogon. W międzyczasie Chico, przebywający w szpitalu, decyduje się na odejście ze służby.
Skorpion porywa szkolny autobus, wysyłając jednocześnie kolejny list burmistrzowi, w którym żąda dwustu tysięcy i odrzutowca, na pokładzie którego opuści miasto. Harry odmawia ponownego bycia „chłopcem na posyłki” i – mimo zakazu jakichkolwiek samowolnych interwencji – nie zamierza siedzieć bezczynnie i podejmuje akcję dorwania szaleńca na własną rękę.

</doc>
<doc id="426656" url="https://pl.wikipedia.org/wiki?curid=426656" title="Teatr Powszechny im. Jana Kochanowskiego w Radomiu">
Teatr Powszechny im. Jana Kochanowskiego w Radomiu

Teatr Powszechny im. Jana Kochanowskiego w Radomiu – teatr dramatyczny z siedzibą w Radomiu, założony w 1976 roku. Instytucja kultury miasta Radomia.
Historia.
XIX wiek.
Historia teatru w Radomiu sięga XVIII wieku, kiedy to w gmachu kolegium Pijarów działał teatr amatorski. Pierwszy teatr zawodowy dawał przedstawienia w zajeździe usytuowanym przy Lubelskim Przedmieściu (obecnie ulica Żeromskiego 2). Pierwszym budynkiem teatralnym w Radomiu był zaadaptowany na ten cel w 1809 roku pobenedyktyński kościół pw. Wniebowzięcia Najświętszej Marii Panny (obecnie kościół ewangelicko-augusburski).
W 1818 roku budynek dawnego kościoła odkupiło od miasta Radomskie Towarzystwo Dobroczynności. W 1820 roku przebudowano gmach w stylu klasycystycznym, według projektu architekta Józefa Möllera. Wówczas budynek dawnego kościoła otrzymał profesjonalną scenę, trzypoziomową widownię, garderobę, szatnię oraz bufet. Front budynku ozdobiono czterokolumnowym portykiem wejściowym. Budynek dawnego kościoła był siedzibą radomskiego teatru do 1827 roku, kiedy z powodów finansowych Towarzystwo Dobroczynności sprzedało go parafii ewangelickiej z przeznaczeniem na świątynię (budynek pełni tę funkcję do dziś).
Przez następne 25 lat przedstawienia trup teatralnych odbywały się w wielu miejscach, m.in. w mieszczącym resursę obywatelską domu Kociubskiego przy ul. Lubelskiej 2 oraz w Pałacu Sandomierskim. W XIX wieku życie teatralne Radomia było intensywne. Miasto leżało na trasie podróży wielu grup teatralnych, podróżujących po największych miastach Królestwa Polskiego. Przedstawienia dawały najbardziej renomowane zespoły wędrownych towarzystw teatralnych.
Około 1850 roku Henryk Marconi zaprojektował budynek teatru, niezrealizowany z powodu braku funduszy. W 1852 roku Rada Opiekuńcza Zakładów Dobroczynnych Powiatu Radomskiego wzniosła natomiast przy ulicy Warszawskiej nowy gmach Resursy Obywatelskiej, w którym przedstawienia objazdowych trup teatralnych odbywały się do I wojny światowej. Brak profesjonalnego budynku teatralnego był jedną z głównych przyczyn uniemożliwiających stworzenie w Radomiu stałej sceny teatralnej.
Lata 1918–1934.
W początku XX wieku ruch teatralny w Królestwie Polskim osłabł. W Radomiu ożywienie życia teatralnego nastąpiło po odzyskaniu przez Polskę niepodległości. W 1922 otwarto Teatr Rozmaitości, gdzie występowały gościnnie zespoły m.in. Karola Adwentowicza, teatru „Reduta” Juliusza Osterwy i Mieczysława Limanowskiego, Teatru Narodowego czy warszawskiego Teatru Wielkiego. Wielką popularnością cieszyły się teatry rewiowe oraz występy solowe znanych artystów, takich jak Eugeniusz Bodo, Stefan Jaracz i Ludwik Sempoliński. W dwudziestoleciu międzywojennym podjęto kolejne próby utworzenia w Radomiu stałej sceny zawodowej. W 1931 roku Bronisław Skąpski utworzył Teatr Województwa Kieleckiego – pierwszą stałą scenę teatralną w Radomiu i województwie kieleckim. Teatr działał krótko, jednak już w 1933 roku otwarto w Radomiu kolejną scenę wojewódzką – Teatr im. Stefana Żeromskiego, który istniał do 1934 roku. W 1945 roku teatr wznowił działalność w Kielcach, a w Radomiu otworzył swoją filię.
Lata 1948–1976.
W 1948 roku otwarto w Radomiu scenę mieszczącego się w Kielcach Teatru im. Stefana Żeromskiego. Siedzibą teatru był wówczas wybudowany w latach trzydziestych Dom Kolejarza, usytuowany przy placu Jagiellońskim. Działalność radomskiej sceny zainaugurowało przedstawieniem "Szklanka Wody" E. Scribe’a. Jednym z najciekawszym okresów w historii radomskiej sceny Teatru im. Żeromskiego był okres dyrekcji Marii i Tadeusza Byrskich. W latach 1959–1961 otwarto "Małą Scenę", której siedzibą był zabytkowy Dom Esterki, usytuowany przy radomskim Rynku. W 1965 roku z przyczyn technicznych zamknięto dotychczasowy budynek teatru. Radomski zespół wystawiał spektakle do 1972 roku.
Teatr Powszechny im. Jana Kochanowskiego.
W związku z odzyskaniem przez Radom statusu ośrodka regionalnego pojawiła się możliwość utworzenia niezależnej sceny zawodowej. Teatr Powszechny im. Jana Kochanowskiego w Radomiu powołano 22 grudnia 1976 r. Początkowo, z powodu remontu obiektu przy placu Jagiellońskim siedzibą teatru był gmach Urzędu Wojewódzkiego. W 1978 roku dyrektorem teatru został Zygmunt Wojdan, który kierował nim do 1991. 10 listopada 1978 działalność teatru zainaugurował spektakl "Droga do Czarnolasu" Aleksandra Maliszewskiego.
14 grudnia 1991 roku wystawiono "Tango" S. Mrożka – spektakl inaugurujący działalność w nowym gmachu Teatru usytuowanym przy placu Jagiellońskim. W latach 1991–1998 dyrektorem teatru był Wojciech Kępczyński. Wówczas w repertuarze teatru znalazło się wiele musicali. Rozbudowano także repertuar klasyczny. Dzięki współpracy z innymi krajowymi teatrami prezentowano również najciekawsze spektakle wystawione w Polsce i za granicą. Największym osiągnięciem teatru w tym okresie była inauguracja festiwali teatralnych, z których najsłynniejszym jest organizowany od 1993 roku "Międzynarodowy Festiwal Gombrowiczowski". Adaptacje prozy Gombrowicza, który był z Radomiem związany rodzinnie, są specjalnością radomskiego teatru.
W okresie dyrekcji Linasa Zaikauskasa (1998–2001) kontynuowano "Międzynarodowy Festiwal Gombrowiczowski" oraz wprowadzono różnorodny repertuar (klasyka polska i światowa, komedia muzyczna, dramat współczesny). W latach 2001–2008 teatrem kierował Adam Sroka. W tym czasie położono nacisk na współczesny dramat polski i obcy, czego efektem była inauguracja festiwalu "Radom Odważny", prezentującego współczesny, polski dramat. Ciekawym przedsięwzięciem była współczesna interpretacja klasyki.
W latach 2008–2019 dyrektorem Teatru Powszechnego był Zbigniew Rybka. Teatr wystawiał od 8 do 13 premier rocznie. Ważnym aspektem jego działalności była kontynuacja "Międzynarodowego Festiwalu Gombrowiczowskiego", który stał się wizytówka Radomia. Poszerzono również ofertę teatru. W 2010 roku otworzono lalkową scenę "Fraszka", a 2013 roku scenę "Kotłownia" poświęconą współczesnej dramaturgii i eksperymentom teatralnym. Ponadto w teatrze działają dwie galerie sztuki. W latach 2010–2012 gmach teatru gruntownie zmodernizowano.
Międzynarodowy Festiwal Gombrowiczowski.
Od 1993 roku Teatr Powszechny im. Jana Kochanowskiego w Radomiu organizuje Międzynarodowy Festiwal Gombrowiczowski – jeden z najważniejszych festiwali teatralnych w Polsce. Festiwal ma charakter interdyscyplinarny. Łączy wiele dziedzin kultury i sztuki takich jak teatr, sztuki plastyczne, film, muzyka czy nauka. Ideą "MFG" jest stworzenie forum wymiany myśli i poszukiwanie nowych sposobów interpretacji dzieł Gombrowicza w ciągle zmieniającej się rzeczywistości. "MFG" ma obecnie formę konkursu. W jury zasiadają krytycy, teatrolodzy i reżyserowie. Uzasadnieniem wyboru Teatru Powszechnego im. Jana Kochanowskiego na gospodarza festiwalu są rodzinne związki Gombrowicza z Radomiem i regionem radomskim.
Gombrowicz urodził się w 1904 roku w Małoszycach, w ówczesnej guberni radomskiej. W podradomskiej Wsoli znajduje się natomiast majątek należący przed II wojną światową do brata Gombrowicza, gdzie autor spędzał dużo czasu i napisał m.in. "Ferdydurke" (w pałacu znajduje się muzeum poświęcone autorowi).

</doc>
<doc id="426659" url="https://pl.wikipedia.org/wiki?curid=426659" title="Wieloton">
Wieloton

Wieloton – dźwięk składający się z tonów o dowolnej częstotliwości.
Wyróżnia się następujące jego typy:

</doc>
<doc id="426662" url="https://pl.wikipedia.org/wiki?curid=426662" title="Transjent">
Transjent

Transjent (akustyka)(ang. "Transient – przemijający, chwilowy") – element fali dźwiękowej, będący integralną częścią sygnału akustycznego (również jako cały ten sygnał), charakteryzujący się wysoką amplitudą i krótkim czasem przemijania.
W procesie cyfrowej obróbki dźwięku wykorzystuje się techniki kształtowania transjentów aby celowo osiągnąć korzystne dla produkcji rezultaty, np. podkreślenie charakteru utworu muzycznego.
Sygnał akustyczny będący przedmiotem zainteresowania ma charakter przejściowy, ponieważ sygnały istnieją przez ograniczony czas. Typowe przejściowe zakłócenia akustyczne obejmują np. mowę, szumy uderzeniowe, takie jak uderzenie kijem baseballowym, dźwięki muzyczne i inne biologiczne lub wywołane przez maszynę przemiany akustyczne.
Oprócz znanych źródeł energii akustycznej, transjenty akustyczne generowane są przez wszelkiego rodzaju urządzenia lub oprogramowanie, np. zdalne lokalizowanie podwodnych obiektów czy złóż ropy naftowej i gazu. Mają również zastosowania biomedyczne, które obejmują nieinwazyjne badania diagnostyczne, w tym obrazowanie za pomocą ultradźwięków.

</doc>
<doc id="426663" url="https://pl.wikipedia.org/wiki?curid=426663" title="Gmina Połczyn Zdrój">
Gmina Połczyn Zdrój



</doc>
<doc id="426664" url="https://pl.wikipedia.org/wiki?curid=426664" title="Przestrzeń psychoakustyczna">
Przestrzeń psychoakustyczna

Przestrzeń psychoakustyczna – przestrzeń, w której lokalizowane są źródła dźwięków. Według muzykologa Macieja Żołnowskiego można mówić o następujących jej rodzajach: przestrzeni naturalnej (w której żyjemy, porozumiewamy się), oraz sztucznej (uzyskiwanej przy pomocy urządzeń elektroakustycznych lub jedynie odtwarzanej tą drogą). W tym drugim przypadku można kreować w sposób sztuczny (elektroniczny) przestrzeń realną (właściwie - realistyczną) lub przestrzeń wirtualną - urojoną (czyli taką, która nie przypomina przestrzeni nas otaczającej i posługuje się np. fikcyjnymi zjawiskami pogłosowymi, echem, które jest sztucznie zgłaśniane, nakładaniem na siebie różnych przestrzeni zawartych w różnych nagraniach). Przestrzeń naturalna dzieli się na przestrzeń rzeczywistą (będącą naszym otoczeniem akustycznym), oraz iluzoryczną (przestrzeń, która posługuje się zjawiskiem iluzji słuchowej, np. iluzją dotyczącą rozmieszczenia instrumentów muzycznych na estradzie).

</doc>
<doc id="426665" url="https://pl.wikipedia.org/wiki?curid=426665" title="Modyfikatory dźwięku">
Modyfikatory dźwięku

Modyfikatory dźwięku – urządzenia elektroakustyczne pozwalające na przekształcanie barwy, wysokości, czasu trwania i dynamiki dźwięku, oraz na kształtowanie charakteru nagrania muzycznego. Do modyfikatorów dźwięku należą między innymi: filtry, modulatory, przesuwniki fazy, urządzenia pogłosowe i wzmacniacze elektroakustyczne.

</doc>
<doc id="426666" url="https://pl.wikipedia.org/wiki?curid=426666" title="Lokalizacja dźwięku">
Lokalizacja dźwięku

Lokalizacja dźwięku – czynność, polegająca na określaniu położenia źródła dźwięku w przestrzeni oraz jego odległości od słuchacza. Fakt posiadania pary uszu umożliwia np. człowiekowi lokalizację źródła dźwięku (por. widzenie stereoskopowe – binokularne). Lokalizacja jest dokonywana przez mózg na podstawie analizy głośności dźwięku docierającego do każdego ucha i porównanie obu sygnałów. Kierunek jest określany na podstawie różnic głośności. Miejsce (odległość do źródła dźwięku) może być rozpoznane tylko wówczas, gdy jest to dźwięk o znanej głośności, np. klakson samochodu, wołanie innego człowieka. 
Lokalizacja źródła dźwięku jest możliwa również na podstawie czasu, jaki upływa od chwili odebrania bodźca przez każde z uszu ssaków i ptaków, często korzystających ze słuchu w czasie polowania lub porozumiewania się (głos kontaktowy, np. słuch i głosy płomykówki zwyczajnej). Model Loyda A. Jeffressa (nazywany ITD od "interaural time difference") został opublikowany w połowie XX w. Dominował w psychoakustyce przez wiele lat. Wyniki późniejszych badań sugerują, że mechanizm kodowania sygnałów dźwiękowych może być różny u ptaków i ssaków.
Niesymetryczne zaburzenia słuchu powodują zaburzenia w rozpoznawaniu kierunku, z którego dobiega dźwięk. 
Techniczna metoda lokalizacji źródła dźwięku oparta jest na tej samej zasadzie. Jednak możliwość zastosowania większej odległości między odbiornikami i elektroniczna analiza rejestrowanych sygnałów umożliwia bardzo precyzyjną lokalizację. Technikę tę stosuje się m.in. w wojsku do namierzania dział przeciwnika.

</doc>
<doc id="426667" url="https://pl.wikipedia.org/wiki?curid=426667" title="Iluzje słuchowe">
Iluzje słuchowe

Iluzje słuchowe – iluzoryczne wrażenia słuchowe, które odbiegają w znaczny sposób od spodziewanego (na podstawie parametrów fizycznych) efektu. Iluzje mogą dotyczyć: lokalizacji dźwięku, czasowej struktury, natężenia, wysokości oraz barwy.

</doc>
<doc id="426668" url="https://pl.wikipedia.org/wiki?curid=426668" title="Speleoklub Bobry">
Speleoklub Bobry

Bobry – speleoklub działający w Żaganiu od 1966 roku, założony przez amatorów speleologii, m.in. Edwarda Kęska i Henryka Zyzańskiego, działających w Harcerskim Klubie Taternictwa Jaskiniowego w Technikum Włókienniczym. Harcerski Klub Taternictwa w Żaganiu stworzył Józef Klimas. W latach siedemdziesiątych istniało kilka sekcji, w tym jaskiniowa, turystyczna, kajakowa, oraz kulturalna z kabaretem "Siekacz". Niedawno powstała nowa sekcja – morsów.
Dziś klub liczy około 80 osób, w wieku od kilkunastu do kilkudziesięciu lat.
Jego członkami są w większości mieszkańcy Żagania i Żar lub okolic, ale także pochodzący z odległych rejonów kraju. Prezesem Klubu jest Marcin Furtak. Klub zrzesza miłośników gór, są to przede wszystkim grotołazi, alpiniści, turyści. Członkowie klubu zajmują się zdobywaniem i eksploracją jaskiń, prowadzeniem w nich badań. Co roku prowadzą kursy taternictwa jaskiniowego, a w Sudetach organizują Mistrzostwa Polski w Technikach Jaskiniowych – Złoty Karabinek.
"Bobry" brały udział w ponad 60 wyprawach górskich i jaskiniowych. Działali m.in. w Meksyku, Wietnamie, Chinach, Kazachstanie, Tadżykistanie, Kirgistanie, Tybecie, Nepalu, Turcji, Peru, Ekwadorze, Maroku, Tanzanii, Papui.
W Alpach Salzburskich odkryli ponad 150 jaskiń, a w 1981 roku ogromną studnię Hades o głębokości 455 metrów, która przez 13 lat była uznawana za najgłębszą studnię jaskiniową na świecie.
W kraju działają przede wszystkim w Sudetach. Swoją bazę mają w Wojcieszowie, w Górach Kaczawskich. Odkryli tam kilkanaście jaskiń, w tym drugą pod względem głębokości w Sudetach – Jaskinię Imieninową.
W 2000 roku klub otrzymał ogólnopolską "nagrodę Kolosa" za eksplorację roku.

</doc>
<doc id="426672" url="https://pl.wikipedia.org/wiki?curid=426672" title="Marek Rojszyk">
Marek Rojszyk

Marek Paweł Rojszyk (ur. 5 września 1966 w Suchowoli) – polski polityk i samorządowiec, poseł na Sejm II kadencji.
Życiorys.
W 1992 ukończył studia w zakresie telekomunikacji na Wydziale Elektroniki Politechniki Warszawskiej.
W latach 1991–1998 pracował w Zrzeszeniu Studentów Polskich. Od 1993 do 1997 z ramienia Sojuszu Lewicy Demokratycznej zasiadał w Sejmie II kadencji. Pełnił funkcję sekretarza Sejmu. Był członkiem Klubu Parlamentarnego SLD. Zasiadał w Komisji Konstytucyjnej Zgromadzenia Narodowego.
Od 1985 do 1994 należał do ZSP. W latach 1990–1992 przewodniczył radzie okręgowej w Warszawie, zaś w latach 1992–1994 był przewodniczącym rady naczelnej. W 1995 wstąpił do Socjaldemokracji Rzeczypospolitej Polskiej, zaś w 1999 do Sojuszu Lewicy Demokratycznej. Od 2001 przewodniczący koła SLD na Mokotowie.
W latach 1998–2002 był radnym Dzielnicy Mokotów i radnym Gminy Warszawa-Centrum. Od 2002 do 2010 zasiadał w radzie miasta Warszawy, zajmując stanowisko wiceprzewodniczącego. W 2010 został radnym Mokotowa, utrzymał mandat również w 2014. W 2018 nie został ponownie wybrany.
W latach 2001–2003 prezes Polskiego Związku Łuczniczego i członek zarządu Polskiego Komitetu Olimpijskiego.
W 1997 otrzymał Srebrny Krzyż Zasługi.

</doc>
<doc id="426675" url="https://pl.wikipedia.org/wiki?curid=426675" title="Zerownik">
Zerownik



</doc>
<doc id="426676" url="https://pl.wikipedia.org/wiki?curid=426676" title="Nulka">
Nulka

Nulka – znak graficzny przypominający okrąg (często dla większej czytelności pogrubiony) umieszczany na wykresach funkcji. Najczęściej służy do zaznaczania punktów nienależących do wykresu funkcji, początku półprostej, punktów nieciągłości oraz otwartych końców przedziałów; rzadziej innych punktów osobliwych funkcji.

</doc>
<doc id="426679" url="https://pl.wikipedia.org/wiki?curid=426679" title="RDLP w Radomiu">
RDLP w Radomiu



</doc>
<doc id="426682" url="https://pl.wikipedia.org/wiki?curid=426682" title="Robin Finck">
Robin Finck

Robin Finck właściwie Robert Finck (ur. 7 listopada 1971 w New Jersey) – amerykański muzyk i gitarzysta.
Życiorys.
Gdy miał kilka lat przeprowadził się wraz z rodzicami do miasta Marietta w stanie Georgia (blisko miasta Atlanta), gdzie mieszkał do 1990 r. W latach 1986-1990 uczęszczał do szkoły George Walton Comprehensive High School.
Karierę muzyczną rozpoczął jako piętnastolatek (w 1987), w zespole Prowess. Zespół ten (w składzie Robert Finck (gitara), Mike Allen (perkusja), Steve Childress (wokal) i Greg Thumb (bas)), początkowo występował podczas konkursów szkolnych talentów i w małych klubach, grając covery takich grup jak Iron Maiden.
W 1990 roku Finck skończył szkołę średnią i przeprowadził się do Atlanty z zamiarem podjęcia studiów na Uniwersytecie Oglethorpe, jednak zrezygnował z tych planów na rzecz poświęcenia swojego czasu i życia muzyce. W tym czasie Prowess zmienił nazwę na Bat Your Lashes. Wraz ze zmianą nazwy zespołu, zmienił się image członków grupy na glam metal. Finck przyjął pseudonim "Robin". Chwilę później zespół po raz kolejny zmienił nazwę, tym razem na Sik Dik.
Mieszkając w Atlancie udaje mu się dostać pracę w ochronie w znanym klubie Masquerade. Właściciele klubu byli znajomymi Trenta Reznora. Dzięki nim trzy lata później Finck trafił do zespołu Nine Inch Nails. W tym czasie pracował w Masquerade oraz grał w występujących tam zespołach The Hookers, Heroin, Impotent Sea Snakes.
W 1993 zespół Sik Dik oficjalnie przestał istnieć. Trent Reznor kompletował zespół na zbliżającą się trasę koncertową. W tym celu spotkał się z Finckiem i zaproponował mu pracę gitarzysty Nine Inch Nails na czas tournée. Finck przyjął ofertę i dołączył do ekipy Reznora na miejsce wcześniejszego gitarzysty Richarda Patricka. W marcu 1994 wyruszył wraz z NIN w trasę, która trwała do listopada 1995.
W listopadzie 1994 będąc w Atlancie, odwiedził swoich starych przyjaciół i z tej okazji zespół Sik Dik w oryginalnym składzie (z Robinem na gitarze) reaktywował się na jeden wieczór i wystąpił w klubie Louie's Red Dog Saloon pod szyldem Cosmic Fuk.
10 grudnia 1994 Robin Finck, Twiggy Ramirez, Dee Snider i Michael Allen jako Sick MuthaFuckers spotkali się w Nowym Jorku i zagrali koncert w tamtejszym klubie The Rock Ridge Saloon.
Od października 1995 do maja 1997 Robin zagrał 500 koncertów z Cirque Du Soleil. Na jednym z tych koncertów obecni byli Matt Sorum i Axl Rose z Guns N’ Roses. Niedługo później Rose będąc pod wrażeniem gry Fincka zaproponował mu stanowisko gitarzysty prowadzącego w swoim zespole. W maju 1997 rozpoczął w studio pracę nad materiałem na płytę "Chinese Democracy". 1 sierpnia 1999 gdy wygasł dwuletni kontrakt podpisany z Axlem Rose, Finck na krótko opuścił Guns N’ Roses i wrócił do Nine Inch Nails, koncertując z zespołem od listopada 1999 do lipca 2000 roku.
W październiku 2000 Robin był już z powrotem w GN'R i wyruszył 1 stycznia 2001 w trasę, która zakończyła się w grudniu 2002.
3 września 2001 Robin zagrał na koncercie charytatywnym (Rick Rubin's House) na rzecz pomocy bezdomnym dzieciom w podejmowaniu przez nie edukacji.
W 2003 roku Finck dołączył do wzorowanej na Cirque Du Soleil grupy LedZAerial założonej przez Judith Flex. Finck występował z tym zespołem od kwietnia 2003 do 28 lutego 2006.
W marcu 2006 Axl Rose zebrał na nowo zespół i w maju rozpoczęła się światowa trasa koncertowa Chinese Democracy 2.0, która trwała do grudnia 2007.
W 2008 Finck opuścił Guns N’ Roses i ponownie dołączył do Nine Inch Nails, z którym 25 lipca tego roku, wyruszył na trasę koncertową po obu Amerykach.
Dyskografia.
Guns N’ Roses
Soundtracks
Nine Inch Nails

</doc>
<doc id="426687" url="https://pl.wikipedia.org/wiki?curid=426687" title="Okres ochronny">
Okres ochronny

Okres ochronny – ustalony przepisami okres, podczas którego nie wolno na dany gatunek zwierzęcia polować, zabijać go, płoszyć, niszczyć gniazd. Zwykle okresy ochronne obejmują okres rozmnażania się danego gatunku. Każdy gatunek ma inny okres ochronny. Okresy ochronne dotyczą przede wszystkim zwierząt łownych (ssaki, ptaki) i ryb.

</doc>
<doc id="426689" url="https://pl.wikipedia.org/wiki?curid=426689" title="Kazimierz Skiba">
Kazimierz Skiba

Kazimierz Skiba (ur. 27 lutego 1812 w Katowicach, zm. 7 lutego 1890 tamże) – do 1859 przedostatni sołtys wsi Katowice przed uzyskaniem przez nią w 1865 praw miejskich. 
Życiorys.
Literatura naukowa nazywa go ostatnim polskim sołtysem Katowic, choć wątpliwe, aby czuł się rzeczywiście Polakiem. Mówił po polsku i sprzeciwiał się, wraz z innymi członkami rady gminy, planom przemysłowej i urbanistycznej transformacji wsi Katowice, głoszonym m.in. przez Friedricha Grundmanna, Richarda Holtzego i ród Wincklerów, obawiając się wzmożonej migracji „obcych“ z zachodu, utraty wpływów, tożsamości i konieczności płacenia podatków komunalnych, np. na remonty dróg. Jego opór był bezskuteczny i zakończył się utratą stanowiska sołtysa. Następcą Skiby został, przychylny planom Holtzego i Grundmanna, handlarz węglem Louis (Ludwik) Troll. 
Chata sołtysa Skiby (później przeniesiona do skansenu) stała na obrzeżach wsi, niedaleko granicy ze wsią Bogucice (obecnie dzielnica Katowic), w części nazywanej później Drajokiem. Kazimierz Skiba został pochowany na cmentarzu przy ul. Francuskiej w Katowicach.

</doc>
<doc id="426695" url="https://pl.wikipedia.org/wiki?curid=426695" title="Engels (miasto)">
Engels (miasto)

Engels (ros. "Энгельс"; 1914-1931 Pokrowsk) – miasto w Rosji, w obwodzie saratowskim, port nad Wołgą, naprzeciw Saratowa.
W latach 1924–1941 stolica Niemieckiej Republiki Nadwołżańskiej.
Miasto zostało tak nazwane na cześć Friedricha Engelsa. 
Liczy około 227 tys. mieszkańców (2020).

</doc>
<doc id="426699" url="https://pl.wikipedia.org/wiki?curid=426699" title="Rewerberacja">
Rewerberacja



</doc>
<doc id="426700" url="https://pl.wikipedia.org/wiki?curid=426700" title="Angbor">
Angbor



</doc>
<doc id="426702" url="https://pl.wikipedia.org/wiki?curid=426702" title="Ting">
Ting

Thing, Ting lub Ling – zgromadzenie wolnych mężczyzn u plemion germańskich. Również nazwa miejsca, gdzie odbywały się zgromadzenia.
W krajach skandynawskich pochodzą od nich nazwy parlamentów:

</doc>
<doc id="426708" url="https://pl.wikipedia.org/wiki?curid=426708" title="Melchor Rodríguez García">
Melchor Rodríguez García

Melchor Rodríguez García (ur. 1893 r. w Sevilli, zm. 14 lutego, 1972 w Madrycie), zwany El Ángel Rojo (Czerwony Anioł) – polityk hiszpański, anarcho-syndykalista, w czasie hiszpańskiej wojny domowej generalny inspektor więziennictwa, a następnie burmistrz Madrytu.
Młodość i wczesna działalność polityczna.
Urodził się w Trianie, dzielnicy Sewilli. Wcześnie stracił ojca, który zginął w wypadku. Śmierć ojca spowodowała, że matka, aby uniknąć nędzy, podjęła pracę. Pracowała w fabryce cygar, a także jako szwaczka. Melchor podjął pierwszą pracę (blacharza) w wieku 13 lat. Ponieważ rodzina dalej żyła w biedzie, Melchor postanowił szukać szansy na lepsze życie jako torreador. W tym czasie często zmieniał areny. W czasie jednej z walk został ranny, co zakończyło jego karierę torreadora. Pozostał w Madrycie, gdzie znów podjął pracę blacharza. W tym czasie związał się z grupą anarchistyczną "Agrupación Anarquista". Otrzymał legitymację nr 3 dla Regionu Centrum. Szczególnie dużą aktywność wykazywał w walce o polepszenie sytuacji więźniów, niezależnie od ich przekonań politycznych. Działalność ta spowodowała, iż bywał wielokrotnie aresztowany zarówno w czasach monarchii, jak i Republiki.
Hiszpańska wojna domowa.
4 grudnia, 1936 Melchor Rodríguez García został mianowany generalnym inspektorem więziennictwa. Położył on kres mającym do tej pory miejsce masowym egzekucjom więźniów (zob. Paracuellos del Jarama). 
Często angażował się osobiście, by nie dopuścić do samosądów. Najbardziej znany taki wypadek miał miejsce w bazie lotniczej Alcalá de Henares, gdzie przetrzymywano przeciwników Republiki. 5 grudnia Rada Obrony Madrytu próbowała zabrać stamtąd więźniów pod pozorem ich ewakuacji. Tego typu "ewakuacje" przeprowadzane były już wcześniej i oznaczały dla więźniów egzekucję. Tym razem miał to być odwet za śmierć dziewięciu zwolenników Republiki. Rodríguez, zawiadomiony przez dyrektora więzienia (który już wcześniej oponował przeciwko likwidacji zakładu), udał się na miejsce i stanowczo odmówił wydania więźniów, stwierdzając, że raczej wydałby im broń niż pozwolił na ich zabicie. Wśród uratowanych byli między innymi: generał Valentín Gallarza, znany piłkarz Ricardo Zamora, polityk Ramón Serrano-Súner, Rafael Sánchez Mazas i Fernández Cuesta. Łącznie uratowano 1532 osoby.
W późniejszym czasie wielokrotnie osobiście nadzorował transporty z więzień madryckich do San Miguel de los Reyes. Naraził się tym samym na krytykę ze strony Junty Madryckiej, która twierdziła, że stolica nie należy do jego jurysdykcji.
Melchor Rodríguez García zdemaskował również nielegalną sieć prywatnych więzień utrzymywaną przez Komunistyczną Partię Hiszpanii. Sieć tę zorganizował José Cazorla. 
Właśnie gotowość ratowania życia ludzkiego spowodowała, że otrzymał on przydomek "El Angel Rojo"(Czerwony Anioł). Niektórzy jednak zwolennicy Republiki krytykowali zaangażowanie Melchora Rodrígueza w ratowanie życia przeciwnikom politycznym i zmieniali ten przydomek na "El Angel Traidor" (Anioł-Zdrajca).
1 marca 1937 rząd Juana Negrina zdjął Melchora Rodrígueza z urzędu. Został on delegatem ds. cmentarzy. W 1938 zezwolił na użycie krzyża podczas pogrzebu Serafina Alvareza Quintero, co było aktem dużej odwagi.
W 1939 Melchor Rodríguez García wyznaczony został burmistrzem Madrytu. On też podpisywał kapitulację miasta. 
Po upadku Republiki.
W listopadzie 1939 Rodríguez został za swą działalność polityczną skazany na sześć lat więzienia. Zważywszy skalę represji po zakończeniu wojny - był to wyrok łagodny. Przyczyniły się do tego korzystne zeznania byłych więźniów. Po zwolnieniu mieszkał w Madrycie. W latach 1946-47 był na krótko aresztowany za przemycanie materiałów propagandowych do więzienia Alcalá. Później pracował jako urzędnik ubezpieczeniowy. 

</doc>
<doc id="426712" url="https://pl.wikipedia.org/wiki?curid=426712" title="Zakład Pascala">
Zakład Pascala

Zakład Pascala (gra Pascala) – rozumowanie przedstawione w "Myślach" przez Blaise'a Pascala mające dowodzić, iż warto wierzyć w Boga. Pascal rozpatrzył dwa przypadki dotyczące istnienia Boga:
Człowiek może wierzyć lub nie wierzyć w istnienie Boga. Jeśli wierzy, to traci życie doczesne (na rzecz modlitw i czynienia dobra) i otrzymuje życie wieczne. Jeśli nie wierzy, to zatrzymuje życie doczesne i traci życie wieczne. Pascal wywnioskował, że wiara bardziej się opłaca, ponieważ ryzykujemy tylko czas życia, który jest zazwyczaj krótki, a nagrodą może być życie wieczne.
Krytyka.
Laplace.
Matematyk probabilista Pierre Simon de Laplace ośmieszył stosowanie prawdopodobieństwa w teologii. Nawet idąc za rozumowaniem Pascala, nie warto zawierać zakładu, gdyż nadzieja zysku – równa iloczynowi wartości świadectw (nieskończenie mała) i wartości obiecywanego przez nie szczęścia (która jest znaczna, lecz skończona) – musi być z konieczności nieskończenie mała.
Błędne założenie.
Pascal rozważył tylko dwa przypadki, które uznał za stosowne (Bóg wynagradzający osoby wierzące w jego istnienie lub nieistnienie), a w rzeczywistości istnieje nieskończenie wiele możliwości, np. istnienie Boga wynagradzającego za niewiarę w niego lub, dla przykładu, za jedzenie lodów truskawkowych. Choć takie opcje mogą wydawać się niedorzeczne, to nie ma podstaw do ich błędności i trzeba je wziąć pod uwagę. Jako że rzeczy, za które bogowie mogą nagradzać życiem wiecznym jest nieskończenie wiele, to cokolwiek by się robiło, można być za to wynagrodzonym. Jeśli rozpatrzyć tylko istnienie boga wynagradzającego ateistów bądź teistów, to tabela opłacalności wiary wygląda tak:
Argumentami za opłacalnością wiary w istnienie Boga/bogów są czasami dawane przez nią większe poczucie bezpieczeństwa, optymizm i większa zdolność organizmu do walki z chorobami. Argumentem przeciw tej opłacalności jest ponoszenie kosztów – poświęcanie czasu i energii na uczestnictwo w obrzędach religijnych oraz wydawanie pieniędzy na organizacje religijne.
Udawanie wiary.
Richard Dawkins w książce "Bóg urojony" krytykuje zakład z jeszcze jednego powodu: według niego wiara nie jest przedmiotem wyboru. Dawkins stwierdza, że Pascal zachęca do udawania wiary, ponieważ człowiek może jedynie postanowić okazywać zewnętrzne oznaki wiary. Zdaniem Dawkinsa człowiek nie jest w stanie podjąć samodzielnie decyzji o uwierzeniu w Boga.
Poza tym Dawkins krytykuje przekonanie, że Bóg miałby nagradzać lub karać za sam fakt wiary w jego istnienie, uważając to za wiarę w boską małostkowość i za odwracanie uwagi od innych, dużo ważniejszych dla człowieka kwestii mogących stanowić sens i cel życia.

</doc>
<doc id="426716" url="https://pl.wikipedia.org/wiki?curid=426716" title="Maedhros">
Maedhros



</doc>
<doc id="426717" url="https://pl.wikipedia.org/wiki?curid=426717" title="Sycyna (czasopismo)">
Sycyna (czasopismo)

Sycyna Dwutygodnik Kulturalny – wydawany w roku 1993 jako dodatek do "Gazety Rolniczej", w latach 1994-1999 jako pismo samodzielne. Redaktorem naczelnym był Wiesław Myśliwski. 
Nazwa Sycyna pochodzi od miejsca urodzenia Jana Kochanowskiego. Redakcję pisma tworzyli m.in. Józef Baran, Krzysztof Burek, Maria Jentys, Konstanty Pieńkosz, Michał Luboradzki. Na łamach dwutygodnika swoje teksty publikowało wielu wybitnych współczesnych polskich poetów i prozaików. Galeria Sycyny prezentowała twórczość i sylwetki najwybitniejszych polskich malarzy m.in. Zdzisława Beksińskiego, Henryka Wańka.

</doc>
<doc id="426718" url="https://pl.wikipedia.org/wiki?curid=426718" title="Ryszard Burchacki">
Ryszard Burchacki

Ryszard Burchacki (ur. 5 listopada 1913 w Warszawie, zm. 8 października 1986 tamże) – polski polityk, poseł na Sejm PRL III kadencji w latach 1961–1965.
Życiorys.
Syn Teofila i Marianny. Ukończył studia na Wydziale Prawa Uniwersytetu Warszawskiego. W latach 1933–1936 członek Związku Polskiej Młodzieży Demokratycznej, w latach 1937–1939 należał do Klubu Demokratycznego w Warszawie, w 1938 przystąpił do Stronnictwa Demokratycznego. W czasie II wojny światowej odbył aplikację sądową w stolicy, pracował jako kierownik kancelarii adwokackiej Mariana Nowakowskiego. Podczas powstania warszawskiego wywieziony do Rzeszy, gdzie przebywał w obozie pracy.
Po II wojnie światowej zgłosił się do pracy w resorcie sprawiedliwości, w 1945 złożył egzamin sędziowski i pracował kolejno jako asesor i podprokurator Sądu Okręgowego w Warszawie, następnie jako wiceprokurator delegowany do Nadzoru Prokuratorskiego Ministerstwa Sprawiedliwości. W 1951 został mianowany wiceprokuratorem Generalnej Prokuratury ze skierowaniem do pracy w Departamencie Nadzoru Ogólnego, gdzie pełnił funkcję naczelnika wydziału w tym departamencie, naczelnika Samodzielnego Wydziału Kolejowego i pełniącego obowiązki dyrektora Departamentu Nadzoru Ogólnego. W 1953 został mianowany dyrektorem tego departamentu. W 1955 Rada Państwa nadała mu stopień Prokuratora Prokuratury Generalnej (1955–1958).
Od 1945 zasiadał w prezydium Dzielnicowej Radzie Narodowej Pragi-Północ, sprawował funkcję wiceprzewodniczącego Warszawskiej Wojewódzkiej Rady Narodowej (1947–1949), w latach 1954–1960 był radnym Rady Narodowej miasta stołecznego Warszawy. Był członkiem Towarzystwa Przyjaźni Polsko-Radzieckiej, a od 1945 członkiem prezydium Zarządu Głównego Zrzeszenia Prawników Polskich. W 1961 został posłem na Sejm PRL z okręgu Leszno, był zastępcą przewodniczącego Komisji Spraw Wewnętrznych. Po zakończeniu pracy w parlamencie został wiceprezesem Głównego Komitetu Arbitrażowego (1965–1976).
W strukturach SD pełnił funkcje kierownika Wydziału Prasy i Propagandy Wojewódzkiego Komitetu Warszawskiego (do 1945), członka (od 1945) i przewodniczącego (1945–1946) sądu partyjnego okręgu warszawskiego, członka centralnego sądu partyjnego Centralnego Komitetu (1946–1949, 1969–1981), członka prezydium (1947–1953), wiceprezesa (1947–1949), sekretarza (1949–1951) Wojewódzkiego Komitetu Warszawskiego, zastępcy sekretarza generalnego (od 1958) i sekretarza (1961–1965) CK.
Odznaczony m.in. Orderem Sztandaru Pracy II klasy, Krzyżem Kawalerskim (1954), Oficerskim i Komandorskim Orderu Odrodzenia Polski, Złotym Krzyżem Zasługi (1946), Medalem 10-lecia Polski Ludowej (1955), Medalem 30-lecia Polski Ludowej i Medalem 40-lecia Polski Ludowej oraz Odznaką „Zasłużonemu Działaczowi Stronnictwa Demokratycznego”.
Zmarł jesienią 1986. Został pochowany w Warszawie na Cmentarzu Komunalnym na Powązkach (kwatera 31B-tuje-3). Miał syna Michała.

</doc>
<doc id="426719" url="https://pl.wikipedia.org/wiki?curid=426719" title="Polskie Towarzystwo Entomologiczne">
Polskie Towarzystwo Entomologiczne

Polskie Towarzystwo Entomologiczne (skróty: "PTE", "PTEnt") – polskie towarzystwo naukowe, organizacja pozarządowa, skupiająca entomologów, innych naukowców i amatorów zainteresowanych poznawaniem i badaniem owadów.
Historia.
W 1920 powstała Sekcji Entomologicznej Lwowskiego Oddziału Polskiego Towarzystwa Przyrodników im. Kopernika przekształciła się w grudniu 1922 w Polski Związek Entomologiczny. Pierwszym prezesem PZE wybrano w 1923 prof. dr Zygmunta Mokrzeckiego.
Celem działania lwowskiego PZE było m.in. „"wszechstronne badanie (systematyka, biologja, entomologja stosowana i t. d.) owadów przede wszystkiem Polski i wydawanie własnych publikacyj"”.
W 1925 przyjęto do PZE, na prawach członka – korporanta, Poznańskie Towarzystwo Entomologiczne (założone w 1924), natomiast w 1935 utworzono pierwszą i jedyną przed II wojną światową, tematyczną Sekcję Entomologii Stosowanej.
Po wojnie Związek został reaktywowany w 1947 we Wrocławiu. W 1948 rozpoczęto tworzenie nowej entomologicznej biblioteki naukowej, a w 1949 stowarzyszenie formalnie zarejestrowano. Wtedy też zaczęły powstawać oddziały terenowe: w Poznaniu (1949, pierwszy), Warszawie (1950, drugi) i Wrocławiu (1950, trzeci).
W okresie stalinowskim (od 1952) w ramach głębokich zmian w strukturze polskiej nauki i życia społecznego, stowarzyszenie finansowo i programowo uzależnione zostało od Polskiej Akademii Nauk. W ciągu następnych 20 lat oficjalne jego działania podporządkowane były wytycznym kolejnych plenów PZPR i uchwał PAN. W 1953 siedziba Związku przeniesiona została z Wrocławia do Lublina, a w 1963 – do Warszawy. W 1963 zmieniono uchwałą Walnego Zgromadzenia dotychczasową nazwę – Polski Związek Entomologiczny na Polskie Towarzystwo Entomologiczne.
W 1969 rozpoczęto wydawanie „Biuletynu Informacyjnego”, który w 1980 przekształcił się w „Wiadomości Entomologiczne”. W latach 70. XX wieku uzależnienie PTEnt od wpływów partyjnych i rządowych zaczęło maleć. W 1989 na ogólnokrajowym zjeździe PTEnt wybrano nowe władze i zmieniono redakcje czasopism. Siedzibę Towarzystwa przeniesiono ponownie do Wrocławia. W 1998, w 75-lecie powołania do życia PZE, odbył się w Poznaniu Jubileuszowy Zjazd Towarzystwa. Na siedzibę PTE wybrano wówczas Poznań, oraz dokonano licznych zmian w statucie Towarzystwa. 
PTEnt organizuje ogólnopolskie i regionalne konferencje, sympozja i zjazdy poświęcone tematyce entomologicznej.
Wydawnictwa.
Polskie Towarzystwo Entomologicznie wydaje, bądź wydawało:

</doc>
<doc id="426720" url="https://pl.wikipedia.org/wiki?curid=426720" title="Fundacja Rockefellera">
Fundacja Rockefellera

Fundacja Rockefellera (ang. "Rockefeller Foundation") – organizacja filantropijna z siedzibą w Nowym Jorku. Jej celem jest wspieranie „dobra ludzkości na całym świecie”.
Historia.
Została założona przez Johna D. Rockefellera. Zgodę na działalność organizacji wydał 14 maja 1913 ówczesny gubernator stanu Nowy Jork, William Sulzer. Fundacja wspiera m.in. powszechną służbę zdrowia i rozwój medycyny. Innym istotnym obszarem działań organizacji jest walka z głodem (poprzez np. wspomaganie wzrostu produkcji żywności), kultura i sztuka oraz wiele innych dziedzin życia społecznego na całym świecie.
Z końcem roku 2001 ogólna wartość rynkowa Fundacji Rockefellera wynosiła ok. 3,1 mld dolarów.
Od 1985 roku fundacja jest obecna w Polsce.

</doc>
<doc id="426721" url="https://pl.wikipedia.org/wiki?curid=426721" title="Anshan">
Anshan

Anshan (chiń. 鞍山; pinyin: "Ānshān") – miasto o statusie prefektury miejskiej w północno-wschodnich Chinach, w prowincji Liaoning, przy linii kolejowej Changchun-Dalian. W 2010 roku liczba mieszkańców miasta wynosiła 1 192 903. Prefektura miejska w 1999 roku liczyła 3 402 643 mieszkańców. Wielki ośrodek hutnictwa żelaza, przemysłu maszynowego, metalowego i chemicznego; w pobliżu Anshan wydobywa się rudę żelaza oraz magnezu.

</doc>
<doc id="426722" url="https://pl.wikipedia.org/wiki?curid=426722" title="Rockefeller Foundation">
Rockefeller Foundation



</doc>
<doc id="426723" url="https://pl.wikipedia.org/wiki?curid=426723" title="Cytopatologia">
Cytopatologia

Cytopatologia – metoda diagnostyczna w medycynie, polegająca na badaniu pod mikroskopem świetlnym komórek pobranych przyżyciowo.
Badanie cytopatologiczne jest wykorzystywane zwłaszcza w diagnostyce wczesnych postaci chorób nowotworowych, a także w ocenie zaburzeń hormonalnych, monitorowaniu postępu leczenia i innych.
Materiał cytologiczny może pochodzić z:
Ocena mikroskopowa polega na analizie składu komórkowego preparatu, szczegółów cytologicznych, poszczególnych komórek, sposobu grupowania się komórek (płaty, gniazda, komórki rozproszone etc.) oraz tzw. "tła" preparatu (bakterie, składniki nieupostaciowane, wydzielina białkowa)
Zaletami badań cytopatologicznych (w porównaniu z badaniami histopatologicznymi) są:
Wadami badań cytopatologicznych (w porównaniu z histopatologicznymi) są:
Okoliczności te powodują, że w przypadkach wątpliwych, ocena cytopatologiczna powinna być potwierdzona badaniem histopatologicznym, które umożliwia ocenę większej liczby szczegółów obrazu mikroskopowego.

</doc>
<doc id="426731" url="https://pl.wikipedia.org/wiki?curid=426731" title="Reșița">
Reșița

Reșița (węg. "Resicabánya", niem. "Reschitz", serbskochor. "Rešica"/Решица, czes. "Rešice") – miasto w południowo-zachodniej Rumunii (Banat), ośrodek administracyjny okręgu Caraș-Severin, w Karpatach Południowych. Liczy około 84 tys. mieszkańców.
Jest to jeden z najstarszych ośrodków hutnictwa żelaza w Rumunii. Produkuje się tu również turbiny, silniki i lokomotywy. W mieście działa Wyższa Szkoła Techniczna.
W 1945 roku w zakładach «Nicolae Malaxa» w Reșițy powstał samochód Malaxa. W latach 1988–2011 w mieście działała linia tramwajowa. Trwają prace nad reaktywacją komunikacji tramwajowej.
Demografia.
Skład etniczny według spisu z 2002 roku:

</doc>
<doc id="426735" url="https://pl.wikipedia.org/wiki?curid=426735" title="Management buy-out">
Management buy-out

Management buy-out (MBO) – sytuacja w której przedsiębiorstwo zostaje zakupione bądź wykupione przez zarządzającą nim kadrę kierowniczą.
Powodem takiego przejęcia może być zainteresowanie managerów sukcesem przedsiębiorstwa lub utrzymaniem własnych miejsc pracy. W przypadku gdy przedsiębiorstwo przeznaczone jest do zamknięcia lub przejęcia przez zewnętrznego inwestora, istnieje możliwość, że mógłby on zmienić kadrę kierowniczą i pozostawić aktualnych managerów bez pracy.
Oprócz fuzji i przejęć, także MBO odgrywają ważną rolę w restrukturyzacji przedsiębiorstw. Głównym zobowiązaniem takiego działania jest sprawiedliwość wobec akcjonariuszy.

</doc>
<doc id="426737" url="https://pl.wikipedia.org/wiki?curid=426737" title="Reguła pięciu sekund">
Reguła pięciu sekund

Reguła pięciu sekund – żartobliwa teoria głosząca, że na jedzenie, które upadło na podłogę,
nie dostaną się groźne dla zdrowia bakterie i zarazki, jeżeli zostanie podniesione przed upływem pięciu sekund.
Powołanie się na tę regułę pozwala łatwo obrócić w żart podniesienie i zjedzenie kawałka jedzenia z podłogi w towarzystwie innych ludzi (w wielu kulturach może uchodzić to za czynność odrażającą).
Spożywanie jedzenia z czystej podłogi może być uważane za względnie bezpieczne; jednakże przekonanie o tym, że bakterie znajdujące się na powierzchni podłogi nie były w stanie przejść na upuszczony kawałek potrawy w czasie krótszym od 5 sekund (lub jakimkolwiek innym), jest fałszywe.
Na regułę 5 sekund nie powołuje się zwykle w przypadku upuszczenia żywności lepkiej (np. masło, jogurt, lody), do której brud przykleja się w widoczny sposób. Pochodzenie reguły 5 sekund nie jest znane.
Odmiany reguły.
W zależności od inwencji osoby cytującej regułę, bywa ona zwana regułą trzech sekund, regułą dziesięciu sekund lub podobnie.
Nazwa reguły w tutaj podanym kształcie pochodzi z języka angielskiego ("five-second rule"). Istnieją również jej narodowe odpowiedniki i podobne powiedzenia. W Brazylii mówi się: "o que não mata, engorda" („co cię nie zabije, to cię utuczy”). Podobne znaczenie ma hiszpańskie: "lo que no mata, engorda" i włoskie: "quel che non ammazza, ingrassa". Bardziej dosadnie brzmią chilijskie: "chancho limpio no engorda" („czysta świnia to chuda świnia”, dosłownie: „czysta świnia nie obrasta w tłuszcz”) i południowoniemieckie: "Dreck macht Speck" („z gnoju powstaje słonina”).
Podejście naukowe.
Naukowe studium reguły 5 sekund zostało przeprowadzone w 2003 r. przez Jillian Clarke z Uniwersytetu Illinois (Stany Zjednoczone). Pobrała ona próbki zanieczyszczeń z podłóg w różnych miejscach
uniwersyteckiego kampusu i poddała je analizie mikroskopowej. Okazało się, że nie zawierały one ponadprzeciętnie dużej ilości bakterii, co prowadzi do wniosku, że jedzenie podniesione z suchej podłogi w większości przypadków nie powinno stanowić zagrożenia dla zdrowia.
Jillian Clarke poddała jednak także badaniom samo sedno reguły 5 sekund, czyli hipotezę, jakoby krótki czas przebywania produktu żywnościowego na zakażonej powierzchni nie prowadził do przeniknięcia bakterii do próbki. By to zweryfikować, przez różny czas poddawała różne produkty spożywcze kontaktowi z gładkimi i chropowatymi płytkami podłogowymi, uprzednio skażonymi pałeczkami okrężnicy. Po badaniu mikroskopowym okazało się, że pałeczka okrężnicy przeniknęła do wszystkich próbek, nawet w krótszym niż 5 sekund czasie, co dowodzi fałszywości reguły.
Clarke zbadała też inne aspekty reguły 5 sekund, między innymi odkryła, że regułę częściej przywołują kobiety, niż mężczyźni oraz że częściej „usprawiedliwia” się nią podnoszenie słodyczy, niż np. warzyw. Za swoje badania otrzymała w 2004 r. Nagrodę Ig Nobla.
Reguła 5 sekund była również tematem jednego z odcinków popularnonaukowego programu telewizji Discovery, "Pogromcy mitów". Chociaż metodyka badań była inna, doprowadziła ona do tego samego wniosku: nie jest ważne, jak długo żywność wystawiona jest na działanie bakterii – nawet 2 sekundy to zbyt długo, by pozostała nieskażona.

</doc>
<doc id="426738" url="https://pl.wikipedia.org/wiki?curid=426738" title="Joseph Beuys">
Joseph Beuys

Joseph Beuys /[]/ (ur. 12 maja 1921 w Kleve, zm. 23 stycznia 1986 w Düsseldorfie) – niemiecki artysta, teoretyk sztuki, pedagog, działacz, reformator społeczny i polityczny oraz szaman.
Twórczość.
W swojej twórczości zajmował się głównie rzeźbą, rozszerzając formułę tego medium aż po działania w czasie i procesy społeczne.
Kluczowe dla jego twórczości są doświadczenia dzieciństwa spędzonego w rejonie granicznym między Holandią a Niemcami, jak i doświadczenia wojenne:
W czasie wojny studiował zoologię w Reichsuniversität Posen (Poznań). Później zgłosił się ochotniczo do Luftwaffe. Przeszedł przeszkolenie jako strzelec-radiotelegrafista. Podczas jednego z zadań bojowych nad Krymem jego bombowiec Junkers Ju 87 został zestrzelony. Pilot Hans Laurinck zmarł, a tylny strzelec Joseph Beuys został ranny, doznając złamania nosa, żeber i licznych urazów. Oficjalnie został uratowany przez niemiecki oddział poszukiwawczy i skierowany 17 marca 1944 roku do szpitala wojskowego Militärlazarett 179. Później walczył na froncie zachodnim, gdzie dostał się do brytyjskiej niewoli.
Początkowe zainteresowania przyrodnicze przerodziły się w pragnienia twórcze. Beuys rozwijał stopniowo myślenie o ekologii i jej związku ze sztuką. Jako nastolatek żyjący w Kleve, dolnoreńskiej wiosce, wykazywał żywe zainteresowanie przyrodą, zarówno naukowe, jak i sentymentalne. Gromadził i wystawiał kolekcje okazów, co przerodziło się później w bardziej analitycznie zainteresował się botaniką i zoologią. Studia przyrodnicze rozpoczął dzięki swojemu instruktorowi wojskowemu Heinzowi Sielmannowi, studentowi biologii i zoologii, twórcy filmów przyrodniczych.
Rozczarowany wąską specjalizacją nauk przyrodniczych, rozpoczął studia plastyczne. Jego wczesne dzieła to rzeźby i rysunki; następnie wypracował koncepcję prymatu idei nad obiektem (lata 40. i 50.). W latach 60. wziął udział w międzynarodowym ruchu Fluxus. W obiektach rzeźbiarskich wykorzystywał dotąd obce temu medium materiały nietrwałe: tłuszcz, miód, filc, przedmioty codziennego użytku. Sformułował teorię rzeźby jako przechodzenia od chaosu do uporządkowania oraz teorię rzeźby społecznej.
Był też propagatorem demokratyzacji sztuki. W tekście noszącym znamienny tytuł „Każdy artystą” napisał, że potrzeba twórczości cechuje wszystkich ludzi i wszystkie dziedziny życia. I tak jak każdy może tworzyć, każdy może też wpływać na sztukę. To my kształtujemy świat wokół siebie, wpływamy na wydarzenia, historię i oblicze współczesnej sztuki. Jesteśmy artystami w swoim życiu. Sztuka miała stać się rodzajem terapii i zawładnąć wszystkimi dziedzinami życia. Sztuka w ujęciu Beuysa to raczej twórcze działanie i prace efemeryczne aniżeli trwałe przedmioty estetyczne.
Od roku 1961 prowadził działalność edukacyjną w Düsseldorfie. Jego najmłodszym uczniem był Elias Maria Reti. Występował publicznie, początkowo tworząc akcje, performance, z czasem coraz bardziej skupiając się na społecznym charakterze swoich wystąpień. Był człowiekiem charyzmatycznym, zawsze w charakterystycznym kapeluszu.
W latach 80. serię portetów Beuysa wykonał Andy Warhol.
W 1981 roku przeprowadził akcję Polentransport 1981, w ramach której podarował Muzeum Sztuki w Łodzi około tysiąca swoich prac z lat 1950–1980. Dar przekazany w 50. rocznicę udostępnienia publiczności Międzynarodowej Kolekcji Sztuki Nowoczesnej grupy „a.r.” obejmował rysunki ołówkiem oraz prace graficzne artysty. Całość donacji prezentowała społeczną, edukacyjną i ekologiczną działalność Beuysa, a wystawa "Polentransport" została zaprezentowana m.in. w galeriach Krzysztofory w Krakowie, Foksal w Warszawie, w Budapeszcie, Tokio, Lyonie, Mediolanie, Berlinie, Turynie oraz na II Biennale d’art contemporain w Lyonie.

</doc>
<doc id="426739" url="https://pl.wikipedia.org/wiki?curid=426739" title="Reguła 5 sekund">
Reguła 5 sekund



</doc>
<doc id="426746" url="https://pl.wikipedia.org/wiki?curid=426746" title="Antymilitaryzm">
Antymilitaryzm

Antymilitaryzm, ruch antywojenny – doktryna zwykle znajdowana wśród ruchów lewicowych. Opiera się na krytycznej ocenie polityki imperializmu i państw narodowych. Kojarzona z ruchami komunistycznymi, będących częścią I i II Międzynarodówki, nie jest jednak domeną tylko tych ruchów.

</doc>
<doc id="426747" url="https://pl.wikipedia.org/wiki?curid=426747" title="Pomnik Szalonego Konia">
Pomnik Szalonego Konia

Pomnik Szalonego Konia () – monument poświęcony wodzowi Dakotów Oglala Szalonemu Koniowi (Tashunka Witko) i Indianom. Kuty w skale góry Thunderhead w Black Hills w hrabstwie Custer stanu Dakota Południowa.
Rzeźba ma mieć 195 m długości i 172 m wysokości. Sama twarz, której wykuwanie zakończono w 1998, ma 25 m wysokości. Dla porównania, znajdujące się 15 km na północny wschód głowy prezydentów wykute w zboczu Mount Rushmore mają wysokość 18 m. Pomnik jest główną atrakcją tzw. "Crazy Horse Memorial Center". Pomnik przedstawia wodza Dakotów Oglala Szalonego Konia, który wsławił się w bitwie nad Little Bighorn w 1876, a krótko potem został zabity.
Prace nad rzeźbą rozpoczął w 1948, na zaproszenie krewnego Szalonego Konia, wodza Dakotów Henry’ego Standing Beara, rzeźbiarz polskiego pochodzenia, Korczak Ziółkowski. Dziś kontynuuje ją jego rodzina. Pomnik Szalonego Konia jest między innymi tematem książki Aleksandry Ziółkowskiej-Boehm "Otwarta rana Ameryki".
Szalony Koń unikał kontaktów z białymi i nie jest znana żadna jego stuprocentowo pewna fotografia (najbardziej znane zdjęcie Crazy Horse’a przedstawia innego wojownika Siuksów). Z tego powodu, jak również dlatego, że prywatny pomnik znajduje się na terenie świętych dla Dakotów Gór Czarnych i – zdaniem krytyków – odwraca uwagę od problemów współczesnych tubylczych Amerykanów (a także z przyczyn ekologicznych i artystycznych), istnienie pomnika i działalność Centrum Crazy Horse’a bywają krytykowane przez niektóre środowiska indiańskie. Z drugiej strony wielu Indian chętnie wykorzystuje możliwości ekonomiczne i edukacyjne, stwarzane przez różne formy działalności Centrum (w tym muzeum i fundację dla indiańskich uczniów) i przez napływ licznych turystów w Góry Czarne.
Budowa pomnika nie jest i nigdy nie była finansowana przez państwo (Ziółkowski odrzucał taką możliwość, w tym oferowane 10 mln dolarów, by zachować niezależność projektu). Środki na pokrycie kosztów dynamitu i ciężkiego sprzętu, za pomocą których prowadzone są prace, pochodzą z datków na rzecz fundacji Crazy Horse Memorial Foundation. Fundacja jest organizacją non profit i została założona z inicjatywy żony zmarłego w 1982 rzeźbiarza, Ruth. Mottem fundacji są słowa Szalonego Konia: "My land is where my dead lie buried" (tłum. Moje ziemie są tam, gdzie leżą pochowani moi ludzie).
Do 2007 projekt kosztował 17 milionów USD.

</doc>
<doc id="426753" url="https://pl.wikipedia.org/wiki?curid=426753" title="Dubno (miasto)">
Dubno (miasto)

Dubno () – miasto na Ukrainie, w obwodzie rówieńskim, siedziba rejonu dubieńskiego; do 1945 w Polsce, w województwie wołyńskim, siedziba powiatu dubieńskiego.
Dubno leży nad Ikwą. Około 38 tys. mieszkańców.
Położenie.
Miasto położone jest na Wyżynie Wołyńskiej, nad Ikwą (dorzecze Prypeci). Historycznie leży na Wołyniu. Otaczającymi dużymi miastami (min. 100 tys. mieszkańców) są:
Historia.
Pierwsza wzmianka o Dubnie pochodzi z XI wieku. Właścicielami miejscowości byli Rurykowicze, następnie książęta haliccy. Od 1619 roku dzieliło losy Ordynacji Ostrogskiej. W latach 1489–1506 Konstanty Ostrogski zbudował zamek obronny, przebudowany w nowoczesną twierdzę w pierwszej połowie XVII wieku. W mieście tym stacjonował 13 Regiment Pieszy Ordynacji Ostrogskiej. Prywatne miasto szlacheckie, położone w województwie wołyńskim, w 1739 roku należało wraz z folwarkiem do klucza Dubno Lubomirskich. W latach 1774–1798 odbywały się w mieście kontrakty, przeniesione tu po I rozbiorze ze Lwowa. Pod koniec XVIII wieku Dubno miało więcej mieszkańców niż stołeczny Łuck.
W II Rzeczypospolitej siedziba powiatu w województwie wołyńskim. W 1937 w Dubnie mieszkało 15,5 tys. mieszkańców, w tym 45% Żydów, 29% Ukraińców i 26% Polaków. W II Rzeczypospolitej, od 1931 w mieście mieściło się Papieskie Seminarium Wschodnie. Dubno było też kresowym garnizonem Wojska Polskiego. Stacjonował tu 43 Pułk Strzelców Legionu Bajończyków i 2 Dywizjon Artylerii Konnej. 
We wrześniu 1939 roku Dubno zostało zajęte przez Armię Czerwoną. 1 października 1939 r. powstał tam jeniecki obóz pracy przymusowej i istniał do lutego 1941 r. Na początku przebywało w nim ok. 2000 jeńców – szeregowców przywiezionych z Szepietówki. Wśród nich ukrywali się też oficerowie Wojska Polskiego. Miejscem zakwaterowania były zupełnie do tego nieprzygotowane chlewiarnie. W budynkach panował brud, brakowało wody, jeńcy nie kąpali się przez trzy miesiące. W początkowym okresie w obozie panował głód, nie było łóżek, całego zaplecza kuchennego ani pralni. Obóz ogrodzono drutem kolczastym. Miejscowy proboszcz nawoływał do niesienia pomocy materialnej jeńcom. Część wziętych do niewoli pracowała przy ładowaniu radzieckich „zdobyczy wojennych” do wagonów kolejowych. Do ZSRR wywożono sprzęt wojskowy, zapasy żywności, maszyny z fabryk, meble itp. Reszta jeńców pracowała przy budowie drogi. Kto wykonał normę, otrzymywał III kocioł (1 kg chleba, dwudaniowy obiad z mięsem i kolację), a ponadto korzystał z łaźni, otrzymywał koc i robocze ubranie. Ci, którzy nie wykonali normy, dostawali 400 g chleba i trochę rozwodnionej zupy. Wieczorami w obozie odbywały się pogadanki polityczne, podczas których mówiono o osiągnięciach ZSRR. Władze obozowe surowo tępiły przejawy życia religijnego. Po obozie krążyły pogłoski, że w Rumunii istnieje liczna armia polska, czekająca tylko na rozkaz wkroczenia do kraju. Po upadku Francji wielu jeńców Polaków załamało się. Obóz zlikwidowano w lutym 1941 r., jeńców rozlokowano po innych miejscowościach. Tuż po ataku III Rzeszy na ZSRR w czerwcu 1941 NKWD dokonało masakry więźniów przetrzymywanych w miejscowym zamku. Odkrycie ciał zamordowanych wywołało pogrom Żydów obwinianych o wspieranie komunizmu.
Od 25 czerwca 1941 r. do 1944 r. pod okupacją niemiecką. W tym czasie Niemcy przeprowadzili eksterminację żydowskiej ludności miasta. 2 kwietnia 1942 r. Żydów uwięziono w getcie liczącym, według Żydowskiego Instytutu Historycznego, 12 tysięcy mieszkańców. Getto likwidowano etapami; największe egzekucje miały miejsce 27 maja 1942 (3,8 tys. ofiar), 5 października 1942 (3 tys. ofiar) i 24 października 1942 (ok. 1 tys. ofiar). Zbrodni dokonywało Sicherheitsdienst z Równego przy udziale niemieckiej żandarmerii i ukraińskiej policji.
W 1943 roku do Dubna ewakuowali się polscy uchodźcy z rzezi wołyńskiej. Część z nich z braku utrzymania oraz pod wpływem zarządzeń niemieckich zgłosiła się na roboty przymusowe w III Rzeszy. Od kwietnia 1943 miasta bronił przed UPA 50–100 osobowy posterunek polskiej policji oraz tolerowana przez Niemców samoobrona. 28 lutego 1944 Niemcy ewakuowali polskich mieszkańców Dubna do Brodów, a stamtąd wywieźli do Rzeszy na roboty.
Sport.
Przed rokiem 1939 w mieście funkcjonował polski klub piłkarski WKS Dubno.

</doc>
<doc id="426754" url="https://pl.wikipedia.org/wiki?curid=426754" title="Chrabąszcz kasztanowy">
Chrabąszcz kasztanowy

Chrabąszcz kasztanowy ("Melolontha hippocastani") – chrząszcz z rodziny poświętnikowatych, bardzo podobny do chrabąszcza majowego.
Pojawia się w maju lub w końcu kwietnia i przystępuje do żeru uzupełniającego, żywi się liśćmi różnych drzew liściastych. Samica zakopuje się w glebie do 20 cm i składa jaja partiami (ok. 3) i wraca do żeru regeneracyjnego. Rozwój embrionalny trwa 6-8 tygodni, wylęga się pędrak, w pierwszym roku odżywia się szczątkami próchnicznymi a na okres zimy schodzi do gleby nawet na głębokość 1 metra. W okresie wiosennym pędrak wędruje w kierunku powierzchni ziemi, żeruje na systemach korzeniowych traw a później krzewów i drzew, w lipcu przechodzi wylinkę. Jesienią schodzi głębiej. W roku IV-V przechodzi przepoczwarczenie w postać doskonałą (imago).
Długość 20-25 mm (mniejszy od chrabąszcza majowego), ciało owalne, nieco wydłużone, brązowo-czarne, pygidium (ostatni segment odwłoka) zakończone guziczkowato.
Europa, Azja. W Azji dociera przez północny Kazachstan i południową Rosję do północnej Mongolii i Mandżurii.

</doc>
<doc id="426756" url="https://pl.wikipedia.org/wiki?curid=426756" title="Protagonista (teatr)">
Protagonista (teatr)

Protagonista (z greckiego ) – główny aktor w teatrze starożytnej Grecji, najwybitniejszy aktor w teatrze, który prowadził dialog z chórem i innymi aktorami występującymi w sztuce. W teatrze późniejszych epok określano tym mianem osobę, wokół której toczy się akcja, która jest jej głównym motorem, a także której przemiana jest opisywana. Protagonista w tym ujęciu nie musi być osobą graną przez jakiegokolwiek aktora w dramacie.
Protagonistą jest również nazywana osoba "przodująca w czymś lub walcząca o coś", a także miano takie przysługuje odtwórcy głównej roli w filmie lub głównemu bohaterowi książki. Pojęcie jest stosowane, poprzez analogię i metaforę do teatru, w odniesieniu do innych sytuacji pozateatralnych.

</doc>
<doc id="426759" url="https://pl.wikipedia.org/wiki?curid=426759" title="Lionrock">
Lionrock

Lionrock to angielska grupa bigbeatowa powstała w 1991 roku, w skład której wchodzą: Justin Robertson, MC Buzz B i Roger Lyons (który w 1998 zastąpił Marka Stagga). Od 1993 grupa związana jest z Deconstruction Records.

</doc>
<doc id="426762" url="https://pl.wikipedia.org/wiki?curid=426762" title="William Styron">
William Styron

William Styron (ur. 11 czerwca 1925 w Newport News, zm. 1 listopada 2006 na Martha’s Vineyard) – amerykański pisarz, laureat Nagrody Pulitzera (1968) za powieść "Wyznania Nata Turnera" (1967).
Życiorys.
Pochodził z amerykańskiego Południa. Jego rodzicami byli William Styron Senior i Pauline Margaret Abraham Styron. Służył w piechocie morskiej. W 1947 ukończył studia na Duke University w Durham w Karolinie Północnej.
Styron stał się rozpoznawalnym pisarzem już po opublikowaniu debiutanckiej powieści "Pogrążyć się w mroku" (1951). Następna duża powieść, "Na pastwę płomieni" (1960), ugruntowała jego pozycję. To psychologiczna opowieść o grupie Amerykanów w powojennych Włoszech – ich wystawny i arogancki styl życia ostro kontrastuje z biedą Południa Italii.
Kolejna z powieści Amerykanina, "Wyznania Nata Turnera", wzbudziła gorące dyskusje w Stanach Zjednoczonych. Styron, sam pochodzący z amerykańskiego Południa, opisuje w niej przywódcę buntu czarnoskórych niewolników z 1831. Część krytyków oskarżyła pisarza o podtrzymywanie rasistowskich stereotypów, książka okazała się jednak wielkim sukcesem (także na listach bestsellerów) i rok po wydaniu uhonorowano ją Pulitzerem.
Światową sławę przyniósł pisarzowi opublikowany w 1979 "Wybór Zofii", a także filmowa adaptacja książki, dokonana przez Alana J. Pakulę z nagrodzoną Oscarem Meryl Streep w roli głównej (1982). Główną postacią książki i filmu jest Polka, była więźniarka Auschwitz (gdzie zginęły jej dzieci), która na emigracji wiąże się z obłąkanym amerykańskim Żydem.
Styron przewodniczył jury konkursu głównego na 36. MFF w Cannes (1983).
Córka Styrona, Alexandra Styron, poświęciła mu wydaną w 2011 książkę „Reading My Father. A Memoir” (wyd. polskie "Oczami córki. Wspomnienia" tłum. Jerzy Korpanty).

</doc>
<doc id="426763" url="https://pl.wikipedia.org/wiki?curid=426763" title="Management buy-in">
Management buy-in

Management buy-in (MBI) – sytuacja, w której przedsiębiorstwo zostaje zakupione bądź wykupione przez kadrę kierowniczą z zewnątrz.
Od management buy-out różni się pozycją nabywców, którzy nie pracują aktualnie w firmie, a pochodzą z innego źródła.

</doc>
<doc id="426767" url="https://pl.wikipedia.org/wiki?curid=426767" title="Ryczałt">
Ryczałt

Ryczałt ("śr.-w.-niem." ritschart) – należna kwota pieniężna w wysokości ustalonej z góry – bez rozliczania kosztów poszczególnych transakcji, np. zryczałtowana opłata pocztowa – kwota ustalona z góry należna za korzystanie z usług pocztowych, ryczałt podatkowy – uproszczona metoda naliczania podatku, bez ustalania podstawy wymiaru podatku.

</doc>
<doc id="426769" url="https://pl.wikipedia.org/wiki?curid=426769" title="Minnesota Timberwolves">
Minnesota Timberwolves

Minnesota Timberwolves – amerykański klub koszykarski, mający siedzibę w Minneapolis w stanie Minnesota. Występuje w Dywizji Północno-zachodniej, Konferencji Zachodniej w National Basketball Association (NBA).
Historia.
Drużynę Timberwolves założono w 1987, dwadzieścia siedem lat po odejściu z miasta do Los Angeles drużyny Lakers. Zespół zadebiutował w NBA w sezonie 1989-1990. Nazwa została wybrana w konkursie, a oznacza „wilki leśne”, których populacja w stanie Minnesota jest najwyższa na terenie USA.
Mimo rekordowej frekwencji na trybunach, drużyna osiągała słabe wyniki. Najlepszy bilans jaki osiągnęli w sezonie zasadniczym, to 29-53. Słabych występów nie byli w stanie zmienić nawet, wybierani z wysokimi numerami w drafcie, Christian Laettner i Isaiah Rider. Ten ostatni zdołał tylko wygrać w 1994 konkurs wsadów. W tym samym roku zmienił się właściciel, którym został biznesmen Glen Taylor. Pierwszym jego posunięciem było zatrudnienie na stanowisku generalnego menedżera byłego wybitnego koszykarza Kevina McHale’a. McHale od razu wykonał kilka dobrych posunięć, zaangażował na trenera Flipa Saundersa, wybrał w drafcie 1995 młodziutkiego Kevina Garnetta, pozyskał z Golden State Warriors skrzydłowego Toma Gugliottę. W następnym roku doszedł jeszcze jeden świetny zawodnik, wymieniony za wybranego w drafcie Raya Allena, Stephon Marbury. Młoda drużyna dobrze się rozumiała, a efektem był wynik sezonu 1996-1997 – 40-42 i pierwszy w historii występ w play-offach, a także debiut Garnetta i Gugliotty w Meczu Gwiazd. W następnym sezonie było jeszcze lepiej – 45-37 i drugi awans do fazy pucharowej. Niestety, obydwa razy występy kończyły się na pierwszej rundzie.
W następnym sezonie nie grał już Tom Gugliotta, skonfliktowany z przyczyn finansowych ze Stephonem Marbury, a drużyna znów skończyła na pierwszej rundzie play-off. Po roku odszedł także Marbury, a zespół pozyskał rozgrywającego Terrella Brandona oraz z draftu solidnego gracza, Wally Szczerbiaka. Ten skład przyniósł rekordowy bilans 50-32, ale kolejną przegraną w fazie pucharowej. W 2001 zespół i menedżer McHale zostali surowo ukarani za nieprzepisowe podpisanie kontraktu z Joe Smithem. Mimo to, w następnych dwóch sezonach zespół znów znakomicie grał w sezonach zasadniczych, osiągając 47-35 i znów 50-32. Pech jednak nie opuszczał Wolves w play-offach. Sukcesem były za to występy w All-Star Game Garnetta i Szczerbiaka.
Przełom przyniósł dopiero sezon 2003-2004, kiedy to zatrudniono nowych graczy, Latrella Sprewella i Sama Cassella. Mocny skład zaowocował najlepszym bilansem na Zachodzie – 58-24, życiowym sukcesem Kevina Garnetta, który został wybrany MVP sezonu zasadniczego i, nareszcie, sukcesami w fazie play-off, kiedy to zespół dotarł do finału konferencji, przegrywając dopiero tam z Los Angeles Lakers.
W 2004 odszedł trener Flip Saunders, a poziom gry Wolves wyraźnie spadł. Liczne zmiany kadrowe (np. sprzedanie Sama Cassella i Wally Szczerbiaka) przynosiły raczej negatywne efekty, czego skutkiem było niekwalifikowanie się drużyny do play-offów przez trzy kolejne lata. W końcu, latem 2007 zespół opuściła jego największa gwiazda, Kevin Garnett, który przeniósł się do budujących potęgę Boston Celtics. W zamian zespół otrzymał pięciu innych graczy, dwa wybory w drafcie oraz sumę pieniędzy. Była to największa taka wymiana za jednego zawodnika w dziejach ligi, jednak opłaciło się to Celtom, gdyż w następnym sezonie bezapelacyjnie wygrali mistrzostwo NBA, zaś Timberwolves z najmłodszym składem w lidze skończyli sezon ze słabym wynikiem 22-60. Pod koniec 2008 z funkcji trenera zmuszony został odejść Randy Wittman, którego zastąpił generalny menedżer Kevin McHale. W 2009 nowym generalnym menedżerem został David Kahn, który zwolnił McHale’a i zatrudnił dotychczasowego asystenta trenera Los Angeles Lakers Kurta Rambisa jako trenera. Pod wodzą Rambisa, Timberwolves wygrali tylko 15 meczów w sezonie 2009-2010. W przerwie pomiędzy rozgrywkami, Wolves pozyskali szereg nowych graczy, w tym m.in. Michaela Beasleya oraz pozbyli się takich graczy jak Al Jefferson czy Ramon Sessions.
Sezon 2010-2011 leśne wilki wygrały tylko 17 meczów notują najgorszy bilans w sezonie.Do nielicznych sukcesów Wolves należy pobicie rekordu w ilości double-double, zdobycie NBA Most Improved Player Award i uzyskanie double-double na poziomie 31-31 (31 punktów i 31 zbiórek)wszystko przez Kevin Love. W przerwie między sezonami Timberwolves pozyskali nowego trenera Rick Adelman, do zespołu dołączyli Derrick Williams nr 2 draftu i Ricard Rubio, który dołączył do drużyny po dwóch latach oczekiwań.
20 lutego 2015 roku do zespołu na zasadzie wymiany z Brooklyn Nets powrócił Kevin Garnett.
Zawodnicy.
Kadra w sezonie 2022/23.
"Stan na 9 lipca 2022 roku"
Trenerzy.
"Stan na październik 2017"
Statystyczni liderzy klubu.
Pogrubienie – oznacza ciągle aktywnego zawodnika występującego w zespole"Kursywa" – oznacza ciągle aktywnego zawodnika występującego w innym zespole
Punkty (sezon regularny – stan zakończenie rozgrywek 2016/17)
Minuty
Zbiórki
Asysty
Przechwyty
Bloki

</doc>
<doc id="426771" url="https://pl.wikipedia.org/wiki?curid=426771" title="Biały rycerz">
Biały rycerz

Biały rycerz – inwestor (przedsiębiorstwo lub osoba prywatna) ratujący spółkę przed wrogim przejęciem, kupujący akcje zagrożonej przejęciem spółki za zgodą jej zarządu celem zdobycia pakietu kontrolnego.

</doc>
<doc id="426773" url="https://pl.wikipedia.org/wiki?curid=426773" title="Rząd światowy">
Rząd światowy

Rząd światowy – koncepcja zakładająca stworzenie ciała politycznego, które stanowiłoby i wdrażało prawo międzynarodowe.
Według zwolenników tej teorii główną zaletą ustanowienia rządu światowego jest to, że wyeliminowałby on możliwość powstawania wojen i ograniczył wydatki na zbrojenia, które są wynikiem rywalizacji pomiędzy krajami. Natomiast przeciwnicy rządu światowego są zdania, że krwawe konflikty nadal by istniały pod postacią wojen domowych i zintensyfikowanych walk z ruchami separatystycznymi.
Wielu zwolenników teorii spiskowych dopatruje się „tajnego rządu światowego” w grupie Bilderberg. Inną teorią tego typu jest nowy porządek świata ().

</doc>
<doc id="426775" url="https://pl.wikipedia.org/wiki?curid=426775" title="Wrogie przejęcie">
Wrogie przejęcie

Wrogie przejęcie (ang. "hostile takeover") – proces uzyskania kontroli nad spółką poprzez nabycie jej akcji, który to proces nie zyskał akceptacji kierownictwa spółki przejmowanej.
W celu nabycia kontroli „najeźdźca” może wykorzystać różnorodne formy nabycia akcji:
Obrona przed wrogim przejęciem.
Obrona przed wrogim przejęciem może odbywać się przy użyciu różnorodnych metod – zarówno mających charakter ogólnych zabezpieczeń, jak i technik obronnych stosowanych w sytuacji konkretnej próby przejęcia. Wśród narzędzi obronnych można wyróżnić bariery przejęcia (strukturalne i techniczne) oraz techniki obronne.
Bariery strukturalne.
Strukturalne bariery przejęcia „odzwierciedlają konkretny sposób rozwoju firmy, jej własności i sposobów finansowania obowiązujące w różnych krajach. Bariery te wynikają zatem ze struktury systemu gospodarczego danego kraju, obejmującej tak odmienne czynniki jak podział bogactwa, rolę instytucji (w tym zwłaszcza instytucji finansowych) czy system polityczny”.
Wśród strukturalnych barier przejęcia można wymienić:
Bariery techniczne.
Techniczne bariery przejęcia (ang. "shark repellents") to „bariery [...] stwarzane przez firmy poprzez […] regulacje ograniczające prawa głosu lub poprzez przepisy dające większe uprawnienia grupom innym niż akcjonariusze firmy, na przykład menedżerom, pracownikom lub zarządowi”. Bariery techniczne zawarte są w statutach spółek lub regulaminach obrad organów spółki. Statuty polskich spółek giełdowych zawierają następujące rodzaje barier technicznych:
Przykłady wrogich przejęć.
Największa w historii (wartość 198,9 mld dolarów) próba transakcji tego typu dotyczyła wrogiego przejęcia koncernu Mannesmann przez amerykańsko-brytyjski koncern Vodafone Airtouch, jednak po długim i niejasnym okresie negocjacji transakcja uzyskała akceptację zarządu Mannesmanna, który w konsekwencji otrzymał milionowe odprawy.
Chociaż pojawiają się informacje, że do pierwszego w historii polskiej Giełdy Papierów Wartościowych w Warszawie wrogiego przejęcia doszło 27 maja 2008, kiedy to spółka Vistula &amp; Wólczanka SA przejęła pakiet kontrolny spółki jubilerskiej W. Kruk, to przypadki prób wrogich przejęć na GPW zdarzały się wcześniej, np. przejęcie Polifarbu Cieszyn-Wrocław przez Kalon na początku 1999 r. lub nieudana próba przejęcia BIG Banku Gdańskiego przez Deutsche Bank w latach 1999–2000.
Przykładem wrogiego przejęcia był wielki amerykański skandal tramwajowy. Przedsiębiorstwa z branży motoryzacyjnej aby wyrugować z rynku konkurencyjne spółki transportu miejskiego-szynowego poprzez lobbing doprowadziły do wykupienia przez specjalnie utworzoną przez nie dedykowaną spółkę podmiotów transportu miejskiego (szynowego). W następnej kolejności poprzez wprowadzenie niekorzystnych rozkładów jazdy doprowadzono do przejścia znacznej części pasażerów do innych środków transportu. W wyniku tych działań spółki transportu miejskiego w znacznej części stały się nierentowne

</doc>
<doc id="426781" url="https://pl.wikipedia.org/wiki?curid=426781" title="Okres latencji">
Okres latencji



</doc>
<doc id="426784" url="https://pl.wikipedia.org/wiki?curid=426784" title="WOPR">
WOPR



</doc>
<doc id="426788" url="https://pl.wikipedia.org/wiki?curid=426788" title="Kalectwo">
Kalectwo



</doc>
<doc id="426790" url="https://pl.wikipedia.org/wiki?curid=426790" title="Inwalidztwo">
Inwalidztwo



</doc>
<doc id="426791" url="https://pl.wikipedia.org/wiki?curid=426791" title="Samostanowienie narodów">
Samostanowienie narodów

Samostanowienie narodów (samostanowienie ludów) – prawo do swobodnego określania statusu politycznego, społecznego, gospodarczego oraz kulturowego, a także prawo do utworzenia własnego państwa lub połączenia się z państwem już istniejącym.
Początki prawa do samostanowienia narodów sięgają prądów umysłowych końca I wojny światowej. Samostanowienie narodów jako zasadę polityczną, przyznającą wszystkim narodom prawo do tworzenia i posiadania własnej państwowości sformułował m.in. Włodzimierz Lenin. Przejawiała się ona na przykład w deklaracji prezydenta USA Woodrowa Wilsona, przyznającej m.in. Polakom prawo do posiadania państwa. Samostanowienie narodów jest jedynym prawem człowieka o charakterze zbiorowym, traktowanym jako warunek korzystania z innych praw człowieka tej generacji (3 generacji praw człowieka). Przyjmuje się, że samostanowienie narodów może być realizowane tylko przez ludność zamieszkującą określony obszar i dominującą na nim.

</doc>
<doc id="426795" url="https://pl.wikipedia.org/wiki?curid=426795" title="Jean Anouilh">
Jean Anouilh

Jean-Marie-Lucien-Pierre Anouilh fr: /ʒɑ̃ maʀi lysjɛ̃ pjɛʀ anuj/ (ur. 23 czerwca 1910 w Bordeaux, zm. 3 października 1987 w Lozannie) – francuski dramatopisarz i reżyser teatralny, autor dialogów filmowych.
Życiorys.
Jean Anouilh był synem krawca. Od 1920 roku mieszkał w Paryżu, gdzie studiował prawo na Sorbonie, lecz go nie ukończył. Następnie był sekretarzem znanego francuskiego reżysera i aktora Louisa Jouveta. Przyjmuje się, iż jego inspiracją artystyczną było przedstawienie sztuki autorstwa Jeana Giraudoux pt. "Siegfried" z 1928, dzięki któremu w wieku 22 lat rozpoczął pisanie własnych utworów teatralnych. Anouilh podejmował problematykę moralną dotyczącą współczesności, choć niejednokrotnie posługiwał się sztafażem mitów antycznych. Ożenił się z aktorką Monelle Valentin. 
Odniesienia w kulturze.
Jean Anouilh jest wspomniany w piosence Kabaretu Starszych Panów "Shimmy szuja" (słowa Jeremiego Przybory): "Szuja! Pióra by pożyczyć od Anouilha – szuja! by opisać, co to jest za typ."

</doc>
<doc id="426800" url="https://pl.wikipedia.org/wiki?curid=426800" title="Cyryl VIII Geha">
Cyryl VIII Geha

Cyryl VIII Ghea (ur. 26 listopada 1840 w Aleppo, zm. 11 stycznia 1916 w Aleksandrii) – melchicki katolicki 167. patriarcha Antiochii, Jerozolimy, Aleksandrii i całego Wschodu
Urodził się 26 listopada 1840 w Syrii.
Nie wiadomo kiedy został księdzem. Wiadomo, że wyświęcił go Arcybiskup Piotr IV Geraigiry.
3 maja 1885 został arcybiskupem metropolitą syryjskiego Aleppo.
29 czerwca 1902 został wybrany patriarchą Antiochii, Jerozolimy, Aleksandrii i całego Wschodu (otrzymanie pallium 22 czerwca 1903).
W 1910 w trakcie prześladowań chrześcijan przez władze Imperium Osmańskiego, został na niego wydany wyrok śmierci. Dzięki pomocy rodaków (Melchitów) zdołał zbiec do Egiptu i przebywał w Aleksandrii.
Jego pełny tytuł zatwierdzony przez Stolicę Apostolską w Rzymie brzmiał: 167. (od św. Piotra) Patriarcha (Batriyark) Antiochii, Cylicji, Syrii, Iberii, Arabii, Mezopotamii, Pentapolis, Etiopii, całego Egiptu i całego Wschodu, Ojciec Ojców, Kapłan Kapłanów, Biskup Biskupów, Trzynasty z Apostołów, Drugi po Stolicy Piotrowej (po papieżu).
Za kadencji patriarchy Grzegorza I Youssef został kapłanem Rycerskiego Zakonu Szpitalników św. Łazarza z Jerozolimy. Od 1902 protektor i generalny administrator (namiestnik magisterium) tego zakonu. Funkcje te pełnił na zasadzie umowy zakonu z patriarchą Maksymosem III z 1841. Za radą kapelana i jałmużnika zakonu polskiego księdza kanonika Jana Tańskiego (z paryskiej parafii Najświętszej Marii Panny des Batignolles, który po upadku powstania styczniowego emigrował z Polski) patriarcha restytuował Kapitułę zakonu w Europie, z siedzibą w Paryżu.
Zmarł 11 stycznia 1916 w Aleksandrii.

</doc>
<doc id="426802" url="https://pl.wikipedia.org/wiki?curid=426802" title="Trubka Udacznaja">
Trubka Udacznaja

Trubka Udacznaja (ros. „Трубка Удачная”) – komin kimberlitowy, wielkie złoże i kopalnia diamentów w Jakucji, położone 20 kilometrów za kręgiem polarnym w okolicach miejscowości Udacznyj. Zostało odkryte 15 czerwca 1955 roku.
Jest to jedno z największych złóż diamentów na świecie. Składa się z dwóch warstw diamentonośnych – wschodniej i zachodniej. Otwarta w 1982 r. kopalnia Trubka Udacznaja jest jedną z największych odkrywek na świecie – wyrobisko jest długie na 1600 m, szerokie na 1200 m i głębokie na ponad 600 m. Ze względu na prądy powietrzne, które wywołuje, zabronione jest latanie nad nią helikopterami (miało już miejsce kilka wypadków). Większą część złoża już wydobyto, rozważa się eksploatację pozostałej jego części metodami podziemnymi.

</doc>
<doc id="426803" url="https://pl.wikipedia.org/wiki?curid=426803" title="Niepełnosprawny">
Niepełnosprawny



</doc>
<doc id="426807" url="https://pl.wikipedia.org/wiki?curid=426807" title="Michał Affanasowicz">
Michał Affanasowicz

Michał Affanasowicz (ur. 7 marca 1887 w Petersburgu, zm. 29 stycznia 1949 w Krakowie) – harcmistrz, współtwórca polskiego harcerstwa, instruktor harcerski, komendant Krakowskiej Chorągwi Męskiej ZHP, inżynier, pracownik Politechniki Śląskiej w Gliwicach.
Życiorys.
Michał Affanasowicz był synem Konstantego i Kazimiery z Rynkiewiczów. Szkołę średnią ukończył w Grodnie w 1905 r. i przeniósł się do Lwowa, gdzie studiował na Politechnice Lwowskiej na Wydziale Budowy Maszyn oraz przez trzy lata, równolegle na Wydziale Elektrycznym.
W okresie studiów związał się z ruchem „Eleusis”, gdzie poznał kilku późniejszych polskich działaczy skautowych, z którymi współtworzył w latach 1910–1911 podwaliny skautingu we Lwowie, a jako fotograf amator utrwalał najwcześniejsze chwile jego istnienia. Był drużynowym VI Lwowskiej Drużyny Skautowej, przemianowanej potem na VI Lwowską Drużynę Harcerzy we Lwowie. W 1910 r. uczestniczył w pierwszym skautowym zjeździe wakacyjnym tzw. sejmie kossowskim. Tam wraz ze Stanisławem Pigoniem opracowali "Oblicze ideowe ruchu..." – manifest oparty o VI tom "Eleusis".
Związkowe Naczelnictwo Skautowe powołało w lutym 1912 r. Lwowską Miejscową Komendę Skautową, w skład której wszedł także Michał Affanasowicz. Szkolił instruktorów skautowych na wielu kursach, m.in. w 1912 r. w Strachowie koło Urli prowadził z Jerzym Grodyńskim kurs dla warszawskich drużynowych.
W 1913 r. stał na czele drużyny polskich skautów (42 skautów i 11 oficerów skautowych) na Wszechbrytyjskim Zlocie Skautów w Birmingham, wraz z Andrzejem Małkowskim i Kazimierzem Nowakiem. Przywiózł z tego wyjazdu szereg zdjęć, które stanowiły potem ilustrację do książki Andrzeja Małkowskiego "Jak skauci pracują" (Wyd. Kraków, 1914). Było to pierwsze wspólne wystąpienie delegacji polskich skautów z trzech zaborów na terenie międzynarodowym.
W 1914 r. w Skolem przeprowadzono 3 szkoleniowe kursy skautowe. Naczelnictwo przywiązywało do nich bardzo dużą wagę, gdyż podejmowało próbę skupienia uczestników z trzech zaborów w jedną organizację. Bezpośrednio przebiegiem kursu kierował Jerzy Grodyński, a pomagali mu m.in. Jerzy Dąbrowski, Jerzy Lenczykowski, Stanisław Sedlaczek, Tadeusz Strumiłło a także sam Michał Affanasowicz.
Studia na Uniwersytecie Lwowskim ukończył w 1914 r. Dyplom ich ukończenia otrzymał 20 lipca 1914 r., tuż przed wybuchem I wojny światowej. Już wcześniej, od 1 września 1913 r. był asystentem przy Katedrze Technologii. Jako poddany rosyjski został internowany w 1914 r. w Wiedniu przez władze austriackie. Poznał tam hrabiego Tarnowskiego, który znając jego dokonania naukowe i doświadczenie, jakie zdobył na praktykach w warsztatach londyńskiej kolei podziemnej w latach 1911-1912, wyjednał u władz możliwość pracy przy maszynach parowych w swym majątku w Dzikowie. Doświadczenia tam zebrane, w okresie od 15 lipca do 5 września 1916 r. pozwoliły mu na kontynuowanie prac badawczych, których podsumowaniem była praca doktorska.
Następnie pracował jako adiunkt na Uniwersytecie Jagiellońskim, był nauczycielem przedmiotów zawodowych w Krakowie, Bielsku, Katowicach i Krakowie, a także pełnił funkcję wizytatora szkół technicznych Kuratorium Okręgu Szkolnego w Krakowie. Nie porzucił jednak w tym czasie badań naukowych. Odbył wiele krótkich praktyk w zakładach przemysłowych.
W 1920 r. poślubił Marię Sawczyńską. Ich syn Zbigniew urodził się 12 marca 1921 r. w Krakowie.
W styczniu 1923 r. został mianowany rozkazem Naczelnika ZHP komendantem Chorągwi Męskiej ZHP w Krakowie. Jako nowy komendant włączył chorągiew do Polskiej Ligi Przeciwalkoholowej. W maju 1923 r. wszedł w skład komisji prób instruktorskich (członkami wraz z nim byli: Tadeusz Strumiłło, Zbigniew Trylski i Stanisław Kuta-Kaliński). Z Chorągwi Krakowskiej odszedł 21 grudnia 1923 r., najprawdopodobniej do Chorągwi Śląskiej ZHP, gdzie był instruktorem aż do 1930 r.
W kwietniu 1936 r. na własną prośbę cofnięto mu stopień harcerski (instruktorski) i zwolniono z ZHP. Mimo to jednak, miesiąc później uczestniczył we Lwowie w Zjeździe Harcerzy z Czasów Walk o Niepodległość.
W 1937 otrzymał Odznakę Pamiątkową Dawnych Harcerzy Małopolskich (1937).
Po wybuchu II wojny światowej powrócił do Lwowa i pracował jako adiunkt na Politechnice Lwowskiej. Zajęcie Lwowa przez sowietów spowodowało, że podjął pracę jako dyrektor Gimnazjum Mechanicznego w Częstochowie i w Dębicy, gdzie od 1941 r. był dyrektorem 3-letniej Publicznej Szkoły Rzemieślniczej dla Przemysłu Metalowego w Dębicy.
Od 1 września 1943 r. uczył w Szkole Górniczo-Hutniczej w Krakowie, kilka miesięcy był dyrektorem szkoły w Dąbrowie Górniczej, skąd został przeniesiony do Gliwic, gdzie pracował od 1 lipca 1945 r. jako profesor nadzwyczajny na Politechnice Gliwickiej (dziś Śląskiej). Tu związał się ponownie z harcerstwem, uczestnicząc w działaniach Kręgu Starszoharcerskiego, który tworzyli studenci i wykładowcy. Było to jego ostatnie działanie na długim szlaku harcerskiej służby. Zmarł 29 stycznia 1949 r. w Krakowie. Pochowany został na Cmentarzu Rakowickim.

</doc>
<doc id="426809" url="https://pl.wikipedia.org/wiki?curid=426809" title="Rehabilitacja medyczna">
Rehabilitacja medyczna

Rehabilitacja medyczna (rehabilitacja lecznicza) – kompleksowe i zespołowe działanie na rzecz osoby niepełnosprawnej fizycznie lub psychicznie (lub z deficytem w ww. obszarach), które ma na celu przywrócenie tej osobie pełnej lub maksymalnej do osiągnięcia sprawności fizycznej lub psychicznej, a także zdolności do pracy oraz do brania czynnego udziału w życiu społecznym. Rehabilitacja jest integralną częścią procesu terapeutycznego, na równi z innymi metodami leczenia, współdecydującą o jego ostatecznej efektywności. Ze względu na zróżnicowanie oddziaływań rehabilitacja (szczególnie rehabilitacja neurologiczna – neurorehabilitacja) jest często prowadzona przez interdyscyplinarny zespół terapeutyczny składający się z lekarzy różnych specjalności, fizjoterapeutów, terapeutów zajęciowych, pielęgniarek, logopedów, psychologów, muzykoterapeutów itp.
Twórcami współczesnej rehabilitacji są: profesor Howard Rusk, a w Polsce profesor Wiktor Dega. Rehabilitacja to proces medyczny i społeczny.
Rehabilitacja ruchowa – usprawnianie osób z dysfunkcją narządu ruchu. Specjalista z zakresu rehabilitacji ruchowej – fizjoterapeuta – stosuje w procesie usprawniania metody fizjoterapii.
W Polsce rehabilitacja medyczna jest jedną ze specjalizacji lekarskich, a jej konsultantem krajowym od 5 lipca 2018 jest prof. nadzw. dr hab. n. med. Piotr Majcher.
Model rehabilitacji.
Polska szkoła rehabilitacji zaproponowała tzw. "model rehabilitacji" (jego twórcami są m.in. Marian Weiss i Aleksander Hulek), na który składa się:

</doc>
<doc id="426810" url="https://pl.wikipedia.org/wiki?curid=426810" title="Promienie kosmiczne">
Promienie kosmiczne



</doc>
<doc id="426818" url="https://pl.wikipedia.org/wiki?curid=426818" title="Sarp">
Sarp



</doc>
<doc id="426819" url="https://pl.wikipedia.org/wiki?curid=426819" title="Walentkowa">
Walentkowa



</doc>
<doc id="426820" url="https://pl.wikipedia.org/wiki?curid=426820" title="Błędnik błoniasty">
Błędnik błoniasty

Błędnik błoniasty () – worek łącznotkankowy o zawiłym kształcie znajdujący się we wnętrzu błędnika kostnego zawieszony w przychłonce (perylimfie) i wypełniony śródchłonką (endolimfą). Dzieli się on na dwie zasadnicze części:

</doc>
<doc id="426823" url="https://pl.wikipedia.org/wiki?curid=426823" title="UNHCR">
UNHCR



</doc>
<doc id="426824" url="https://pl.wikipedia.org/wiki?curid=426824" title="Rykaczewski">
Rykaczewski



</doc>
<doc id="426829" url="https://pl.wikipedia.org/wiki?curid=426829" title="Seminarium nauczycielskie">
Seminarium nauczycielskie

Seminarium nauczycielskie – dawny typ szkoły zawodowej, zakładu kształcącego nauczycieli.
Historia seminariów.
Początki seminariów nauczycielskich na ziemiach polskich związane są z działalnością Komisji Edukacji Narodowej, która zaczęła je tworzyć, aby uniezależnić szkolnictwo od nauczycieli duchownych.
Rozpowszechniły się w XIX wieku w państwach o wyższym poziomie kultury, np. w państwie pruskim. Na ziemiach polskich pod zaborami seminaria nauczycielskie najliczniejsze były w państwie pruskim, najmniejsza ich liczba znajdowała się w państwie austriackim.
Po odzyskaniu przez Polskę niepodległości seminaria nauczycielskie stały się podstawą systemu naboru kadr pedagogicznych. Zostały utworzone dekretem Naczelnika Państwa z 7 lutego 1919 i w szybkim czasie dostarczyły absolwentów tworzących kadrę dla rozwoju szkolnictwa podstawowego, wtedy zwanego powszechnym. W szczytowym okresie działalności seminariów, w roku szkolnym 1928/1929 wypuściły one około 8 tys. absolwentów. Już w roku szkolnym 1933/1934 najbardziej pilne potrzeby kadrowe szkolnictwa powszechnego zostały zaspokojone do tego stopnia, że po reformie szkolnej z 1932 w ramach reformy Jędrzejewicza seminaria nauczycielskie uległy likwidacji. Ostatni absolwenci opuścili nieliczne już seminaria roku szkolnym 1934/1935.
W ramach reformy Jędrzejewicza w ich miejsce utworzono po 1932 licea pedagogiczne, które były już pełnoprawnymi szkołami średnimi.
System naboru i kształcenia w seminariach nauczycielskich.
Kształcenie nauczycieli oparte było o pięcioletni cykl nauczania. W publicznych seminariach utrzymywanych przez państwo funkcjonowały oddzielne seminaria dla chłopców i oddzielne dla dziewcząt. Kandydaci do seminariów nauczycielskich musieli wykazać się wykształceniem sześcioklasowym, uzdolnieniami muzycznymi i dyspozycjami psychicznymi. Chociaż nie było to zapisaną regułą, kandydatów do nich polecali nauczyciele szkół, najczęściej absolwenci seminariów nauczycielskich. 
Egzamin wstępny był kilkudniowy i obejmował pracę pisemną z języka polskiego i arytmetyki, uzdolnienia muzyczne oraz psychologiczne obserwacje zachowania kandydatów. Dla młodzieży po czterech klasach (a taki poziom wykształcenia przeważał) tworzono w pierwszych latach tzw. "preparandy" – dwuletnie oddziały z programem uzupełniającym wykształcenie na poziomie podstawowym. W roku szkolnym 1922/1923 z "preparand" zrezygnowano.
Pięcioletni program nauczania przewidywał nauczanie przedmiotów tzw. ogólnokształcących w pełnym zakresie szkoły średniej oraz przedmiotów pedagogicznych (pedagogiki ogólnej, dydaktyki poszczególnych przedmiotów z programu szkoły powszechnej, psychologii i historii wychowania). W pierwszych trzech latach uczniowie skupiali się na przedmiotach przyrodniczo-matematycznych i artystyczno-technicznych (m.in.roboty ręczne, kaligrafia). W następnych dwóch latach koncentrowano się na uczeniu przedmiotów humanistycznych i społeczno-wychowawczych. Łącznie w trakcie całego tygodnia nauki wykładowcy seminarium prowadzili 174 godziny zajęć dla uczniów wszystkich 5 kursów nauki.
Począwszy od trzeciego roku nauki uczniowie seminariów nauczycielskich odbywali praktyki zawodowe. Młodsi, z "kursu trzeciego", czyli klasy trzeciej pełnili pomocnicze dyżury w czasie przerw międzylekcyjnych, uczniowie "kursu czwartego" przygotowywali i przeprowadzali samodzielne lekcje, "kursu piątego" – dwutygodniowe praktyki w wybranych szkołach pod okiem wykwalifikowanych nauczycieli danej szkoły. Nauczyciele seminariów nauczycielskich mieli obowiązek kontrolowania przebiegu praktyk i wystawiania ocen, które były brane pod uwagę w ocenach końcowych.
Absolwenci otrzymywali dyplom nauczyciela, uprawniający do podjęcia pracy w szkołach powszechnych. Niestety, mimo wysokiego poziomu nauczania dyplomy seminariów nie uprawniały absolwentów do wstępu na wyższe uczelnie.

</doc>
<doc id="426830" url="https://pl.wikipedia.org/wiki?curid=426830" title="The Itchy &amp; Scratchy Show">
The Itchy &amp; Scratchy Show

The Itchy &amp; Scratchy Show, Swędzacz i Drapacz (w innym tłumaczeniu Poharatka i Zdrapek) – bohaterowie ulubionej kreskówki dzieci z animowanego serialu "Simpsonowie". "The Itchy &amp; Scratchy Show" jest przerywnikiem w programie klauna Krusty’ego. Mysz – Itchy oraz kot – Scratchy krzywdzą się nawzajem w coraz bardziej wymyślne sposoby, i inaczej niż w naturze, mysz zawsze „zabija” kota. W późniejszych sezonach eksperymentalnie dołącza do nich pies – Poochie.

</doc>
<doc id="426831" url="https://pl.wikipedia.org/wiki?curid=426831" title="Colin Creevey">
Colin Creevey



</doc>
<doc id="426833" url="https://pl.wikipedia.org/wiki?curid=426833" title="Aleksander Krawczuk">
Aleksander Krawczuk

Aleksander Włodzimierz Krawczuk (ur. 7 czerwca 1922 w Krakowie, zm. 27 stycznia 2023 tamże) – polski historyk starożytności, eseista i nauczyciel akademicki, profesor nauk humanistycznych, w latach 1986–1989 minister kultury i sztuki, poseł na Sejm I i II kadencji.
Życiorys.
Absolwent IV Liceum Ogólnokształcącego w krakowskiej dzielnicy Podgórze. Podczas II wojny światowej był żołnierzem zgrupowania partyzanckiego „Żelbet” Armii Krajowej. Ukończył w 1949 studia w zakresie historii i filologii klasycznej na Wydziale Filozoficzno-Historycznym Uniwersytetu Jagiellońskiego, podjął pracę naukową w Katedrze Historii Starożytnej UJ jako asystent Ludwika Piotrowicza. Dodatkowo od 1957 do czasu objęcia stanowiska ministra w 1986 pracował w Wyższej Szkole Pedagogicznej w Krakowie; prowadził także wykłady w Wyższej Szkole Pedagogicznej w Rzeszowie. W 1960 uzyskał stopień doktora na podstawie rozprawy "Kolonizacja sullańska" (napisanej pod kierunkiem Józefa Wolskiego). Habilitował się w 1963 w oparciu o pracę zatytułowaną "Virtutis ergo. Nadania obywatelstwa rzymskiego przez wodzów Republiki". W latach 1980–1986 kierował Zakładem Historii Starożytnej UJ. W 1985 otrzymał tytuł profesorski w zakresie nauk humanistycznych.
Zajmował się historią starożytną, popularyzował zagadnienia związane z antykiem. Prowadził m.in. wraz z Arturem Janickim i Jadwigą Klinowską telewizyjny cykl dokumentalny "Antyczny świat profesora Krawczuka". Opublikował liczne, tłumaczone na szereg języków, prace naukowe i książki popularnonaukowe. Należał do Związku Literatów Polskich (1971–2003), w latach 1986–1987 pełnił funkcję prezesa krakowskiego oddziału ZLP. Był też prezesem krakowskiego oddziału Fundacji Kultury Polskiej i członkiem Stowarzyszenia Autorów Polskich.
W latach 1986–1989 był członkiem Ogólnopolskiego Komitetu Grunwaldzkiego. W tym samym okresie pełnił funkcję ministra kultury i sztuki w rządach Zbigniewa Messnera i Mieczysława Rakowskiego. Od 1991 do 1997 sprawował mandat posła na Sejm I i II kadencji z ramienia Sojuszu Lewicy Demokratycznej. W późniejszych latach był zaliczany do grona sympatyków związanego z Jackiem Majchrowskim stowarzyszenia Przyjazny Kraków.
Z okazji jego setnych urodzin w czerwcu 2022 Muzeum Historyczne Miasta Krakowa zorganizowało w Pałacu „Pod Krzysztofory” wystawę „Aleksander Krawczuk, Sto lat…”.
Życie prywatne.
Syn Dymitra i Marii. Był ojcem historyka Wojciecha Krawczuka. Został pochowany na Cmentarzu Rakowickim.

</doc>
<doc id="426834" url="https://pl.wikipedia.org/wiki?curid=426834" title="Języki berberyjskie">
Języki berberyjskie

Języki berberyjskie ("berberskie", "amazygijskie") – podrodzina języków afroazjatyckich, używanych głównie na terenach gór Atlas w Maroku (gałąź północna) oraz w Libii, Algierii i Nigrze (gałąź południowa).
Widoczna wydaje się unifikacja językowa północnych plemion berberyjskich wyrażająca się w przyjęciu wspólnej wersji języka zwanej tamazight, plemiona południowe (Tuaregowie) posługują się natomiast głównie językiem tamaszek. Piśmiennictwo istnieje od starożytności, a do zapisu tradycyjnie używa się alfabetu tifinagh.
Językami berberyjskimi posługuje się ok. 22 mln ludzi.
Główne języki berberyjskie.
Podział języków berberyjskich jest kwestią sporną; wśród uczonych brak jednomyślności w kwestii postrzegania statusu zespołów gwarowych i ich klasyfikacji.
Jedna z wersji podziału języków berberyjskich:
Inny podział języków berberyjskich:
Kolejna wersja podziału:
Liczba użytkowników.
Szacunki dotyczące liczby użytkowników poszczególnych języków berberyjskich są bardzo rozbieżne, zaś różnice pomiędzy skrajnymi wariantami liczebności są kilkukrotne. Określenie dokładnej liczby mówiących poszczególnymi językami jest utrudnione także z tego powodu, że duża część Berberów to osoby dwujęzyczne, posługujące się zarówno którymś z języków berberyjskich (niekiedy dwoma), jak i językiem arabskim.
Zobacz też.
Wikipedie w językach berberyjskich:

</doc>
<doc id="426836" url="https://pl.wikipedia.org/wiki?curid=426836" title="Pierścienie Saturna">
Pierścienie Saturna

Pierścienie Saturna – pierścienie zbudowane z cząstek lodu i skał, krążących wokół Saturna. W zależności od gęstości materiału, tworzą one pojedyncze wąskie pasma lub wstęgi. Chociaż średnica głównych pierścieni Saturna wynosi ponad 250 tysięcy kilometrów, mają one zaledwie 10 m grubości. Miejscami jednak, w niektórych pierścieniach, występują formacje wystające na 3 km. Z powodu grawitacyjnego oddziaływania księżyców orbitujących pośród pierścieni nie są one idealnie płaskie. Co 14–15 lat pierścienie Saturna ustawiają się pod takim kątem, że przestają być widoczne z Ziemi.
Odkrycie.
Jako pierwszy dziwne zjawisko wokół Saturna zauważył Galileusz w 1610 roku, ale ponieważ posługiwał się słabym teleskopem, uznał, że widzi dwa duże ciała obok Saturna. Galileusz obserwował też Saturna w okresie, gdy pierścienie były niewidoczne, i uznał wcześniejsze obserwacje za złudzenie. Christiaan Huygens w 1658 roku jako pierwszy opisał dysk wokół planety. Według koncepcji Laplace’a pierścienie miały składać się z blisko położonych, lecz oddzielnych pasm materii, jednak późniejsze obserwacje (głównie sondy Cassini) pokazały, że w rzeczywistości przerw jest niewiele. To, co widzimy jako oddzielne pierścienie, w liczbie ok. 10 tysięcy, to w rzeczywistości lokalne maksima gęstości.
Pierścienie Saturna były pierwszym systemem pierścieni odkrytym wokół planety.
Główne struktury.
Najlepiej widoczne z Ziemi pierścienie planety zostały oznaczone literami alfabetu łacińskiego. Mniej wyraźne, odkryte przez sondy kosmiczne, noszą nazwy księżyców z którymi dzielą orbity, mogą także nosić oznaczenia tymczasowe.
W 1665 roku William Ball dostrzegł na pierścieniach ciemny pasek – była to pierwsza obserwacja przerwy między pierścieniami, ale prawidłowe objaśnienie tego fenomenu (jako szczeliny) podał Giovanni Cassini dziesięć lat później (przerwa ta nosi jego imię; jest to jedyna z przerw dostrzegalna z Ziemi przez słabsze instrumenty). Nazwa „przerwa” może być jednak myląca. W języku angielskim słowem "gap" określa się rzeczywistą szczelinę (np. Przerwa Enckego – "Encke Gap"), a "division" oznacza obszar o zmniejszonej koncentracji pyłu, który może mieć złożoną strukturę (np. Przerwa Cassiniego – "Cassini Division"). Szczeliny w pierścieniach powoduje oddziaływanie grawitacyjne księżyców.
Starsze publikacje podawały grubość pierścieni na kilkanaście kilometrów (niezmiernie cienkie w porównaniu do sięgającej 250 tys. km szerokości). Pomiary sondy Cassini i obliczenia na ich podstawie wykazały jednak, że są one dużo cieńsze: 3–5 m w obrębie przerwy Cassiniego i 10–15 m w najgrubszym obszarze pierścienia A.
Podstawowy podział pierścieni.
Nazwy gęstszych, głównych pierścieni wytłuszczono, pozostałe pierścienie są pierścieniami pyłowymi. Gwiazdką oznaczono przerwy leżące w obrębie większych struktur.
Oprócz pierścieni całkowicie otaczających planetę, istnieją również bardzo słabe, niekompletne łuki materii, związane z orbitami drobnych księżyców Methone i Anthe. Najprawdopodobniej tworzą je uderzenia mikrometeoroidów w te obiekty. Pył nie opuszcza orbit księżyców ze względu na rezonanse tych ciał z Mimasem (Methone – 14:15 i Anthe – 10:11).
Pierścień Febe.
6 października 2009 r. ogłoszono odkrycie słabego obłoku materii w płaszczyźnie orbity księżyca Febe. Obłok ten, w kształcie spłaszczonego dysku, można określić mianem drugiego systemu pierścieni. Jest on nachylony pod kątem 27° do płaszczyzny równikowej Saturna i głównego systemu pierścieni. Został zaobserwowany początkowo na przestrzeni od 128 do 207 promieni planety, a w następnych latach okazał się rozciągać od 100 do 270 promieni Saturna i mieć grubość ok. 40 promieni Saturna. Orbita księżyca Febe znajduje się w średniej odległości 215 promieni Saturna. Pierścień ten pomimo dużych rozmiarów jest praktycznie niewidoczny; tworząca go materia jest rozproszona w bardzo dużej objętości i niezwykle rozrzedzona. Nie więcej niż 10% tworzących go cząstek może mieć rozmiary większe niż 10 cm. Został wykryty za pomocą obserwacji w podczerwieni przez Kosmiczny Teleskop Spitzera, odkrycia dokonali Anne J. Verbiscer i Michael F. Skrutskie (z University of Virginia) oraz Douglas P. Hamilton (z University of Maryland). Jego istnienie było postulowane już w 1970 roku przez Josepha Burnsa z Cornell University.
Cząsteczki pierścienia pochodzą prawdopodobnie od uderzeń mikrometeorytów w Febe, które następnie, na skutek oddziaływania promieniowania słonecznego, migrują bliżej Saturna. Prawdopodobnie ten proces jest przyczyną powstania na księżycu Japet dwóch obszarów o kontrastujących barwach. Materia pierścienia Febe krąży wokół planety w przeciwną stronę niż wewnętrzne księżyce i pierścienie, wskutek czego zderza się z powierzchnią Japeta, barwiąc ją na ciemnobrunatny kolor.

</doc>
<doc id="426839" url="https://pl.wikipedia.org/wiki?curid=426839" title="Daron Rahlves">
Daron Rahlves

Daron Louis Rahlves (ur. 12 czerwca 1973 w Walnut Creek) – amerykański narciarz alpejski i dowolny, trzykrotny medalista mistrzostw świata.
Kariera.
Po raz pierwszy na arenie międzynarodowej pojawił się w 1992 roku, startując na mistrzostwach świata juniorów w Mariborze, gdzie jego najlepszym wynikiem było 33. miejsce w supergigancie. Zajął też 36. miejsce w slalomie i 37. miejsce w gigancie.
W zawodach Pucharu Świata zadebiutował 13 marca 1994 roku w Whistler, zajmując 62. miejsce w supergigancie. Pierwsze pucharowe punkty wywalczył cztery dni później w Vail, zajmując 20. miejsce w tej samej konkurencji. Na podium zawodów tego cyklu po raz pierwszy stanął 3 marca 2000 roku w Kvitfjell, kończąc zjazd na pierwszej pozycji. W zawodach tych wyprzedził Didiera Cuche ze Szwajcarii i Austriaka Hermanna Maiera. Łącznie 28 razy stawał na podium, odnosząc dwanaście zwycięstw, w tym dziewięć w zjeździe i trzy w supergigancie. Najlepsze wyniki osiągnął w sezonie 2005/2006, kiedy zajął czwarte miejsce w klasyfikacji generalnej, a w klasyfikacjach zjazdu i supergiganta był trzeci. Ponadto w sezonach 2002/2003 i 2003/2004 był drugi w klasyfikacji zjazdu, w sezonie 2003/2004 był też drugi w supergigancie, a w sezonie 2004/2005 zajął trzecie miejsce w klasyfikacji supergiganta.
Na mistrzostwach świata w St. Anton zdobył złoty medal w supergigancie, wyprzedzając dwóch Austriaków: Stephana Eberhartera i Hermanna Maiera. Na rozgrywanych cztery lata później mistrzostwach świata w Bormio zdobył dwa medale. Najpierw zajął drugie miejsce w zjeździe, rozdzielając na podium swego rodaka, Bode Millera i Austriaka Michaela Walchhofera. Następnie zajął trzecie miejsce w gigancie, plasując się za Maierem i Benjaminem Raichem. W 2002 roku wystartował na igrzyskach olimpijskich w Nagano, zajmując siódme miejsce w supergigancie i dwudzieste w gigancie. Na rozgrywanych cztery lata później igrzyskach w Salt Lake City jego najlepszym wynikiem było ósme miejsce w supergigancie. Brał też udział w igrzyskach olimpijskich w Turynie, zajmując między innymi dziewiąte miejsce w supergigancie i dziesiąte w zjeździe. W 2006 roku zakończył starty w narciarstwie alpejskim.
Na przełomie 2007 i 2008 roku Rahlves zaczął startować w skicrossie. W zawodach Pucharu Świata zadebiutował 2 lutego 2008 roku w Deer Valley, zajmując czwarte miejsce. Tym samym już w swoim debiucie wywalczył pierwsze pucharowe punkty. Na podium zawodów tego cyklu jedyny raz stanął 5 stycznia 2010 roku w St. Johann in Tirol, zajmując drugie miejsce. Rozdzielił tam na Niemca Simona Stickla i Davida Duncana z Kanady. W 2009 roku wystartował na mistrzostwach świata w Inawashiro, zajmując dziewiąte miejsce. Wystąpił także na igrzyskach olimpijskich w Vancouver w 2010 roku, gdzie zajął 28. miejsce.

</doc>
<doc id="426842" url="https://pl.wikipedia.org/wiki?curid=426842" title="Walentkowa Przełęcz">
Walentkowa Przełęcz

Walentkowa Przełęcz (, nieprawidłowo na niektórych mapach "Valentkové sedlo", , ) – położona na wysokości 2100 m szeroka przełęcz w głównej grani tatrzańskiej pomiędzy Świnicą (2301 m) a Walentkowym Wierchem (2156 m). Poniżej przełęczy, po zachodniej stronie grani znajduje się należąca do słowackiej Doliny Cichej Dolina Walentkowa, a po stronie wschodniej polska Dolinka pod Kołem, odgałęzienie Doliny Pięciu Stawów Polskich. Przełęcz jest najniższym punktem Walentkowej Grani.
Powyżej przełęczy w grani Świnicy znajduje się jeszcze Świnicki Przechód (2211 m). Z kolei w kierunku Walentkowego Wierchu w grani zwanej Walentkową Granią znajduje się jeszcze wiele małych czub. Pierwszą z nich na południe od Walentkowej Przełęczy jest Mała Walentkowa Czuba.
Przejście przez Walentkową Przełęcz zostało opisane przez Viktora Lorenca w 1879 r. Najstarsze odnotowane przejście zimowe – Adam Karpiński, Kazimierz Szczepański 28 marca 1923 r. Mimo że przejście przez przełęcz było znane góralom od dawna, nie należało do popularnych przejść łączących leżące poniżej doliny. Używane było głównie przez koziarzy. Znacznie wygodniejsza dla turystów droga prowadziła przez położoną w pobliżu Gładką Przełęcz.

</doc>
<doc id="426843" url="https://pl.wikipedia.org/wiki?curid=426843" title="Paul Watrin">
Paul Watrin

Paul Watrin (1876-1950) – polityk, prawnik, dr nauk politycznych, działacz społeczny
Urodził się w 1876 w alzackiej rodzinie. Studiował prawo, w 1899 został przyjęty w poczet paryskich adwokatów. Ożenił się w 1903.
W 1916 uzyskał na Sorbonie doktorat nauk politycznych za monumentalną pracę „La tradition monarchique d`apres l`ancien droit public” (opublikowana w 1916, reprint 1983) na temat teoretycznych podwalin francuskiego monarchistycznego legitymizmu.
W 1907 został prezydentem Francuskiego Towarzystwa Archeologicznego (fr. Société française d'archéologie). Towarzystwo jest wydawcą Historycznego, Archeologicznego i Heraldycznego Biuletynu (fr. Bulletin historique, archéologique et héraldique).
W 1911 został współzałożycielem katolickiej i prawicowej partii Zjednoczenie Francuzów. 
W latach 1921-1940 był wydawcą pro-legitymistycznego przeglądu "La Science historique".
Kawaler Rycerskiego Zakonu Szpitalników św. Łazarza z Jerozolimy, członek Rady Oficerów tego zakonu. W 1910 rezydujący w Bejrucie generalny administrator (namiestnik) i protektor zakonu melchicki katolicki Patriarcha Cyryl VIII Geha za radą polskiego księdza kanonika Jana Tańskiego restytuował Kapitułę zakonu w Europie i mianował Watrina Kanclerzem Kapituły, tym samym zrzekając się funkcji generalnego administratora (pozostając kościelnym protektorem zakonu). W tym czasie Kanclerz Kapituły był najwyższą funkcją w zakonie św. Łazarza. Pozostałymi członkami odnowionej Kapituły byli: ks. kanonik Jan Tański - kapelan i jałmużnik; Paul Bugnot - sędzia herbowy; Anselme de la Puisaye (były oficer Armii Papieskiej i założyciel charytatywnego Stowarzyszenia Zielonego Krzyża w Tunisie); Charles Otzenberger - agent generalny.
W 1910 był współzałożycielem narodowego Stowarzyszenia Szpitalników św. Łazarza z Jerozolimy. (Stowarzyszenie kawalerów zakonu mogło być zarejestrowane na francuskim republikańskim prawie o stowarzyszeniach z 1901).
Zmarł w 1950.

</doc>
<doc id="426847" url="https://pl.wikipedia.org/wiki?curid=426847" title="Alex von Falkenhausen Motorenbau">
Alex von Falkenhausen Motorenbau

Alex von Falkenhausen Motorenbau – konstruktor Formuły 1 w latach 1952-1953. Brał udział w czterech wyścigach, wystawiając 9 samochodów.
Bliskie powiązania Alexa Von Falkenhausena z BMW umożliwiły mu założenie przedsiębiorstwa AFM w Monachium wkrótce po II wojnie światowej w 1948, chociaż aż do roku 1951 był formalnie pracownikiem koncernu BMW. Budowane przez niego samochody bazowały początkowo na sportowej serii BMW 328. W 1949 roku Alex von Falkenhausen rozpoczyna budowę jednomiejscowych samochodów wyścigowych. W 1951 roku samochody AFM zaczęły używać nowych silników Kuchen V8 (BMW) zaraz po tym jak BMW wycofało swoje oficjalne wsparcie. W następnym sezonie samochody AFM były ponownie napędzane silnikami BMW, a także jednostkami Bristol (samochody prywatne). Samochody AFM w historii wyścigów Formuły 1 nie odegrały znaczącej roli. Po dwóch sezonach startów 1952-53 zespół wycofał się z wyścigów Grand Prix F1. Największym sukcesem było 14 miejsce w GP Włoch zdobyte przez Hansa von Stucka. W samochodach AFM oprócz regularnego kierowcy Von Stucka, startowało kilku prywatnych kierowców m.in. Niedermayer, Fischer, Heeks, Krakau (1952) oraz Becchem i Fitzau (1953).

</doc>
<doc id="426848" url="https://pl.wikipedia.org/wiki?curid=426848" title="Zmarzłe Czuby">
Zmarzłe Czuby

Zmarzłe Czuby (, , ) – dwie turnie rozdzielone szeroką przełęczą, znajdujące się w długiej wschodniej grani Świnicy, a dokładnie we wschodniej grani Małego Koziego Wierchu.
Od głównego wierzchołka Małego Koziego Wierchu oddziela je wąska Zmarzła Przełączka Wyżnia, z której opada głęboki żleb Honoratka, dawniej zwany Żydowskim Żlebem i jeszcze dziś tak oznaczany na niektórych mapach. Ściany północne opadają do Kotła Zmarzłego Stawu Gąsienicowego. Jest w nich wąska półka, którą poprowadzono szlak Orlej Perci. Przejście to ubezpieczone jest łańcuchami i klamrami Często aż do późnego lata zalega tutaj śnieg, co było przyczyną wielu wypadków śmiertelnych. Strome, południowe ściany Zmarzłych Czub opadające w kierunku Dolinki Pustej mają ok. 160 m wysokości. Od sąsiedniej w grani Zamarłej Turni Zmarzłe Czuby oddzielone są Zmarzłą Przełęczą.
W tatrzańskich przewodnikach nie jest podawana wysokość Zmarzłych Czub. Na nielicznych mapach występują różne dane – od 2193 i 2189 m dla obu wierzchołków do 2222 m dla wierzchołka zachodniego.
Pierwsze odnotowane wejście na zachodni wierzchołek Zmarzłych Czub – ks. Walenty Gadowski z osobami towarzyszącymi – ok. 1902 r., podczas wejścia na Mały Kozi Wierch z Dolinki Pustej na siodło pomiędzy Zmarzłymi Czubami i granią, przez zachodni wierzchołek Zmarzłych Czub, Zmarzłą Przełączką Wyżnią na Mały Kozi Wierch.
Pierwsze wejście taternickie północną grzędą Zmarzłych Czub na wschodni wierzchołek – Kazimierz Dobrucki, Witold Henryk Paryski, Adam Uznański 28 lipca 1931 r. W południowo-wschodnich stromych ścianach Zmarzłych Czub znajduje się dla taterników wiele dróg wspinaczkowych o dużym stopniu trudności.
Z rzadkich w Polsce gatunków roślin stwierdzono występowanie turzycy tęgiej
Szlaki turystyczne.
Przez rejon Zmarzłych Czub przebiega znakowana czerwono Orla Perć z przełęczy Zawrat na Krzyżne. Na odcinku Zawrat – Kozi Wierch od lipca 2007 r. ruch odbywa się wyłącznie w kierunku wschodnim z Zawratu w kierunku Koziego Wierchu. Orla Perć nie prowadzi przez szczyty Zmarzłych Czub, lecz trawersuje ich północne ściany (łańcuchy) i poprzez podciętą płytę wyprowadza na Zmarzłą Przełęcz. Dobrze widoczne są stąd potężne zerwy Zamarłej Turni

</doc>
<doc id="426850" url="https://pl.wikipedia.org/wiki?curid=426850" title="Zmarzła Przełączka Wyżnia">
Zmarzła Przełączka Wyżnia

Zmarzła Przełączka Wyżnia (, , ) – głęboko wcięta, wąska przełęcz w długiej wschodniej grani Świnicy w polskich Tatrach Wysokich, oddzielająca główny wierzchołek Małego Koziego Wierchu od znajdujących się w jego wschodniej grani Zmarzłych Czub. Granią przez przełęcz poprowadzony jest szlak Orlej Perci. Z przełęczy do Kotła Zmarzłego Stawu Gąsienicowego schodzi głęboki żleb Honoratka, dawniej zwany Żydowskim Żlebem i jeszcze dziś tak oznaczany na niektórych mapach. Obie nazwy mają niejasną genezę, starsza może pochodzić od żydowskiego turysty, Kurta Langfeldesa, który zginął w tym miejscu w 1925 r.
Pierwsze odnotowane wejścia:
Strome zejście z Małego Koziego Wierchu do wcięcia Zmarzłej Przełączki Wyżniej ubezpieczone jest łańcuchami. Na przełęczy tej szlak Orlej Perci ponad żlebem Honoratka przewija się na stronę północną i trawersuje północne ściany Zmarzłych Czub półką nad Kotłem Zmarzłego Stawu. Przejście to ubezpieczone jest łańcuchami na długich kotwach i klamrami. Często aż do późnego lata zalega tutaj śnieg. Do 2012 r. miało tu miejsce 6 wypadków śmiertelnych.

</doc>
<doc id="426853" url="https://pl.wikipedia.org/wiki?curid=426853" title="Ashley Cole">
Ashley Cole

Ashley Cole (ur. 20 grudnia 1980 w Londynie) – angielski piłkarz grający na pozycji lewego obrońcy.
Kariera klubowa.
Wychowanek Arsenalu, w którego barwach zadebiutował 30 listopada 1999 w meczu Pucharu Ligi Angielskiej z Middlesbrough, zmieniając pod koniec spotkania Raya Parloura. Od 25 lutego do 8 maja 2000 roku wypożyczony był do Crystal Palace, gdzie regularnie występował w podstawowym składzie (rozegrał 14 meczów i strzelił jednego gola – zdobył bramkę w spotkaniu z Blackburn, przyczyniając się do zwycięstwa 2:1).
9 września 2000 roku w meczu z Bradford City strzelił swojego pierwszego gola w Premier League, zapewniając Arsenalowi remis 1:1. 25 października zadebiutował w europejskich pucharach, grając w wygranym 4:2 spotkaniu ze Spartą Praga. W sezonie 2000/2001 zaczął regularnie występować w barwach londyńskiego klubu, zastępując na lewej obronie Brazylijczyka Sylvinho.
Wraz z Arsenalem dwukrotnie został mistrzem Anglii (2002, 2004), trzykrotnie zdobył Puchar Anglii (2002, 2003, 2005 – w serii rzutów karnych finałowego meczu z Manchesterem United zdobył gola) oraz dwukrotnie wywalczył Tarczę Wspólnoty (2002, 2004). Ponadto w sezonie 2005/2006 dotarł z londyńskim klubem do finału Ligi Mistrzów – wystąpił w nim przez pełne 90 minut, natomiast jego drużyna przegrała 1:2 z FC Barceloną.
31 sierpnia 2006 roku (ostatni dzień letniego okresu transferowego) po długich negocjacjach podpisał pięcioletni kontrakt z Chelsea. Cena transferu wyniosła 5 milionów funtów, do Arsenalu przeszedł także obrońca William Gallas. W nowym zespole zadebiutował 9 września w wygranym 2:1 meczu z Charltonem, natomiast pierwszego gola strzelił 1 marca 2008 w spotkaniu z West Ham United. W Chelsea szybko wywalczył miejsce w pierwszym składzie i stał się podstawowym lewym obrońcą londyńskiego klubu, zastępując na tej pozycji Waynea Bridgea.
Wraz z Chelsea został mistrzem Anglii (2010), czterokrotnie zdobył puchar Anglii (2007, 2009, 2010, 2012), raz wywalczył Puchar Ligi Angielskiej (2007) oraz raz sięgnął po Tarczę Wspólnoty (2009). W sezonie 2007/2008 dotarł z londyńskim klubem do finału Ligi Mistrzów (Chelsea przegrała w nim z Manchesterem United) – wystąpił w nim w podstawowym składzie, a w serii rzutów karnych strzelił gola. Cztery lata później (2012) wraz ze swoim zespołem wygrał rozgrywki Ligi Mistrzów – w finałowym meczu z Bayernem Monachium ponownie zagrał w podstawowym składzie i w serii rzutów karnych zdobył bramkę. W 2014 roku Chelsea postanowiła nie przedłużać kontraktu z piłkarzem. 1 lipca 2014 oficjalnie stał się wolnym zawodnikiem.
7 lipca 2014 podpisał kontrakt z włoskim klubem AS Roma.
27 stycznia 2016 roku przeniósł się do amerykańskiego klubu Los Angeles Galaxy.
21 stycznia 2019 dołączył do angielskiego klubu Derby County.
Kariera reprezentacyjna.
W 1999 roku wraz z reprezentacją Anglii do lat 20 brał udział w mistrzostwach świata w Nigerii. W turnieju tym wystąpił przez pełne 90 minut w dwóch meczach, natomiast Anglicy odpadli w fazie grupowej. 31 sierpnia 2000 zadebiutował w kadrze U-21 w spotkaniu z Gruzją. Łącznie rozegrał w niej cztery spotkania i strzelił jednego gola.
28 marca 2001 roku w meczu z Albanią po raz pierwszy zagrał w seniorskiej reprezentacji Anglii. W 2002 wziął udział w mistrzostwach świata w Korei i Japonii, gdzie był podstawowym zawodnikiem kadry narodowej i wraz z nią dotarł do ćwierćfinału. Dwa lata później wystąpił w mistrzostwach Europy w Portugalii – w serii rzutów karnych przegranego ćwierćfinałowego spotkania z gospodarzami turnieju strzelił gola. Ponadto został wybrany do drużyny gwiazd mistrzostw.
Uczestniczył również w mistrzostwach świata w 2006 i 2010 roku. W turnieju w Niemczech (2006) rozegrał pięć spotkań, a wraz z reprezentacją dotarł ponownie do ćwierćfinału. Cztery lata później w Republice Południowej Afryki wystąpił w czterech spotkaniach. W 2012 roku był podstawowym zawodnikiem kadry w mistrzostwach Europy w Polsce i na Ukrainie – zagrał w czterech pojedynkach, w tym w ćwierćfinałowym z Włochami (0:0, k. 2:4), w którego serii rzutów karnych nie strzelił gola (Gianluigi Buffon obronił).
Reprezentacyjną karierę zakończył w 2014 roku.
Życie prywatne.
15 lipca 2006 poślubił brytyjską piosenkarkę Cheryl Cole. Z powodu zdrad Cheryl otrzymała rozwód, który miał miejsce 3 września 2010.
Statystyki.
Stan na 11 listopada 2016 roku

</doc>
<doc id="426854" url="https://pl.wikipedia.org/wiki?curid=426854" title="Wampir zwyczajny">
Wampir zwyczajny

Wampir zwyczajny ("Desmodus rotundus") – gatunek ssaka z podrodziny wampirów (Desmodontinae) w obrębie rodziny liścionosowatych (Phyllostomidae).
Taksonomia.
Gatunek po raz pierwszy zgodnie z zasadami nazewnictwa binominalnego nazwał w 1810roku francuski przyrodnik Étienne Geoffroy Saint-Hilaire nadając mu nazwę "Phyllostoma rotundum". Holotyp pochodził z Asunción, w Paragwaju. Podgatunek po raz pierwszy zgodnie z zasadami nazewnictwa binominalnego nazwał w 1840 roku niemiecki zoolog Johann Andreas Wagner nadając mu nazwę "Desmodus murinus". Holotyp pochodził z Meksyku. Jedyny żyjący współcześnie przedstawiciel rodzaju wampir ("Desmodus"). 
Autorzy "Illustrated Checklist of the Mammals of the World" rozpoznają dwa podgatunki. 
Zasięg występowania.
Wampir zwyczajny występuje w Ameryce zamieszkując w zależności od podgatunku:
Morfologia.
Długość ciała 68–93 mm, ogona brak, długość ucha 16–21 mm, długość tylnej stopy 13–22 mm, długość przedramienia 52–64 mm; masa ciała 25–40 g. Ma brązowo-szare futro z jaśniejszą stroną brzuszną. Brak błony ogonowej (uropatagium), która występuje u innych nietoperzy. Wampir zwyczajny ma dobrze rozwinięty zmysł węchu i duże oczy. Kończyny także są wyspecjalizowane. Przednie posiadają długi kciuk i są dobrze rozwinięte, zaś tylne są mocne. Jak wszystkie nietoperze potrafi latać, ale w odróżnieniu od innych nietoperzy potrafi też biegać i skakać. U wampirów zwyczajnych występuje dymorfizm płciowy, samice są większe od samców. Wzór zębowy: I formula_1 C formula_2 P formula_1 M formula_2 = 20. Kariotyp wynosi 2n = 28 i FN = 52.
Ekologia.
Zwyczaje.
Wampir zwyczajny preferuje tropikalne i subtropikalne klimaty. Zazwyczaj żyje w koloniach od 20 do 100 osobników, jednakże notowane były również dużo większe kolonie w liczbie 5 tys. Desmodus rotundus osiedla się w umiarkowanie oświetlonych jaskiniach o głębokich szczelinach i zagłębieniach. Można go także znaleźć w starych studniach, szybach kopalnianych i opuszczonych budynkach. W miejscach występowania wampira zwyczajnego można wyczuć charakterystyczną woń amoniaku, pochodzącą ze strawionej krwi. Na łowy wylatuje nocą, dzień spędzając ukryty w dziuplach drzew, jaskiniach i innych kryjówkach. Zaatakowane zwierzę zwykle nie zauważa napastnika, gdyż w ślinie wampira znajdują się substancje znieczulające. W przypadku nieudanego polowania przez któregoś z dorosłych osobników zdarza się dzielenie się zdobytą krwią w społeczności.
Rozmnażanie.
Wampiry zwyczajne mogą rozmnażać się cały rok, jednakże szczyt zachowań reprodukcyjnych przypada na okresy od kwietnia do maja i od października do listopada. Największą liczbę zapłodnionych samic zaobserwowano podczas pory deszczowej w Meksyku i Kostaryce. Samice mogą być w ciąży więcej niż jeden raz w ciągu roku. Ciąża trwa około 7 miesięcy. Zazwyczaj rodzi się jedno młode, lecz zdarzają się również bliźnięta. Są one karmione mlekiem matki przez pierwszy miesiąc życia, a następnie razem z matką wyruszają na łowy.
Odżywianie.
Odżywiają się wyłącznie krwią kręgowców. Nacinają skórę ofiar swymi bardzo ostrymi zębami i zlizują spływającą krew. Krew ta nie krzepnie, gdyż ślina tego nietoperza zawiera specjalne antykoagulanty. Jego przełyk jest tak wąski, że oprócz krwi nie jest w stanie przełknąć innego pożywienia.
Wampiry nie tylko osłabiają zaatakowane zwierzęta, ale mogą być nosicielami wścieklizny. Według jednej z teorii wampiry spowodowały wyginięcie koni w krainie neotropikalnej.
Komunikacja i percepcja.
Najczęściej porozumiewają się między sobą matki z młodymi. Krzyki kontaktowe zarejestrowane zostały w przedziale 6–12 kHz. Zwykle pojawiają się one podczas podziału żywności lub gdy młode chce znaleźć matkę. Sygnały chemiczne i dotykowe również mogą odgrywać ważną rolę w komunikacji. Nietoperze wampiry używają również echolokacji i wzroku, by zlokalizować ofiarę. Mogą także korzystać z węchu i słuchu podczas polowań.

</doc>
<doc id="426856" url="https://pl.wikipedia.org/wiki?curid=426856" title="Celle">
Celle

Celle – miasto powiatowe w północnej części Niemiec, w kraju związkowym Dolna Saksonia, nad rzeką Aller na południowym obrzeżu Pustaci Lüneburskiej. Jest siedzibą powiatu Celle, liczy ok. 70,7 tys. mieszkańców.
W krypcie kościoła NMP ("Stadtkirche St. Marien") pochowana jest królowa Danii Karolina Matylda (+1775), żona króla duńskiego Chrystiana VII, która po rozwodzie z mężem została zmuszona do opuszczenia Danii i zmarła na wygnaniu w Celle.
W mieście rozwinął się przemysł chemiczny, maszynowy, spożywczy, włókienniczy, skórzany oraz papierniczy
W mieście znajduje się stacja kolejowa.
9 kwietnia 1945 strażnicy SS, żołnierze Wehrmachtu, miejscowe służby mundurowe oraz niemiecka ludność cywilna zamordowali w Celle ok. 200 do 300 więźniów, w tym co najmniej 14 Polaków, transportowanych do Bergen-Belsen, po zbombardowaniu na stacji pociągów, w których byli przewożeni więźniowie. Zbrodnia bywa nazywana „Celler Hasenjagd”.

</doc>
<doc id="426857" url="https://pl.wikipedia.org/wiki?curid=426857" title="Schodki (przełęcz)">
Schodki (przełęcz)

Schodki (, , ) – położona na wysokości około 2085 m przełęcz w bocznej, południowej grani Małego Koziego Wierchu w polskich w Tatrach Wysokich. Grań ta oddziela Dolinkę pod Kołem od Dolinki Pustej. Szerokie siodło przełęczy Schodki oddziela wierzchołek Małego Koziego Wierchu (2226 m) od Kołowej Czuby (2105 m). Nazwa przełęczy związana jest z ukształtowaniem jej zbocza w postaci ułożonych schodkowo tarasików po stronie Dolinki Pustej. Nazwę przełęczy nadał ksiądz Walenty Gadowski, który przechodził nią wraz z przewodnikiem Józkiem Budzem. Ten ostatni paradował w góralskich portkach i przywiezionym z Ameryki fraku.
Drogi wejścia na przełęcz znane były od dawna pasterzom, którzy wypasali owce na zboczach grani i na samej przełęczy.
Najstarsze odnotowane wejścia turystyczne:

</doc>
<doc id="426858" url="https://pl.wikipedia.org/wiki?curid=426858" title="Kwadratury Gaussa">
Kwadratury Gaussa

Kwadratury Gaussa – metody całkowania numerycznego polegające na takim wyborze wag formula_1 i węzłów interpolacji formula_2 aby wyrażenie
najlepiej przybliżało całkę
gdzie formula_5 jest dowolną funkcją określoną na odcinku formula_6 a formula_7 jest tzw. "funkcją wagową" spełniającą warunki
Określmy iloczyn skalarny z wagą
Powiemy, że dwa wielomiany są ortogonalne względem tego iloczynu skalarnego, jeśli formula_15
Wszystkie kwadratury Gaussa wywodzą się z twierdzenia udowodnionego przez niego:
a) Jeżeli formula_2 są pierwiastkami "n"-tego wielomianu ortogonalnego formula_17 oraz formula_1 są rozwiązaniami układu równań:
to dla każdego wielomianu formula_10 stopnia nie większego niż formula_21 zachodzi
Ponadto formula_23
b) Jeżeli dla pewnego ciągu węzłów formula_24 oraz ciągu wag formula_25 dla dowolnego wielomianu formula_10 stopnia nie większego niż formula_21 zachodzi warunek (*), to formula_28 oraz formula_29 z dokładnością do kolejności.
c) Dla dowolnego ciągu węzłów formula_24 oraz ciągu wag formula_25 istnieje wielomian stopnia 2n, dla którego nie zachodzi warunek (*).
Najczęściej spotykane rodzaje kwadratur Gaussa.
Kwadratury z przedziału formula_32 z wagą formula_33 nazywamy kwadraturami Gaussa-Legendre’a
gdzie formula_35 to pierwiastki i-tego wielomianu Legendre’a.
Kwadratury z wagą formula_36 nazywamy kwadraturami Gaussa-Czebyszewa
gdzie formula_35 to pierwiastki n-tego wielomianu Czebyszewa.
Kwadratury z wagą formula_39 nazywamy kwadraturami Gaussa-Hermite’a
gdzie formula_35 to pierwiastki n-tego wielomianu Hermite’a.
Kwadratury z wagą formula_42 nazywamy kwadraturami Gaussa-Laguerre’a
gdzie formula_35 to pierwiastki n-tego wielomianu Laguerre’a.
Kwadratury z wagą formula_45 nazywamy kwadraturami Gaussa-Jacobiego

</doc>
<doc id="426861" url="https://pl.wikipedia.org/wiki?curid=426861" title="Olek">
Olek



</doc>
<doc id="426862" url="https://pl.wikipedia.org/wiki?curid=426862" title="Meiningen">
Meiningen

Meiningen – miasto powiatowe w środkowych Niemczech, w kraju związkowym Turyngia, siedziba administracyjna powiatu Schmalkalden-Meiningen. Leży nad rzeką Werra, liczy 21 645 mieszkańców (2009). Meiningen jest częścią regionu Frankonia. Miasto pełni funkcję „gminy realizującej” (niem. „erfüllende Gemeinde”) dla trzech gmin wiejskich: Rippershausen, Sülzfeld oraz Untermaßfeld. Do 31 grudnia 2018 taką samą funkcję miasto pełniło również dla gminy Henneberg, która dzień później została włączona w jego granice i stała się automatycznie dzielnicą. Do 30 grudnia 2019 jako „gmina realizująca” było miasto też dla gminy Stepfershausen, która dzień później została jego dzielnicą.
Przez miejscowość przebiega szlak rowerowy doliny Werry.
W mieście rozwinął się niewielki przemysł maszynowy, metalowy, włókienniczy oraz drzewny. Powstała tu firma ADVA Optical Networking.
W mieście znajduje się stacja kolejowa Meiningen.
Osada plemienna Turyngów, od 1008 własność biskupów. W XVI w. produkcja sukna. W końcu XIX wieku miasto słynęło ze znakomitego teatru oraz orkiestry, którą kierował m.in. Hans von Bülow, a dyrygował tutaj Johannes Brahms, Richard Strauss, Max Reger.
Gospodarka.
W mieście rozwinął się przemysł elektroniczny, maszynowy, metalowy, odzieżowy oraz drzewny.
Miasta partnerskie.
Miejscowości partnerskie:

</doc>
<doc id="426863" url="https://pl.wikipedia.org/wiki?curid=426863" title="Krasowy">
Krasowy

Krasowy (niem. "Krassow") – dzielnica Mysłowic, położona na południu miasta.
Położenie.
Krasowy położone są w południowo-wschodniej części Wyżyny Śląskiej na terenie województwa śląskiego. Krasowy graniczą z dzielnicami miasta Mysłowice: Ławki, Wesoła, Larysz-Hajdowizna, Kosztowy oraz z miastem Lędziny. Pod względem ukształtowania osadniczego wykazują kształt ulicówki, czyli osady zwartej w sobie.
Środowisko naturalne.
Pod względem geologicznym miejscowość leży w obrębie pogórza karbońskiego, którego wzniesienia dochodzą do 330 m n.p.m. Na terenach tych miejscami zachowały się szczątkowe ławice wapienia muszlowego, eksploatowanego w wapieniołomach i piecach wapiennych, zaś występujące miejscami na powierzchnię pokłady karbońskie, dały początek kopalniom węgla kamiennego. Południe dzielnicy zajmuje kompleks leśny zwany lasem krasowskim. Najwyższym wzniesieniem na terenie dzielnicy jest wzgórze Wygonie-Kępa.
Historia.
Pierwszą udokumentowaną wzmiankę o wsi Krasowy spotykamy w dokumencie „Sprzedaż sołectwa wolnego w Lędzinach” spisaną 24 czerwca 1295 r. w Staniątkach (klasztor sióstr benedyktynek), gdzie występuje nazwa Crassow. W dokumencie tym pojawia się imię ówczesnego sołtysa Krasów, Zislausa i jego syna kleryka – Klemensa (pergaminowy oryginał tego dokumentu przechowywany jest w archiwum kapituły wrocławskiej F,40).
23 marca 1555 r. Baltazar Promnitz, pan na Pszczynie, biskup wrocławski, odkupił Lędziny i wieś Krasowy od klasztoru w Staniątkach za 1.1000 talarów śląskich (oryginał tego dokumentu znajduje się w archiwum ks. w Pszczynie). W 1591 r. Krasowy zamieszkiwały rodziny: Kuscha, Merda, Wybranietz, Glas, Bremll, Janotta, Rozmus, Kochman. W XVI wieku w Krasowach powstała karczma, o której wiadomości pochodzą już od 1590 r. Poznajemy też wolnego karczmarza Griegera Kuscha. Z 1592 r. zachował się dokument (archiwum ks. w Pszczynie) zatwierdzający dla Griegera Kuscha prawa karczmarskie przez ówczesnego Pana na Pszczynie Seyfried Promnitza. Z 1649 r. z metryk lędzińskich poznajemy nazwisko jednego z wójtów Krasów, jest w nich wzmianka o starym Wojciechu z Krasów. W 1711 r. wójtem Krasów jest Matheus Pathalong, w 1811 r. Jakob Kucz, 1856 r. – Jan Pathalong, 1875 r. – Edward Weissenberg, 1881 r. – Mikołaj Strzempa, 1912-1914 – Strzempa, 1928-1932 – Michał Gonsiorczyk. W kolejnych latach wieś coraz bardziej się rozbudowywała.
W 1784 r. powstała w Krasowach pierwsza w powiecie pszczyńskim nieparafialna szkoła, do której zaczęły uczęszczać dzieci z Krasów, Wesołej i Dziećkowic. Krasowy były w tym okresie wsią graniczną pomiędzy państwem pruskim a Polską, dlatego dzieci z Kosztów do krasowskiej szkoły zaczęły chodzić dopiero z początkiem XIX w., po przyłączeniu Kosztów do Prus. Pierwszym nauczycielem nowej szkoły został urodzony w 1740 r. w Mysłowicach Andrzej Olesch. W 1919 r. rozpoczęto i zakończono budowę kościoła. Budowniczym i pierwszym proboszczem rzymskokatolickiej parafii pw. św. Józefa w Krasowach został ks. dziekan Jan Wodarz. 
Okres większego ożywienia przypadł, gdy w sąsiedniej Wesołej powstała Huta Szkla Ruhberg, a później coraz liczniejsze na tych terenach kopalnie węgla kamiennego, kamieniołomy oraz cynkownie. W XIX wieku w Furmańcu (południowej części dzielnicy, przy granicy z Kosztowami) powstał kamieniołom, który zaopatrywał region w materiały budowlane, na które popyt napędzał błyskawiczny rozwój przemysłu, wysoki przyrost naturalny i migracja. Kamieniołom funkcjonował do lat 60. XX wieku, a obecnie jego teren porasta las. W 1855 r. Krasowy liczyły 672 mieszkańców, w 1940 r. już 1887, a w 2018 r. Krasowy jako dzielnica Mysłowic mają 2912 mieszkańców. W ostatnich latach dzielnica błyskawicznie się zabudowuje domkami jednorodzinnymi , co skutkuje znaczącym wzrostem ludności.
W latach 1945-54 w gminie Kosztowy, a w latach 1973-75 w gminie Wesoła. 27 maja 1975 włączone wraz z gminą Wesoła (i miastem Wesoła) do Mysłowic.
W 2015 z części Krasów i Wesołej utworzono, na prośbę mieszkańców, dzielnicę Ławki.

</doc>
<doc id="426868" url="https://pl.wikipedia.org/wiki?curid=426868" title="Charleville (Australia)">
Charleville (Australia)

Charleville - miejscowość w Australii, w stanie Queensland, nad rzeką Warrego (dorzecze Darling). Około 5 tys. mieszkańców.

</doc>
<doc id="426869" url="https://pl.wikipedia.org/wiki?curid=426869" title="Alfonso Cuarón">
Alfonso Cuarón

Alfonso Cuarón Orozco (ur. 28 listopada 1961 w Meksyku) – meksykański reżyser, scenarzysta, montażysta i producent. Zyskał uznanie filmem z 2001 roku "I twoją matkę też", który stał się jednym z największych przebojów hiszpańskojęzycznego kina.
Życiorys.
Wczesne lata.
Urodził się w Meksyku jako syn Cristiny Orozco, biochemiczki, i Alfreda Cuaróna Santistebana, lekarza specjalizującego się w medycynie nuklearnej. Jego młodszy brat, Carlos José (ur. 1966), został także filmowcem, a drugi, Alfredo, biologiem zajmującym się ochroną przyrody. Ojciec opuścił rodzinę, gdy Alfonso Cuarón miał 10 lat. W efekcie dorastał w trudnych warunkach materialnych, odczuwał też wstyd z powodu rozejścia się rodziców i ukrywał ten fakt przed rówieśnikami. Był silnie związany emocjonalnie z Liborią Rodríguez, która pracowała jako pomoc domowa; traktował ją jako drugą matkę. Filmem zainteresował się już jako kilkulatek, a w okresie dojrzewania film stał się jego wielką pasją i ucieczką od trudnej sytuacji rodzinnej i samotności.
Po ukończeniu szkoły średniej usiłował dostać się do Centro de Capacitación Cinematográfica, jednak nie został przyjęty ze względu na zbyt młody wiek. Matka nie akceptowała jego planów kariery filmowca i ostatecznie rozpoczął studia filozoficzne. Równocześnie jednak uczęszczał na popołudniowe zajęcia w Centro Universitario de Estudios Cinematográficos (Narodowy Uniwersytet Autonomiczny Meksyku). Z uczelni tej został usunięty z powodu konfliktu z wykładowcami. Dla wsparcia rodziny podjął wówczas pracę w muzeum.
Kariera.
Po studiach trafił do środowiska filmowego, gdzie pracował jako pracownik techniczny, a później także jako reżyser filmów krótkometrażowych. Już wtedy asystował i pełnił funkcję drugiego reżysera przy filmach fabularnych – "Wigilia" ("La víspera", 1982), "Nokaut" (1984) i "Wielka impreza" ("La gran fiesta", 1986). Po sukcesie melodramatu "Gaby. Historia prawdziwa" (1987), gdzie był zarówno drugim reżyserem, jak i reżyserem w drugiej ekipie operatorskiej, postanowił nakręcić własny film.
W 1991 wraz z bratem Carlosem zrealizował swój pełnometrażowy debiut, komedię erotyczną "Tylko ze stałym partnerem" ("Sólo con tu pareja", 1991) o biznesmenie kobieciarze (w tej roli Daniel Giménez Cacho ), który po seksie z atrakcyjną pielęgniarką zostaje oszukany i boi się, że zaraził się AIDS. Film został bardzo dobrze przyjęty w Meksyku i został dostrzeżony przez Sydneya Pollacka, który zaangażował Cuaróna do wyreżyserowania odcinka serialu "Upadłe anioły". Rozgłos przyniosły mu ekranizacje powieści Frances Hodgson Burnett "Mała księżniczka" (1995) i Charlesa Dickensa "Wielkie nadzieje" (1998). 
W 2001 odniósł międzynarodowy sukces filmem "I twoją matkę też", za który wspólnie ze swoim bratem Carlosem był nominowany do Oscara za najlepszy scenariusz oryginalny. W 2004 został reżyserem trzeciej części przygód Harry’ego Pottera, "Harry Potter i więzień Azkabanu".
Podczas 86. ceremonii wręczenia Oscarów jego film "Grawitacja" (2013) otrzymał siedem Oscarów, w tym dla samego Cuaróna za najlepszą reżyserię oraz za najlepszy montaż.
Najbardziej osobisty projekt w karierze Cuaróna to nawiązująca do jego dzieciństwa i zrealizowana dla Netflixa "Roma" (2018). Film zdobył główną nagrodę Złotego Lwa na 75. MFF w Wenecji. Otrzymał także 10 nominacji do Oscarów, m.in. za najlepszy film, reżyserię, scenariusz oryginalny i zdjęcia, będąc jednym z dwóch najczęściej nominowanych filmów do tej nagrody w 2019. Na 91. ceremonii wręczenia Oscarów Cuarón zdobył ostatecznie statuetkę za najlepszą reżyserię oraz za najlepsze zdjęcia, a obraz został pierwszym w historii tytułem reprezentującym kinematografię meksykańską uhonorowanym Oscarem za najlepszy film nieanglojęzyczny.
Zasiadał w jury konkursu głównego na 61. MFF w Cannes (2008). Przewodniczył obradom jury na 72. MFF w Wenecji (2015).

</doc>
<doc id="426871" url="https://pl.wikipedia.org/wiki?curid=426871" title="Zawory">
Zawory



</doc>
<doc id="426874" url="https://pl.wikipedia.org/wiki?curid=426874" title="Karbala">
Karbala

Karbala (arab. كربلاء, znana także pod nazwami "Kerbala", "Kerbela", "Karbila") – miasto w środkowej części Iraku, na Nizinie Mezopotamskiej, w pobliżu Eufratu, stolica muhafazy Karbala, zamieszkana przez około 1 mln osób.
Etymologia.
Nie ma jednoznacznego stanowiska badaczy odnośnie do pochodzenia nazwy miasta „Karbala”. Część badaczy uważa, że wywodzi się ona od określenia „Kar Babel”, co oznacza grupę starożytnych osad babilońskich, w tym Nainawa, Al-Ghadiriyya, Karbella, Al-Nawaweess i Al-Heer (obecnie znane jako Al-Hair, miejsce w którym znajduje się grób Husayna ibn Alego). Inni zwracają uwagę, że „Karbala” może nawiązywać do miejsca, w którym zginął Husayn ibn Ali, a które to jest stworzone „z miękkiej gleby” – Al-Karbalat.
Według wierzeń szyickich, archanioł Gabriel przekazał Mahometowi prawdziwe znaczenie słowa Karbalā’. Według tej teorii, jest ono połączeniem słów: karb (arab. كَرْب), oznaczającego „ziemię, która powoduje agonię” oraz słowa balā’ (arab. بَلَاء), oznaczającego „dolegliwości”.
Klimat.
Karbala znajduje się w strefie ciepłego klimatu pustynnego (BWh w klasyfikacji klimatu Köppena) z wyjątkowo gorącymi, długimi, suchymi latami i łagodnymi zimami. Prawie wszystkie roczne opady występują od listopada do kwietnia, chociaż żaden miesiąc nie jest mokry.
Historia.
W 680 roku miała tu miejsce bitwa, w której zginął wnuk Mahometa, Husajn ibn Ali. Jego grób jest popularnym miejscem pielgrzymek szyitów. W mieście rozwinął się przemysł metalowy, włókienniczy i odzieżowy, obuwniczy, materiałów budowlanych oraz spożywczy, a także rzemiosło artystyczne.
W roku 1915 miało miejsce powstanie w Karbali, będące aktem buntu przeciwko Imperium Osmańskiemu, rządzącemu wówczas na tych terenach.
W 1928 r. w mieście przeprowadzono istotny projekt odwadniania miasta, aby uwolnić miasto od niezdrowych bagien, powstałych między kanałami Hussainiya i Bani Hassan nad Eufratem.
W 1991 r. miasto było świadkiem powstania i buntu w trakcie zawieszenia broni podczas wojny w Zatoce Perskiej, a skierowanego przeciwko panującej władzy, z Saddamem Husajnem na czele.
Między 3 a 6 kwietnia 2004 roku miała miejsce obrona ratusza w Karbali, prowadzona przez żołnierzy polskich i bułgarskich.
14 kwietnia 2007 roku w pobliżu stacji autobusowej miał miejsce atak terrorystyczny przy użyciu auta wypełnionego materiałami wybuchowymi. W ataku tym zginęło 47 osób, z czego 16 ofiar stanowiły dzieci.

</doc>
<doc id="426875" url="https://pl.wikipedia.org/wiki?curid=426875" title="Małgorzata Niemczyk">
Małgorzata Niemczyk

Małgorzata Barbara Niemczyk (ur. 25 października 1969 w Łodzi) − polska siatkarka, reprezentantka Polski, mistrzyni Europy z 2003. Komentator sportowy, trener siatkarski i samorządowiec. Posłanka na Sejm VII, VIII i IX kadencji.
Życiorys.
Jako siatkarka grała początkowo w klubach łódzkich, następnie w Chemiku Police i Augusto Kalisz. Była też zawodniczką klubów włoskich, rosyjskich i tureckich. Od 2007 do 2010 grała dla KS Organika Budowlani Łódź, po czym zakończyła karierę sportową. W reprezentacji Polski rozegrała łącznie 244 mecze w latach 1989–2006. W trakcie kariery sportowej ukończyła XII Liceum Ogólnokształcące im. Stanisława Wyspiańskiego w Łodzi i następnie studia ekonomiczne na Wydziale Ekonomiczno-Socjologicznym Uniwersytetu Łódzkiego. Była komentatorem sportowym, pracując dla Eurosportu, TVP i Polsatu.
W 2007 została pracownikiem Wydziału Sportu w Urzędzie Miasta Łodzi.
W wyborach w 2010 uzyskała mandat radnej sejmiku łódzkiego z listy Platformy Obywatelskiej.
15 lutego 2011 objęła stanowisko trenera siatkarek Organiki Budowlanych Łódź.
W wyborach parlamentarnych w 2011 została wybrana do Sejmu VII kadencji z listy PO. W 2015 została członkinią honorowego komitetu poparcia Bronisława Komorowskiego przed wyborami prezydenckimi.
W wyborach w 2015 została ponownie wybrana do Sejmu, otrzymując 17 741 głosów. W Sejmie VIII kadencji została członkinią Komisji Kultury Fizycznej, Sportu i Turystyki oraz Komisji Regulaminowej, Spraw Poselskich i Immunitetowych. W 2019 z powodzeniem ubiegała się o poselską reelekcję z ramienia Koalicji Obywatelskiej, otrzymując 13 421 głosów.
Życie prywatne.
Pochodzi z rodziny z siatkarskimi tradycjami. Matka Barbara Hermel-Niemczyk była wielokrotną reprezentantką Polski, zdobyła brązowy medal na Letnich Igrzyskach Olimpijskich w Meksyku w 1968. Ojciec Andrzej Niemczyk był trenerem reprezentacji Polski. Od 2012 zamężna z Robertem Cichoniem.
Kariera sportowa.
Kluby.
Małgorzata Niemczyk rozpoczynała karierę od występów w łódzkich drużynach Społem i Start. Później grała w następujących klubach:

</doc>
<doc id="426876" url="https://pl.wikipedia.org/wiki?curid=426876" title="Kajman szerokopyski">
Kajman szerokopyski

Kajman szerokopyski ("Caiman latirostris") – gatunek gada z rodziny aligatorowatych.

</doc>
<doc id="426877" url="https://pl.wikipedia.org/wiki?curid=426877" title="Handan">
Handan

Handan (chiń. 邯郸; pinyin: "Hándān") – miasto o statusie prefektury miejskiej we wschodnich Chinach, w prowincji Hebei, na Nizinie Chińskiej, na południe od miasta Shijiazhuang. W 2010 roku liczba mieszkańców miasta wynosiła 1 384 575. Prefektura miejska w 1999 roku liczyła 8 209 872 mieszkańców. Ośrodek przemysłu bawełnianego, maszynowego, spożywczego i porcelanowego.
Podział administracyjny.
Prefektura miejska Handan podzielona jest na:

</doc>
<doc id="426880" url="https://pl.wikipedia.org/wiki?curid=426880" title="Podatek Tobina">
Podatek Tobina

Podatek Tobina – zaproponowany przez Jamesa Tobina, amerykańskiego noblistę w dziedzinie ekonomii, podatek od spekulacyjnych transakcji walutowych, z którego dochód miał być przeznaczony na wyrównanie nierówności społecznych.
Jest on uznawany za jeden z prostszych instrumentów walki z walutową spekulacją finansową na skalę globalną. Wprowadzenie podatku Tobina odsuwa niebezpieczeństwo gwałtownego osłabienia waluty jakiegoś państwa na skutek działań spekulantów.
Spekulacja walutowa polega na odniesieniu zysku przez sprzedaż waluty i ponownym jej odkupieniu po niższej cenie. Spekulanci, aby osiągnąć jak największe zyski, sprzedają i odkupują waluty wielokrotnie w ciągu jednego dnia. Jeśli, po wprowadzeniu podatku Tobina, za każdą tego typu operację spekulant musiałby zapłacić podatek proporcjonalny do zamierzonego zysku, działania te byłyby mniej opłacalne.
W przeciwieństwie do spekulanta, firma handlująca lub inwestująca za granicą dokonuje bardzo niewielu transakcji kupna-sprzedaży walut. Nie będzie ona więc dotknięta podatkiem Tobina.
Skuteczność podatku Tobina jest możliwa jedynie, gdy zostanie wprowadzony jednocześnie przez kilka liczących się na międzynarodowym rynku obrotów walutowych państw. Stowarzyszenie ATTAC zaproponowało, by Unia Europejska podjęła inicjatywę utworzenia „strefy Tobina”. Działania te zakładałyby opodatkowanie wymiany euro na inne waluty i odwrotnie.
Sens podatku Tobina był i jest kwestionowany. Jego nieskuteczności dowodzą doświadczenia państw, które zdecydowały się go wdrożyć.
W styczniu 1984 roku podatek ten wprowadziła Szwecja. Nie dało to spodziewanych dochodów do budżetu, natomiast doprowadziło do natychmiastowego spadku wartości akcji na giełdzie. Ten sam efekt spowodowała kolejna, dwukrotna podwyżka stawki podatku. W efekcie wprowadzenia podatku praktycznie zanikł obrót kontraktami terminowymi futures i opcjami. Podatek spowodował m.in. problemy z pozyskiwaniem pieniędzy poprzez giełdę, wzrost kosztu kredytów, spadek zainteresowania szwedzkimi akcjami i wzrost zainteresowania giełdami w Oslo i Londynie. 15 kwietnia 1990 w Szwecji ostatecznie zniesiono podatek Tobina.
Przykładowo podatek od transakcji wzrósł na Węgrzech w 2013 z 0,3 do 0,6%.

</doc>
<doc id="426881" url="https://pl.wikipedia.org/wiki?curid=426881" title="Gusau">
Gusau

Gusau — miasto w północno-zachodniej Nigerii, nad rzeką Sokoto, przy linii kolejowej Zaria - Kaura Namoda; stolica stanu Zamfara. Około 114 tys. mieszkańców. Ośr. handlu, rzemiosła i przemysłu lekkiego (włókienniczy); port lotniczy.
We wrześniu 2006 roku 40 osób poniosło śmierć w rezultacie pęknięcia tamy na zbiorniku wodnym w pobliżu miasta Gusau, na północy Nigerii.
W mieście rozwinął się przemysł włókienniczy oraz spożywczy.

</doc>
<doc id="426882" url="https://pl.wikipedia.org/wiki?curid=426882" title="Magdalena Śliwa">
Magdalena Śliwa

Magdalena Joanna Śliwa z d. Szryniawska (ur. 17 listopada 1969 w Makowie) – polska siatkarka, reprezentantka kraju w latach 1990–2007. Rekordzistka pod względem liczby rozegranych meczów w reprezentacji (359). Asystentka trenera reprezentacji Polski kobiet w siatkówce, Marco Bonitty. Od lutego 2017 trener MKS-u Dąbrowa Górnicza. Od 2019 trener TS Wisła Kraków.
Kariera.
359-krotna reprezentantka Polski w drużynie narodowej debiutowała 14 stycznia 1990 roku w meczu przeciwko ówczesnej Czechosłowacji. Spotkanie rozegrane zostało w Pilźnie w ramach kwalifikacji do mistrzostw świata. Podopieczne trenera Superlaka przegrały w pięciu setach. W swojej pierwszej dużej imprezie zagrała rok później, zajmując z reprezentacją 9. miejsce na mistrzostwach Europy. W latach dziewięćdziesiątych jeszcze trzykrotnie brała udział w czempionacie Starego Kontynentu.
Po dwóch sezonach rozbratu z kadrą wróciła do niej w 2002 roku, by zagrać na mistrzostwach świata. Jednak największe sukcesy odniosła dopiero w 2003 roku, kiedy z drużyną prowadzoną przez Andrzeja Niemczyka wywalczyła awans do World Grand Prix, a następnie złoty medal ME, na których została wybrana najlepszą rozgrywającą turnieju. Dwa lata później wraz z koleżankami powtórzyła ten sukces. W 2007 roku przez kilka miesięcy była asystentem trenera reprezentacji, Marco Bonitty. Swoje ostatnie mecze w biało-czerwonych barwach rozegrała w 2007 roku podczas rozgrywanego w Japonii Pucharu Świata.
Wychowanka Wisły Kraków, występowała w swoim macierzystym klubie do 1992 roku, zdobywając m.in. wicemistrzostwo Polski (1989/1990). Na krajowych parkietach największe sukcesy odnosiła jednak z Chemikiem Police, z którym dwukrotnie stanęła na najwyższym stopniu podium ligowych rozgrywek, trzykrotnie sięgnęła po Puchar Polski oraz zdobyła brązowy medal Pucharu Zdobywców Pucharów. W 1998 roku zdecydowała się na wyjazd do ligi włoskiej, w której przez trzy pierwsze sezony występowała razem z Dorotą Świeniewicz w Desparze Perugia. W 1999 roku z klubem ze stolicy Umbrii zdobyła Puchar Włoch, a rok później PZP. W 2002 roku z Foppapedretti Bergamo wywalczyła „Scudetto” oraz drugie miejsce w rozgrywkach Ligi Mistrzyń, po czym zdecydowała się powrócić do Polski, by z BKS-em Bielsko-Biała wywalczyć trzeci w karierze tytuł mistrzyni Polski. Trzy kolejne sezony jednak znów spędziła we włoskiej Serie A, a jej największym sukcesem był srebrny medal wywalczony z Monte Schiavo Jesi w Pucharze CEV w 2004 roku.
Na Półwyspie Apenińskim Śliwa współpracowała między innymi z takimi trenerami jak Massimo Barbolini czy Giuseppe Cuccarini, a jej koleżankami z drużyny było wiele medalistek igrzysk olimpijskich czy mistrzostw świata, m.in. Regla Torres, Taismary Agüero, Mirka Francia, Regla Bell, Prikeba Phipps, Logan Tom, Tara Cross-Battle, Anna Vania Mello, Elisa Togut czy Eleonora Lo Bianco.  
W 2006 roku Magdalena zdecydowała się na powrót do Polski – przez dwa sezony występowała w 1. lidze, jako zawodniczka Wisły Kraków. Do najwyższej klasy rozgrywkowej wróciła w 2008 roku jako siatkarka zespołu z Dąbrowy Górniczej. W sezonie 2010/2011 wraz z córką Izabelą reprezentowała barwy PGE Atomu Trefla Sopot, z którym wywalczyły srebrny medal mistrzostw Polski.
W 2015 roku 46-letnia Magdalena Śliwa zakończyła karierę siatkarską i objęła funkcję asystenta trenera MKS-u Dąbrowy Górniczej, Juana Serramalery.  W lutym 2017 została I trenerem zespołu z Dąbrowy.

</doc>
<doc id="426885" url="https://pl.wikipedia.org/wiki?curid=426885" title="Szlaki turystyczne Torunia i okolic">
Szlaki turystyczne Torunia i okolic

Szlaki turystyczne Torunia i okolic – krajobrazowo-przyrodnicze, forteczne oraz związane z martyrologią Narodu Polskiego szlaki piesze i rowerowe na terenie Torunia i powiatu toruńskiego.
Szlaki piesze.
Szlak prowadzi wzdłuż doliny Wisły; początkowo lasami, później brzegiem starorzecza. W Ciechocinku przechodzi przez centrum letniskowej miejscowości, a następnie wspina się na szczyt krawędzi doliny Wisły do Raciążka. Od ruin zamku w Raciążu ponownie prowadzi w dół doliny, a następnie polami przy krawędzi nadwiślańskich zboczy do rynku w Nieszawie.
Trasa szlaku prowadzi lasami wzdłuż Doliny Drwęcy przez tereny Brodnickiego Parku Krajobrazowego. Po drodze szlak przechodzi przez kilka rezerwatów przyrody i miejscowości, w których znajdują się ważne zabytki, takie jak: zamek w Golubiu Dobrzyniu, ruiny zamku w Brodnicy.
Szlak prowadzi przy miejscach pamięci narodowej w Olku i na Barbarce; przebiega również przez tereny leśne położone na północny wschód od Torunia. Innymi walorami szlaku jest rezerwat przyrody Las Piwnicki i obserwatorium astronomiczne UMK w Piwnicach.
Szlak prowadzi sosnowymi lasami i terenami agrarnymi Pojezierza Chełmińskiego. Łączy szlaki najbliższych okolic Torunia z pieszymi szlakami w Dolinie Dolnej Wisły.
Szlak prowadził wcześniej do Suchatówki, ale został skrócony i obecnie kończy się przy głównej szosie w Cierpicach. W lesie na terenie dawnego pogorzeliska stare znaki są usunięte. Znaki nie zostały usunięte w okolicach Suchatówki. Nazwa szlaku wzięła się od menonitów, którzy byli niderlandzkimi osadnikami w Polsce od XVII w.
Szlak, którego trasa prowadzi po XIX-wiecznych zabudowaniach obronnych Twierdzy Toruń. Szlak prowadzi zarówno północną jak i południową częścią miasta.

</doc>
<doc id="426886" url="https://pl.wikipedia.org/wiki?curid=426886" title="Hajdarabad (Indie)">
Hajdarabad (Indie)

Hajdarabad (hindi हैदराबाद, trb.: "Hajdarabad", trl.: "Haidarābād"; telugu హైదరాబాదు; urdu حیدر آباد; ang. "Hyderabad") – miasto w środkowo-południowych Indiach, stolica stanu Telangana. Do 2 czerwca 2014 roku był stolicą Andhra Pradesh i przez kolejne 10 lat od tej daty ma służyć jako tymczasowa stolica tego stanu.
Geografia.
Hajdarabad leży w środkowej części wyżyny Dekan, nad rzeką Musi (dopływ Kryszny).
Historia.
Założony w 1591 jako nowa stolica przez władcę Golkondy Kutbśaha. W XVII wieku na przedmieściach działały znane kopalnie diamentów. Pod koniec tego stulecia miasto zdobył wielki Mogoł Aurangzeb, ale w 1724 Asaf Dżah I ponownie stworzył tu państwo. Rządzony odtąd przez nizamów, Hajdarabad stał się ważnym ośrodkiem artystycznym. W połowie XVIII wieku popadł on w zależność od Francji, a zaraz potem – od Anglii.
Podstawowe języki – telugu dla hinduistów, urdu dla ludności muzułmańskiej. Coraz popularniejszy staje się angielski.
Klimat.
Latem temperatura waha się od 18 do 43 stopni Celsjusza (zimą od 9 do 26 stopni). Pora deszczowa – między czerwcem a październikiem. Monsun mniej odczuwalny niż na południu i bliżej wybrzeża.
Hajdarabad w filmie indyjskim.
Akcja wielu filmów indyjskich, szczególnie produkowanych w języku telugu, rozgrywa się w Hajdarabadzie, np:
Od 1995 roku odbywa się tu co dwa lata międzynarodowy festiwal filmów dla dzieci.

</doc>
<doc id="426890" url="https://pl.wikipedia.org/wiki?curid=426890" title="Teuva">
Teuva

Teuva (szwedzkie "Östermark") – miasto w południowej Finlandii w prowincji Finlandia Zachodnia.
Populacja wynosi 5767 (1 stycznia 2013), gęstość zamieszkania 10,4 osób/km², a powierzchnia 556,05 km², z czego 1,34 km² to powierzchnia wody.
Teuva jest miastem partnerskim Cieszyna.

</doc>
<doc id="426901" url="https://pl.wikipedia.org/wiki?curid=426901" title="Zecharia Sitchin">
Zecharia Sitchin

Zecharia Sitchin (ur. 11 lipca 1920 w Baku, zm. 9 października 2010 w Nowym Jorku) – amerykański pisarz i dziennikarz, jeden z twórców paleoastronautyki.
Życiorys.
Urodził się w Baku, stolicy Azerbejdżańskiej SRR. W dzieciństwie wraz z rodzicami wyjechał na terytorium Mandatu Palestyny. Uczęszczał do London School of Economics, specjalizując się w historii ekonomii.
Jest autorem siedmiotomowego cyklu "Kroniki Ziemi", przedstawiającego własną teorię dotyczącą historii i prehistorii naszego globu oraz powstania ludzkości.
Twierdził, że potrafi czytać i rozumieć język sumeryjski – oparł swoje "Kroniki Ziemi" na informacjach i tekstach rzekomo spisanych na glinianych tabliczkach pozostawionych przez starożytne cywilizacje Bliskiego Wschodu. Krytycy pokazują jednak, że Sitchin miał nikłą znajomość dawnych języków i wielu słowom sam nadawał nowe, wymyślone przez siebie znaczenia, tak by odpowiadały jego teoriom. Dowodzą również, iż w cytowanych źródłach Sitchin pomijał niektóre fragmenty lub zmieniał ich treść. Historycy wskazują, że Sitchin nie posiadał w rzeczywistości elementarnej wiedzy na temat Sumerów, pisał on bowiem, iż znali oni rzekomo 12 planet Układu Słonecznego, podczas gdy żaden sumeryjski tekst nie mówi o więcej niż 5 planetach.
Książki Sitchina przetłumaczono na wiele języków oraz wydano w alfabecie Braille’a.
Jego poglądy są zbliżone do poglądów Ericha von Dänikena i również uznawane za pseudonaukowe.

</doc>
<doc id="426903" url="https://pl.wikipedia.org/wiki?curid=426903" title="Nathan Lane">
Nathan Lane

Nathan Lane, właściwie Joseph Lane (ur. 3 lutego 1956 w Jersey City) – amerykański aktor. Trzykrotny laureat Tony Award.
W ciągu ponad 40–letniej kariery był oglądany na scenie i na ekranie w rolach zarówno komediowych, jak i dramatycznych. W 2010 „The New York Times” okrzyknął Lane’a „największym artystą estradowym dekady”.
Życiorys.
Urodził się w Jersey City w New Jersey jako syn Nory Veroniki (z domu Finnerty), sekretarki, i Daniela Josepha Lane’a, kierowcy ciężarówki. Jego matka była gospodynią domową i sekretarką, która cierpiała na stany maniakalno-depresyjne i zmarła w 2000. Jego ojciec był aspirującym tenorem, który zmarł w 1967 w wyniku choroby alkoholowej, gdy Lane miał 11 lat. Miał dwóch braci – Daniela Jr. i Roberta. Nathan Lane pochodzi z katolickiej rodziny irlandzkiej. Został nazwany na cześć swojego wuja, jezuickiego księdza. Lane uczęszczał do szkół katolickich w Jersey City, w tym do prowadzonej przez jezuitów szkoły przygotowawczej św. Piotra, gdzie w 1974 został wybrany najlepszym aktorem, a lata później otrzymał nagrodę 2011 Prep Hall of Fame Professional Achievement Award. W 1976 wystąpił w spektaklu "Jerz". 
W 1977 wystąpił w roli Nathana Detroita w musicalu Franka Loessera "Faceci i laleczki". W 1982 zadebiutował na Broadwayu jako Roland Maule w komedii Noëla Cowarda "Obecny śmiech" u boku George’a C. Scotta. W 1984 przyjął rolę Harry’ego w produkcji off-Broadwayowskiej "What About Luv?". W 1996 za rolę Prologusa w komediowym musicalu "Zabawna historia wydarzyła się w drodze na forum" zdobył Tony Award w kategorii najlepszy aktor w musicalu. Rola Maxa Bialystocka w musicalu Mela Brooksa "Producenci" przyniosła mu Tony Award (2001) i Laurence Olivier Award (2005).
Po debiutanckim występie na małym ekranie jako kierownik sceny w miniserialu CBS "Valley of the Dolls" (1981) opartym na powieści Jacqueline Susann, po raz pierwszy trafił na kinowy ekran w roli Harolda Allena w dramacie Héctora Babenco "Chwasty" ("Ironweed", 1987). Powszechną rozpoznawalność przyniosła mu rola homoseksualnego Alberta Goldmana, partnera Robina Williamsa w komedii Mike’a Nicholsa "Klatka dla ptaków" ("The Birdcage", 1996). W sitcomie NBC "Brawo, bis!" ("Encore! Encore!", 1998-1999) był dtwórcą głównej roli Josepha Pinoniego, heteroseksualnego maniaka-seksoholika. W 2018 odebrał po raz trzeci Tony Award za kreację Roya M. Cohna–Priora II w sztuce "Anioły w Ameryce".
Życie prywatne.
Kiedy miał 21 lat, powiedział swojej matce, że jest gejem. Ta odparła, że lepiej by było, by umarł, na co on odpowiedział odpowiedział jej: „"Wiedziałem, że mnie zrozumiesz"”.
17 listopada 2015 zawarł związek małżeński z Devlinem Elliotem, producentem teatralnym i pisarzem.

</doc>
<doc id="426908" url="https://pl.wikipedia.org/wiki?curid=426908" title="Sitchin">
Sitchin



</doc>
<doc id="426916" url="https://pl.wikipedia.org/wiki?curid=426916" title="Okręty podwodne typu IA">
Okręty podwodne typu IA

Okręty podwodne typu IA – niemieckie okręty podwodne (U-Booty) powstałe w 1936 r. jako próba stworzenia dla Kriegsmarine oceanicznego okrętu podwodnego. Ich konstrukcję oparto na projekcie opracowanym przez założone w Holandii w celu obejścia zakazów traktatu wersalskiego niemieckie przedsiębiorstwo IvS.
Historia.
IvS przygotowało projekt tych okrętów dla Hiszpanii jako typ "E-1". Duża część struktury okrętu prototypowego została prefabrykowana w Holandii, po czym przetransportowana do Hiszpanii celem ostatecznego montażu. Władze nowo powstałej wówczas Republiki Hiszpańskiej odmówiły jednak zaakceptowania okrętu, który krótko przed ukończeniem w stoczni Echovarrieta y Larringa został w roku 1934 sprzedany w związku z tym Turcji, gdzie służył jako „Gür”. Taki sam projekt wykorzystano dla budowy oceanicznych jednostek dla Kriegsmarine, gdy III Rzesza postanowiła ponownie rozpocząć budowę okrętów podwodnych.
W stoczni AG Weser w Bremie, zbudowano tylko dwie jednostki tego typu dla Niemiec – U-25 i U-26, które miały jednak szereg wad. Jednostki te były niestateczne, zanurzały się powoli, miały problemy z manewrowaniem w zanurzeniu oraz inne mechaniczne usterki. Niemniej jednak oba okręty odnosiły sukcesy w pierwszych miesiącach II wojny światowej. U-25 zatopił osiem jednostek pływających i uszkodził jedną, a U-26 zatopił jedenaście i uszkodził dwie.
1 lipca 1940 roku U-26 został zatopiony w pobliżu Irlandii po tym, jak odniósł uszkodzenia zadane mu przez brytyjską korwetę HMS „Gladiolus” i australijską łódź latającą Short Sunderland. U-25 zatonął na minie niedaleko Terschelling 1 sierpnia 1940 roku. Turecki „Gür” natomiast został skreślony z listy okrętów floty w 1950 roku.

</doc>
<doc id="426920" url="https://pl.wikipedia.org/wiki?curid=426920" title="Noc i ciemność">
Noc i ciemność

Noc i ciemność (ang. "Endless Night") – powieść Agathy Christie wydana w 1967. Jest to inna wersja opowiadania Śmiertelna klątwa z panną Jane Marple.
Fabuła.
Michael Rogers, prosty chłopak, który nigdzie nie może zagrzać na dłużej miejsca, trafia pewnego dnia do małego miasteczka Kingston Bishop, gdzie na trafia na starą, wystawioną na licytację posiadłość nazywanych przez miejscowych „Wieżą” lub częściej „Cygańskim gniazdem”. Podobno posiadłość jest obłożona klątwą rzuconą przez Cygan, domniemanych dawnych właścicieli tych terenów. Michael marzy o kupieniu tego domu, lecz go na to nie stać. Gdy wraca do miasteczka napotyka miejscową wróżbitkę i cygankę Esther Lee, która każe mu się trzymać z daleka od posiadłości „Cygańskie gniazdo”. Twierdzi, że nic dobrego nigdy nikogo tam nie spotka. Jakiś czas później Michael Rogers poznaje Amerykankę Fennellę „Ellie” Goudman, dziedziczkę wielkiego majątku, w której zakochuje się ze wzajemnością od pierwszego wejrzenia. Wkrótce potem biorą ślub i kupują posiadłość „Cygańskie gniazdo”, gdzie budują dom. Wkrótce po przeprowadzce do nowego domu dochodzi do nieprzyjemnych incydentów – ktoś wybił szybę raniąc Ellie. A poza tym Ellie jest ciągle nachodzona i straszona przez starą cygankę Lee. Może jednak liczyć na swą wierną przyjaciółkę Gretę. Ostatecznie Ellie ginie w tajemniczych okolicznościach.
Rozwiązanie.
Mordercą okazuje się sam główny bohater i narrator opowieści, Michael Rogers. Okazuje się, że już wcześniej miał na swoim koncie kilka morderstw - w czasach szkolnych utopił w stawie kolegę, by móc mu ukraść drogi zegarek. Parę lat później zamordował innego kolegę, by ukraść mu kilkaset funtów.
Okazuje się, że ślub z Ellie był od początku ukartowany przez Michaela i Gretę. Jak się okazuje, znała ona Michaela od dawna i razem zaplanowali przejęcie majątku bogatej dziedziczki. To Greta zaaranżowała spotkanie, w wyniku którego Ellie i Michael się poznali. Greta i Michael wspólnie dodali trucizny do lekarstwa na alergię, które brała Ellie. Trucizna zaczęła działać dopiero podczas przejażdżki konnej. Śmierć wyglądała zatem na wypadek. Wcześniej, Michael płacił starej cygance Lee, za straszenie jego żony. Później zamordował także samą cygankę, spychając ją ze skarpy. Claudia Hardcastle była zaś tylko przypadkową ofiarą, która otruła się trucizną pozostawioną przez zabójców. 
Ostatecznie Michael postanawia zabić również Gretę. Dochodzi on bowiem do wniosku, że mordowanie daje mu satysfakcję. Zostaje jednak zdemaskowany i schwytany tuż po dokonaniu tego morderstwa. Ujawnione zostaje, że cała opowieść to tak naprawdę wyznanie Michaela spisane tuż po schwytaniu. Ostatecznie zaczyna on żałować swych czynów i dochodzi do wniosku, że naprawdę kochał swoją żonę i mógł być z nią szczęśliwy.

</doc>
<doc id="426923" url="https://pl.wikipedia.org/wiki?curid=426923" title="Dolina Kobylańska">
Dolina Kobylańska

Dolina Kobylańska, zwana również rzadziej Doliną Karniowską, Dolinką Karniowicką lub Jarem Kobylańskim.
Położenie.
Jest to dolinka długości około 4 km, znajdująca się w granicach wsi Kobylany i Karniowice, około 20 km od Krakowa. Położona jest na Wyżynie Krakowsko-Częstochowskiej i jest jedną z dolin wchodzących w skład Parku Krajobrazowego Dolinki Krakowskie. Dolina znajduje się na Wyżynie Olkuskiej, a jej wylot dochodzi do Rowu Krzeszowickiego. Najwyższe wzgórza w rejonie Gzylowej Skały wznoszą się na wysokość 455 m n.p.m. natomiast wylot doliny ma rzędną 300 m n.p.m.
Wylot Doliny Kobylańskiej znajduje się na północnych krańcach zabudowań wsi Kobylany. Dojść można ulicą asfaltową wybudowaną w 2012 roku. Poprzednio do doliny prowadziła ścieżka z płyt betonowych, ułożonych obok koryta potoku Kobylanka mającego źródła w tej właśnie dolinie. Koryto tego potoku było równocześnie drogą dojazdową dla okolicznych mieszkańców (dla innych zakaz wjazdu). Do doliny od strony zachodniej prowadzi specjalna ścieżka z parkingu położonego przy drodze do Będkowic. Do górnej części doliny prowadzi droga z parkingu w centrum Będkowic.
Opis doliny.
Wylot doliny ograniczony jest bramą skalną o szerokości około 30 m, znajdującą się pomiędzy Ponad Gnój Turnią i drugą, bezimienną turniczką. Wyżej, pomiędzy Żabim Koniem i Małą Płytą jest druga brama skalna, zwana Bramą Kobylańską. W okolicy tej bramy znajduje się trawiaste i płaskie rozszerzenie dna doliny. Prowadzą stąd w ścianach wschodniego zbocza wąwozu schody do znajdującej się w grocie skalnej kapliczki Matki Boskiej. Wmurowana po lewej stronie tablica głosi: „Rok pamiętny objawienia Matki Boskiej 1914. Tu jest moja wola stwierdzają wierni”. Spod kapliczki ładny widok na dolinę.
Wyżej ścieżka przekracza potok prowadząc obok samotnej skalnej iglicy wystającej z ziemi. Jest to Płetwa. Górna część doliny porośnięta jest lasem mieszanym. W nim również znajdują się wysokie skały wapienne. W górnej części doliny wychodząc z lasu widzimy skałę, na wierzchołku której rośnie wykrzywiona przez wiatr sosna.
Dnem Doliny Kobylańskiej płynie potok Kobylanka, w niektórych miejscach zanikający. Zasilany jest wieloma źródłami i wywierzyskami, jednym z nich jest Źródło św. Antoniego znajdujące się tuż obok ścieżki w dolnej części doliny. Przepływ wód w dolinie w większości odbywa się podziemnymi szczelinami i pustkami krasowymi.
Przyroda.
Dolina Kobylańska jest nie tylko piękna krajobrazowo, ale ma również bogatą przyrodę. Na wapiennych skałach występują bogate zbiorowiska muraw kserotermicznych i naskalnych. Na piargach występuje rzadki gatunek paproci zachyłka Roberta. W płaskich rozszerzeniach doliny roślinność pastwiskowa ("Lolio-Suretum") i krzaczaste zarośla. Nad potokami znaleźć można zbiorowiska ziołorośli i szuwaru mannowego ("Sparganio-Glycerietum"). Wiosną przed rozwojem liści przez drzewa bujnie zakwitają tutaj: śledziennica skrętolistna, zawilec gajowy i żółty, kokorycz pełna (wśród fioletowych kwiatów trafiają się osobniki o białych kwiatach), fiołki, zdrojówka rutewkowata, pierwiosnek lekarski, miodunka ćma, knieć błotna, a w cienistych miejscach w lesie przylaszczka pospolita i kopytnik pospolity. Na różnorodność zbiorowisk leśnych składają się: lasy grądowe, brzozowe młodniki i lasy sosnowo-dębowe.
Na zachodniej stronie zbocza górnej części wąwozu znajduje się jedyne na całej Wyżynie Krakowsko-Częstochowskiej stanowisko krzaczastej brzozy Szafera. Na wschodnich (orograficznie lewych) zboczach w dolnej części doliny znaleziono w 1952 r. drugie na Wyżynie Krakowsko-Częstochowskiej (po osadzie Hamernia w Dolinie Prądnika) miejsce występowania brzozy ojcowskiej. W 1985 r. w kilku skupiskach doliczono się tu 116 osobników tego taksonu.
Wspinaczka skalna.
Dolina Kobylańska jest jednym z głównych terenów wspinaczki skalnej na Wyżynie Krakowsko-Częstochowskiej. Skały wspinaczkowe znajdują się na obydwu jej zboczach, górując nad ścieżką szlaku turystycznego wiodącą dnem doliny. Wspinacze skalni podzielili je na wiele grup:
Najbardziej oblegane przez wspinaczy są skały w dolnej, południowej części doliny. Znajdują się blisko parkingu w Kobylanach i są na otwartym terenie. Skały w środkowej i górnej części doliny są bardziej ukryte w lesie, ale zapewniają spokój i często długie drogi wspinaczkowe. Większość skał ma dobrą asekurację (zwłaszcza te w dolnej części doliny).
Dolina Kobylańska jest często odwiedzana przez wypoczywających na łonie natury wczasowiczów. Oprócz wspinaczy, upodobali ją sobie także paralotniarze i grotołazi, odbywają się w niej liczne kursy, odwiedzają ją wycieczki szkolne.

</doc>
<doc id="426924" url="https://pl.wikipedia.org/wiki?curid=426924" title="Wierchy (Rabska Góra)">
Wierchy (Rabska Góra)

Wierchy (783 m), Rabska Góra – szczyt na zachodnim krańcu Gorców. Otoczony jest łukiem Raby i porozcinany licznymi dolinami potoków, rozchodzącymi się promieniście od wierzchołka. Jest porośnięty lasem i pozbawiony widoków, a jego wierzchołkowe drogi i ścieżki są błotniste. Przez jego szczyt biegnie granica między Rabą Wyżną (stoki zachodnie), Rokicinami Podhalańskimi (stoki wschodnie) i Sieniawą (stoki południowe) w województwie małopolskim, w powiecie nowotarskim, w gminie Raba Wyżna.
Na szczycie znajduje się kamień milenijny, niedaleko kapliczka św. Huberta – patrona myśliwych. U zachodnich podnóży góry postawiono krzyż milenijny, który jest wierną kopią krzyża na Giewoncie.

</doc>
<doc id="426925" url="https://pl.wikipedia.org/wiki?curid=426925" title="Kid A">
Kid A

Kid A – czwarty studyjny album pochodzącej z Wielkiej Brytanii grupy rockowej Radiohead, wydany dnia 2 października 2000 roku na Wyspach Brytyjskich i 3 października 2000 roku w Stanach Zjednoczonych i Kanadzie. Debiutuje jako #1 na amerykańskiej liście Billboard 200, pomimo że Radiohead odmówili wydania swojego oficjalnego singla w Stanach. Zawartość albumu okazała się bardzo zaskakująca szczególnie dla tych, którzy spodziewali się kontynuacji poprzedniego albumu - "OK Computer" z 1997 roku, który okazał się ogromnym sukcesem. Zamiast tego, Radiohead zaczął eksperymentować z elektronicznymi brzmieniami oraz mało znanymi instrumentami (np. Ondes Martenot). Nowe elementy w twórczości grupy odgrywają główną rolę w ich twórczości XXI wieku. 
W 2012 roku album został sklasyfikowany na 67. miejscu listy 500 albumów wszech czasów magazynu Rolling Stone. Na portalach muzycznych album klasyfikowano jako reprezentujący m.in. style rocka alternatywnego, IDM, rocka eksperymentalnego i muzyki elektronicznej.

</doc>
<doc id="426929" url="https://pl.wikipedia.org/wiki?curid=426929" title="Wanda Tazbir">
Wanda Tazbir

Wanda Tazbir, Wanda Tazbirówna, "Dobrochna Suliborska", "Dopływ" (ur. 11 sierpnia 1920 w Lublinie, zm. 3 lutego 2006 w Warszawie) – polska instruktorka harcerska, harcmistrz, uczestniczka powstania warszawskiego.
Życiorys.
Córka Stanisława (pedagoga, współtwórcy wydawnictwa „Wiedza Powszechna”) i Lili Tazbirów. Uczęszczała do Liceum im. Królowej Jadwigi w Warszawie. W 1931 wstąpiła do Związku Harcerstwa Polskiego i została drużynową w szczepie „Tęcza” przy Instytucie i Szkole Głuchoniemych w Warszawie. Po wybuchu II wojny światowej włączyła się w prace konspiracyjne, działała w Pogotowiu Harcerek. Studiowała polonistykę na tajnym Uniwersytecie Warszawskim, uczyła na tajnych kompletach historii i języka polskiego. Oficjalnie pracowała w charakterze sekretarki w szkole zawodowej. Pomagała także wraz z ojcem osobom narodowości żydowskiej – za uratowanie czterech osób oboje otrzymali w 1994 Medal „Sprawiedliwy wśród Narodów Świata”, Wanda Tazbir otrzymała także tytuł honorowej obywatelki Izraela w 2002.
Od listopada 1942 do października 1944 była instruktorką sanitarną Armii Krajowej w powiecie Mińsk Mazowiecki. Jako sanitariuszka brała udział w powstaniu warszawskim; po powstaniu była więziona w obozach jenieckich Stalag VIII B w Lamsdorfie, Stalag IV B w Mühlbergu, Stalag IV E w Altenburgu i Stalag VI C w Oberlangen. Po wyzwoleniu przez dwa lata przebywała w Anglii, pracując w kancelarii stacji lotniczej. 
W 1947 powróciła do Polski i podjęła ponownie studia polonistyczne na Uniwersytecie Warszawskim. Pracowała następnie w redakcji Państwowych Wydawnictw Naukowych. Brała m.in. udział w pracach nad "Słownikiem Języka Polskiego" pod kierunkiem Witolda Doroszewskiego. W latach 60. pracowała jako tłumacz przysięgły.
Po wojnie kontynuowała działalność harcerską. Powróciła początkowo do drużyny w Instytucie Głuchoniemych, ale wkrótce przerwała działalność w związku z rozwiązaniem ZHP. W 1956 objęła na kilkadziesiąt lat, do 2000, funkcję komendantki szczepu „Tęcza”, następnie przyjęła tytuł komendantki honorowej szczepu. Wykształciła liczne grono instruktorów harcerskich, w tym instruktorów niesłyszących. Publikowała wiele artykułów o tematyce harcerskiej, m.in. o pracy z dzieckiem niesłyszącym ("Oni też wędrują harcerskim szlakiem", 1993), modyfikowała harcerskie propozycje programowe oraz stopnie i sprawności do potrzeb i możliwości harcerzy głuchych. Brała aktywny udział w pracach nad tworzeniem harcerskiego Nieprzetartego Szlaku, była kierowniczką Ogólnopolskiego Metodycznego Kręgu Pracy Instruktorów NS. 
Działała w Towarzystwie Przyjaźni Polsko-Izraelskiej. W 1995, mając 75 lat, rozpoczęła studia hebraistyczne w Instytucie Orientalistycznym UW, które ukończyła w 2000. Pod koniec życia znała siedem języków: angielski, esperanto, francuski, hebrajski, łacinę, starosłowiański oraz język migowy.
W 2000 została mianowana przez prezydenta RP podporucznikiem Wojska Polskiego.
21 października 2007 na dziedzińcu Instytutu Głuchoniemych im. ks. Jakuba Falkowskiego w Warszawie odsłonięto jej pomnik.
Pochowana w grobie rodzinnym na cmentarzu Powązkowskim w Warszawie (kwatera 139-4-20/21).

</doc>
<doc id="426934" url="https://pl.wikipedia.org/wiki?curid=426934" title="Nabłonek migawkowy">
Nabłonek migawkowy

Nabłonek migawkowy, nabłonek rzęskowy, nabłonek orzęsiony – typ nabłonka, którego komórki wyposażone są w wici lub rzęski ułatwiające transport substancji po powierzchni nabłonka. Występuje na powierzchni ciała wirków, mięczaków i larw wielu typów, w jamie płaszczowej mięczaków, w szczelinach skrzelowych wielu bezkręgowców oraz w drogach oddechowych i rodnych wielu kręgowców. Nie występuje u nicieni i stawonogów. W zależności od liczby rzęsek przypadających na komórkę wydziela się nabłonek jednorzęskowy i wielorzęskowy.
Skoordynowane ruchy rzęsek przesuwające m.in. zanieczyszczenia w drogach oddechowych, a także komórki jajowe w jajowodach ssaków nazywają się falami migawkowymi.
Funkcje.
W układzie oddechowym:
W układzie rozrodczym kobiety:

</doc>
<doc id="426935" url="https://pl.wikipedia.org/wiki?curid=426935" title="Irek Bieleninik">
Irek Bieleninik



</doc>
<doc id="426944" url="https://pl.wikipedia.org/wiki?curid=426944" title="Zbiór rekurencyjny">
Zbiór rekurencyjny

Zbiór rekurencyjny – podzbiór formula_1 (zbioru liczb naturalnych) dla którego można skonstruować algorytm, który w skończonym czasie rozstrzyga czy dana liczba należy do zbioru czy też nie. Inne nazwy tego pojęcia to zbiór obliczalny oraz zbiór rozstrzygalny.
Własność ogólniejsza (słabsza) to bycie zbiorem rekurencyjnie przeliczalnym.
Przykłady.
Następujące zbiory są rekurencyjne:

</doc>
<doc id="426946" url="https://pl.wikipedia.org/wiki?curid=426946" title="Dolina Bolechowicka">
Dolina Bolechowicka

Dolina Bolechowicka – dolina na Wyżynie Olkuskiej, znajdująca się między Karniowicami a Bolechowicami, około 15 km od Krakowa. Wchodzi w skład Parku Krajobrazowego Dolinki Krakowskie. Wejście do dolinki stanowi tzw. Brama Bolechowicka zbudowana z wapiennych, widocznych z daleka skał o wysokości ok. 25 m. Tuż przed bramą, oraz zaraz za nią znajdują się na łagodnych zboczach niewielkie łąki, na których zwykle odpoczywają turyści. Później dolina zwęża się tworząc zalesiony parów. Dnem doliny płynie niewielki potok Bolechówka, w skałach przed Bramą Bolechowicką znajduje się duże krasowe źródło będące pomnikiem przyrody.
Jest to jedna z najkrótszych podkrakowskich dolinek (ma długość około 1,5 km), ale bardzo atrakcyjna widokowo. Kilkaset metrów od Bramy Bolechowickiej idąc w głąb doliny, znajduje się dwustopniowy wodospad – rzadkość na terenie Jury Krakowsko-Częstochowskiej. Zbocza doliny w jej dolnej części pokrywają lasy grądowe, wyżej dominuje bór mieszany z przewagą sosny zwyczajnej i dębu bezszypułkowego. Na wylesionych, stromych zboczach znajdują się murawy kserotermiczne. Tablice opracowane przez specjalistów z Akademii Górniczo-Hutniczej w Krakowie w ramach projektu Małopolski Szlak Geoturystyczny informują o budowie geologicznej tego wąwozu. Wapienie budujące dolinę pochodzą z okresu jury. Są to głównie skaliste rafopodobne wapienie z domieszkami wapieni okruchowych. Powstały w płytkim morzu, jakie w późnej jurze znajdowało się na tych terenach. Ich budowa geologiczna wskazuje, że znajdują się one w rozległej, związanej z trzeciorzędowymi ruchami tektonicznymi strefie przyuskokowej oddzielającej Wyżynę Olkuską od Rowu Krzeszowickiego.
Wapienne podłoże sprzyja procesom krasowym, m.in. powstawaniu jaskiń i schronisk. Jest ich w Dolinie Bolechowickiej dziesięć: Jaskinia Bezimienna, Jaskinia Bliźniacza, Jaskinia Krzywa, Jaskinia na Skałce, Okno Sokole Pierwsze, Okno Sokole Drugie, Okno Sokole Trzecie, Okno Sokole Czwarte, Rura nad Sokolimi Oknami, Schronisko obok Jaskini na Skałce.
Od 1968 r. Dolina Bolechowicka objęta jest ochroną rezerwatową – w południowej części doliny (od Bramy Bolechowickiej zaczynając) znajduje się częściowy rezerwat przyrody Wąwóz Bolechowicki. Dozwolona jest w nim na określonych warunkach wspinaczka skalna. Bramę Bolechowicką tworzą skały Filar Abazego po wschodniej stronie, oraz Filar Pokutników po zachodniej stronie. Pozostałe skały w dolinie to: Ciemny Mur, Ostra Turniczka, Palec, Piętrowa Turniczka, Poprzeczna Grzęda, Turnia z Grotami, Zamarła Turnia, Jaruga. Trenowali na nich najwybitniejsi polscy alpiniści i himalaiści, dokonano tutaj wiele pierwszych, ważnych w historii polskiej wspinaczki przejść. W 2019 roku na skałach Doliny Bolechowickiej jest łącznie 108 dróg wspinaczkowych o bardzo zróżnicowanej trudności od I do VI.6 w skali polskiej. Wspinaczka odbywa się na 5 skałach.

</doc>
<doc id="426949" url="https://pl.wikipedia.org/wiki?curid=426949" title="Noc teczek">
Noc teczek

Noc teczek – sformułowanie używane w publicystyce na określenie wydarzeń nocy z 4 na 5 czerwca 1992, związanych z odwołaniem rządu Jana Olszewskiego. Przyczyną odwołania była sprawa lustracji życia publicznego w Polsce. Było to jedno z najostrzejszych przesileń w polskiej polityce.
Historia.
Rząd mniejszościowy Jana Olszewskiego (z ramienia Porozumienia Centrum) był pierwszym po II wojnie światowej rządem w Polsce wyłonionym przez Sejm (I kadencja) po całkowicie wolnych wyborach w październiku 1991. Jednymi z najważniejszych celów rządu było przyspieszenie reform politycznych i dekomunizacja sfery publicznej. Rząd nie cieszył się wsparciem prezydenta RP Lecha Wałęsy, a konflikt polityczny z ośrodkiem prezydenckim zaostrzał się. Jednym z przedmiotów sporu z obozem prezydenckim i wspierającymi go stronnictwami parlamentarnymi była kwestia wynegocjowania wycofania wojsk rosyjskich z terytorium Polski. Od początku istnienia rządu, tj. od grudnia 1991, było wiadome, że nie przetrwa on pełnej kadencji Sejmu. Partie koalicji miały zaledwie 114 posłów (z 460), a rząd powołano tylko dzięki nieoczekiwanemu poparciu Polskiego Stronnictwa Ludowego. Często zmieniali się ministrowie, a rząd przegrywał najważniejsze głosowania. 
Wiosną 1992 w Ministerstwie Spraw Wewnętrznych działał Wydział Studiów utworzony przez Piotra Woyciechowskiego na polecenie Antoniego Macierewicza, ministra spraw wewnętrznych. W maju 1992 wyniki pracy zespołu były już w znacznym stadium zaawansowania do podania informacji o współpracy z komunistyczną bezpieką parlamentarzystów oraz najwyższych rangą urzędników. 9 maja 1992 Unia Demokratyczna (największa partia w Sejmie) podjęła wstępną decyzję o złożeniu wniosku o wotum nieufności dla Jana Olszewskiego. 26 maja Lech Wałęsa ogłosił wycofanie swego poparcia dla rządu. W obliczu groźby odwołania rządu, 28 maja poseł Janusz Korwin-Mikke złożył projekt uchwały lustracyjnej, ujawniającej nazwiska posłów, senatorów, ministrów, wojewodów, sędziów i prokuratorów będących tajnymi współpracownikami Urzędu Bezpieczeństwa i Służby Bezpieczeństwa w latach 1945–1990, która została przyjęta przez Sejm. Następnego dnia (29 maja) opozycja złożyła wniosek o wotum nieufności dla rządu Olszewskiego. Realizując wykonanie uchwały, 4 czerwca zostały dostarczone do Sejmu teczki z listą tajnych współpracowników, tzw. listą Macierewicza (zawierającą 64 nazwiska). Na drugiej liście, dostarczonej jedynie kilku najważniejszym osobom w państwie, figurowały nazwiska Lecha Wałęsy i marszałka Sejmu Wiesława Chrzanowskiego. Koperty z nazwiskami osób zarejestrowanych jako agenci wręczono tuż po godzinie 10:00 szefom klubów parlamentarnych. Wniosek o wotum nieufności poparło 273 posłów, przeciwko było 119.
4 czerwca, w południe Kancelaria Prezydenta RP przesłała do Polskiej Agencji Prasowej oświadczenie, w którym Lech Wałęsa przyznał się do współpracy ze Służbą Bezpieczeństwa:
Po kilkudziesięciu minutach oświadczenie zostało jednak wycofane, a Wałęsa uznał materiały SB za „sfabrykowane”. W Sejmie rozpoczęły się gorączkowe konsultacje Wałęsy z liderami ugrupowań przeciwnych rządowi (Kongres Liberalno-Demokratyczny, Konfederacja Polski Niepodległej, Unia Demokratyczna) i Polskiego Stronnictwa Ludowego. W sejmowym gabinecie Lecha Wałęsy odbyła się nocna narada, z udziałem m.in. Tadeusza Mazowieckiego, Bronisława Geremka, Mieczysława Wachowskiego, Donalda Tuska, Leszka Moczulskiego, Waldemara Pawlaka, Stefana Niesiołowskiego i Ryszarda Bugaja. Spotkanie zostało zarejestrowane kamerą VHS, a nagranie zachowało się. W trakcie konsultacji ukształtowała się tymczasowa koalicja (przy poparciu Sojuszu Lewicy Demokratycznej) zdolna do odwołania rządu Olszewskiego. Większość parlamentarzystów uznała, że ujawnienie przeszłości niektórych ważnych osób naruszy ich pozycje. Zwolennicy odwołania Olszewskiego (politycy, jak i dziennikarze) rozpuszczali plotki o użyciu przez rząd Jednostek Nadwiślańskich, co miało być elementem rzekomego puczu. Późniejsze dochodzenie przeprowadzone przez komisję sejmową nie potwierdziło tego rodzaju zarzutów, a późniejsze postępowania lustracyjne potwierdziły większość ustaleń Antoniego Macierewicza.
4 czerwca, w wieczornym przemówieniu telewizyjnym premier Olszewski powiedział:
Rząd Olszewskiego został odwołany w ciągu 15 godzin od dostarczenia listy Macierewicza do Sejmu. Wniosek o natychmiastowe odwołanie premiera i rządu złożył prezydent Lech Wałęsa. 5 czerwca 1992 Waldemar Pawlak został desygnowany przez Lecha Wałęsę i Sejm na stanowisko prezesa Rady Ministrów. 19 czerwca 1992 Trybunał Konstytucyjny orzekł, że uchwała lustracyjna była sprzeczna z konstytucją Polski.
Sformułowanie "noc teczek" nie oddaje charakteru tamtych wydarzeń. Teczki, z których Antoni Macierewicz sporządził raport, cały czas leżały w archiwum służb specjalnych. Jedynymi dokumentami jakie otrzymali politycy (szefowie klubów) były zalakowane koperty z listami przygotowanymi na podstawie uchwały Sejmu z 28 maja 1992. Koperty zostały im dostarczone po godzinie 10 rano, a nie w nocy, na co wskazywałoby sformułowanie.
Interpretacja wydarzeń nocy teczek została opisana w książce Jacka Kurskiego i Piotra Semki „Lewy czerwcowy” z 1993. Film „Nocna zmiana” z 1994 zrealizowany przez Jacka Kurskiego na podstawie tej książki przypominany był przy okazji kampanii wyborczych w roku 2005 i 2007. Obydwa te wydawnictwa wzbudzają kontrowersje, a ich autorzy oskarżani są o tendencyjny dobór materiałów i wykorzystywanie ich do celów walki politycznej. Noc teczek, a właściwie jej konsekwencje opisuje też piosenka zespołu Kult – „Lewy czerwcowy” (z płyty „Ostateczny krach systemu korporacji”).

</doc>
<doc id="426951" url="https://pl.wikipedia.org/wiki?curid=426951" title="Odsączalność">
Odsączalność

Odsączalność – zdolność ośrodka do oddawania wody wolnej. Rozróżnia się odsączalność grawitacyjną (defiltracja) i sprężystą.
gdzie:

</doc>
<doc id="426952" url="https://pl.wikipedia.org/wiki?curid=426952" title="Dolinka Bolechowicka">
Dolinka Bolechowicka



</doc>
<doc id="426954" url="https://pl.wikipedia.org/wiki?curid=426954" title="28 dni">
28 dni

28 dni (ang. "28 Days") – film produkcji amerykańskiej w reżyserii Betty Thomas z 2000.
Film porusza temat alkoholizmu. W głównej roli pacjentki odwykowej Gwen Cummings wystąpiła Sandra Bullock, która w ramach przygotowań do roli spędziła pewien okres w klinice Sierra Tucson w stanie Arizona.
Fabuła.
Gwen Cummings ma za sobą traumatyczne dzieciństwo – jej matka była alkoholiczką, zaniedbującą się w obowiązkach wychowawczych. Gdy kobieta zmarła, opiekę nad nią i jej siostrą Lily przejęła ciotka. W dorosłych życiu Gwen jest niespełnioną dziennikarką jednego z nowojorskich pism, która za sens życia obrała sobie nieustanne imprezy, na których nie stroni od alkoholu i narkotyków. Jej chłopak Jasper dzieli z nią podobne upodobania. Dzień po jednej z libacji Gwen wybiera się na uroczystość weselną swojej siostry, w trakcie której powoduje wypadek samochodowy. Zostaje jej postawione ultimatum – albo zostanie skazana na więzienie, albo weźmie udział w czterotygodniowej kuracji uzależnień na odwyku. Decyduje się na leczenie.
Podczas rehabilitacji zaprzyjaźnia się z poszczególnymi pacjentami, choć początkowo jej celem jest jak najszybsze opuszczenie ośrodka. Jej współlokatorką zostaje uzależniona od heroiny 17-letnia Andrea, która ukojenie odnajduje w samookaleczaniu się. Z biegiem czasu Gwen zdaje sobie sprawę z własnej choroby i postanawia dać z siebie wszystko, by jej zapobiec.
Muzyka.
Wokalista i autor tekstów do piosenek, Loudon Wainwright III, który w filmie wcielił się w postać jednego z pacjentów kliniki odwykowej, jest twórcą czterech filmowych utworów.

</doc>
<doc id="426955" url="https://pl.wikipedia.org/wiki?curid=426955" title="Hoyt">
Hoyt

Hoyt – pytanie o liczbę króli w licytacji szlemowej.
Stosowane po odpowiedzi na pytanie o asy (Blackwood). Pytaniem o króle jest następna odzywka po odpowiedzi na Blackwooda z pominięciem koloru uzgodnionego.

</doc>
<doc id="426963" url="https://pl.wikipedia.org/wiki?curid=426963" title="Kapelle (Holandia)">
Kapelle (Holandia)

Kapelle – miasto w południowo-zachodniej Holandii w prowincji Zelandia, 11 613 mieszkańców (2005).
Kapelle jest miastem partnerskim Skoczowa.

</doc>
<doc id="426967" url="https://pl.wikipedia.org/wiki?curid=426967" title="Finrod">
Finrod



</doc>
<doc id="426968" url="https://pl.wikipedia.org/wiki?curid=426968" title="Prezydenci Czarnogóry">
Prezydenci Czarnogóry



</doc>
<doc id="426971" url="https://pl.wikipedia.org/wiki?curid=426971" title="Jama Michalika">
Jama Michalika

Jama Michalika (zwana także Jamą Michalikową) pierwotnie nosząca nazwę Cukiernia Lwowska, a później także Cukiernia Zielonego Balonika – kawiarnia i restauracja w Krakowie, przy ul. Floriańskiej 45 w kamienicy Bełzińskiej, na Starym Mieście.
Na początku XX w. w lokalu powstał kabaret literacki Zielony Balonik, a w latach 1960–1991 kabaret literacko-artystyczny Jama Michalika.
Cukiernia Lwowska.
W 1895 roku przybyły ze Lwowa cukiernik Jan Apolinary Michalik założył na parterze należącej do Anieli Witoszyńskiej kamienicy przy ul. Floriańskiej 45 w Krakowie „Cukiernię Lwowską”. Reklamował ją jako „fabrykę cukrów warszawskich, herbatników i pierników”. Około 1900 roku Michalik uruchomił koło cukierni „fabrykę cukierniczą”.
Produkowano tam dobrej jakości wyroby cukiernicze i czekoladowe, a także kakao w proszku. W szczycie rozwoju zakład zatrudniał 43 pracowników, a swoje wyroby sprzedawał także odbiorcom hurtowym. Cukiernia Michalika była bardzo nowoczesnym lokalem. Wspomniana reklama z czasopisma „Liberum Veto” opisywała, że do lokalu mogły przychodzić kobiety, a przy cukierni funkcjonował gabinet dla pań, sala i czytelnia zaopatrzona w duży wybór pism. Adam Chmiel, krakowski historyk kultury i archiwista opisywał w 1917 roku, że cukiernia szybko stała się miejscem spotkań artystów, literatów, dziennikarzy i całej krakowskiej cyganerii.
Lokal nie miał okien, więc nazywano go Jamą Michalika.
Zielony Balonik.
7 czerwca 1904 roku w lokalu zainaugurował swoją działalność kabaret literacki „Zielony Balonik”.
Według Tadeusza Boya-Żeleńskiego kabaret był dziełem zbiorowym.
Kabaret funkcjonował w małej salce ze sklepieniami ulokowanej za cukiernią. Sala mogła pomieścić 120 osób. Wystrój zaprojektował malarz Henryk Szczygliński – wkomponował w proste sprzęty kilkanaście żelaznych latarni i namalował girlandy z jarzębiny. Występy były uwiecznianie przez tworzone spontanicznie karykatury. Oblicza te powstawały wprost na ścianach lub na przypadkowych kartkach papieru. Tego typu karykatury tworzył w cukierni także Stanisław Wyspiański. Wyspiański złożył też cukiernikowi propozycję, że pomaluje cały lokal, za symbolicznym wynagrodzeniem, które miało pokryć tylko koszt farb. Michalik odmówił, obawiając się, że lokal nie będzie przyciągał gości, ale będzie przedmiotem drwin.
Michalik uważał pierwotnie, że podstawową siłą lokalu ma być wypiek ciastek, a sala na zapleczu cukierni ma być tylko dodatkiem. Cukiernika napędzała głównie rywalizacja ze zlokalizowaną w kamienicy Kencowskiej cukiernią „Maurizia”. Powodzenie kabaretu i sali na tyłach kazało mu zrewidować poglądy.
Występy kabaretu gromadziły artystów malarzy, literatów i naukowców, ale profesor Uniwersytetu Jagiellońskiego Tomasz Weiss, historyk literatury utrzymywał, że bywalcami byli w większości ludzie mało znani: „[...] w Zielonym Baloniku nie było nazwisk. Raz jeszcze trzeba podkreślić, że wśród czynnych członków kabaretu bardzo wielu było urzędnikami, politykami konserwatywnymi lub ludźmi związanymi z konserwatywnym „Czasem”. Mamy więc w sumie do czynienia z dość dziwacznym zjawiskiem; świetny kabaret rodzi się za sprawą grona malarzy i w gruncie rzeczy nieznanych lub mało znanych osób”.
Pierwszym konferansjerem kabaretu był Jan August Kisielewski, a po nim Stanisław Sierosławski. Kabaret nie miał zespołu muzycznego. Wszystkie utwory muzyczne były wykonywane przy akompaniamencie pianina, na którym przygrywał wykonawcom Witold Noskowski.
Szopka krakowska.
W 1906 (lub w 1905 roku) artyści postanowili zorganizować teatrzyk kukiełkowy – Szopkę krakowską. Tłem była drewniana, błyszcząca szopka projektu Stanisława Kamockiego. Tworzyli ją także: Frycz, Sichulski, Szczygliński, Czajkowscy, Wojtkiewicz, Kuczborski, Rzecki i Rychter. Lalkami poruszali Józef Czajkowski i Alfons Karpiński, głosu użyczał im Teofil Trzciński, a akompaniował na pianinie Witold Noskowski. Teksty do następnych szopek pomagał tworzyć Tadeusz Boy-Żeleński. Szopka dotyczyła głównie problematyki lokalnej, osób związanych z funkcjonowaniem miasta i osób ze środowiska artystycznego i literackiego. Szopka – podobnie jak i sam kabaret Zielony Balonik – odcinała się od spraw politycznych. Satyra najczęściej dotykała Stanisława Tarnowskiego, Wilhelma Feldmana, Lucjana Rydla, Ferdynanda Hoesicka, Feliksa Manggha-Jasieńskiego i innych osób – w zależności od aktualnych wydarzeń.
Rozbudowa lokalu.
Popularność, jaką zaczął zdobywać lokal, skłoniła Michalika w 1910 roku do jego rozbudowy. Nowa większa sala została zaprojektowana na miejscu wyburzonej oficyny i łączyła lokal z przebudowaną oficyną po wschodniej części podwórka, gdzie utworzono małą salkę w przedłużeniu sali głównej, tzw. „górkę”. Także po wschodniej stronie utworzono kuchnię. Pracę podjęli artyści: projekt przebudowy opracował architekt Franciszek Mączyński, a autorem koncepcji wykończenia wnętrz był Karol Frycz. W konsekwencji wnętrze otrzymało oryginalny wystrój. Odrzwia uzyskały grube, beczkowate węgary i esowate nadproża. Wstawiono ciężkie, skórzane kanapy obudowane drewnem. Ściany zdobiły kolorowe litografie, rysunki i malowidła. W małych okienkach pojawiły się witraże. Tadeusz Dobrowolski określił wnętrze jako „wypadkową secesji, modern style, kościoła i jakby wielkoruskiego teremu”.
Zmierzch świetności.
Wybuch I wojny światowej oraz nadchodzący kryzys mocno doświadczyły Cukiernię. Po przebudowie lokal zamiast błyszczeć i rozwijać się, zaczął powoli podupadać. Szopka nie skrzyła już dowcipem. Miejsce odwiedzali poważniejsi goście. Bywał tutaj Józef Piłsudski, Kazimierz Sosnkowski, Witold Jodko-Narkiewicz. Życie lokalu i kabaretu w tych czasach przestało być beztroskie. Wreszcie Michalik podjął decyzję o jego sprzedaży. 1 marca 1918 roku przekazał Jamę w ręce wieloletnich współpracowników: Romana Madejskiego (płatniczego) i Franciszka Trzaski, a sam wyjechał do Poznania, gdzie nabył ekskluzywny pensjonat. Trzaska szybko zrezygnował z udziału w spółce. W 1921 roku Roman Madejski zawiązał wraz z kilkoma osobami spółkę z ograniczoną poręką, ale około 1929 roku wykupił udziały podupadającego lokalu od wspólników.
Od czasu do czasu młodzi malarze z Akademii Sztuk Pięknych urządzali tu huczne bale kostiumowe, pod tajemniczą nazwą „Inkamalajo”. Ściany pokrywali futurystyczną dekoracją, grała orkiestra, a uczestnicy pili alkohol, tańczyli, wykonując podskoki, po czym zalegali na kanapach. W kątach lokalu rozstawiali kolorowe indyjskie namioty, do których wstęp mieli tylko wybrani. Oddźwięk społeczny tych imprez był negatywny. W godzinach popołudniowych lokal podejmował gości – młodych literatów, naukowców, lekarzy – którzy spotykali się tutaj, by swobodnie podyskutować.
Przebudowy w latach 20. XX wieku.
Lokal zastał poddany kolejnym przebudowom. Podczas pierwszej wyburzono pierwsze i drugie piętro w tylnej części budynku, a druga (w latach 1929–1930) obejmowała przebudowę fasady parteru – według projektu Franciszka Mączyńskiego.
Lokal nadal tracił renomę. Zygmunt Leśnodorski, krytyk, historyk literatury, teatrolog i publicysta wspominał, że „szanujące się osoby przestały do Jamy zachodzić w ogóle. Zaprosić tam kobietę z towarzystwa było uważane za wielki nietakt”.
Lata 30. XX wieku.
W 1930 roku znaczącym wydarzeniem w życiu lokalu było rozpoczęcie zjazdu uczestników VII Międzynarodowego Kongresu Unii Intelektualnych, którzy przed obradami (30 listopada 1930) licznie przybywali do kawiarni. W 1935 roku lokal zbankrutował. Jesienią tego roku w „Dzienniku Poznańskim” wydrukowano „nekrolog” Jamy Michalika:
Podczas licytacji sprzedano wiele wartościowych pamiątek i dzieł sztuki, ale Stefania Maturowa, nowa właścicielka lokalu, zabezpieczyła te, które przejęła. Został przeprowadzony kolejny remont, a nowi właściciele próbowali na nowo przyciągnąć gości do lokalu, jednak bez większego powodzenia. Zygmunt Leśnodorski komentował: „Kawiarnia jest trochę jak kobieta. Trudno jej odzyskać utraconą reputację”.
„Księga Adresowa Polski” z 1937 roku wymieniała lokal jako „cukiernię «Zielonego Balonika», Floriańska 45, telefon 104-79”.
Okres powojenny.
Lokal przetrwał II wojnę światową, ale dawni bywalcy już nie żyli lub rozpierzchli się po świecie. Nie było pieniędzy na remonty, pomieszczenia były podniszczone i zdewastowane. Jan Wiktor, pisarz, publicysta i dziennikarz odnotował wspomnienie Karola Frycza: „Lata okupacji zdarły z niej resztki świetności, a sklepikarze wynosili obrazki i to, co niejako wrosło w ściany, obrabowali z tego co było jej istotą, tchnęło ducha, dawało nastrój tamtych czasów, co było dokumentem i świadczyło o upodobaniach ówczesnego pokolenia”.
Lata 50. XX wieku.
W styczniu 1950 roku Jerzy Grotowski przedstawił propozycję, by w lokalu dawnego Zielonego Balonika stworzyć Klub Młodych Twórców „Czerwony Balonik”: „Jest nas wielu, marzymy o młodej sztuce naszej czerwonej młodości. Mamy odwagę szczerej, żarliwej walki w imię największych spraw – bo tylko sprawy największe porywają nasze serca – w imię rewolucji, w imię bohaterstwa, honoru, miłości, w imię socjalistycznego humanizmu”. Ów Czerwony Balonik miał być „bardzo radosny i bardzo liryczny, bardzo wesoły i bardzo bohaterski, bardzo skromny i bardzo artystyczny”. W tym samym roku Grotowski opuścił jednak Kraków, w którym kończył studia aktorskie i wyjechał do Moskwy, gdzie rozpoczynał studia na Rosyjskim Uniwersytecie Sztuki Teatralnej (GITIS).
W latach 50. lokal wydzierżawiła PSS „Społem” (lub Krakowskie Zakłady Gastronomiczne „Kawiarnie”), natomiast budynek pozostał własnością prywatną. W 1956 roku przeprowadzono remont, który miał doprowadzić go do stanu jak najbardziej zbliżonego do tego, jaki był w czasach jego świetności. Powstał bar kawowy, przedsionek, pomieszczenie gospodarcze. Utworzono szatnię. Przeprowadzono akcję skupywania rozproszonych karykatur, obrazów i laleczek z szopki. Nadzór nad pracami sprawował prof. Marian Słoniewski. Przeciwny tak pieczołowitym pracom był Karol Frycz, który żalił się w wywiadzie udzielonym Janowi Wiktorowi: „Boć przecież dekoracja wnętrza Jamy, to była improwizacja. [...] Nie wiedziałem, że czasy się zmieniły gruntownie. Powiedzieli mi odnawiacze, że obecnie trzeba podchodzić nowocześnie, badać, przygotowywać dokumentację. Długo tłumaczyli mi, że naukowo, że historycznie. Rozłożyłem ręce...”.
Po dwóch latach remontu – 6 grudnia 1958 roku – udostępniono dawną Cukiernię Lwowską „szerszym masom społeczeństwa”.
Kabaret Jama Michalika.
W latach 1960–1991 (z 4-letnią przerwą zapoczątkowaną przez stan wojenny) w sali z „górką” występował kabaret literacko-artystyczny „Jama Michalika”. Pomysłodawcami, założycielami i autorami byli prozaik i scenarzysta Tadeusz Kwiatkowski, dziennikarz i satyryk Bruno Miecugow oraz dziennikarz radiowy Jacek Stwora. Kabaret nawiązywał do tradycji kabaretu Zielony Balonik.
Do pierwszego składu kabaretu należeli: Alicja Kamińska, Halina Kwiatkowska, Marta Stebnicka, Wiktor Sadecki, Kazimierz Witkiewicz, Zbigniew Wójcik i Lesław Lic. Później dołączyli: Marian Cebulski, Julian Jabczyński (zastąpił Kazimierza Witkiewicza) i Marek Walczewski (zastąpił zmarłego Zbigniewa Wójcika), a także Anna Seniuk, Teresa Budzisz-Krzyżanowska, Henryk Matwiszyn, Monika Niemczyk, Tadeusz Huk, Agnieszka Mandat i Marian Dziędziel.
W okresie do 1981 roku kabaret wystawił 11 premier i występował około 2500 razy. Z początkiem lat 90. zaczął on podupadać, przestały powstawać nowe programy. W 1986 roku Kamienicę Bełzowską, w której mieści się lokal, nabył Stanisław Jerzy Kuliś. W kwietniu 1990 roku kabaret zaprezentował pożegnalne przedstawienie pt. "Odnowa od nowa". W okresie jego funkcjonowania powstało łącznie trzynaście spektakli.
Po roku 1991.
W 1992 roku nowy właściciel przeprowadził remont lokalu. Uratowano i odrestaurowano zniszczone polichromie. Przywrócono występy aktorskie i kabaretowe. W kawiarni organizowano wystawy i wieczory poetyckie (swoje wiersze recytowali tutaj także nobliści) i wystawy. Powstały tu zdjęcia do wielu filmów fabularnych oraz reportaży telewizyjnych. W lokalu kręcono zdjęcia do filmu Edwarda Kłosińskiego i Andrzeja Wajdy „Z biegiem lat, z biegiem dni…” oraz serial telewizji japońskiej o Feliksie Jasieńskim „Manggha”. W 2014 roku Prezydent Miasta Krakowa wyróżnił właściciela Tytułem Mecenasa Kultury Krakowa 2014.

</doc>
<doc id="426972" url="https://pl.wikipedia.org/wiki?curid=426972" title="Wojciech Pokora">
Wojciech Pokora

Wojciech Wacław Pokora (ur. 2 października 1934 w Warszawie, zm. 4 lutego 2018 tamże) – polski aktor teatralny i filmowy, pedagog, artysta kabaretowy oraz reżyser teatralny.
Życiorys.
Absolwent Technikum Budowy Samochodów w Warszawie na ulice Targowej. Przez kilka lat pracował w warszawskiej Fabryce Samochodów Osobowych. Wraz z m.in. Jerzym Turkiem był członkiem amatorskiego kółka teatralnego działającego przy tym zakładzie. W 1958 ukończył Państwową Wyższą Szkołę Teatralną im. Aleksandra Zelwerowicza w Warszawie, a następnie przez wiele lat był wykładowcą akademickim na tej uczelni.
Jego rolami dyplomowymi na warszawskiej PWST była rola Wiliama w "Jak wam się podoba" Szekspira (1957) w reżyserii Władysława Krasnowieckiego oraz Feliksa w "Kapeluszu słomkowym" Eugène’a Labiche (1958) w reżyserii Kazimierza Rudzkiego i Ludwika Sempolińskiego. Na deskach teatru repertuarowego zadebiutował rolą dziennikarza w "Wizycie starszej pani" Friedricha Dürrenmatta (1958) w reżyserii Ludwika René.
Był aktorem warszawskich teatrów: Teatru Dramatycznego (1958–1984), Teatru Nowego (1984–1990) i Teatru Kwadrat (1990–2001). Występował w spektaklach Teatru Telewizji, a także w kabaretach Owca (1966–1968) czy Dudek. W latach 1990–2005 był aktorem Kabaretu Olgi Lipińskiej. Ponadto współpracował z Teatrem Rozmaitości (1977–1978), Teatrem Komedia (1979), Teatrem Studio (1983), Teatrem 6. piętro (2011) oraz Och-Teatrem (2012–2013). Występował w spektaklach takich reżyserów jak Jerzy Jarocki, Konrad Swinarski, Wanda Laskowska, Piotr Cieślak czy Janusz Kondratiuk.
Reżyserował na deskach Teatru Kwadrat (1989, 1992, 1996), Teatru Syrena (1991), Lubuskiego Teatru w Zielonej Górze (1992, 1998), Teatru Powszechnego w Radomiu (1993), Teatru Polskiego we Wrocławiu (1994), Teatru Bagatela w Krakowie (1994), Teatru Dramatycznego w Płocku (1997, 1999), Teatru im. Adama Mickiewicza w Częstochowie (1998, 1999) oraz Teatru Dramatycznego im. Aleksandra Węgierki w Białymstoku (2000).
Występował głównie w repertuarze komediowym, choć ma za sobą również role w produkcjach dramatycznych, takich jak "Kiedy miłość była zbrodnią" (1967), "Palace Hotel" (1977), "Szczęśliwy brzeg" (1983), a także serialu telewizyjnym "Więzy krwi" (2001).
Życie prywatne.
Syn Wacława i Janiny. Aktor od 1957 do śmierci był żonaty z Hanną; ślub wzięli w tajemnicy przed rodzicami. Mieli dwie córki, Annę i Magdalenę, a także pięcioro wnucząt, w tym aktorkę Agatę Nizińską.
22 września 2015 ukazała się książka "Z Pokorą przez życie", wywiad rzeka z Wojciechem Pokorą, przeprowadzony przez Krzysztofa Pyzię.
Zmarł 4 lutego 2018 w wieku 83 lat na skutek komplikacji po udarze mózgu, którego doznał w grudniu 2017. 10 lutego 2018, po mszy świętej żałobnej w kościele św. Brata Alberta i św. Andrzeja Apostoła w Warszawie, spoczął na cmentarzu Bohaterów Bitwy Warszawskiej 1920 r. w Radzyminie.
Filmografia.
W przebiegu kariery aktorskiej, Wojciech Pokora często był obsadzany w głównych i znaczących rolach w filmach komediowych reżyserowanych przez Stanisława Bareję, m.in.: "Poszukiwany, poszukiwana", "Brunet wieczorową porą", "Alternatywy 4".

</doc>
<doc id="426974" url="https://pl.wikipedia.org/wiki?curid=426974" title="Szeliniak sosnowy">
Szeliniak sosnowy

Szeliniak sosnowy, szeliniak sosnowiec ("Hylobius abietis") – chrząszcz z rodziny ryjkowcowatych.
Pojawia się od końca kwietnia do września.
Długość 8-13 mm, sylwetka krępa, barki kanciaste, czułki usytuowane na końcu ryjka. Ciało barwy brązowej bez połysku, twarde, u młodych na pokrywach żółte plamki ułożone w kilka przepasek. Latają głównie osobniki młode.
Cała Europa, Syberia, Kazachstan, Japonia.
Imago żer uzupełniający, młodych żer regeneracyjny w szyjach korzeniowych i w części przyziemnej młodych sosen. Wylęgająca się larwa żeruje w systemach korzeniowych pniaków, przyczyniając się do ich szybszego rozkładu.
Samica składa około 60 jaj w korzeniach pniaków, przepoczwarczenie odbywa się po upływie 4-8 a nawet 15 miesiącach od momentu złożenia (imago żyje do 3 lat).
W leśnictwie szkodnik o pierwszorzędnym znaczeniu gospodarczym, występuje na całym terenie kraju, wybitny polifag z preferencją gatunków iglastych, atakuje drzewostany od szkółki do młodnika, może doprowadzić do wyniszczenia młodej uprawy, w starszych uprawach może doprowadzić do deformacji drzewek, stwarza podłoże dla szkodników wtórnych, jest kłopotliwy w zwalczaniu.
Jego niechęć do latania pozwala na łatwe monitorowanie liczebności. Wokół zrębów, gdzie odnawiana będzie sosna wykopywane są rowki chwytne lub izolacyjne (o przekroju ok. 20x30 cm). Chrząszcze szukając wyjścia zmierzają wzdłuż rowka i gromadzą się w dodatkowych zagłębieniach, skąd można je łatwo wybrać. Na zrębach spotyka się również pułapki w postaci dołów, w których wyłożone są świeże krążki drewna sosnowego wabiące swym zapachem dorosłe chrząszcze.

</doc>
<doc id="426978" url="https://pl.wikipedia.org/wiki?curid=426978" title="Ina Bauer (łyżwiarstwo)">
Ina Bauer (łyżwiarstwo)

Ina Bauer to jeden z elementów łyżwiarskich zaliczanych do elementów łączących lub ruchów w przestrzeni wykorzystywanych przy innych elementach łyżwiarskich np. skoków. W pozycji Iny Bauer jedna noga łyżwiarza ustawiona jest w kierunku jazdy zaś druga jest równolegle odwrócona i używa do jazdy innej krawędzi łyżwy. Przednia noga jest lekko zgięta, a tylna noga jest prosta. Prekursorką elementu była niemiecka łyżwiarka figurowa Ina Bauer.
Jeśli noga prowadząca (ustawiona w kierunku jazdy) znajduje się na wewnętrznej krawędzi łyżwy to ruch jest znany jako "wewnętrzna Ina Bauer" (ang. "inside Ina Bauer"). Zaś w przypadku używania przez nogę prowadzącą krawędzi zewnętrznej element nosi nazwę "zewnętrzna Ina Bauer" (ang. "outside Ina Bauer").
Wielu zawodników wykonując ten element łyżwiarski wygina się w tył, chociaż nie jest to wymagane. Najbardziej elastyczni łyżwiarze potrafią wygiąć górną część ciała niemalże do pozycji leżącej, dlatego tak wykonany element nosi nazwę "odchylana Ina Bauer" (ang. "layback Ina Bauer") w nawiązaniu do nazwy piruetu odchylanego. Odchylana Ina Bauer była specjalnością mistrzyni olimpijskiej Shizuki Arakawy, która wykonała ją podczas igrzysk olimpijskich 2006.

</doc>
<doc id="426980" url="https://pl.wikipedia.org/wiki?curid=426980" title="Antoni Wielki">
Antoni Wielki

Antoni Wielki (Opat), Święty Antoni, (ur. 250 lub 251 w Koma, zm. 356 w pobliżu góry Kulzim) – egipski pustelnik, opat i ojciec pustyni; tradycyjnie uznawany za twórcę anachoretyzmu, jednej z odmian ruchu monastycznego.
Abba Antoni uznany został przez historyków za rewolucjonistę duchowości chrześcijańskiej, bowiem w czasach, kiedy stało się ono religią państwową i przestała istnieć potrzeba oddawania życia za wiarę, wypracował on nowy model męczeństwa polegający na dożywotniej kontemplacji na pustyni w całkowitym wyrzeczeniu się siebie i surowej ascezie.
Uznany za świętego przez Kościół katolicki, Kościół anglikański, Cerkiew prawosławną i Koptyjski Kościół Ortodoksyjny. Niektóre kościoły protestanckie uważają go za bohatera wiary. Kościół luterański zalicza go do odnowicieli Kościoła. 
Życiorys.
Pochodził z miejscowości Koma, leżącej w pobliżu Herakleopolis Minor w Dolnym Egipcie , z bogatej rodziny. Po śmierci rodziców rozdał majątek i rozpoczął życie ascety.
Kilkanaście lat spędził w rodzinnym mieście, następnie zamieszkał w starożytnym grobowcu z dala od rodzinnej wioski. Przybywali tam ludzie pragnący naśladować jego sposób życia. W 286 udał się do niewielkiej, opuszczonej fortecy, ale i tam odnaleźli go jego naśladowcy. Zamieszkali oni w pobliżu swojego mistrza i w ten sposób utworzyli jedno z pierwszych skupisk anachoreckich. Dość problematyczne jest określenie miejsca, w którym istniała ta pierwsza kolonia. Według dzieła Palladiusa "Historia Lausiaca" (XXI, 2), nosiło ono nazwę "Pispir", jednak jego lokalizacja nie jest pewna. Najprawdopodobniej były to okolice miasta Afroditopolis.
Jego żywot, spisany przez św. Atanazego, głosi, że Antoni musiał znosić wiele jawnych ataków ze strony szatana, który go nękał, jawiąc mu się w różnych postaciach. Doznawał wtedy umacniających go wizji nadprzyrodzonych.
Ok. 312 udał się na wschód i zamieszkał w oazie w Wadi Araba, u stóp góry Qolzum, gdzie spędził resztę swojego życia. Dwukrotnie odbył podróż do Aleksandrii – po raz pierwszy w czasie prześladowań w 311, aby wesprzeć duchowo tamtejszych chrześcijan, po raz drugi w 335, aby stanąć po stronie patriarchy Atanazego w sporze z arianami. Po walkach św. Atanazy Aleksandryjski został zmuszony do ucieczki. Został uczniem Antoniego, pozostawał w zażyłej przyjaźni z anachoretą i to właśnie on spisał żywot świętego. O prawdziwości życia Antoniego dowiadujemy się z istniejących już apoftegmatów oraz z jego osobistej korespondencji z cesarzem Konstantynem Wielkim i jego synami.
Wiemy, że Antoni podróżował także po innych miastach, aby wstawić się za ludźmi potrzebującymi jego wsparcia. Miał spotkać się także ze św. Pawłem z Teb, o którego istnieniu dowiedział się poprzez objawienie. Świętemu przypisywane jest autorstwo 7 listów oraz Reguły. Przekazują one rady i wskazówki dla tych, którzy chcą praktykować życie anachoreckie. 
Reguła Antoniego.
Antoni nie spisał własnej reguły. Regułę odnajdujemy w "Patrologia Latina" Migne'a. Zamieszczono w niej regułę, a w zasadzie jej dwie wersje. Po poddaniu tekstu krytyce wewnętrznej stwierdzono, że są do siebie podobne, a co najważniejsze, że są nieautentyczne, a ich autorstwa nie można przypisać Antoniemu.
Kult.
Św. Antoni Pustelnik tradycyjnie jest nazywany pierwszym mnichem, choć biorąc pod uwagę postać św. Pawła z Teb, może to nie być do końca słuszne. Pieczara, w której według tradycji żył św. Antoni, znajduje się 2 km od Klasztoru Świętego Antoniego na Pustyni Arabskiej w Egipcie. 
W ikonografii chrześcijaństwa zachodniego popularne są obrazy: "Kuszenie św. Antoniego" oraz "św. Antoni odwiedza Pawła Eremitę".
Wspomnienie liturgiczne w Kościele katolickim obchodzone jest 17 stycznia, natomiast w Cerkwi prawosławnej 17/30 stycznia, tj. 30 stycznia według kalendarza gregoriańskiego. Kościół luterański również upamiętnia jego życie 17 stycznia, wraz z Pachomiuszem, jednak nie towarzyszy temu kult świętego.
Ikonografia.
Przedstawiany jest w stroju mnicha lub pustelnika. Jego atrybuty to: diabły, diabeł z pucharem, demony, dzwonek, tau krzyż egipski, księga, lew kopiący grób, laska, oliwna lampa, puchary z winem, obficie zastawione stoły z pieczonymi prosiętami, świnia, ogień pochodnia, obnażone kobiety, reguła zakonna, źródło

</doc>
<doc id="426981" url="https://pl.wikipedia.org/wiki?curid=426981" title="Ina Bauer">
Ina Bauer



</doc>
<doc id="426983" url="https://pl.wikipedia.org/wiki?curid=426983" title="Obszar Metropolitalny Warszawy">
Obszar Metropolitalny Warszawy



</doc>
<doc id="426984" url="https://pl.wikipedia.org/wiki?curid=426984" title="Anno 1602">
Anno 1602

Anno 1602: Tworzenie Nowego Świata (z ang. "Anno 1602: Creation of a New World"; w USA, Kanadzie i Australii wydana pod nazwą "1602 A.D.") – strategia czasu rzeczywistego produkcji austriackiej firmy Max Design i niemieckiej firmy Sunflowers. Jest pierwszą grą z serii "Anno". Wydana 31 marca 1998 roku w Niemczech, 26 listopada tegoż roku na świecie i 16 kwietnia 2000 roku na terenie Polski; pod koniec lipca 2015 ponownie wydana w serwisie GOG.com. W 2020 roku Ubisoft wydał odświeżoną wersje gry na platformę Ubisoft Connect pod nazwą "Anno 1602 History Edition", w której oprócz dostosowania obrazu do wyższej rozdzielczości (do 4K), zostało wprowadzonych kilka dodatkowych usprawnień mechaniki a także zmieniono układ oraz styl menu i interfejsu. W jej skład wchodzi dodatek "New Islands, New Adventures".
Do listopada 2002 roku sprzedano ponad 2,5 mln egzemplarzy gry na całym świecie i tym samym stała się ona najlepiej sprzedającą się produkcją niemiecko-austriacką.
Akcja gry toczy się na początku epoki nowożytnej i opiera się zasiedlaniu, kolonizacji i zarządzaniu zasobami na szeregu małych wysp. Obejmuje ona aspekty poszukiwań, walki, dyplomacji i handlu. Gra jest ustawiona w tym samym okresie co Colonization Sida Meiera, lecz wymaga bardziej szczegółowego zarządzania koloniami, bez polityki "starego świata". Aspekty takie jak rozbudowa i przemieszczanie zasobów są podobne do jak w pierwszej grze z serii "Settlers". Anno 1602 jest grą strategiczną zorientowaną na ekonomię, nie zaś walkę (gracz rzadko bierze udział w potyczkach). Projekt gry zasługuje na uwagę, ponieważ zastosowano w niej progresywną sztuczną inteligencję, gdzie tempo zmian w grze odpowiada szybkości gracza.
Gra Anno 1602 doczekała się szeregu prequeli i sequeli. W serii zostały wydane takie tytuły jak Anno 1503 (2003), Anno 1701 (2006), Anno 1404 (2009) i Anno 2070 (2011), Anno 2205 (2015) oraz Anno 1800 (2019).
Rozgrywka.
Gracz powraca do roku 1602, gdzie ma za zadanie odkrywać niezbadane dotąd wyspy i je kolonizować. Na początku rozgrywki gracz posiada niewielki kapitał własny (zazwyczaj 20 tys. sztuk złota), niewielką ilość surowców (drewna, narzędzi i żywności), jak również niewielki statek handlowy. Statkiem można poruszać się wokół wysp i płynąć do nich w celu zbadania i kolonizacji najwłaściwszej z nich. Gra z początku nie oferuje zbyt wielu rodzajów dóbr i budynków, lecz w późniejszych etapach gry kolonie stają się potężnymi gospodarkami o imponujących rozmiarach, niełatwych do zarządzania.
Celem każdego etapu gry jest osiągnięcie zakładanej liczebności kolonii. Aby osiągnąć pożądany wzrost liczby ludności, konieczne jest doprowadzenie zarządzanej kolonii do wyższego stopnia rozwoju, utożsamianego z zaspokojeniem potrzeb konsumpcyjnych osadników. Wraz z zaspokojeniem pierwszych potrzeb pionierów (drewno, narzędzia, cegły, płótno oraz żywność), rośnie zapotrzebowanie na towary luksusowe typu: trunki, tytoń, przyprawy, kakao, odzież oraz biżuteria. Sprostanie temu wymaga postawienia nowych, bardziej zaawansowanych budynków (np. kiedy zwykłe płótno przestaje wystarczać, należy postawić warsztat krawiecki). Wraz z zaspokojeniem potrzeb osadników, poprawiają oni swój status społeczny, co zwiększa dochody podatkowe i umożliwia dalszy rozwój wyspy. Prócz wymaganych dóbr, do podniesienia statusu potrzebne są również specyficzne, czasami bardzo drogie budynki, takie jak: kaplice, tawerny, szkoły, kliniki, kościoły, łaźnie, szkoły wyższe i teatry. Status mieszkańców składa się z pięciu poziomów, są to kolejno: pionierzy, osadnicy, obywatele, kupcy i ostatecznie arystokraci.
Ze względu na ograniczoność zasobów i niewielkie wymiary wysp, zaspokojenie niektórych potrzeb konsumpcyjnych ludności wymaga niekiedy zakładania nowych kolonii, z których można sprowadzać dostępne tam dobra. Nowe kolonie mogą przybrać charakter plantacji, ośrodka wydobywczo-przemysłowego, osiedla mieszkalnego, lub też mogą spełniać te funkcje równocześnie - w zależności od potrzeb i rodzaju dóbr dostępnych na wyspie. Dobra te to kopaliny, drewno i ziemia sprzyjająca konkretnemu typowi upraw. 
W trybie gry ciągłej, w niektórych archipelagach (zależnie od wybranego poziomu) pojawiają się wioski tubylców oraz bazy wypadowe piratów. Podczas gry występują również pożary, susze niszczące uprawy oraz zarazy zabijające osadników.
Prócz ekstensywnej eksploatacji nowych ziem, w grze dostępny jest też handel. Handel pozwala nie tylko na akumulację dochodów z własnych nadwyżek, ale często jest jedyną drogą zdobycia danego dobra - niedostępnego lub zbyt drogiego w produkcji. Handlować można również ze wspomnianymi wcześniej ludami tubylczymi, niezależnymi kupcami oraz z rywalami, o ile podpisało się z nimi umowę handlową. Możliwy, choć ryzykowny, jest także handel z piratami. 
Gracz posiada również opcję regulowania wysokości podatków, a także stawiania budynków użyteczności publicznej, jak budynki kultu religijnego, budynki szkolne, rozrywkowe etc. Oba te działania wpływają na zadowolenie mieszkańców, a w konsekwencji - wzrost liczby ludności. 
Niekiedy konieczne jest użycie siły militarnej. Gracz może szkolić jednostki piechoty, kawalerii, artylerii, a także budować okręty wojenne. Możliwe jest także fortyfikowanie kolonii. Element wojskowy w Anno jest jednak bardzo niewielki i tak szczegółowy w porównaniu do innych aspektów gry. Było to jednak zamierzone działanie producentów, ponieważ gra miała opierać się głównie na handlu i dyplomacji.
Ponadto gracz musi stale przestrzegać następujących punktów:
Budynki.
W grze występuje około 80 różnych budynków zgrupowanych w siedmiu kategoriach: 
Dodatkowo dostępny jest tryb zniszczenia - wyburzanie budynków a nawet rugowanie drzew.
Do budowy wykorzystuje się deski, cegły, narzędzia, pieniądze, a czasem armaty. Na początku gry dostępna jest niewielka liczba budynków. Jednak w miarę rozwoju budynków użyteczności publicznej (domów mieszkalnych) dostępne są kolejne opcje. Budynek powstaje od razu po kliknięciu myszką w miejscu, gdzie chcemy go wybudować. Jednak rozwój osiedli mieszkaniowych to dużo dłuższy proces nawet gdy ma się surowce. Budynki specjalne (takie, których można wybudować tylko określoną liczbę) to: pomnik (gdy obywatele są zadowoleni fundują go graczowi), łuk triumfalny (można go postawić gdy wyeliminuje się jednego z rywali), pałac i katedra (które można wybudować gdy 2500 i 4000 mieszkańców osiągnie status arystokraty, a bardzo wysokie saldo utrzymuje się bardzo długo).
Misje.
Gra składa się z 16 misji, które należy przechodzić po kolei, 5 misji treningowych oraz z trybu gry ciągłej. W grę ciągłą gracz może grać w nieskończoność pod warunkiem, że nie zbankrutuje lub nie zostanie zniszczony przez rywala. Celem takiej gry jest osiągnięcie jak największej liczby mieszkańców we wszystkich miastach oraz punktów w klasyfikacji końcowej.
Rozszerzenia.
Na terenie Niemiec i niektórych krajów zostały wydane dodatkowe rozszerzenia do gry Anno 1602:
Odbiór gry.
Anno 1602 stało się sukcesem komercyjnym, przed jego premierą w Stanach Zjednoczonych, kiedy odnotowano sprzedaż powyżej 1 miliona egzemplarzy do stycznia 2001 roku. 
W styczniu 2002 r. sprzedaż gry wyniosła ponad 2 mln kopii. Z kolei do listopada 2002 roku sprzedaż gry w Stanach Zjednoczonych przekroczyła 250 tys. kopii oraz 2,5 miliona egzemplarzy na całym świecie. W momencie premiery, Anno 1602 było najlepiej sprzedającą się niemiecką grą komputerową w historii.

</doc>
<doc id="426991" url="https://pl.wikipedia.org/wiki?curid=426991" title="Prezydenci Republiki Chińskiej">
Prezydenci Republiki Chińskiej



</doc>
<doc id="426992" url="https://pl.wikipedia.org/wiki?curid=426992" title="Liliowce (szkarłupnie)">
Liliowce (szkarłupnie)



</doc>
<doc id="426997" url="https://pl.wikipedia.org/wiki?curid=426997" title="System ociepleniowy">
System ociepleniowy

System ociepleniowy (w odniesieniu do ociepleń metodą mokrą; tutaj dokładnie lekką-mokrą) – kompletny zestaw materiałów budowlanych do wykonania izolacji cieplnej budynku wraz z wykończeniem powłoką tynkarską. 
Ocieplenie polega na zamocowaniu materiału termoizolacyjnego (najczęściej w postaci płyt) do ścian budynku (od zewnątrz). Płyty termoizolacyjne mogą być wykonane ze styropianu, polistyrenu ekstrudowanego, czy też wełny mineralnej. Przykleja się je za pomocą zaprawy klejowej i dodatkowo mocuje się mechanicznie kołkami (jeśli zachodzi taka potrzeba). Na materiał izolacyjny konieczne jest nałożenie warstwy zaprawy zbrojonej siatką, na przykład z włókna szklanego. Ta warstwa ma za zadanie przenieść powstające w ustroju naprężenia, które mogłyby spowodować rysowanie się warstwy wykończeniowej (powłoki tynkarskiej). Naprężenia te mogą powstawać w wyniku zmian temperatury, siły wiatru i tym podobnych, a także drgań konstrukcji budynku. Na tak przygotowany podkład nakładany jest zazwyczaj podkład tynkarski i następnie tynk cienkowarstwowy, lub też bezpośrednio tynk (o ile taką sytuacje dopuszcza/narzuca dany system). Tynk chroni układ ociepleniowy (a przez to ściany zewnętrzne i wnętrze budynku) przed działaniem czynników atmosferycznych (np. promieniowanie ultrafioletowe, wiatr, deszcz).
Wady.
Duża przewaga zalet nad wadami sprawiła, że w XXI wieku masowo zaczyna się docieplać bloki z wielkiej płyty oraz masowo rozpowszechniła się technologia murów dwuwarstwowych w budownictwie jednorodzinnym. 
Cienkowarstwowe tynki zewnętrzne mogą być wykonane z różnych materiałów. Występują na rynku tynki mineralne, akrylowe, silikatowe, silikonowe i mieszanki tych tynków, na przykład akrylowo-silikonowe.
Niektóre tynki wymagają malowania, gdyż są zbyt chłonne.
Każdy z tynków ma swoje wady i zalety.
Tynki silikonowe mają wiele zalet, ale są dość drogie.

</doc>
<doc id="427002" url="https://pl.wikipedia.org/wiki?curid=427002" title="Ingbert">
Ingbert

Ingbert, Ingobert – imię męskie pochodzenia germańskiego. Powstało ze starowysokoniem. "Ing(wio)" (imię germańskiego boga) i "beraht" (błyszczący, świecący). Imię to ma dwóch świętych patronów.
Ingbert imieniny obchodzi 28 marca i 22 października.

</doc>
<doc id="427004" url="https://pl.wikipedia.org/wiki?curid=427004" title="Ingobert">
Ingobert



</doc>
<doc id="427005" url="https://pl.wikipedia.org/wiki?curid=427005" title="Leo">
Leo

"Leo" – (łac.) lew, drapieżnik z rodziny kotowatych

</doc>
<doc id="427007" url="https://pl.wikipedia.org/wiki?curid=427007" title="Alaksandr Hleb">
Alaksandr Hleb

Alaksandr Pauławicz Hleb (biał. Аляксандр Паўлавіч Глеб, ros. Александр Павлович Глеб, "Aleksandr Pawłowicz Gleb"; ur. 1 maja 1981 roku w Mińsku) – białoruski piłkarz grający na pozycji ofensywnego pomocnika, w latach 2001–2019 reprezentant Białorusi.
Kariera.
Kariera klubowa.
Przygodę z profesjonalną piłką zaczął w 1998 roku w BATE Borysów. W 2000 roku przeniósł się do niemieckiego VfB Stuttgart - rozegrał tam 137 spotkań. W Arsenalu zadebiutował podczas spotkania przeciw Chelsea dnia 7 sierpnia 2005 roku. W sezonie 2005/2006 dotarł z klubem do finału Ligi Mistrzów, przegranego z FC Barcelona 1:2. Hleb grał również w meczu finałowym. Pobyt w Londynie zakończył z dorobkiem 89 meczów i 7 goli.
Z początkiem sezonu 2008/2009 został piłkarzem FC Barcelona. Z nowym klubem podpisał 4-letni kontrakt. W tym samym sezonie wraz z Barcelona wygrał potrójna koronę. W finale FC Barcelona pokonała Manchester United 2:0. W 2009 roku przeszedł na zasadzie wypożyczenia do VfB Stuttgart. W 2010 roku powrócił do FC Barcelony, aby na zasadzie wypożyczenia dołączyć do Birmingham City.
31 sierpnia 2011 roku został wypożyczony do VFL Wolfsburg. Pod koniec stycznia 2012 roku rozwiązał kontrakt z FC Barcelona i 17 stycznia 2012 roku podpisał kontrakt z rosyjskim klubem Krylja Sowietow Samara. W lipcu 2012 roku związał się ze swoim byłym klubem BATE.
4 stycznia 2014 roku został zawodnikiem Konyasporu. Piłkarz podpisał z nowym klubem 1,5-roczną umowę.
Kariera reprezentacyjna.
W reprezentacji Białorusi zadebiutował 6 października 2001 r. podczas meczu z Walią.
Sukcesy.
BATE Borysów
Arsenal F.C.
VfB Stuttgart
FC Barcelona 
Birmingham City
Indywidualne
Życie prywatne.
Jego brat, Wiaczasłau Hleb jest również piłkarzem, reprezentantem Białorusi i zawodnikiem Kalloni F.C.

</doc>
<doc id="427014" url="https://pl.wikipedia.org/wiki?curid=427014" title="Test zgodności λ Kołmogorowa">
Test zgodności λ Kołmogorowa



</doc>
<doc id="427018" url="https://pl.wikipedia.org/wiki?curid=427018" title="Towarzystwo Teozoficzne">
Towarzystwo Teozoficzne

Towarzystwo Teozoficzne – organizacja powstała w roku 1875 w Nowym Jorku z inicjatywy Heleny P. Bławatskiej, pułkownika H.S. Olcotta i W.Q. Judge'a, wyznająca światopogląd teozoficzny. Dewizą towarzystwa jest „nie ma Religii wyższej nad prawdą". 
Towarzystwo ma swoje filie lub oddziały w co najmniej sześćdziesięciu krajach, m.in. USA, Wielkiej Brytanii, Francji i Niemczech. 
W Polsce pierwszym prezesem Polskiego Towarzystwa Teozoficznego został Andrzej Kajfosz.

</doc>
<doc id="427022" url="https://pl.wikipedia.org/wiki?curid=427022" title="Janina Ordężanka">
Janina Ordężanka

Janina Ordężanka, właśc. Janina Róża Samborska z d. Ordęga h. Łodzia (ur. 9 stycznia 1889 w Szczypiornie, zm. 24 lipca 1981 w Krakowie) – polska aktorka teatralna i filmowa.
Jako aktorka teatralna debiutowała w 1908. Rok później ukończyła Kursy Dramatyczno-Wokalne Hryniewieckiej w Warszawie. Do II wojny światowej była związana ze scenami warszawskimi, po wojnie krakowskimi, m.in. Starym Teatrem i Teatrem im. Juliusza Słowackiego. Przeszła na emeryturę w 1968.
Po wojnie wystąpiła w kilku filmach, m.in. "Zakazanych piosenkach" (1946, w roli matki głównych bohaterów - Haliny i Romana).
Zmarła w Krakowie. Pochowana na Cmentarzu Rakowickim (kwatera W-9-26).

</doc>
<doc id="427024" url="https://pl.wikipedia.org/wiki?curid=427024" title="Słoneczny Stok (Olsztyn)">
Słoneczny Stok (Olsztyn)

Słoneczny Stok – osiedle domków jednorodzinnych w Olsztynie, administracyjnie podlegające radzie osiedla Kortowo, położone na południowym skraju Olsztyna, pomiędzy lasem, dwoma jeziorami: Kortowskim i Starodworskim oraz miasteczkiem akademickim Uniwersytetu Warmińsko-Mazurskiego. 

</doc>
<doc id="427031" url="https://pl.wikipedia.org/wiki?curid=427031" title="Herb Czeskiego Cieszyna">
Herb Czeskiego Cieszyna

Herb Czeskiego Cieszyna ma postać błękitnej tarczy, na dole której przedstawiono Olzę, zaś powyżej umieszczono białe mury miejskie z dwiema basztami o czerwonych hełmach i otwartą bramą z podniesioną kratownicą. Nad murami znajduje się złoty nieukoronowany orzeł - symbol Piastów cieszyńskich.
Herb bazuje na herbie Cieszyna, różniąc się od niego tylko rodzajem tarczy i brakiem korony w wizerunku orła. Został ustanowiony 7 czerwca 1921 roku.

</doc>
<doc id="427035" url="https://pl.wikipedia.org/wiki?curid=427035" title="Nearktyka">
Nearktyka



</doc>
<doc id="427036" url="https://pl.wikipedia.org/wiki?curid=427036" title="Gonzalo Colsa">
Gonzalo Colsa

Gonzalo Ruiz Colsa Albendea (ur. 11 maja 1977 w Santanderze) – hiszpański piłkarz grający dla CD Mirandés.
Kariera.
Najpierw grał w drugiej drużynie Racingu, dopiero później przebił się do pierwszej drużyny Racing Santander. W sezonie 1997-1998 zaliczył debiut w Primera División w barwach Racingu przeciwko Mallorce (22 lutego 1998 RCD Mallorca 2:1 Racing Santander). Zimą 1999 roku został wypożyczony do Club Deportivo Logronés, gdzie zagrał 5 spotkań. Grając dobrze w rezerwach Santander jako 20 letni chłopak pojechał z reprezentacją Hiszpanii na młodzieżowe mistrzostwa Świata (U-20) w Nigerii w 1999 roku. Świetnie grał w meczu z Hondurasem wygranym przez Hiszpanów 3:1. Colsa i spółka dotarli do finału tych rozgrywek i w meczu finałowym zmierzyli się z Japonią. Finał odbył się 24 kwietnia 1999 roku Gonzalo Colsa wszedł na boisko w 70. minucie, a Hiszpania wygrała 4:0. Bramki w tym meczu strzelali: Barkero, dwie Pablo Gonzalez, De La Torre. W sezonie 1999-2000 przebił się do pierwszego składu El Sardinero i grywa częściej w Primera División. Kolejny sezon przynosi Gonzalo wiele radości, ponieważ zdobywa pierwsze bramki w Primera División i zostaje zabrany na mistrzostwa Europy (U-21) w 2002 roku. W pierwszym meczu mistrzostw Gonzalo w 30. minucie meczu otwiera wynik spotkania i w końcu Hiszpania wygrywa 2:0 z Bośnią i Hercegowiną (1 września 2000). 31 sierpnia 2001 roku, Colsa strzela 2 bramki Austrii i Hiszpanie wygrywają 2:0. W końcu Hiszpanie awansują z 2 miejsca w tabeli za Francją do najlepszej dziewiątki turnieju. Ale, później odpadają przegrywając dwu mecz z Portugalią. W sezonie 2001-2002 zostaje zauważony przez działaczów Atlético Madryt i trafia do tego klubu. Colchoneros w tym sezonie grali w Segunda División i po sezonie zajmują pierwsze miejsce w tabeli i awansują do Primera División. Colsa zagrał w tym sezonie w Atlético 18 spotkań i nie został doceniony, dlatego na kolejny sezon zostaje wypożyczony do Realu Valladolid. W Blanquivioletas rozgrywa swój najlepszy sezon w Primera División. W Realu zbiera dużo świetnych recenzji i pochwał. Po zakończeniu sezonu w Valladolid wraca do Atletico, ale na kolejny sezon zostaje wypożyczony tym razem do RCD Mallorki. Z Mallorcą gra nawet w Pucharze UEFA i wraz z klubem dochodzi daleko w tych rozgrywkach. Po sezonie wraca do Atlético i podpisuje kontrakt do 2009 roku. W Rojiblancos często rozbijał ataki rywali i dlatego prawdopodobnie zostanie w klubie na nowy sezon.
Jest on w tej chwili kluczowym zawodnikiem Rojiblancos. Colsa to zawodnik bardzo wszechstronny, może grać od środka pola, a także jako ofensywny pomocnik. W Atlético najczęściej występuje na pozycji defensywnego pomocnika. W sezonie 2004/05 piłkarz z Kantabria zagrał swój najlepszy sezon w piłkarskiej karierze. Był podstawowym piłkarzem Atlético Madryt i w 30 spotkaniach zdobył 4 bramki. Jednak zespół Atletico w tym sezonie nie zachwycił, bo zajął dopiero 11. miejsce i nie zakwalifikował się do europejskich pucharów. W sezonie 2005/06 po przybyciu do klubu argentyńskiego szkoleniowca Carlosa Bianchi, Atlético ma się odrodzić i dokonuje spektakularnych transferów m.in. Mateja Kežman, Martin Petrov, Maxi Rodriguez czy Luciano Galletti. Trener Carlos Bianchi nie widzi jednak w składzie Gonzalo Colsy i ten przez cały sezon wchodzi jedynie z ławki rezerwowych. W meczu z RCD Mallorcą, Bianchi daje szansę gry w pierwszym składzie, a Colsa wykorzystuje to m.in. strzelając bramkę swojej byłej drużynie. Ale to i tak nie pomogło i Gonzalo wciąż siedzi na ławce rezerwowych. Po zakończeniu sezonu Gonzalo udało się wystąpić tylko 14 razy z czego zdobył jedną bramkę właśnie w meczu z RCD Mallorcą.
Gonzalo mimo że bardzo chciał zostać w Rojiblancos to był zmuszony do odejścia, gdyż nie dostawał zbyt dużo szansy na grę. 6 lipca 2006 roku nowy trener Racingu Santander, Miguel Angel Portugal skontaktował się z agentem piłkarza - Ferminem Gutierrezem i Gonzalo stał się piłkarzem Racingu Santander na 6 lat.

</doc>
<doc id="427037" url="https://pl.wikipedia.org/wiki?curid=427037" title="Ammersee">
Ammersee

Ammersee – jezioro oraz obszar wolny administracyjnie "(gemeindefreies Gebiet)" w Niemczech w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech. Teren jest niezamieszkany. Leży na południowy zachód od Monachium.
Jezioro jest trzecim pod względem wielkości w Bawarii. Przepływa przez nie rzeka Amper, w górnym biegu nazywana Ammer. Powierzchnia zlewni to 993 km², a czas retencji to ponad dwa i pół roku
Na zachodnim brzegu jeziora leżą gminy należące do powiatu Landsberg am Lech, na wschodnim gminy należące do powiatu Starnberg a na południowym jego brzegu gminy z powiatu Weilheim-Schongau oraz rzeka Amper.
W systemie gospodarki wodnej Ammersee jest jednolitą częścią wód o międzynarodowym kodzie DEBY_ISS01. Jest jednym z jezior reprezentatywnych dla niemieckiego obszaru dorzecza Dunaju na potrzeby raportowania stanu środowiska do Europejskiej Agencji Środowiska. Należy do typu S4, czyli alpejskich jezior stratyfikowanych.
Jakość wody.
Pod koniec XX wieku wody jeziora miały następujące parametry średnioroczne: jony amonowe od poziomu poniżej granicy oznaczalności (&lt; 0,010 mg/l) w latach 1999–2001 do 0,0366 mg/l (1991), chlorofil a od 4,42 µg/l (1993) do 10,09 µg/l (1990), przewodnictwo elektrolityczne właściwe od 3122 µS/cm (1988) do 3649 µS/cm (1997), tlen rozpuszczony od 9,58 mg/l (1984) do 11,42 (1986), azotany od 0,83 mg/l (1985) do 1,15 mg/l (1994), ortofosforany od poniżej granicy oznaczalności (1999–2001) do 0,00453 mg/l (1986), odczyn pH od 8,08 (1984) do 8,45 (1985), widzialność krążka Secchiego od 3,32 m (1986) do 5,21 m (1991), fosfor całkowity od 0,00815 mg/l (1998) do 0,02626 mg/l (1986).
W planie gospodarowania wodami na obszarze dorzecza Dunaju na lata 2016-2021 podano, że stan ekologiczny wód jeziora był dobry. Taki sam był stan jego składowych elementów jakości: fitoplanktonu, makrofitów z fitobentosem i ichtiofauny. Stan chemiczny wód był zły.
W 2018 na Ammersee funkcjonowało 8 kąpielisk wyznaczonych zgodnie z przepisami dyrektywy kąpieliskowej. Jakość wód wszystkich sklasyfikowano wówczas jako doskonały. W 2008 jedno z nich miało jakość wody niedostateczną.
Ochrona przyrody.
Ammersee i odcinki Ammer/Amper znajdują się w obszarze specjalnej ochrony ptaków Ammerseegebiet (DE7932471). Fragmenty jeziora leżą na specjalnych obszarach ochrony siedlisk Ammerseeufer und Leitenwälder (DE7932372) oraz Ammersee-Südufer und Raistinger Wiesen (DE8032371). W pobliżu znajdują się kolejne obszary Natura 2000.

</doc>
<doc id="427038" url="https://pl.wikipedia.org/wiki?curid=427038" title="Palearktyka">
Palearktyka



</doc>
<doc id="427044" url="https://pl.wikipedia.org/wiki?curid=427044" title="Paweł Rybicki">
Paweł Rybicki

Paweł Rybicki (ur. 30 września 1902 w Janowie Lwowskim, zm. 15 lipca 1988 w Krakowie) – socjolog polski, historyk nauki, profesor Uniwersytetu Jagiellońskiego.
Życiorys.
Był synem Tadeusza (sędziego) i Zofii ze Smolków, młodszym bratem dramaturga i poety Andrzeja. Studiował na Uniwersytecie Lwowskim, na którym w 1926 obronił doktorat. Uzupełniał studia w Kolonii i Paryżu, rozprawę habilitacyjną obronił w 1946. W latach 1934-1939 oraz 1945-1957 był dyrektorem Biblioteki Śląskiej w Katowicach. Po II wojnie światowej wykładał na Uniwersytecie Wrocławskim. W 1957 został profesorem nadzwyczajnym Uniwersytetu Jagiellońskiego, w 1972 profesorem zwyczajnym. Był m.in. członkiem paryskiej Académie Internationale d'Histoire des Sciences.
W pracy naukowej zajmował się dziejami socjologii i nauki polskiej. Opublikował m.in. pracę "Arystoteles. Początki i podstawy nauki o społeczeństwie" (1963), "Społeczeństwo miejskie", Warszawa 1972, PWN, "Struktura społecznego świata", Warszawa 1979, PWN, opracował rozdział dotyczący Odrodzenia dla pracy zbiorowej "Historia nauki polskiej" (1970, tom I).
Pochowany na Cmentarzu Rakowickim w Krakowie.

</doc>
<doc id="427047" url="https://pl.wikipedia.org/wiki?curid=427047" title="Melchor Rodriguez Garcia">
Melchor Rodriguez Garcia



</doc>
<doc id="427049" url="https://pl.wikipedia.org/wiki?curid=427049" title="Alec Stock">
Alec Stock

Alec Stock (ur. 30 marca 1917, zm. 16 kwietnia 2001), piłkarz oraz menedżer angielski, związany z klubami takimi jak Yeovil Town, Queens Park Rangers, Luton Town czy Fulham FC. Zmarł po ciężkiej chorobie w swoim domu, w Wimborne.
Początki.
Urodził się w Peasedown St. John, wiosce w południowo-zachodniej Anglii. Jego ojciec był górnikiem i pracował w niedalekiej kopalni w Radstock. Po generalnym strajku klasy górniczej w 1926 roku, jego rodzina przeniosła się na wschód kraju do Dartford, w hrabstwie Kent. Stock dostał wówczas stypendium, alternatywne wyjście dla edukacji w lokalnej szkole. Nie zaczynał kariery sportowej jako piłkarz, uprawiał bowiem inne popularne sporty w Anglii, rugby (jako łącznik ataku) i krykiet. Jego marzeniem było zresztą grać w krykietowej drużynie Somerset z jego rodzinnego hrabstwa. Poważnie zaczął grać w piłkę nożną jako nastolatek, w malutkiej drużynie z sąsiedniego Wilmington, a następnie w ekipie Redhill z sąsiedniego hrabstwa Sussex. Grał tam jako środkowy napastnik. Następnie dołączył do amatorskiej drużyny słynnego Tottenhamu Hotspur. Grę dla wielkiego klubu łączył z pracą w banku. W jednej z gier kontrolnych Stock strzelił hat-trick, czego świadkiem był ówczesny menedżer Charltonu Athleltic, Jimmy Seed, który sprowadził dziewiętnastolatka do południowo-wschodniego Londynu. W Charltonie Alec Stock podpisał swój pierwszy profesjonalny kontrakt, w 1936 roku. Przez dwa lata nie mógł się jednak przebić do pierwszego zespołu „The Addicks” i trafił do ekipy lokalnego rywala, Queens Park Rangers, dla których zagrał 30 gier w lidze. Niebawem napastnikowi przytrafiła się kontuzja kostki, a niedługo potem wybuchła II wojna światowa.
II wojna światowa.
Podczas wojny Stock kilka razy awansował stopniem. Jak potem mówił – „w tych czasach wykorzystywał boiskową umiejętność przywództwa”. W 1944 roku, został ciężko ranny w bitwie pod Caen we Francji. Czołg, którym dowodził, został wysadzony w powietrze, a wiele kawałków szrapnelu utkwiło w jego ciele, część aż do śmierci. Wojna dla młodego sportowca była w tym momencie skończona. Stock został przewieziony do Walii w celu rekonwalescencji pod okiem żony, Marjorie, którą poślubił rok wcześniej.
Kariera menedżerska.
Yeovil Town.
Do klubu z Huish Park Stock trafił trochę przypadkowo. Jego żona przyciągnęła jego uwagę na pewien artykuł w "Daily Herald". Yeovil Town szukał akurat kandydatów na funkcję grającego menedżera. Szczęśliwie, Stock został wybrany spośród ponad sześćdziesięciu chętnych. Pierwszy godny zanotowania wynik Anglik osiągnął w swoim drugim sezonie pracy (1946-1947), kończąc sezon amatorskiej Ligi Południowej na czwartym miejscu. Młody menedżer został jednak głównie zapamiętany w Yeovil z powodu niezwykłego sezonu 1948-1949. Wówczas popularni „The Glovers” dotarli do piątej rundy Pucharu Anglii, pokonując po drodze słynny Sunderland 2-1. Mecz z Sunderlandem był zarazem dopiero drugim w historii piłki angielskiej, w którym niesklasyfikowany zespół pokonał ekipę grającą wówczas kluczową rolę w rozgrywkach krajowych. Stock ukoronował ten niezapomniany mecz także swoją bramką, a w końcówce meczu, przy korzystnym stanie dla jego drużyny, powiedział pamiętne słowa na Huish, „który teraz stchórzy, panowie, wylatuje”. Poza dokonaniami w najstarszych rozgrywkach świata, drużyna z Yeovil w tym samym sezonie doszła do finału Pucharu Ligi Południowej. Następny sezon Stock rozpoczął zdobyciem 10 punktów w czterech meczach, po czym niespodziewanie przyjął ofertę zespołu Leyton Orient. Tak też skończył się jeden z ważniejszych rozdziałów w historii Yeovil Town.
Lata 50..
Z ekipą „O’s” Stock dwukrotnie doszedł w rozgrywkach Pucharu Anglii dalej, niż w przypadku jego pracy w Yeovil. Uczynił to w niewielkim odstępie, za każdym razem kończąc na szóstej rundzie (ćwierćfinałach). O ile porażka w 1952 roku z Arsenalem była wkalkulowana, to przegraną z Port Vale dwa lata później Stock skwitował dosadnie – „moje największe piłkarskie rozczarowanie”. W sezonie 1955-1956 niespełna czterdziestoletni menedżer poprowadził drużynę z Brisbane Road do tytułu mistrza Third Division. Tak też zakończyła się przygoda Stocka z Leyton Orient. W przeciągu następnego półrocza zdążył jeszcze krótko prowadzić dwie wielkie piłkarskie firmy, najpierw pechowy dla jego byłego klubu Arsenal, a potem włoski klub AS Romę. Latem 1959 roku powrócił do Londynu, z zadaniem poprowadzenia klubu jego dawnych lat – Queens Park Rangers.
Queens Park Rangers.
Ekipa Rangersów miała akurat za sobą bardzo ciężki sezon, szczęśliwie unikając relegacji do czwartej dywizji. Stockowi trafiła się więc niezwykle trudna posada, szybko jednak zyskał sympatię zarówno fanów, jak i swoich piłkarzy. Pierwszym krokiem w tym kierunku był letni transfer Briana Bedforda z Bournemouth. Bedford w ciągu sześciu lat zdobył 170 bramek dla QPR, umieszczając się w czołówce najlepszych strzelców w historii tego zespołu. Drużyna Stocka szybko zapomniała o problemach zeszłego sezonu, stale lawirując po górnej połówce tabeli podczas pierwszych kilku sezonów Stocka w Londynie. W drugim sezonie pracy Anglika na Loftus Road Rangersi ustanowili nawet najwyższe ligowe zwycięstwo w swojej historii, pokonując u siebie Tranmere 9-2. Parę lat później pięknie grający QPR wyśrubował kolejny rekord, strzelając w sezonie 111 bramek.
Celem Stocka był jednak z pewnością awans do wyższej klasy rozgrywkowej. Awans, który przyszedł pod koniec pracy 50-latka na Loftus Road. Sezon 1966-1967 przyniósł nie tylko upragniony tytuł Third Division, zresztą drugi już w karierze menedżerskiej Stocka, ale także Puchar Ligi Angielskiej. W finale na Wembley ekipa Rangersów pokonała West Bromwich Albion, wychodząc ze stanu 0-2 na zwycięstwo 3-2. Kolejny sezon, już w drugiej dywizji, przyniósł beniaminkowi z Londynu kolejny awans, tym razem do First Division, bezpośredniego zaplecza Premier League. Stock po tym sezonie odszedł z Loftus Road (1968), ale na pewno na trwałe wpisał się w historię popularnych „Super Hoops”. Odszedł do Luton Town.
Ostatnie sukcesy.
Coraz bardziej pogarszające się zdrowie Stocka (był astmatykiem) nie przeszkodziło mu w prowadzeniu następnych klubów. W latach 1968-1972 prowadził ekipę z Luton, z którą zdobył swój trzeci tytuł mistrza Third Division. Nie zawiódł także na Craven Cottage, gdzie przez kolejne cztery sezony pełnił funkcję menedżera Fulham, lokalnego rywala jego Rangersów. The Cottagers pod jego wodzą osiągnęli swój największy sukces na krajowych boiskach, docierając do finału Pucharu Anglii w 1975 roku. Tym razem jednak Wembley nie było szczęśliwe dla Stocka (przegrana 0-2 z West Hamem), który odszedł z Londynu w grudniu 1976 roku, w związku z przejęciem klubu przez nowego właściciela. Potem na krótko Stock prowadził jeszcze Bournemouth, zaś ostatni epizod jako menedżer zaliczył w 1978 roku, będąc tymczasowym menedżerem-opiekunem Queens Park Rangers.

</doc>
<doc id="427050" url="https://pl.wikipedia.org/wiki?curid=427050" title="Pandaka pygmaea">
Pandaka pygmaea

Pandaka, babka malutka ("Pandaka pygmaea") – gatunek ryby z rodziny babkowatych.
Występowanie: m.in. w rzece Malabon na Filipinach, w lasach mangrowych Indonezji, a także na wyspach Sulawesi, Bali i Singapur.
Jest jednym z najmniejszych kręgowców na świecie. Dorosły samiec tego gatunku ma średnio tylko 7,6 mm długości, a samica 11 mm.

</doc>
<doc id="427055" url="https://pl.wikipedia.org/wiki?curid=427055" title="Mafia (zespół muzyczny)">
Mafia (zespół muzyczny)

Mafia – polski zespół pop-rockowy, założony w Kielcach w 1992.
Historia zespołu.
Zespół formował się w 1992, tworzyli go koledzy ze studiów. Nazwę grupy wymyślił Wojciech Kubiak.
Zespół zaistniał w 1993 utworem „Krótka piosenka o...”, który promował debiutancką płytę studyjną zatytułowaną "Mafia" i stał się hymnem festiwalu Jarocin ’93. Największą popularność zdobył w drugiej połowie lat 90. za sprawą albumów "Gabinety", który ma status złotej płyty, oraz "FM", który uzyskał status platynowej płyty. Z albumów pochodzą największe przeboje grupy: „Ja (moja twarz)”, „Noce całe”, „W świetle dnia”, „Imię deszczu” i „Noc za ścianą”.
Do 1998 wokalistą Mafii był Andrzej „Piasek” Piaseczny, który w szczytowym okresie popularności rozstał się z zespołem i rozpoczął karierę solową. Jego miejsce zajął Andrzej Majewski, z którym zespół nagrał w 1999 album studyjny, zatytułowany "99". Od 2003 wokalistą zespołu był Bartosz Król, finalista drugiej edycji programu "Idol". W 2005 muzycy nagrali w nowym składzie płytę studyjną zatytułowaną "Vendetta".
Po kolejnej zmianie personalnej, 1 lipca 2013 ukazał się singel „Zakończmy to” z nowym wokalistą Romanem Słomką. Utwór zapowiadał szósty album studyjny zespołu, zatytułowany "Ten świat nie jest zły", który ukazał się w 2014. Po zakończeniu współpracy ze Słomką zespół ogłosił poszukiwania nowego wokalisty, którym ostatecznie został Filip Rychcik. Po jego odejściu z grupy, pod koniec 2018 zespół ogłosił casting na nowego wokalistę. W marcu 2019 roku nowym wokalistą został Michał Ostrowski, który od 2015 roku jest także koncertmistrzem Państwowego Zespołu Ludowego Pieśni i Tańca "Mazowsze" im. Tadeusza Sygietyńskiego.

</doc>
<doc id="427058" url="https://pl.wikipedia.org/wiki?curid=427058" title="Wojciech Bartel">
Wojciech Bartel

Wojciech Maria Mieczysław Władysław Bartel (ur. 27 grudnia 1923 w Krakowie, zm. 2 września 1992 tamże) – polski historyk prawa, profesor Uniwersytetu Jagiellońskiego i Papieskiej Akademii Teologicznej w Krakowie, członek Polskiej Akademii Umiejętności.
Życiorys.
We wrześniu w 1939 r. był uczestnikiem wojny obronnej w 52. pułku piechoty. Wzięty do niewoli jako szeregowiec został zwolniony. Uczęszczał do III Gimnazjum w Krakowie, maturę zdawał na tajnych kompletach. Studia na Wydziale Prawa UJ rozpoczął w 1945 roku, uzyskując w 1949 stopień magistra praw, w 1959 obronił doktorat na podstawie pracy: "Ustrój władz cywilnych powstania kościuszkowskiego" (promotorem był Adam Vetulani). W 1965 habilitował się na podstawie rozprawy "Ochrona wolności osobistej na tle rozwoju państwowości anglosaskiej Brytanii (do roku 1066)". Od 1977 był profesorem nadzwyczajnym, od 1991 profesorem zwyczajnym. Wykładał historię prawa kanonicznego na Uniwersytecie Jagiellońskim i Papieskiej Akademii Teologicznej, przyczynił się do reaktywowania na Uniwersytecie Katedry Historii Prawa Kanonicznego (1991). Był członkiem Polskiej Akademii Umiejętności (1992), Selden Society, Société d’Histoire de Droit. Pochowany w grobowcu rodzinnym na Cmentarzu Rakowickim (pas AD, płd.).
Oprócz dziejów prawa kanonicznego zajmował się także historią prawa państwowego i historią nauki.
Wybrane publikacje.
Był autorem wielu artykułów w "Polskim Słowniku Biograficznym", opublikował ponadto m.in.

</doc>
<doc id="427066" url="https://pl.wikipedia.org/wiki?curid=427066" title="Stopklatka.pl">
Stopklatka.pl

Stopklatka.pl (od 2016 pod adresem archiwum.stopklatka.pl) – pierwszy i zarazem najstarszy polski internetowy portal filmowy, który zawiera informacje o filmach, serialach i aktorach. Serwis powstał w sierpniu 1996, jednak jego historia rozpoczęła się dużo wcześniej, bo w październiku 1986 roku, kiedy to wyemitowano pierwszą audycję radiową o nazwie „Stopklatka”.
W sierpniu 2016 r. portal został przekształcony w oficjalną stronę kanału filmowo-serialowego Stopklatka TV, a wcześniej powstałe treści umieszczone zostały pod adresem archiwum.stopklatka.pl.
Historia.
Audycja radiowa.
Historia nazwy serwisu o tematyce filmowej sięga roku 1986, kiedy w październiku rozpoczęto transmisję audycji radiowej o nazwie „Stopklatka” w Akademickim Radiu Pomorze w Szczecinie, tworzonej przez Daniela Bochińskiego i Mariusza Maślankę, do której w roku 1987 przyłączył się Adam Bortnik, pełniący od roku 2000 do maja 2011 roku rolę Prezesa Spółki. W grudniu 1993 roku audycja ta została przeniesiona do lokalnego Radia ABC w Szczecinie, kiedy to dołączył do niej redaktor naczelny Krzysztof Spór.
Uruchomienie strony internetowej.
W sierpniu 1996 roku Adam Bortnik założył stronę internetową o nazwie „Stopklatka” jako część serwisu internetowego Radia ABC. Treści do tej strony przygotowywał Krzysztof Spór. Jesienią do tego grona przyłączył się Sławomir Cichoń i wkrótce został uruchomiony portal internetowy pod własnym adresem domenowym. Na podstawie umowy zawartej z Microsoft Corporation – Portal stał się jednym z dziesięciu polskich Platynowych Kanałów Internetowych preinstalowanych w przeglądarce internetowej Internet Explorer 4.0.
Utworzenie spółki cywilnej.
W maju 1998 roku Adam Bortnik i Sławomir Cichoń, wnosząc po 50 procent wkładów, zarejestrowali firmę Stopklatka spółka cywilna. Sławomir Cichoń w 1999 roku zrezygnował ze współpracy wypowiadając wkład w spółce. Wtedy to do spółki cywilnej dołączył, współpracujący już z nią na wcześniejszym etapie, Przemysław Basiak. Wykształcenie informatyczne oraz doświadczenie w projektowaniu i tworzeniu stron internetowych Przemysława Basiaka połączone z zamiłowaniem do filmu stanowiło uzupełnienie wiedzy i pasji filmowej Adama Bortnika i Krzysztofa Spóra.
Poza podstawową działalnością, jaką było prowadzenie Portalu, Stopklatka rozpoczęła świadczenie usług projektowania, tworzenia i utrzymywania stron internetowych głównie dla klientów z branży filmowej. Pierwszymi klientami Spółki w tej grupie usług byli współpracujący już ze spółką dystrybutorzy filmowi: Gutek Film Sp. z o.o., Vision Sp. z o.o., Warner Bros. Polska i Best Film Sp. z o.o. 
Pozyskanie inwestora i utworzenie spółki z o.o..
W maju 2000 roku w wyniku rozmów z inwestorem branżowym – PROKOM Software S.A. – została zawiązana spółka z ograniczoną odpowiedzialnością pod firmą Stopklatka Sp. z o.o. W nowo utworzonym podmiocie, pomyślanym jako kontynuator prowadzonej przez spółkę cywilną działalności, inwestor branżowy PROKOM Internet S.A. (spółka z grupy kapitałowej PROKOM Software S.A., która na skutek dalszych zmian własnościowych zmieniła nazwę na NET INTERNET S.A.) objął 80 proc. udziałów, a Adam Bortnik i Przemysław Basiak stali się udziałowcami i zostali powołani w skład Zarządu nowo utworzonej spółki.
Przekształcenie w spółkę akcyjną.
W połowie 2009 roku, w związku z planami wprowadzenia akcji Spółki do obrotu na rynku NewConnect, nastąpiło przekształcenie w spółkę akcyjną, a w dniu 6 maja 2010 roku Walne Zgromadzenie Akcjonariuszy podjęło uchwałę o emisji akcji serii B oraz o ubieganiu się o wprowadzenie akcji Spółki do obrotu na NewConnect.
Pozyskanie inwestora branżowego.
31 maja 2010 roku, w wyniku transakcji sprzedaży części akcji przez Net Internet S.A., Spółka pozyskała nowego inwestora strategicznego Kino Polska TV Sp. z o.o., przekształconego w sierpniu 2010 roku w Kino Polska TV S.A., stając się członkiem Grupy Mediowej SPI. 6 grudnia 2010 roku, po sfinalizowaniu transakcji z Net Internet S.A., Kino Polska TV S.A. stało się akcjonariuszem większościowym z pakietem 65,22% akcji.
Debiut giełdowy.
12 lipca 2010 roku Spółka zadebiutowała na Alternatywnym Systemie Obrotu NewConnect, należącym do Giełdy Papierów Wartościowych w Warszawie S.A. W chwili debiutu akcje osiągnęły poziom 4,89 zł – o 20 procent wyższy od ceny emisyjnej. W 2020 została wykluczona z obrotu.
Koncesja telewizyjna.
30 października 2013 roku Krajowa Rada Radiofonii i Telewizji przyznała koncesję na nadawanie pierwszego kanału filmowego w Polsce w ramach naziemnej telewizji cyfrowej. Stopklatka TV rozpoczęła nadawanie 15 marca 2014 roku. Nadawcą kanału jest Stopklatka S.A., której właścicielem jest Kino Polska TV SA. Stopklatka TV prezentuje szeroki wybór filmów: od hollywoodzkich hitów, przez pozycje nagradzane na festiwalach, aż po klasykę kina akcji. Na antenie znaleźć można również popularne seriale oraz stałe pasma dokumentalne.
Struktura serwisu.
Serwis Stopklatka.pl zawierał:
W 2001 został uruchomiony serwis WAP prezentujący wydarzenia i ciekawostki ze świata filmu, repertuar i aktualne notowania filmowe, konkursy.
Dodatkową atrakcję stanowiły witryny filmowe skupione wokół projektu „strony specjalne”, poświęcone aktorom, twórcom filmowym, filmom i serialom telewizyjnym, tworzone przez miłośników świata filmu nie związanych z serwisem.

</doc>
<doc id="427072" url="https://pl.wikipedia.org/wiki?curid=427072" title="Mól ziarniak">
Mól ziarniak

Mól ziarniak ("Nemapogon granella") jest owadem o długości ciała 10–14 mm, niebezpiecznym szkodnikiem nasion. Występuje w Europie.
Forma dorosła nie pobiera pokarmu, wystarcza jej to, co zjadła w stadium larwalnym. Larwy żywią się głównie nasionami, ale także grzybami, niektórymi rodzajami drewna. Obecność larw można rozpoznać po delikatnych pajęczynkach łączących nasiona. 
Dorosły osobnik składa 25–20 000 jaj (w zależności od wilgotności), z których wylęgają się larwy. Rozwój formy dorosłej z jaja trwa 40–50 dni. W ciągu jednego sezonu może się rozwinąć od jednej do trzech generacji w zależności od wilgotności powietrza. 
Nazwy synonimiczne.
"Nemapogon granellus – Nemapogon fenestrella – Phalaena domesticella – Phalaena fenestrella – Tinea costotristrigella – Tinea fuscicomella – Tinea fuscomaculella – Tinea granella – Tinea mancuniella – Tinea marmorella – Tinea nebulosella – Tinea nigra – Tinea nigroatomella – Tinea tesserella"

</doc>
<doc id="427074" url="https://pl.wikipedia.org/wiki?curid=427074" title="Deputat (ekonomia)">
Deputat (ekonomia)

Deputat – część wynagrodzenia za pracę dostarczana w naturze, np. węgiel dla górników, drewno opałowe dla leśników. Deputat można również pobierać w postaci ekwiwalentu pieniężnego.
Rodzaj i wielkość deputatu zazwyczaj określa układ zbiorowy pracy.

</doc>
<doc id="427077" url="https://pl.wikipedia.org/wiki?curid=427077" title="Dyskordianizm">
Dyskordianizm

Dyskordianizm (ang. "discordianism") – religia lub parodia religii stworzona około roku 1958 przez Kerry'ego Thornleya i Gregory'ego Hilla. Nazwa „dyskordianizm” pochodzi od rzymskiej bogini Dyskordii (grecka Eris). Kult ten sprzeciwia się autorytetom, regułom i tradycji.
Zasady dyskordianizmu są wyłożone w "Principia Discordia", autorstwa Malaklipsy Młodszego (Gregory'ego Hilla).
Ruch dyskordiański jest również opisany w powieści "Trylogia Illuminatus!" Roberta Shea i Roberta Wilsona.
Religia.
Dyskordianizm czerpie z wielu innych religii. Składa się ze swoistej mitologii, obrządku i pozornej hierarchii. Jednocześnie parodiuje zarówno religie monoteistyczne, jak i buddyzm, czy hinduizm.
Bogini.
Bogini Eris (Eryda, Dyskordia) w dyskordianizmie spełnia funkcję symbolicznej towarzyszki i przyjaciółki, będąc przeciwieństwem Boga w religiach monoteistycznych. Objawia się Malaklipsie Młodszemu i Omarowi Ravenhurstowi, by oznajmić, że ludzkość jest wolna. Jej atrybutem jest jabłko niezgody, a symbolem liczba 23.
Pentachłam.
Pięć przykazań dyskordianizmu:
Filozofia.
Dyskordianizm parodiuje zarówno filozofię zachodnią jak i filozofię buddyzmu zen (koany), taoizmu (Święte Chao). Z tego powodu nazywany jest "zenem dla okrągłookich". Humor i drwina mają odzwierciedlać dystans wobec rzeczywistości, który przekłada się na agnostycyzm filozoficzny. Dyskordianie podają w wątpliwość wszystko, twierdząc że:
Tym samym dla wyznawców Eris nie istnieją rzeczy święte, ponieważ wszystko może zostać podane w wątpliwość i wyśmiane. Śmiech jest także drogą do szczęścia.
Ponadto dyskordianizm postrzega chaos jako pozytywną siłę twórczą. Przeciwny jest podziałowi na konstruktywny porządek i destruktywny nieład.
Społeczność.
Niekiedy dyskordianie zrzeszają się w koteriach, które mogą być zorganizowane hierarchicznie, choć według "Principii Discordii" każdy człowiek na świecie jest prawdziwym papieżem, a hierarchia i podziały są tylko złudzeniem.

</doc>
<doc id="427079" url="https://pl.wikipedia.org/wiki?curid=427079" title="Nemapogon granellus">
Nemapogon granellus



</doc>
<doc id="427080" url="https://pl.wikipedia.org/wiki?curid=427080" title="Marian Cieplak">
Marian Cieplak

Marian Bogdan Cieplak (ur. 9 stycznia 1893 w Tarnopolu, zm. 19 lipca 1996 w Ocala na Florydzie) – dyplomata polski, działacz polityczny, poseł na Sejm I, II, III i V kadencji w II RP.
Życiorys.
Urodzził się 9 stycznia 1893 w Tarnopolu, w rodzinie Józefa i Zofii z Piotrowskich. Od 1 stycznia 1913 do sierpnia 1914 był członkiem Związku Strzeleckiego, w międzyczasie więziony w Starym Konstantynowie za przewożenie broszur agitacyjnych. W 1914 ukończył gimnazjum w Tarnopolu. Pracował jako nauczyciel w Krościenku. Od 1917 w POW. W 1918–1919 uczestniczył w obronie Lwowa. Podjął pracę jako nauczyciel w Nowym Targu i Skierniewicach. W 1920 jako ochotnik w Wojsku Polskim walczył na froncie wojny z Rosją. Uczestniczył w akcji plebiscytowej na Warmii i Mazurach. W 1928 ukończył studia na wydziale filozoficznym Uniwersytetu Warszawskiego. W okresie międzywojennym działał w kilku partiach ludowych (Polskie Stronnictwo Ludowe „Piast”, Polski Związek Ludowców, Związek Chłopski, Stronnictwo Chłopskie), później w Bezpartyjnym Bloku Współpracy z Rządem. Zasiadał w Sejmie RP kilku kadencji – w latach 1922–1930, 1934–1935, i 1938–1939. Pracował jako dyrektor gimnazjum w Turku (był tam również radnym i prezesem Rady Powiatowej BBWR), następnie od 1935 jako dyrektor Państwowego Liceum i Gimnazjum w Łęczycy.
Okres II wojny światowej spędził w USA. Po wojnie był naczelnikiem Wydziału Amerykańskiego Ministerstwa Spraw Zagranicznych, w latach 1947–1950 pełnił funkcję konsula generalnego w Chicago. Pozostał w USA na stałe, wykładał na Indiana University, działał w środowiskach polonijnych. W 1991 otrzymał tytuł honorowego obywatela miasta Turek.
Zmarł w wieku 103 lat.

</doc>
<doc id="427081" url="https://pl.wikipedia.org/wiki?curid=427081" title="Stearyna">
Stearyna

Stearyna – potoczna nazwa mieszaniny w większości nasyconych kwasów tłuszczowych: kwasu palmitynowego () i kwasu stearynowego (), od którego pochodzi nazwa stearyny, oraz nieznacznej ilości kwasów nienasyconych.
Może być produkowana z surowca pochodzenia zwierzęcego – tłuszczów zwierzęcych, w tym tłuszczu wołowego (zawiera wtedy najwięcej kwasu stearynowego) lub z surowców roślinnych – olejów np. palmowych.
W Polsce wytwarzana jest od 2014 roku w procesie uwodornienia kwasów tłuszczowych przez Zakłady Azotowe CHORZÓW Spółka Akcyjna, należących do Grupy Azoty Zakłady Azotowe „Puławy”.
Zastosowanie.
Stearyna znajduje zastosowanie jako składnik żywności, kosmetyków, świec i wyrobów przemysłowych. Przede wszystkim, jako modyfikator konsystencji lub temperatury topnienia produktu, jako środek antystatyczny, czy też zapobiegający utlenianiu.
Wykorzystywana jest przy produkcji kauczuku syntetycznego oraz mieszanek gumowych, a z nich różnego rodzaju wyrobów gumowych, w tym opon, taśm transporterowych dla górnictwa, uszczelek itp.
W procesie produkcji gumy stearyna dodawana jest w charakterze wielofunkcyjnego dodatku jako: plastyfikator, dyspergator napełnień mineralnych oraz aktywator przyspieszaczy wulkanizacji.
Stearyna w procesie produkcji świec służy do utwardzania wosku, wpływa na temperaturę i długość palenia, zwiększając trwałość i krystalizację świecy.
Jako dodatek do mydła utwardza je i nadaje perłowego połysku.
W branży przetwórstwa tworzyw służy m.in. jako środek smarny zewnętrzny i obniżający lepkość przy przetwarzaniu PCW (polichlorku winylu).
Proces produkcji.
Surowcem do otrzymywania mieszanin kwasów tłuszczowych nasyconych i nienasyconych w różnych proporcjach są tłuszcze zwierzęce i oleje roślinne. Procesy przetwarzania tych naturalnych surowców należą do chemii naturalnych związków organicznych, oleochemikaliów. Proces polega na – w pierwszej kolejności – hydrolitycznym rozszczepieniu glicerydów. Produktem rozszczepienia jest mieszanina surowych kwasów tłuszczowych nasyconych i nienasyconych oraz jako produkt uboczny, roztwór wodno-glicerynowy. Pół-produktem są destylowane kwasy tłuszczowe. Otrzymane destylowane kwasy tłuszczowe poddawane są następnie procesowi uwodornienia do stearyny. Jest to proces chemiczny, otrzymana stearyna, jako mieszanina kwasów tłuszczowych w przeważającej ilości nasyconych charakteryzuje się postacią stałą w temperaturze pokojowej.
Stearyna może mieć różny stopień uwodornienia, a więc różny stopień twardości, temperatury topnienia i liczby jodowej, które są podstawowym parametrem ją określającym.
Roztwór wodno-glicerynowy można zatężyć do gliceryny o zawartości minimum 80% glicerolu, która nadaje się do dalszego uszlachetnienia.
Mieszanina kwasów jest produktem rozkładu stearyny (estru), który to proces jest metodą otrzymywania czystej gliceryny.

</doc>
<doc id="427086" url="https://pl.wikipedia.org/wiki?curid=427086" title="Franciszek Ksawery Godebski">
Franciszek Ksawery Godebski

Franciszek Ksawery Godebski, pseudonim "Dobrogost" (ur. 1801 we Frankenthal, zm. 17 maja 1869 we Lwowie) – polski pisarz i publicysta. 
Życiorys.
Edukację rozpoczął w kolegium pijarów na Żoliborzu, później uczył się w Korpusie Kadetów w Kaliszu, a następnie w Liceum Krzemienieckim. Studia ukończył na Królewskim Uniwersytecie Warszawskim po czym rozpoczął służbę państwową jako aplikant w Ministerium Skarbu. 
W latach 1820-1822 był redaktorem kilku pism literackich (np. „Wanda”, „Warszawianin”, „Gazeta Literacka”, „Pszczółka Krakowska”), był też twórcą wielu grywanych w Warszawie komedii i scen lirycznych. Poświęcił się działalności literackiej w różnych kierunkach. 
Brał udział w powstaniu listopadowym organizując oddziały powstańcze. Podpisał 25 stycznia 1831 roku akt detronizacji Mikołaja I Romanowa.. Od 21 czerwca 1831 roku poseł z powiatu łuckiego województwa wołyńskiego na sejm powstańczy
Po upadku powstania w latach 1832-1858 przebywał na emigracji. Najpierw we Francji, gdzie brał czynny udział w życiu emigrantów. Był członkiem sejmu powstańczego na emigracji. W 1841 był współzałożycielem a od 1853 profesorem literatury w Szkole Polskiej Narodowej w Batignolles. W 1849 w Paryżu został administratorem pisma „La Tribune des Peuples” („Trybuna Ludów”), gdzie współpracował z Mickiewiczem. Był również inicjatorem i wykładowcą kursu historii i statystyki Polski w Szkole Artylerii zakładu emigracyjnego w Bourges. Pracował również jako kustosz Biblioteki Królewskiej i zbiorów Ludwika Filipa w Wersalu.
W 1849 wyjechał na kilka lat do Belgii. 
Po powrocie do kraju, osiadł we Lwowie. W 1858 objął po ociemniałym Karolu Szajnosze kierownictwo Ossolineum. Położył duże zasługi w uporządkowaniu i unowocześnieniu tej placówki. Przeprowadził reorganizację Muzeum im. Lubomirskich, zapraszając również Wincentego Pola do segregacji zbiorów archeologicznych i dziejowych pamiątek Zakładu Narodowego im. Ossolińskich. Przedmioty muzealne wyodrębniono z biblioteki, mieszcząc je jako osobną całość w dotychczasowej czytelni, którą przeniesiono na piętro. Sporządził inwentarz rycin i numizmatów; objaśnił i ułożył przedmioty muzealne, uporządkowywał katalogi w bibliotece. 
Darzony szacunkiem jako „poseł ostatniego sejmu polskiego” obracał się w kręgach świata naukowego, literackiego i naukowego. 
Był wydawcą licznych źródeł historycznych.
Jego pogrzeb stał się okazją do manifestacji narodowej.
Życie prywatne.
Był synem Cypriana Godebskiego.
Jego żoną była Ludwika Dezyderia Rymińska z którą miał ośmioro dzieci (pięć córek i trzech synów). Dwójka z nich zmarła w dzieciństwie.
Jeden z jego synów, Cyprian Godebski, został rzeźbiarzem. 
Franciszek Ksawery Godebski został pochowany na Cmentarzu Łyczakowskim we Lwowie.

</doc>
<doc id="427091" url="https://pl.wikipedia.org/wiki?curid=427091" title="Edward Czaban">
Edward Czaban

Edward Paweł Czaban (ur. 26 września 1819 w Warszawie, zm. 16 października 1897 w Warszawie), przedsiębiorca polski, filantrop.
Pochodził z warszawskiej rodziny kupieckiej, był synem Tomasza i Elżbiety z domu de Baldi. Od 11. roku życia kształcił się w zawodzie kupca w Hamburgu, następnie studiował na uniwersytecie w Londynie. Prowadził w Newcastle hurtowy handel węglem, potem w Rouen handel drzewem. Dorobił się dużego majątku. Od 1864 mieszkał w Paryżu, kilka lat przed śmiercią powrócił do Warszawy.
W testamencie ustanowił szereg zapisów na cele społeczne, o łącznej wartości 525 tysięcy rubli. Przekazał m.in. 50 tysięcy rubli krakowskiej Akademii Umiejętności na badania naukowe i publikacje dotyczące gwary ludu polskiego oraz po 30 tysięcy rubli Uniwersytetowi Jagiellońskiemu, Warszawskiemu i Lwowskiemu na fundusze stypendialne. Spoczywa na cmentarzu Powązkowskim w Warszawie (kwatera 21-6-28).

</doc>
<doc id="427095" url="https://pl.wikipedia.org/wiki?curid=427095" title="Karetka">
Karetka



</doc>
<doc id="427097" url="https://pl.wikipedia.org/wiki?curid=427097" title="Bernd Schuster">
Bernd Schuster

Bernd Schuster (ur. 22 grudnia 1959 w Augsburgu) – niemiecki trener piłkarski i piłkarz występujący na pozycji pomocnika. Obecnie trener.
Życiorys.
Zawodnik.
Karierę zawodową zaczynał w FC Köln. 22 maja 1979 roku debiutował w drużynie narodowej, w meczu z Irlandią. 
W 1980 roku dołączył do FC Barcelona, spędził w klubie 8 lat. W 1981 roku odniósł poważną kontuzję na skutek wślizgu Andoniego Goikoetxea'i. Powrócił jednak do zdrowia i tworzył zgrany duet z ówczesną gwiazdą klubu Diego Maradoną. W sezonie 1984/1985 zdobył mistrzostwo Hiszpanii, w sezonie 1981/1982 Puchar Zdobywców Pucharów.
Trener.
Jako trener pracował w Fortunie Köln, FC Köln, hiszpańskich CD Xerez, Levante, ukraińskim Szachtarze Donieck. W 2005 roku objął hiszpański Getafe CF. Dwa lata później, w lipcu 2007 roku stał się trenerem Realu Madryt. Na tym stanowisku zastąpił Fabia Capello, który z klubem z Madrytu zdobył Mistrzostwo Hiszpanii. Prezentacja Niemca odbyła się 9 lipca 2007 roku na Estadio Santiago Bernabéu.
9 grudnia 2008 roku Bernd Schuster przestał być szkoleniowcem Realu Madryt. Nowym trenerem „Królewskich” został dawny opiekun Sevilli i Tottenhamu Hotspur Hiszpan Juande Ramos. O zwolnieniu dotychczasowego trenera Realu poinformowali na konferencji prasowej dyrektor sportowy madryckiego klubu Predrag Mijatović i rzecznik zarządu Realu Miguel Angel Arroyo.
W czerwcu 2013 roku oficjalnie został trenerem hiszpańskiej Málagi CF zastępując Manuela Pellegriniego, który zrezygnował z pełnienia tej funkcji wraz z końcem sezonu.

</doc>
<doc id="427101" url="https://pl.wikipedia.org/wiki?curid=427101" title="Samuel Vimes">
Samuel Vimes

Samuel Vimes — fikcyjna postać wykreowana przez Terry'ego Pratchetta w cyklu powieści Świat Dysku. Początkowo ("Straż! Straż!", "Zbrojni") kapitan Straży Miejskiej Ankh-Morpork — Nocna Zmiana, w kolejnych powieściach cyklu występuje już jako komendant Straży Miejskiej. W tomie Bogowie, honor, Ankh-Morpork, Samuel Vimes zostaje diukiem. Jego pełne nazwisko wraz z tytułami brzmi: jego łaskawość, jego ekscelencja diuk Ankh, komendant sir Samuel Vimes.
Postać Samuela Vimesa pojawia się w cyklu Świat Dysku w powieści "Straż! Straż!" jako postać raczej drugoplanowa. Zarówno postać, jak i poglądy Samuela Vimesa ewoluują podczas lektury książek cyklu: od nałogowego pijaka do przykładnego męża, od dowódcy dwóch dekowników do prężnego i skutecznego dowódcy policji Ankh-Morpork.
Jak opowiada w "Zbrojnych", wychował się w jednej z biedniejszych dzielnic Ankh-Morpork (na ulicy Kogudziobnej), jego kondycja uległa polepszeniu dopiero wówczas, gdy wstąpił jako młodszy funkcjonariusz do Straży Miejskiej. Jest odległym potomkiem Kamiennej Gęby — komendanta Straży, który osądził i ściął ostatniego króla Ankh-Morpork Lorenza Łagodnego („lubił dzieci”, „znalezione pozostałości”).
Poślubił lady Sybil Ramkin (w tomie Zbrojni), mają syna, Sama Juniora (narodzony w tomie Straż nocna). Codziennie o osiemnastej czyta mu książkę „Gdzie jest moja krówka?”, doszedł już do perfekcji w naśladowaniu odgłosów wydawanych przez pojawiające się tam zwierzęta. Zdarzyło mu się raz spróbować własnej trawestacji, z udziałem siebie i Paskudnego Starego Rona, jednak po podchwyceniu przez Małego Sama niewłaściwych elementów z jej warstwy leksykalnej, zdecydowanie zaprzestał tej praktyki.
W "Straży nocnej" okazuje się, że tak naprawdę sam siebie nauczył wielu rzeczy z tego, co wie obecnie. Cofnął się bowiem w czasie, podczas pościgu za groźnym przestępcą (spadając z dachu do biblioteki Niewidocznego Uniwersytetu) i w przeszłości stał się Johnem Keelem, swoim własnym sierżantem. 
Brał więc jako Keel udział w rewolucji 25 maja i tam też „umarł” podczas walk. 
W "Bogowie, honor, Ankh-Morpork" z pomocą plemienia D'regów przyczynił się znacznie do powstrzymania wojny pomiędzy Ankh-Morpork a Klatchem, aresztując armie obu krajów, a także przywrócenia do władzy Havelocka Vetinariego.
Jest cyniczny do granic możliwości. Widać to we wszystkim co robi, i co mówi. Gdy tłum rewolucjonistów pragnął „Wolności, Prawdy i Sprawiedliwości” (i „sensownie płatnej miłości”, co dodała Gildia Szwaczek) on powiedział, że chce Jajka Na Twardo. Uargumentował to stwierdzeniem, że kiedy jutro wzejdzie słońce, nikt z nich nie dostanie wolności, prawdy i sprawiedliwości, a on może będzie miał szansę na swoje Jajko.
Nie lubi gier, gdyż nie są w żaden sposób rzeczywiste. Twierdzi, że gdyby szachy przełożyć na rzeczywistość, pionki rządzone przez wariatów nakazujących im się non stop zabijać, założyłyby w kilku ruchach republikę i obaliły tyranię. Nie wierzy w rewolucje, gdyż „rewolucja przychodzi po rewolucji, dlatego są tak nazwane i dlatego żadna nie jest ostateczną”.
Jest nieprzekupny. Każdy, kto próbuje wręczyć mu łapówkę kończy z co najwyżej połamanymi palcami. Podziwiają go wszyscy strażnicy na Świecie Dysku, w odległych „komisariatach” zatrudnia się nawet strażników, którzy są żartobliwie określani „małymi Samami”, „młodymi Samami”, „Samsami” (etc.). Są to strażnicy nieprzekupni, z ideałami, szczerzy, najczęściej wytrenowani pod okiem Vimesa, którzy wyjechali z miasta, aby służyć gdzie indziej.
Znany również jako „Terrier Vetinariego”.
Nazwa postaci została użyta do epitetu gatunkowego wymarłego gatunku kredowej rośliny nagonasiennej z Wielkiej Brytanii: Pseudotorellia vimesiana.
Postać została uznana za jedna z dziesięciu najlepszych fikcyjnych postaci ze Świata Dysku.
Rodzina.
Lady Sybil Vimes.
Pełny tytuł: Jej Miłość, księżna Ankh, Lady Sybil Deidre Olgivanna Vimes z domu Ramkin - żona Samuela Vimesa (poślubiona w tomie "Zbrojni"); matka Sama Juniora (narodzony w tomie "Straż nocna"). Po raz pierwszy pojawia się w tomie "Straż! Straż!".
Urodziła się w najbogatszej rodzinie w Ankh-Morpork i mieszka w najbardziej jej prestiżowej dzielnicy - Scoone Avenue. Jest wiodącym ekspertem w dziedzinie smoków bagiennych i posiada specjalne zagrody na terenie posiadłości, gdzie je wychowuje i o nie dba. Mocno zbudowana kobieta przyzwyczajona do wydawania rozkazów. Jej pasją jest hodowanie smoków ziejących ogniem, dlatego jej kasztanowa fryzura jest peruką. Z powodu pracy przy smokach często chodzi w pancerzu i wysokich butach.

</doc>
<doc id="427102" url="https://pl.wikipedia.org/wiki?curid=427102" title="Nierówność między średnimi potęgowymi">
Nierówność między średnimi potęgowymi

Nierówność między średnimi potęgowymi (nierówność między średnimi uogólnionymi) – jedna z klasycznych nierówności mówiąca o własnościach średniej potęgowej. Jest ona uogólnieniem nierówności Cauchy’ego między średnimi, sama zaś jest uogólniana przez nierówność Muirheada.
Definicja i twierdzenie.
Średnią potęgową rzędu formula_1 liczb formula_2 definiuje się jako:
Przykładowo, dla formula_8 otrzymujemy średnią arytmetyczną, dla formula_9 średnią geometryczną, dla formula_10 średnią harmoniczną, dla formula_11 średnią kwadratową.
Niech formula_12 i niech dane będzie formula_13 liczb formula_14 (jeśli ograniczamy się do rzędów formula_15 można przyjąć formula_16).
Wówczas średnia potęgowa rzędu formula_1 liczb formula_2 jest nie większa od ich średniej potęgowej rzędu formula_19 czyli
Ponadto równość w powyższym wyrażeniu zachodzi wtedy i tylko wtedy, gdy liczby formula_2 są wszystkie równe.
Dla dowolnych liczb dodatnich formula_22 funkcja
jest funkcją niemalejącą. Więcej: można pokazać, że jest stała lub ściśle rosnąca.
Przykład.
Udowodnimy korzystając z powyższej nierówności, że
W tym celu zauważmy, że na mocy nierówności między średnimi potęgowymi rzędów 1 oraz 3 mamy
co jest równoważne nierówności, którą mieliśmy udowodnić.
Dowód.
Na potrzeby wszystkich dowodów dla uproszczenia zakładamy, że wagi formula_28 spełniają warunki:
Średnia geometryczna.
Dla dowolnego formula_31 nierówność między średnią rzędu formula_31 i średnią geometryczną możemy przekształcić w następujący sposób:
podnosimy obustronnie do potęgi formula_36
i w obu przypadkach otrzymujemy nierówność między ważoną średnią arytmetyczną i geometryczną dla ciągu formula_38 którą możemy udowodnić przy użyciu nierówności Jensena, korzystając z wklęsłości funkcji logarytmicznej:
Po złożeniu obu stron nierówności z (rosnącą) funkcją wykładniczą formula_41 uzyskuje się żądaną nierówność:
Stąd dla dowolnego dodatniego formula_31 zachodzi:
tym samym udowodniliśmy nierówność między dowolną średnią potęgową a średnią geometryczną.
Średnia geometryczna jako granica.
Możemy ponadto udowodnić, że średnia geometryczna jest granicą średnich potęgowych dla rzędu dążącego do zera.
W pierwszej kolejności udowodnimy granicę:
Granice licznika i mianownika są, odpowiednio, równe 0, więc z reguły de l’Hospitala wynika, iż:
Następnie korzystając z ciągłości funkcji wykładniczej:
co kończy dowód.
Nierówność między dowolnymi średnimi potęgowymi.
Chcemy udowodnić, że dla dowolnych formula_49 zachodzi:
w przypadku kiedy formula_1 jest ujemne, a formula_31 dodatnie, nierówność jest równoważna nierówności udowodnionej wcześniej:
Udowodnijmy zatem nierówność dla dodatnich formula_1 i formula_55
Weźmy funkcję formula_56 formula_57 Oczywiście formula_58 jest rosnąca, bo formula_31/formula_1 jest dodatnie. Jest to funkcja potęgowa, ma zatem drugą pochodną: formula_61 która jest zawsze dodatnia, bo formula_31 &gt; formula_63 z czego wynika wypukłość formula_64
Z nierówności Jensena uzyskujemy wobec tego:
po wyciągnięciu obustronnie pierwiastka formula_31-tego stopnia (funkcja rosnąca, bo formula_31 &gt; 0) uzyskujemy żądaną nierówność dla dodatnich formula_1 i formula_36
Jeśli rozważamy rzędy formula_72 ujemne, wówczas formula_73 więc można podstawiając formula_74 bez straty ogólności uzyskać:
Podnosimy obustronnie do potęgi -1 (funkcja malejąca):
A zatem dowiedliśmy nierówności także dla ujemnych formula_1 i formula_31 co kończy dowód.
Minimum i maksimum.
Minimum i maksimum przyjmuje się za średnie potęgowe rzędów formula_79 Wynika to z faktu, że są to odpowiednie granice średnich potęgowych, dowód jest następujący:
Niech formula_80 będzie największym, a formula_81 najmniejszym z formula_82
Na początek korzystając z twierdzenia o trzech funkcjach udowodnimy granicę:
Wystarczy zauważyć nierówności dla dodatnich formula_84
Następnie korzystając z udowodnionej granicy:
Stąd korzystając z ciągłości funkcji wykładniczej:
Analogicznie dla ujemnych formula_84
bo (wciąż dla formula_92):
Stąd:
I w końcu analogicznie:

</doc>
<doc id="427104" url="https://pl.wikipedia.org/wiki?curid=427104" title="Fluke">
Fluke

Fluke – brytyjski zespół muzyczny, tworzący elektroniczną muzykę taneczną, założony w późnych latach osiemdziesiątych przez Jona Fuglera, Mike'a Tourniera, Mike'a Bryanta i Juliana Nugenta jako menedżera zespołu. Do powstania zespołu przyczyniło się zainteresowanie jego członków rozwijającą się sceną acid house, w szczególności fascynacja muzyką grupy Cabaret Voltaire (grupa muzyczna) i włoskiego wykonawcy Giorgio Morodera.
Zespół łączy w swojej muzyce różne style i gatunki muzyczne, począwszy od house, przez techno, ambient, na bluesie kończąc.
Zespół, prócz typowych albumów, tworzył także utwory do popularnych w pierwszym dziesięcioleciu dwudziestego pierwszego wieku filmów Matrix Reaktywacja i Sin City.
Do końca 2010 roku zespół wydał pięć albumów studyjnych, dwie kompilacje oraz dwa albumy koncertowe. W trakcie swej kariery, zespół współpracował z wieloma muzykami, jak Neil Davenport (gitara), Robin Goodridge (perkusja), Hugh Bryder (DJ) lub Rachel Stewart (wokal), która wspierała zespół wokalnie we wszystkich koncertach w latach 1997 i 1999.
Po wydaniu albumu "Risotto" Mike Tournier opuścił grupę, przechodząc do zespołu Syntax. Mike Bryant i Jon Fugler wydali ostatni album we dwóch, a następnie zaangażowali się w projekt 2 Bit Pie, wydając swój debiutancki album "2Pie Island" we wrześniu 2006.

</doc>
<doc id="427105" url="https://pl.wikipedia.org/wiki?curid=427105" title="Marmolada (góra)">
Marmolada (góra)

Marmolada (niem. "Marmolata", ladyńskie "Marmoleda") – najwyższy masyw górski Dolomitów (3343 m n.p.m.) w północno-wschodniej części Włoch, na wschód od Trydentu. Administracyjne leży na granicy dwóch regionów: Wenecji Euganejskiej i Trydentu-Górnej Adygi. 
Nazwa masywu pochodzi z języka ladyńskiego, w którym wyraz "marmoleda" oznacza "błyszcząca", co związane jest z leżącym na północnej flance szczytu lodowcem Ghiacciaio della Marmolada. Ze względu na lodowiec widziana od północy Marmolada posiada charakterystyczny wygląd, odróżniający ją od innych szczytów Dolomitów.
Położenie i okolica.
Marmolada jest wybitnym, zwartym masywem o kształcie (patrząc z góry) silnie wydłużonej elipsy o orientacji głównej osi w kierunkach wschód-zachód. Od położonego na północ masywu Porta Vescovo oddziela Marmoladę głęboka i rozległa przełęcz Passo Fedaia. Główny wierzchołek Marmolady, zwany "Punta di Penia", ale również często tak samo jak cały masyw, znajduje się mniej więcej w jego środku. Ze szczytu Punta di Penia w kierunkach wschodnim i zachodnim biegną wyraźne granie. W kierunku południowym masyw załamuje się, tworząc pionową, osiemsetmetrową ścianę. Jest to jedna z najbardziej popularnych i wymagających ścian wspinaczkowych w Dolomitach. Północna część masywu ma charakter stromego zbocza, pokrytego rozległym, z dala widocznym lodowcem "Ghiacciaio della Marmolada". Stanowi on jedyny duży lodowiec w Dolomitach. W ciągu ostatniego wieku stracił on 90 proc. objętości i może zniknąć w ciągu 15 lat. 3 lipca 2022 w wyniku oderwania się bloku lodu z powodu wysokich temperatur zginęło 11 osób.
W grani Marmolady wyróżnić można kilku szczytów. Są to kolejno od zachodu na wschód: 
Pierwsze wejście.
Szczyt po raz pierwszy został zdobyty w 1864 roku przez Paula Grohmanna.
Wydarzenia.
Przed I wojną światową granica pomiędzy Austrią i Włochami biegła przez Marmoladę. W czasie wojny przez masyw przechodziła linia frontu. Na Marmoladzie oraz na sąsiednich wierzchołkach niezależnie od pory roku trwały zacięte walki, w których z jednej strony uczestniczyli włoscy Alpini, a z drugiej strony austriaccy Strzelcy Alpejscy ("Kaiserjägern"). Żołnierze austriaccy zakwaterowani byli w tunelach biegnących w północnym czole lodowca, natomiast włoscy stacjonowali na południowych, skalnych urwiskach masywu. Po regresji lodowca odnajdywane bywały rzeczy należące do żołnierzy. Zgromadzono je razem z oporządzeniem żołnierskim w Muzeum I Wojny Światowej. 
Zagospodarowanie turystyczne.
Obecnie masyw Marmolady jest jednym z najpopularniejszych i najczęściej odwiedzanych miejsc w Dolomitach. Po północno-zachodniej stronie masywu znajduje się Canazei - znana miejscowość turystyczna. Z niewielkiej miejscowości Malga Ciapela położonej w pobliżu wschodniego krańca grani Marmolady poprowadzona została kolejka linowa Ferrovia della Marmolada, która osiąga wierzchołek Punta di Rocca. Na drugiej stacji przesiadkowej kolejki znajduje się bardzo ciekawe Muzeum I Wojny Światowej ("Museo della Grande Guerra"). Na szczyt główny, Punta di Penia można dostac się eksponowaną, lecz ubezpieczoną drogą (via ferrata) biegnącą po grani od zachodu. Trasa ta jest pozostałością po żołnierskiej ścieżce z czasów I wojny światowej, służącej do transportu zaopatrzenia dla walczących żołnierzy. Zimą z wierzchołka Punta di Rocca na Passo Fedaia i dalej do Malga Ciapella prowadzi Pista Bellunese - jedna z najpiękniejszych zjazdowych tras narciarskich w Alpach, o długości 12 km i różnicy poziomów ponad 1800 m. Zwiedzanie masywu ułatwia dostępna dla samochodów i autobusów pokryta asfaltem droga górska łącząca miejscowość Canazei z Malga Ciapella i przebiegająca przez Passo Fedaia.
Podanie o Lodowcu Marmolada.
Podanie o Południowym Tyrolu opisuje legendarne powstanie lodowca. Początkowo na Marmoladzie nie było żadnego lodu ani śniegu, ale żyzne pastwiska i łąki. Przed sierpniowym świętem Wniebowzięcia Najświętszej Maryi Panny rolnicy przerwali jak zwykle sianokosy i udali się do doliny, by iść do kościoła. Pomimo że w święta obowiązywały dwa dni wolne od pracy, jeden z nich przepracowali cały, aby bezpiecznie zebrać suche siano i poukładać je w stogi. Wtedy zaczął prószyć śnieg i padał tak długo, dopóki w końcu cała Marmolada nie pokryła się lodowcem.

</doc>
<doc id="427106" url="https://pl.wikipedia.org/wiki?curid=427106" title="Marmalata">
Marmalata



</doc>
<doc id="427108" url="https://pl.wikipedia.org/wiki?curid=427108" title="Dżem (przetwór owocowy)">
Dżem (przetwór owocowy)



</doc>
<doc id="427110" url="https://pl.wikipedia.org/wiki?curid=427110" title="Klinczowanie">
Klinczowanie



</doc>
<doc id="427112" url="https://pl.wikipedia.org/wiki?curid=427112" title="Nierówność Minkowskiego">
Nierówność Minkowskiego

Nierówność Minkowskiego – zestaw nierówności autorstwa Hermanna Minkowskiego.
Nierówność Minkowskiego dla sum.
przy formula_2 dla dowolnych ciągów formula_3 i formula_4 w formula_5
Nierówność Minkowskiego dla szeregów.
formula_6
przy formula_2 dla dowolnych ciągów nieskończonych formula_8 i formula_9 w formula_10 takich, że szeregi formula_11 oraz formula_12 są zbieżne.
Nierówność Minkowskiego dla całek.
gdzie formula_14 formula_15 – podzbiór mierzalny w sensie miary formula_16 Lebesgue’a, zaś formula_17 i formula_18 – funkcje mierzalne takie, że całki

</doc>
<doc id="427113" url="https://pl.wikipedia.org/wiki?curid=427113" title="Wzór sinusów">
Wzór sinusów



</doc>
<doc id="427117" url="https://pl.wikipedia.org/wiki?curid=427117" title="Pióropusz płaszcza">
Pióropusz płaszcza

Pióropusz płaszcza – pionowy strumień nagrzanej materii, objawiający się na powierzchni Ziemi plamami gorąca (ang. "hot-spots"). Nad pióropuszem płaszcza tworzy się zwykle kopułowate nabrzmienie o wysokości do 2 km i średnicy do tysiąca km, w obrębie którego odbywają się procesy wulkaniczne. Pióropusze płaszcza przez długi okres mogą pozostawać w tym samym miejscu, ale litosfera ponad nimi przesuwa się. Prowadzi to do stopniowego przemieszczania się plamy gorąca w stosunku do powierzchni litosfery. Najlepszym dowodem na to zjawisko jest archipelag Hawajów, gdzie powstaje nowa wyspa wulkaniczna Kama‘ehuakanaloa, która zapewne niedługo się wynurzy.
Tematyka pióropuszy płaszcza jest obecnie źródłem gorących debat w środowisku geologów. Wiele punktów tej teorii jest podawanych w wątpliwość; zanim jednak zajmiemy się kontrowersjami, prześledźmy kanoniczny obraz pióropusza płaszczowego.
Obraz kanoniczny.
Historia pióropusza rozpoczyna się na granicy między płaszczem a jądrem (ang. "core-mantle boundary", CMB), gdzie ciepło uciekające z zewnętrznego jądra doprowadza do wykształcenia się niestabilności termicznej. W skali milionów lat niestabilność ta wznosi się przez dolny płaszcz, formując charakterystyczny meduzowaty kształt. Zgrubnym przybliżeniem z życia codziennego może być kształt, jaki formuje bańka powietrzna, przedzierająca się w kierunku powierzchni wody. Za kopułowatą "główką" ciągnie się nieregularny "ogon" gorącej materii. Przy obecnym stanie wiedzy można przypuszczać, że opis ten jest daleko idącym uproszczeniem: ze względu na istniejące prawdopodobnie w dolnym płaszczu ruchy poziome zarys pióropusza może zostać zupełnie rozmyty. Ruch materii pióropusza do góry odbywa się na zasadzie pełzania skał; nie są one najprawdopodobniej stopione, a raczej zbliżają się do temperatury topnienia bardziej niż skały okoliczne dzięki swojej wyższej temperaturze.
W górnym płaszczu (czyli na głębokościach mniejszych niż 1000 km) gorące skały natrafiają na liczne przejścia fazowe skał płaszcza. Ze względu na zmiany ciśnienia, skały występują w różnych formach krystalicznych; ściskanie powoduje coraz ciaśniejszy układ atomów w sieci krystalicznej, czemu towarzyszą przemiany termodynamiczne. Pewna szczególnie wyraźna granica występuje na głębokości 660 km i istnieją wątpliwości, czy pełznące do góry skały mogą przejść tę granicę, nie naruszając swojej struktury. Gdy założymy jednak, że pióropusz przejdzie do górnego płaszcza w swoim pierwotnym kształcie, w końcu natrafi na granicę skorupy ziemskiej. W przypadku grzbietu hawajskiego była to skorupa oceaniczna płyty pacyficznej.
Podnosząca się temperatura powoduje najpierw wytapianie się niektórych frakcji materiału skalnego, które - gdy tylko uzyskają stan płynny - mogą przebijać się przez skorupę w postaci gwałtownych intruzji magmowych. Podnosząca się "głowa" pióropusza rozpłaszcza się i rozlewa po objętości astenosfery, osiągając - jak się przypuszcza - nawet do 1500 km średnicy. To nabrzmienie powoduje podniesienie się skorupy oceanicznej w owo charakterystyczne kopułowate wyniesienie, którego wysokość nad okoliczną skorupę może osiągać nawet 2 kilometry. Warto zauważyć, że przy tak dużej średnicy nachylenie stoków kopuły nie przekroczy kilku stopni kątowych - jest to więc relatywnie płaskie nabrzmienie, biorąc pod uwagę nasze wyobrażenie "kopuły". Podnosząca się magma przebija się w końcu przez scienioną skorupę w serii potężnych wybuchów magmy. Często tłumaczy się w ten sposób powstanie tzw. dużych prowincji magmatycznych, czyli osiągających paręset kilometrów średnicy wielkich formacji skał wylewnych. Przez pęknięcia w skorupie znajduje ujście potężna masa skał, formując charakterystyczne serie bazaltów i ryolitów.
Gdy opadnie pierwsza fala magmatyzmu i wyczerpie się materiał z "głowy" pióropusza, do powierzchni zaczyna docierać jego "ogon" - stosunkowo wąska kolumna gorącego materiału. Ponieważ pióropusz jest relatywnie nieruchomy względem płynących na powierzchni Ziemi płyt litosferycznych, skorupa przesuwa się nad nim w swoim tempie, liczonym mniej więcej w dziesiątkach kilometrów na każdy milion lat. W punkcie, w którym kolumna gorącej magmy dotyka przesuwającej się skorupy, formuje się ciąg wulkanów; w przypadku skorupy oceanicznej są to podmorskie góry wulkaniczne, które mogą osiągnąć poziom morza, by stać się archipelagiem wysp wulkanicznych. Cały proces przypomina nieco przesuwanie kartki papieru nad płonącą świecą: ogień zostawia liniowy ślad na powierzchni papieru. Analogia ta dobrze też ilustruje zależność powstałego łańcuchu struktur wulkanicznych od ruchu płyty. W przypadku grzbietu wysp hawajskich oraz podwodnych Gór Cesarskich istnieje charakterystyczne skręcenie prostoliniowego biegu gór wulkanicznych, interpretowane jako skręt płyty pacyficznej około 47 milionów lat temu.
Powstawanie wulkanów w miejscu ujścia pióropusza trwa do czasu wyczerpania się gorącego materiału w płaszczu. Istnieje oczywiście możliwość, że powstałe w ten sposób osłabienie powierzchni skorupy ziemskiej stanie się zalążkiem niezależnego procesu tektonicznego, niezwiązanego już z pierwotnym źródłem z głębokiego płaszcza.
Kontrowersje.
Debata dotyczy zarówno charakteru, genezy, jak i samego istnienia pióropuszy. Podstawowa wątpliwość dotyczy ich źródła; mogą one bowiem pochodzić bezpośrednio z granicy między płaszczem a jądrem lub powstawać dopiero w górnym płaszczu. Istota problemu polega na wątpliwości, czy ze względu na obecność w płaszczu wyraźnych granic sejsmicznych (np. granicy leżącej na głębokości 660 km) możliwe jest nieprzerwane wznoszenie się gorącego materiału przez całą jego grubość. Często proponuje się model mieszany, w którym gorące masy skalne wznoszą się od granicy między płaszczem a jądrem, a w górnym płaszczu następuje rozmycie ich zarysu i uformowanie się nowego systemu pióropuszy, częściowo dynamicznie niezależnego od tego występującego w dolnym płaszczu. Wątpliwość ta jest połączona z dyskusją nad charakterem konwekcji termicznej w płaszczu, która również może być dwupiętrowa.
Ze względu na pewną niejednoznaczność danych sejsmicznych wątpliwa jest również identyfikacja poszczególnych pióropuszy. Jako że większość znanych "pióropuszy" występuje w strefach i tak aktywnych sejsmicznie (np. grzbietach śródoceanicznych), istnienie w tych rejonach plam gorąca może być również tłumaczone bez przywoływania źródeł z głębokiego płaszcza. Również charakterystyczny obraz pióropusza, w którym pod szeroką "głową" ciągnie się długi "ogon" nie zawsze pasuje do odpowiednich struktur tektonicznych na Ziemi. Często obserwuje się spontaniczny wzrost aktywności magmatycznej bez poprzedzającego go etapu kopułowatego podniesienia czy też pojedynczego wzrostu aktywności magmatycznej, który byłyby wymagany, gdyby jego źródłem był klasycznie rozumiany pióropusz. Dla przykładu, nie obserwuje się obecności wielkiej prowincji magmatycznej na końcu opisywanego łańcucha hawajskiego. Symulacje komputerowe często prowadzą jednak do konstatacji, że w skomplikowanych i niejednorodnych warunkach płaszcza Ziemi wznoszące się zaburzenia termiczne mogą przybierać najróżniejsze kształty, niekoniecznie odpowiadające "kanonicznemu" obrazowi pióropusza.
Aktywnie działający obecnie przeciwnicy teorii pióropuszy odnajdują liczne "płytkie" alternatywy dla głębokich źródeł płaszczowych, które mają tłumaczyć te same obserwacje. Nie sposób orzec obecnie, która ze stron ma rację, kilka przykładów może jednak stanowić dobrą ilustrację dla stopnia złożoności zagadnienia i kontrowersyjności tematu pióropuszy.
Jedną z propozycji jest hipoteza propagujących pęknięć. Wedle tego punktu widzenia, powstawanie postępowych łańcuchów wulkanicznych (typu archipelagu hawajskiego) można tłumaczyć propagującym w jednym kierunku osłabieniem skorupy oceanicznej. Jeśli przyjmiemy, że płyta litosferyczna poddana jest jednorodnym siłom rozciągającym, można skonstruować modele geofizyczne przewidujące stopniowe przesuwanie się liniowego pęknięcia od brzegu płyty w kierunku jej środka - podobnie jak w rozciąganej kartce, która najpierw rozrywa się na brzegu, a dopiero później pęknięcie przesuwa się. Strefa pęknięć jest osłabiona, co objawia się przenikaniem na powierzchnię intruzji magmowych, dających w rezultacie na powierzchni progresywny łańcuch gór wulkanicznych.
Inne propozycje uwzględniają niestabilności grawitacyjne na granicy między dolną skorupą kontynentalną a płaszczem, powodujące tzw. proces odklejania (ang. "delamination"). W pewnych warunkach - np. spowodowanych przejściami fazowymi - płaty dolnej skorupy ("korzenia" kontynentalnego) mogą stać się na tyle cięższe od otaczającego je płaszcza, że toną w nim, odrywając się od leżących nad nimi mas skalnych. Puste miejsce po odklejonej litosferze zajmują gorętsze skały płaszcza, które mogą podnieść leżącą nad nimi skorupę, wywołując charakterystyczne "kopułowate" podniesienie. Ponieważ skorupa staje się w tym miejscu cieńsza, istnieje również większe prawdopodobieństwo przeniknięcia na powierzchnię magmy, np. wzdłuż starych uskoków odmłodzonych w czasie dźwignięcia powierzchni, co może stać się zaczynem dla powstania wielkich prowincji magmatycznych.
Podsumowanie.
Istnieją więc liczne "płytkie" alternatywy dla hipotezy pióropuszy płaszcza, z drugiej jednak strony wieloletnie badania sejsmiczne potwierdziły z dużym stopniem prawdopodobieństwa istnienie w płaszczu ziemi regionów o większej temperaturze, wznoszących się w kierunku powierzchni. Wielu badaczy skłania się więc dziś do "drogi środka", wedle której nie kwestionuje się już obecności pióropuszy, ale również i nie przypisuje się rutynowo każdej formie niespodziewanej aktywności sejsmicznej "własnego pióropusza". Wnętrze Ziemi jest na tyle złożonym środowiskiem, że można spodziewać się w nim swoistego współdziałania między niestabilnościami termicznymi zrodzonymi w głębokim płaszczu a wysoce niejednorodnym i dynamicznym środowiskiem górnego płaszcza oraz skorupy ziemskiej.
Znaczna ilość artykułów w języku angielskim na temat kontrowersji znajduje się na stronie www.mantleplumes.org: , choć redaktorzy strony skoncentrowani są raczej na poszukiwaniu alternatyw dla teorii pióropuszy niż na potwierdzaniu ich istnienia.

</doc>
<doc id="427119" url="https://pl.wikipedia.org/wiki?curid=427119" title="Kurczat">
Kurczat



</doc>
<doc id="427120" url="https://pl.wikipedia.org/wiki?curid=427120" title="Rośliny kopalne">
Rośliny kopalne

Rośliny kopalne, rośliny fosylne – rośliny, które występowały w minionych epokach geologicznych i, o których istnieniu wiadomo, dzięki pozostałym w skałach ich szczątkom lub odciskom (skamieniałościom). 
Ze względu na częstą fragmentaryczność tych szczątków bardzo wiele gatunków kopalnych jest ustanawiana na podstawie morfologii poszczególnych części roślin, np. łodyg, liści, korzeni. Dlatego większość gatunków kopalnych to taksony sztuczne, często kilka gatunków kopalnych reprezentuje jeden gatunek biologiczny. 
Roślinami kopalnymi zajmuje się dział paleontologii, zwany paleobotaniką. Szczątki lądowych roślin kopalnych mają duże znaczenie w rekonstrukcjach warunków paleośrodowiska, zwłaszcza w karbonie i permie oraz w kenozoiku. Skamieniałe pyłki, zarodniki i nasiona są też istotne w ustalaniu wieku skał lądowych, szczególnie karbonu, permu, triasu i kenozoiku. Oprócz tego wszystkie skamieniałości roślin są użyteczne w badaniu ewolucji tego królestwa. Masowe nagromadzenia szczątków obumarłych roślin lądowych zapoczątkowały powstanie złóż torfu, węgla brunatnego i kamiennego. 
Wśród występujących współcześnie roślin, niektóre grupy zachowują wiele konserwatywnych cech, tak że ich budowa bardzo przypomina przodków tych roślin, znanych ze skamielin z odległych epok geologicznych. Taksony takie tworzą często nie rozdzielające się przez miliony lat linie rozwojowe (w każdym razie inne odgałęzienia nie przeżywają do naszych czasów) i zachowują się do dziś w postaci mało zróżnicowanych grup systematycznych, często w formie pojedynczych gatunków o niewielkim zasięgu. Co pewien czas świat dowiaduje się o podawanym w formie sensacji naukowej odkryciu kolejnej żywej skamieniałości, reprezentującej grupę znaną dotąd tylko ze skamielin datowanych na bardzo odległe epoki. Przykładami takich żywych skamieniałości są: miłorząb dwuklapowy ("Ginkgo biloba"), metasekwoja chińska ("Metasequoia glyptostroboides"), sośnica japońska ("Sciadopitys verticillata") i wollemia szlachetna ("Wollemia nobilis"). Bywa też, że takson znany już nauce, po dokładnych badaniach systematycznych uznany zostaje za przedstawiciela konserwatywnej i starej linii rozwojowej. Tak było np. z "Amborella trichopoda" i rodziną Hydatellaceae. O takich roślinach także mówi się często, że są żywymi skamieniałościami (choć w ich przypadku brak wcześniejszych dowodów paleontologicznych na długą historię ich linii rozwojowych).
Do roślin kopalnych należą: 

</doc>
<doc id="427121" url="https://pl.wikipedia.org/wiki?curid=427121" title="Roślina kopalna">
Roślina kopalna



</doc>
<doc id="427122" url="https://pl.wikipedia.org/wiki?curid=427122" title="Rośliny prehistoryczne">
Rośliny prehistoryczne



</doc>
<doc id="427126" url="https://pl.wikipedia.org/wiki?curid=427126" title="Rośliny wymarłe">
Rośliny wymarłe



</doc>
<doc id="427130" url="https://pl.wikipedia.org/wiki?curid=427130" title="Aszur">
Aszur



</doc>
<doc id="427131" url="https://pl.wikipedia.org/wiki?curid=427131" title="Trapping (grafika)">
Trapping (grafika)

Trapping (zalewka, nadlewka, podlewka) - na styku dwóch różnych kolorów, gdy zachodzi niebezpieczeństwo niedokładnego ich spasowania podczas druku, jeden z nich na etapie przygotowania materiałów można nieznacznie “powiększyć” - jest to trapping. Usuwa to problem niedokładności pasowania przy drukowaniu kolejnych separacji.
W druku offsetowym przyjęto wartość trappingu ok. 0,14 punktu (1 punkt typograficzny = 1/2660 m = 0,3759 mm, 1 punkt typograficzny (zwany także punktem amerykańskim) = 1/12 pica = 0,3514 mm, 1 punkt typograficzny postscriptowy (cyfrowy) = 1/72 cala = 0,3528 mm).

</doc>
<doc id="427133" url="https://pl.wikipedia.org/wiki?curid=427133" title="Dębno (ujednoznacznienie)">
Dębno (ujednoznacznienie)



</doc>
<doc id="427135" url="https://pl.wikipedia.org/wiki?curid=427135" title="Joker Piła">
Joker Piła

MUKS Joker Piła – polski klub siatkarski z Piły.
Historia.
Powstanie.
KS Joker zainaugurował swoją działalność w 1992 roku jako klub jednosekcyjny, specjalizujący się w piłce siatkowej mężczyzn, powstał z "narybku" trenowanego w szkołach SP8 i SP6 przez m.in. Zbigniewa Kasińskiego, byli to młodzi zawodnicy trenowani jako zaplecze dla drużyny POLAM PIŁA. Już po roku działalności w 1993 roku drużyna zdobyła wicemistrzostwo Polski juniorów, trenerem był Czesław Kolpy. W następnych latach, a wśród najważniejszych osiągnięć wymienić można srebrny medal juniorów w mistrzostwach Polski, awans do finału Ogólnopolskiej Olimpiady Młodzieży, czy też udział pilskich sportowców w Mistrzostwach Świata Juniorów w Teheranie oraz dwa medale, które zdobyli siatkarze JOKERA na Mistrzostwach Europy w siatkówce plażowej.
Założyciele klubu od samego początku liczyli, że sukcesy juniorów przełożą się także na dobre wyniki drużyny seniorów, którą zamierzali zbudować na bazie własnych wychowanków. Twórcy drużyny współfinansują ją własnymi pieniędzmi.
Start w lidze.
W 1999 roku powołano zarząd klubu. Rok później prezesi Jerzy Jasiński, Włodzimierz Winkler i Arkadiusz Barański zadecydowali o zgłoszeniu drużyny seniorskiej do mistrzostw centralnych i w tym samym roku KS Joker Piła wystartował w rozgrywkach drugiej ligi. Dwa lata po starcie w rozgrywkach drugiej ligi piłki siatkowej, Joker wywalczył awans do I ligi serii B. W 2004 roku zdobyła trzecie miejsce w tej klasie rozgrywkowej.
Bilans sezon po sezonie.
Poziom rozgrywek:

</doc>
<doc id="427136" url="https://pl.wikipedia.org/wiki?curid=427136" title="Asur">
Asur



</doc>
<doc id="427137" url="https://pl.wikipedia.org/wiki?curid=427137" title="Sosna pospolita">
Sosna pospolita



</doc>
<doc id="427138" url="https://pl.wikipedia.org/wiki?curid=427138" title="Zosterofilofity">
Zosterofilofity

Zosterofilofity, zosterofyle ("Zosterophyllophyta") – gromada roślin kopalnych, żyjących w dewonie (lochkow – fran). Wywodziły się prawdopodobnie od ryniofitów i dały początek widłakowym.
Charakterystyka.
Zosterofilofity charakteryzowały się bezlistnymi lub zaopatrzonymi w kolczaste wyrostki pędami. Młode pędy były pastorałowato zwinięte. Pędy rozgałęziały się dychotomicznie z wyraźną tendencją do tworzenia osi głównej. Sporofity wyrastały na gametofitach i miały, osadzone na bokach pędu na krótkich trzonkach, nerkowate zarodnie, otwierające się podłużną szczeliną.

</doc>
<doc id="427139" url="https://pl.wikipedia.org/wiki?curid=427139" title="Zosterofyle">
Zosterofyle



</doc>
<doc id="427140" url="https://pl.wikipedia.org/wiki?curid=427140" title="Wasilij Grigoriewicz Pierow">
Wasilij Grigoriewicz Pierow



</doc>
<doc id="427142" url="https://pl.wikipedia.org/wiki?curid=427142" title="Towarzystwo Antropozoficzne">
Towarzystwo Antropozoficzne

Towarzystwo Antropozoficzne – organizacja zajmująca się dbaniem o dziedzictwo antropozofii. Zostało założone w 1913 w Berlinie przez Rudolfa Steinera. Od 1923 ma siedzibę w Szwajcarii. Głównym ośrodkiem jest Goetheanum. W 1935 jego działalność została zakazana przez nazistów. Po II wojnie światowej wznowiło działalność.
W Polsce z inicjatywy Luny Drexlerówny powstało w roku 1929 Polskie Towarzystwo Antropozoficzne.

</doc>
<doc id="427145" url="https://pl.wikipedia.org/wiki?curid=427145" title="Stephan Eberharter">
Stephan Eberharter

Stephan Eberharter (ur. 24 marca 1969 w Brixlegg) – austriacki narciarz alpejski, czterokrotny medalista igrzysk olimpijskich i mistrzostw świata oraz dwukrotny zdobywca Pucharu Świata.
Kariera.
Po raz pierwszy na arenie międzynarodowej Stephan Eberharter pojawił się w 1987 roku, podczas mistrzostw świata juniorów w Sälen. Zajął tam siódme miejsce w slalomie gigancie, jedenaste w slalomie i dwunaste w biegu zjazdowym. W zawodach Pucharu Świata zadebiutował 23 listopada 1989 roku w Park City, zajmując ósme miejsce w gigancie. Tym samym już w swoim debiucie zdobył pierwsze pucharowe punkty. W sezonie 1989/1990 punktował jeszcze dwukrotnie, najlepszy wynik osiągając 2 grudnia 1989 roku w Mont St. Anne, gdzie był piąty w gigancie. W klasyfikacji generalnej zajął ostatecznie 32. miejsce.
Sezon 1990/1991 rozpoczął od wywalczenia pierwszego podium w zawodach PŚ: 2 grudnia 1990 roku w Valloire Austriak zajął trzecie miejsce w supergigancie. W zawodach tych lepsi byli tylko Francuz Franck Piccard i Franz Heinzer ze Szwajcarii. W kolejnych zawodach cyklu jeszcze sześciokrotnie plasował się w czołowej dziesiątce, w tym dwa razy stawał na podium: 1 marca w Lillehammer był trzeci w gigancie, a 17 marca 1991 roku w Lake Louise zajął trzecie miejsce w supergigancie. W efekcie w klasyfikacji generalnej zajął dwunaste miejsce, a w klasyfikacji supergiganta był drugi za Heinzerem. Na przełomie stycznia i lutego 1991 roku wystąpił na mistrzostwach świata w Saalbach-Hinterglemm. Zdobył tam tytuły mistrzowskie w supergigancie i kombinacji alpejskiej, nie wygrywając wcześniej żadnych zawodów Pucharu Świata. Pierwszy z tych medali zdobył pokonując o ponad pół sekundy Norwega Kjetila André Aamodta i o blisko dwie sekundy Francka Piccarda. W kombinacji po zjeździe zajmował dziewiąte miejsce, jednak w slalomie do kombinacji uzyskał najlepszy wynik i wyraźnie wyprzedził Włocha Kristiana Ghedinę i swego rodaka, Günthera Madera.
Kolejny raz na podium stanął 7 marca 1993 roku w Aspen, gdzie był drugi w supergigancie. Było to jednak jego jedyne podium w sezonie 1992/1993, który ukończył na 29. pozycji. Wystartował w kombinacji podczas mistrzostw świata w Morioce w 1993 roku, jednak nie ukończył rywalizacji. Na rozgrywanych rok wcześniej igrzyskach olimpijskich w Albertville był osiemnasty po zjeździe do kombinacji. Slalomu jednak nie ukończył i w kombinacji nie był klasyfikowany. Przez piec kolejnych lat Austriak zmagał się z kontuzjami, osiągając coraz słabsze wyniki. Po zakończeniu sezonu 1994/1995 stracił miejsce w reprezentacji Austrii. Wystąpił na mistrzostwach świata w Sierrra Nevada w 1996 roku, jednak w supergigancie został zdyskwalifikowany. W kolejnych dwóch sezonach startował w Pucharze Europy.
Do światowej czołówki powrócił w sezonie 1997/1998. Wielokrotnie plasował się w czołowej dziesiątce, w tym sześć razy stając na podium: 5 grudnia w Beaver Creek był trzeci w zjeździe, dzień później drugi w supergigancie, 14 grudnia w Val d’Isère drugi w gigancie, 10 stycznia w Schladming drugi, a dzień później trzeci w supergigancie, a 14 marca 1998 roku w Crans-Montana odniósł swoje pierwsze pucharowe zwycięstwo, wygrywając giganta. W klasyfikacji generalnej zajął trzecie miejsce za Hermannem Maierem i Andreasem Schiffererem, a w klasyfikacji supergiganta trzecie miejsce zajął za Maierem i kolejnym Austriakiem, Hansem Knaußem. Wystąpił także na igrzyskach olimpijskich w Nagano, gdzie zdobył srebrny medal w slalomie gigancie. W zawodach tych rozdzielił na podium Hermanna Maiera i Michaela von Grünigena ze Szwajcarii.
Z mistrzostw świata w Vail w 1999 roku wrócił jednak bez medalu. Był tam piąty w zjeździe oraz czwarty w supergigancie, w którym walkę o podium przegrał z Knaußem o 0,21 sekundy. W zawodach pucharowych dziewięć razy plasował się na podium, w tym trzykrotne zwyciężał: 20 listopada 1998 roku w Park City w gigancie, 27 listopada w Aspen w supergigancie oraz 27 lutego 1999 roku w Ofterschwang w gigancie. Sezon 1998/1999 zakończył na czwartym miejscu w klasyfikacji generalnej oraz drugim w klasyfikacjach giganta i supergiganta. Wśród gigancistów lepszy był tylko Michael von Grünigen, a klasyfikacji supergiganta lepszy okazał się Hermann Maier. W kolejnym sezonie osiągał nieco słabsze wyniki. Na podium plasował się sześciokrotnie, jednak ani razu nie zwyciężył. W pierwszych zawodach cyklu, 31 października 1999 roku w Tignes był trzeci w gigancie, następnie 27 listopada w Vail był drugi w zjeździe, dzień później drugi w supergigancie, 4 grudnia w Lake Louise trzeci w zjeździe, 8 stycznia w Chamonix drugi w tej samej konkurencji, a 12 lutego 2000 roku w St. Anton am Arlberg zajął trzecie miejsce w supergigancie. Dało mu to szóste miejsce w klasyfikacji generalnej, jednak w żadnej z klasyfikacji poszczególnych konkurencji nie znalazł się w najlepszej trójce.
Mistrzostwa świata w St. Anton w 2001 roku przyniosły mu kolejny medal. W supergigancie zdobył srebrny medal, plasując się o 0,08 s za Daronem Rahlvesem z USA i o 0,15 s przed Hermannem Maierem. Na tych samych mistrzostwach był też siódmy w zjeździe, tracąc do podium 0,57 s. W zawodach pucharowych osiem razy stawał na podium, odnosząc przy tym dwa zwycięstwa: 25 listopada 2000 roku w Lake Louise i 3 marca 2001 roku w Kvitfjell wygrywał bieg zjazdowy. W klasyfikacji generalnej, a także klasyfikacji zjazdu w sezonie 2000/2001 był drugi za Maierem. Największe sukcesy osiągał jednak podczas rozgrywanych rok później igrzyskach olimpijskich w Salt Lake City, gdzie w trzech startach zdobył trzy medale. Najpierw wywalczył brązowy medal w biegu zjazdowym, przegrywając tylko ze swym rodakiem Fritzem Stroblem i Lasse Kjusem z Norwegii. Następnie zajął drugie miejsce w supergigancie, rozdzielając na podium Kjetila André Aamodta i Andreasa Schifferera. Wystąpił także w gigancie, w którym zdobył złoty medal, plasując się przed Bode Millerem z USA i Lasse Kjusem. Eberharter zdominował rywalizację w Pucharze Świata, siedemnaście razy stawał na podium, w tym aż dziesięciokrotnie zwyciężał. Wygrywał supergiganta 7 grudnia w Val d’Isère, 18 stycznia w Kitzbühel i 27 stycznia w Garmisch-Partenkirchen, bieg zjazdowy 8 grudnia w Val d’Isère, 15 grudnia w Val Gardena, 12 stycznia w Wengen, 19 stycznia w Kitzbühel, 2 lutego w Sankt Moritz i 6 marca 2002 roku w Altenmarkt-Zauchensee, a 3 lutego 2002 roku w Sankt Moritz był najlepszy w gigancie. W klasyfikacji generalnej zwyciężył, gromadząc 1702 punkty i wyprzedził drugiego w klasyfikacji Aamodta o ponad 600 punktów. W tym samym sezonie zdobył także dwie Małe Kryształowe Kule za zwycięstwa w klasyfikacjach zjazdu i supergiganta, a w klasyfikacji giganta był trzeci za Francuzem Frédérikiem Covilim i Benjaminem Raichem.
Drugą w karierze Kryształową Kulę zdobył w sezonie 2002/2003, w który trzynaście razy stawał na podium. Odniósł dziewięć zwycięstw: w gigancie 27 października w Sölden, w supergigancie 1 grudnia w Lake Louise i 13 marca w Lillehammer oraz w zjeździe 30 listopada w Lake Louise, 7 grudnia w Beaver Creek, 14 grudnia w Val d’Isère, 11 stycznia w Bormio, 17 stycznia w Wengen i 22 lutego 2003 roku w Garmisch-Partenkirchen. Oprócz zwycięstwa w klasyfikacji generalnej wygrał także klasyfikacje zjazdu i supergiganta. Ostatni medal w karierze zdobył podczas mistrzostw świata w Sankt Moritz w 2003 roku, gdzie powtórzył wynik sprzed 12 lat, zdobywając złoty medal w supergigancie. Na tych samych mistrzostwach był też piąty w zjeździe, a w gigancie zajął 23. miejsce. Startował także w sezonie 2003/2004, zajmując drugie miejsce w klasyfikacji generalnej za Hermannem Maierem. Na podium znalazł się dwanaście razy, w tym cztery razy zwyciężał: 10 stycznia w Chamonix, 24 stycznia w Kitzbühel, 31 stycznia w Garmisch-Partenkirchen i 6 marca 2004 roku w Kvitfjell był najlepszy w zjeździe. Dzięki temu por raz trzeci z rzędu zdobył Małą Kryształową Kulę za zwycięstwo w klasyfikacji zjazdu, a w klasyfikacji supergiganta był trzeci za Mairerem i Rahlvesem. Zwycięstwo w Kvitfjell było ostatnim w jego karierze. Austriak miał wtedy blisko 35 lat i stał się najstarszym triumfatorem zawodów Pucharu Świata w historii. Ostatni raz na podium stanął 11 marca 2004 roku w Sestriere, gdzie był trzeci w supergigancie. Był to równocześnie jego ostatni start w zawodach pucharowych.
We wrześniu 2004 roku ogłosił zakończenie kariery sportowej. Prowadzi rubrykę sportową w gazecie "Kronen Zeitung", pracował także jako komentator. W latach 1991 i 2002 był wybierany sportowcem roku w Austrii.

</doc>
<doc id="427146" url="https://pl.wikipedia.org/wiki?curid=427146" title="Bohse onkelz">
Bohse onkelz



</doc>
<doc id="427149" url="https://pl.wikipedia.org/wiki?curid=427149" title="Trapping (druk)">
Trapping (druk)

Trapping jest zdolnością przyjmowania farby przez farbę w czasie drukowania. Jeśli na mokrą warstwę farby aplikowana jest warstwa farby (druk mokro na mokro), wówczas mamy do czynienia z mokrym trappingiem (np. druk offsetowy w maszynie wielkokolorowej). Jeśli nadrukowuje się farbę na wyschniętą warstwę farby (druk mokro na sucho), wówczas występuje zjawisko suchego trappingu (np. drukowanie na maszynie offsetowej jednokolorowej lub drukowanie na maszynie fleksograficznej, gdzie farby szybko schną). W rezultacie tego zjawiska, stosując takie same offsetowe formy drukowe, druk na maszynach jednokolorowych będzie się różnił efektami barwnymi w stosunku do druku na maszynach wielokolorowych. Jest tak dlatego, że w maszynach jednokolorowych warstwa farby zdąży wyschnąć przed kolejnym przelotem przez maszynę. Kolejna warstwa farby będzie kładziona na suchą warstwę farby i dzięki temu położona zostanie grubsza warstwa tej farby niż w przypadku, gdy na maszynach wielokolorowych kolejna warstwa farby jest drukowana na warstwę jeszcze mokrą. W maszynach wielokolorowych z powodu trappingu duże znaczenie ma kolejność drukowania farb procesowych: np. druk magenta-cyan będzie dawał inny efekt barwny niż druk cyan-magenta. Najczęściej stosowana kolejność druku farb triadowych to: Black-Cyan-Magenta-Yellow i zazwyczaj do takiej kolejności druku farby są przygotowane technologicznie. Chodzi o uzyskanie jak najwyższego trappingu, co wiąże się z tackiem farby czyli z jej podatnością na rozwarstwianie.
zob. też: CMYK

</doc>
<doc id="427152" url="https://pl.wikipedia.org/wiki?curid=427152" title="Luís de Camões">
Luís de Camões

Luís Vaz de Camões (ok. 1524 w Lizbonie (?), zm. 10 czerwca 1580 w Lizbonie) – renesansowy poeta, prekursor baroku, wedle tradycji największy pisarz w literaturze portugalskiej, wielokrotnie okrzykiwany „księciem poetów”. Wyklęty i niedoceniony za życia, w epoce romantyzmu stał się postacią legendarną, wzorem wszystkich poetów nieszczęśliwych.
Poezja liryczna Camõesa, wzorowana na twórczości Horacego oraz Petrarki, podejmuje zazwyczaj tematykę rozpaczy, śmierci i nieszczęśliwej miłości (topos „piekielnych mąk grzesznych kochanków”, "inferno de los namorados"), radykalnie przełamując humanistyczny optymizm poznawczy oraz wiarę w godność człowieka.
Życie.
Camões urodził się około roku 1524 (nie jest to pewna data) jako jedyny syn Simão Vaz de Camõesa i Any de Macedo. Nie jest znane dokładne miejsce jego urodzenia. Różne źródła za takowe podają Lizbonę, Coimbrę lub Alenquer (opinia bazowana na jednej z możliwych interpretacji jednego z jego wierszy). Edukowany przez dominikanów i jezuitów ukończył zapewne uniwersytet w Coimbrze, w 1542 wrócił do Lizbony i w stolicy rozpoczął życie dworzanina. Legenda głosi, iż jako młody chłopak stał się rywalem ówczesnego króla o względy pewnej damy dworu, za co skazany został na banicję.
Podczas wojny w Afryce Północnej (Maroko) i w jednej z potyczek Camões stracił jedno oko (zostało ono przebite strzałą). Poeta pożeglował również do Goa we wschodnich Indiach, skąd zesłany został do Makau w Chinach. Na ten okres życia Camõesa przypada napisanie "Luzytan".
Do Portugalii wrócił w 1552 (jako jeden z niewielu ocalałych z katastrofy morskiej), jednak już w następnym roku został wygnany do portugalskiej kolonii w Goa i z powodu długów uwięziony na osiem lat. Ponowne pozwolenie na powrót do ojczyzny otrzymał Camões w 1569. Po opublikowaniu "Luzjad" otrzymał królewską pensję, jednak po śmierci władcy przestała ona obowiązywać. Stało się to przyczyną ubóstwa poety, którego jedynym źródłem zarobku było żebranie. Camõesem opiekował się wówczas służący, który przybył za nim z Indii.
Poeta zmarł w wieku 56 lat w Lizbonie. Jego sarkofag znajduje się w Klasztorze Hieronimitów, obok sarkofagu innego wielkiego Portugalczyka, Vasco da Gamy.
Twórczość.
Tytuł "Os Lusíadas" można przetłumaczyć jako "Synowie Luza" (Luzjady). Nawiązuje on do mitycznego Luza i plemienia Luzytanów, od których to rzekomo mają wywodzić się Portugalczycy. Epopeja składa się z 10 pieśni i jest oparta na wzorach klasycznych. Została napisana przy użyciu oktawy, czyli zwrotki ośmiowersowej rymowanej abababcc. Zawiera dokładnie 1102 strofy. Opowiada o podróży Vasco da Gamy do Indii, na tym tle ukazuje historię (od czasów mitycznych i rzymskich, po epokę odkryć na Dalekim Wschodzie) i tradycje Portugalczyków. Dzieło wyraża tęsknotę i miłość poety do "utraconej" ojczyzny.
Camões pisywał także dramaty ("Anfitriões" na motywach sztuki Plauta), sonety, ody, elegie. W swojej twórczości wzorował się na utworach Homera, Wergiliusza czy Petrarki. Twórczość poety odegrała wielką rolę w kształtowaniu się portugalskiej tożsamości narodowej, stała się także – już w XX wieku – swoistą podstawą dyktatury Salazara i jego nacjonalistycznej doktryny.
Klasyczne w formie wiersze Camõesa często przesączone są nastrojem rezygnacji i egzystencjalnego lęku, co zbliża poetę do poetyki mającego zrodzić się niebawem baroku. Ludzka egzystencja w ujęciu Camõesa oparta jest na paradoksie; w sonetach miłosnych przełamany zostaje tradycyjny wizerunek humanisty ("poety doctusa") oraz wizja odkrytego przez niego harmonijnego świata. Terencjuszowy ideał "Homo sum, humani nil a me alienum puto" (człowiekiem jestem i nic co ludzkie nie jest mi obce) wbrew renesansowym przekonaniom nabiera u Camõesa pesymistycznego wymiaru, jak we fragmencie:
&lt;poem&gt;Wszystkiegom zaznał – i ciągle mnie spala
Żal owdowiały po rzeczach straconych.
Bunt przeciw cięgom uczy mnie obrony,
Bym się nie cieszył tym, co nie ocala.&lt;/poem&gt;
Mimo iż w większości krótkie utwory Camõesa wyrażają panteistyczny zachwyt nad światem przyrody oraz pochwałę zmysłowych dróg poznania świata, zdarzają się również sonety w dość sugestywny sposób określające życie jako "piekło" i niekończący się koszmar, którego poeta nie chciałby powtórzyć. Często powracają przy tym motywy wędrówki, poczucia obcości i samotności.
Liryka miłosna Camõesa stale oscyluje między introwertycznym wyrazem cierpień miłosnych kochanka a pochwałą metafizycznego sensu tego cierpienia. Poeta przybiera przy tym ton refleksyjno-filozoficzny, głównym celem tej liryki jest uchwycenie uniwersalnych sensów oraz ontologiczne dociekania istoty miłości. Uczucie miłości przedstawione jest tu dość platonicznie, choć nie wolne jest również od barokowej zmysłowości ciała.
Camões w Polsce.
Twórczość Luisa de Camõesa jest w Polsce stosunkowo mało znana; doczekała się bowiem zaledwie kilku dość późnych wydań książkowych:
Przekład Zofii Trzeszczkowskiej, pomimo walorów artystycznych, wzbudzał jednak wiele zastrzeżeń, dlatego w 1995 Ireneusz Kania na nowo przetłumaczył i wydał portugalski epos. Z kolei przekładami liryki Camõesa zajęli się: Józef Waczków oraz Krystyna Rodowska.
Poeta nie doczekał się również zbyt wielu omówień. Jedynymi w Polsce źródłami wiedzy na temat Camõesa jest posłowie Józefa Waczkowa do wydania "Luzytan" z 1995 oraz słowo wstępne i nota biograficzna także Józefa Waczkowa do "Poezji wybranych" z 1984 roku, jak również książka Anny Kalewskiej "Camões, czyli tryumf epiki", Warszawa 1999.
Jego nazwisko Cyprian Kamil Norwid przywołał w wierszu [Coś ty Atenom zrobił, Sokratesie]:
Pierwsze tłumaczenie (prawdopodobnie z francuskiego) autorstwa Jacka Idziego Przybylskiego ukazało się w Polsce w 1790 r. Współczesny wybór liryki to: Camoes, "Poezje wybrane", seria Biblioteka Poetów, Ludowa Spółdzielnia Wydawnicza, Warszawa 1984.
Dzieła.
Za życia poety publikacji doczekała się jedynie epopeja "Os Lusíadas". Wiersze w dość dużych ilościach oraz trzy sztuki teatralne krążyły w odpisach oraz prywatnych drukach.

</doc>
<doc id="427153" url="https://pl.wikipedia.org/wiki?curid=427153" title="Luis de Camoes">
Luis de Camoes



</doc>
<doc id="427154" url="https://pl.wikipedia.org/wiki?curid=427154" title="Luís Vaz de Camões">
Luís Vaz de Camões



</doc>
<doc id="427155" url="https://pl.wikipedia.org/wiki?curid=427155" title="Cukrzyca ciężarnych">
Cukrzyca ciężarnych

Cukrzyca ciężarnych, cukrzyca ciążowa () – każdy stan hiperglikemiczny (nieprawidłowa glikemia na czczo, nietolerancja glukozy lub cukrzyca) pojawiające się u zdrowych dotąd kobiet w ciąży. Stanowi ono zagrożenie dla płodu, a ponadto u 30-45% kobiet, u których stwierdzano cukrzycę ciężarnych, w ciągu najbliższych 15 lat rozwija się cukrzyca typu 2.
W każdym przypadku jest ważne rozróżnienie, czy wykryta w ciąży cukrzyca jest cukrzycą ciążową, czy też nie wykrytą wcześniej cukrzycą przedciążową (). W praktyce rozróżnienia na GDM i PGDM, jeśli nie ma jasnych przesłanek sprzed ciąży, dokonuje się dopiero po zakończeniu ciąży, gdy nadal się utrzymuje (lub nie) wysoki poziom glukozy we krwi (przy odstawieniu leczenia).
Cukrzyca nie jest przeciwwskazaniem do zajścia w ciążę, ale nie w każdej sytuacji. Cukrzyca może być dla dziecka nawet śmiertelnym zagrożeniem, dlatego kobieta zanim zdecyduje się na zajście w ciążę, powinna się skonsultować ze swoim diabetologiem i poinformować prowadzącego ją ginekologa, że choruje na cukrzycę. U potomstwa matek z cukrzycą mogą występować liczne wady rozwojowe, w tym: wady serca, nerek, układu nerwowego, przewodu pokarmowego i zaburzenia rozwojowe kończyn. Nierozpoznana cukrzyca ciężarnych niesie też ze sobą zagrożenie wystąpieniem powikłań położniczych: wielowodzia, obrzęków, zakażeń dróg moczowych, odmiedniczkowego zapalenia nerek i zatrucia ciążowego. Cukrzyca unormowana i dobrze prowadzona nie stanowi istotnego zagrożenia dla przebiegu ciąży, zdrowia matki i dziecka.
Diagnostyka.
Algorytm wykrycia cukrzycy ciążowej obejmuje obowiązkowy w Polsce test doustnego obciążenia glukozą () przeprowadzany normalnie w 24-28 tygodniu ciąży lub najszybciej tak to możliwe, jeżeli ciężarna należy do grupy ryzyka – jeżeli jej wyniki OGTT są prawidłowe, to badanie powtarza się w 24-28 tygodniu ciąży, tak jak u ciężarnych spoza grupy ryzyka. Test OGTT wykonuje się u ciężarnych przeważnie wyłącznie w oparciu o skierowanie lekarskie.
W praktyce ginekolog już na pierwszej wizycie powinien skierować ciężarną do laboratorium w celu wykonania oznaczenia stężenia glukozy na czczo w celu sprawdzenia czy ciężarna nie należy do grupy ryzyka. Normy dla ciężarnych są bardziej rygorystyczne niż dla populacji ogólnej, ponieważ prawidłowy wynik glukozy na czczo u ciężarnej to &lt;92 mg/dl (dla populacji ogólnej &lt;100 mg/dl) – wówczas planuje się przeprowadzenie testu OGTT w normalnym terminie, tj. w 24-28 tygodniu ciąży lub w jak najkrótszym czasie w przypadku kobiet z czynnikami ryzyka cukrzycy ciążowej (w szczególności BMI równe lub wyższe 30, GDM w wywiadzie). Jeżeli wynik wynosi 92-125 mg/dl to jest nieprawidłowy, kwalifikuje ciężarną do grupy ryzyka i wymaga niezwłocznego przeprowadzenia testu OGTT (dla populacji ogólnej 100-125 mg/dl). Jeżeli wynik glukozy na czczo wynosi powyżej 125 mg/dl oznacza podejrzenie nie wykrytej wcześniej cukrzycy przedciążowej, co wymaga zawsze potwierdzenia wykonaniem niezwłocznie, np. dnia następnego kolejnego oznaczenia glukozy na czczo (dla populacji ogólnej tak samo); jeżeli z kolejnym pomiarem glukozy na czczo zostaje wykryta cukrzyca przedciążowa, nie przeprowadza się testu OGTT; jeżeli drugie oznaczenie glukozy na czczo jest niższe niż pierwsze, kwalifikuje ono osobę do grupy ryzyka i do niezwłocznego przeprowadzenia testu OGTT.
Test OGTT jest zapisany w standardach Polskiego Towarzystwa Ginekologicznego i Polskiego Towarzystwa Diabetologicznego. Test OGTT składa się z 2 etapów. 
Etap pierwszy – pomiar glukozy na czczo (pomiar przeprowadza się w laboratorium z krwi pobranej z żyły; niedopuszczalne jest wykonywanie badania w oparciu o pomiary z wykorzystaniem glukometru w warunkach ambulatoryjnych; należy również wybrać taką placówkę, która wykonuje badanie w miejscu, ponieważ w pobranej próbce krwi na drodze glikolizy beztlenowej erytrocyty nadal zużywają glukozę, która przez to spada w próbce o 5-7% na 1 godzinę; popularne inhibitory glikolizy np. probówki z dodatkiem fluorku sodu zatrzymują glikolizę dopiero po 2 godzinach). Pierwszym etapem testu OGTT jest oznaczenie glukozy na czczo ze względu na możliwość wykrycia cukrzycy przedciążowej, co dyskwalifikuje osobę ciężarną z dalszej części badania, ponieważ może być ono dla niej niebezpieczne.
Drugi etap badania obejmuje wypicie w ciągu 5 minut roztworu 75 g bezwodnej glukozy rozpuszczonej w szklance wody (odmierzoną porcję glukozy należy przeważnie zakupić samodzielnie). Po wypiciu należy pozostać w spoczynku w miejscu wykonywania badania przez okres 2 godzin, po upływie którego ponownie pobiera się krew w celu oznaczenia poziomu glukozy; dla OGTT wykonywanego w ciąży jest możliwa odmiana testu w którym oznacza się glukozę już po 1 godzinie po obciążeniu 75 g glukozy (stosowany jest czasem pomiar po 1 godzinie, a następnie po 2 godzinach; test OGTT dla populacji generalnej nie przewiduje pomiaru po 1 godzinie).
Ewentualne wymioty lub nadmierny wysiłek fizyczny uniemożliwiają właściwą interpretację testu OGTT i wymagają powtórzenia badania.
Interpretacja wyników OGTT różni się od typowego testu OGTT wykonywanego dla populacji generalnej nie będącej w ciąży. GDM rozpoznaje się, jeżeli przynajmniej jedna wartość jest nieprawidłowa.
Do rozpoznania cukrzycy ciążowej wystarcza jednokrotne rozpoznanie – badania OGTT nie trzeba powtarzać.
Nie należy mylić pojęć cukrzyca ciążowa (GDM) i cukrzyca w ciąży. Cukrzycę w ciąży rozpoznaje się również, kiedy spełnione są warunki ogólne rozpoznania cukrzycy, tj. glikemia na czczo ≥ 126 mg/dl lub glikemia przygodna ≥200 mg/dl i towarzyszące jej objawy kliniczne hiperglikemii.
Dawniej wykonywano test obciążenia 50 g glukozy (test przesiewowy), w którym oznaczano glukozę tylko po 1 godzinie po obciążeniu, jednak obecnie ten rodzaj testu nie jest zalecany przez Polskie Towarzystwo Ginekologiczne, ani Polskie Towarzystwo Diabetologiczne, ponieważ po uzyskaniu nieprawidłowego wyniku testu obciążenia 50 g glukozy wymagane było przeprowadzenie testu OGTT z obciążeniem 75 g glukozy (test diagnostyczny).
Epidemiologia.
Cukrzyca ciężarnych występuje w zależności od badanej populacji u 3-10% kobiet w ciąży, stanowi ponad 90% cukrzycy towarzyszącej ciąży, w około 10% jest niewykrytą wcześniej cukrzycą typu 1. U około 30% kobiet powtarza się w następnej ciąży.
Patogeneza.
Istotną rolę w patogenezie GDM przypisuje się zwiększonemu wydzielaniu antagonistów insuliny: laktogenu łożyskowego, estrogenów, progesteronu i prolaktyny. Rozwija się insulinooporność, co z kolei prowadzi do nadmiernego obciążenia komórek β. Cukrzyca ciężarnych może być też niezdiagnozowaną wcześniej cukrzycą typu 1 bądź 2. Glukoza przenika przez łożysko i osiąga zbyt wysokie stężenia w krwi płodu, wpływa na funkcjonowanie wysp Langerhansa trzustki płodu i zwiększa ich produkcję insuliny, która działa anabolicznie. Hiperinsulinizm płodu skutkuje makrosomią, czyli zwiększeniem rozmiarów ciała płodu (masa urodzeniowa z reguły przekracza 4 kg), która jest czynnikiem ryzyka powikłań położniczych.
Czynniki ryzyka.
Czynnikami ryzyka cukrzycy ciężarnych są:
Klasyfikacja.
Podstawowy podział cukrzycy jest następujący (według WHO z 1999 roku, na podstawie opracowania Amerykańskiego Towarzystwa Diabetologicznego):
Cukrzyca ciężarnych dzieli się na 2 podstawowe grupy:
Stosuje się podział cukrzycy według White w modyfikacji Hare, która służy do określenia stopnia zaawansowania choroby, czyli dotyczy głównie cukrzycy przedciążowej (PGDM):
Leczenie.
Celem leczenia GDM jest uzyskanie normoglikemii. Leczenie rozpoczyna się wprowadzeniem diety; dobowa ilość kalorii w pożywieniu ustala się odpowiednio do wskaźnika BMI matki. Nieskuteczność diety, czyli nieuzyskanie normoglikemii w ciągu 5–7 dni jej stosowania, jest wskazaniem do intensywnej insulinoterapii. Zastosowanie znajdują wstrzykiwane podskórnie krótko działające insuliny ludzkie, analogi insuliny szybko działające, oraz insuliny ludzkie o przedłużonym działaniu. Przeciwwskazane są doustne leki hipoglikemizujące, a także długo działające i bezszczytowe analogi insulin. Kontrola glikemii przez ciężarną powinna być prowadzona regularnie, przynajmniej 4 razy dziennie. Insulinoterapii zaprzestaje się po porodzie albo w 4.–6. tygodniu połogu; nie przerywa się jej, jeśli stwierdza się w ciąży cukrzycę typu 1.

</doc>
<doc id="427156" url="https://pl.wikipedia.org/wiki?curid=427156" title="Metropolis Software">
Metropolis Software

Metropolis Software – polski producent gier komputerowych. Firma założona została przez Adriana Chmielarza i Grzegorza Miechowskiego w 1992, rozwiązana w 2009 roku.
Historia.
Firma powstała w 1992 roku, przy okazji tworzenia gry Tajemnica statuetki. W 1999 roku z firmy odszedł Adrian Chmielarz, który założył studio People Can Fly. W 2008 roku Metropolis Software został wykupiony przez CD Projekt, a we wrześniu 2009 zakończyło swoją działalność. Metropolis Software wydało 12 produkcji.
W grudniu 2009 grupa jego byłych pracowników założyła nowe studio, 11 bit studios.

</doc>
<doc id="427158" url="https://pl.wikipedia.org/wiki?curid=427158" title="Bałkarzy">
Bałkarzy

Bałkarzy, Bałkarowie – grupa etniczna zamieszkująca Kaukaz Północny (a zwłaszcza Kabardo-Bałkarię). Posługują się językiem karaczajsko-bałkarski (wspólnym z Karaczajami), należącym do języków tureckich, stosując pismo cyrylickie.
Od XVIII w. wyznają islam sunnicki (wcześniej wyznając chrześcijaństwo i animizm). Zajmują się przede wszystkim pasterstwem, częściowo rolnictwem.
W 1944 r. przez władze radzieckie wysiedleni w głąb ZSRR, do Azji Środkowej. Powrócili w 1957 r.
W 1991 r. powstała Bałkarska Rada Narodowa.
Pod koniec lat 90. ich liczebność szacowana była na 70 000-90 000.

</doc>
<doc id="427160" url="https://pl.wikipedia.org/wiki?curid=427160" title="Barczatka sosnówka">
Barczatka sosnówka

Barczatka sosnówka ("Dendrolimus pini") – motyl z rodziny barczatkowatych.
lipiec-sierpień, w godzinach wieczornych.
Rozpiętość skrzydeł 6-9 cm, występuje duża zmienność ubarwienia (od barwy jasnej do prawie czarnej), na pierwszej parze skrzydeł biała plamka, wyraźny dymorfizm płciowy, często występuje zjawisko mimikry; larwa – gąsienica do 9 cm, barwa zmienna, przez grzbiet ciała przebiega ciemniejsza pręga, na 2 i 3 segmencie występują dwie granatowe przepaski, na 7 i 8 jest plamka w kształcie litery V, poczwarka typu zamkniętego – około 15 mm, kremaster (pęczek haczyków na końcu odwłoka) jest tępo zakończony, spoczywa w oprzędzie.
Młoda larwa do późnej jesieni żeruje jedynie na igłach sosny, rzadziej świerka (zjada kilka igieł), jest odporna na spadki temperatur, na okres zimowy schodzi do ściółki i zimuje w okolicy pnia. Po zejściu pokrywy śnieżnej (czasem w końcu lutego) larwa wchodzi po pniu w korony drzew, tam intensywnie żeruje zjadając igły, pączki i korę młodych pędów (do 900 igieł).
Samica składa jaja najczęściej na pędach po około 200, rozwój embrionalny trwa około jednego tygodnia, Przepoczwarczenie w koronie drzew, generacja jednoroczna sporadycznie dwuletnia.
W leśnictwie szkodnik fizjologiczny, pierwotny, monofag, dotykający drzewostanów sosnowych lub mieszano-sosnowych, z możliwością występowania w formie gradacyjnej. Największe znaczenie w regionie Polski północnej i płn-zach. Gołożery doprowadzać mogą do wydzielania się posuszu.
Zobacz też.
fauna Polski

</doc>
<doc id="427161" url="https://pl.wikipedia.org/wiki?curid=427161" title="Władimir Dal">
Władimir Dal

Władimir Iwanowicz Dal (; ur. 10 listopada 1801 w Ługańsku, zm. 22 września 1872) – rosyjski leksykograf i pisarz.
Jego ojciec był Duńczykiem, a matka Niemką. Kilka lat służył w Rosyjskiej marynarce wojennej. Po czym ukończył medycynę na Uniwersytecie Dorpackim. 
Opublikował czterotomowy słownik "Tołkowyj słowar´ żywogo wielikorusskogo jazyka". Uznawany powszechnie za najwybitniejszego leksykografa języka rosyjskiego.
Podczas tłumienia powstania listopadowego pełnił służbę wojskową jako lekarz wojskowy pod dowództwem gen. Rydygiera.
Dal napisał w 1849 opowiadanie "Zesłaniec" poświęcone tragicznym losom polskiego powstańca listopadowego Wincentego Migurskiego.

</doc>
<doc id="427162" url="https://pl.wikipedia.org/wiki?curid=427162" title="Confederation Bridge">
Confederation Bridge

Confederation Bridge (fr. "Pont de la Confédération") – most drogowy przez cieśninę Northumberland Strait (część Zatoki Świętego Wawrzyńca), łączący prowincje Wyspa Księcia Edwarda i Nowy Brunszwik. Wybudowany w latach 1993–1997, a oficjalnie otwarty 31 maja 1997. Ma 12,88 km długości i jest najdłuższym mostem w Kanadzie, jak również najdłuższym mostem na świecie przebiegającym nad przeszkodą wodną zamarzającą w zimie. Spowodowało to konieczność zastosowania stożkowych filarów, które zamiast miażdżyć napierający lód, unoszą go i kruszą na zasadzie podobnej do lodołamaczy. Całkowity koszt budowy przeprawy wyniósł 1 miliard dolarów kanadyjskich. Przejazd mostem jest płatny dla wszystkich rodzajów pojazdów, ale wyłącznie w kierunku zachodnim, czyli dla opuszczających Wyspę Księcia Edwarda.
Załoga projektu.
Podczas budowy mostu w jednym momencie na placu budowy było 2079 robotników oraz 415 innych pracowników. W sumie ponad 5000 osób było zatrudnionych w trakcie budowy konstrukcji.

</doc>
<doc id="427163" url="https://pl.wikipedia.org/wiki?curid=427163" title="Gradacja (biologia)">
Gradacja (biologia)

Gradacja, pojaw masowy – zjawisko masowego rozmnożenia się osobników określonego gatunku, np. gryzoni lub owadów. Liczba osobników należących do określonej populacji wzrasta, przekraczając pojemność środowiska – osiąga wielokrotności wartości przeciętnych. Zjawisko występuje najczęściej u roślinożerców i prowadzi do katastrofalnego naruszenia równowagi środowiska, w tym do zakłócenia mechanizmów ograniczania liczebności szkodników przez inne populacje biocenozy. Po gradacji pierwotnej często pojawiają się gradacje wtórne, co może prowadzić do zniszczenia całego ekosystemu.
Gradacji sprzyjają warunki występujące w monokulturach, np. agrocenozy. Podatne na gradacje szkodników sosen (np. strzygonia choinówka, brudnica mniszka) są przede wszystkim monokultury sosnowe.
Znanym przykładem gradacji roślin są zakwity wód, spowodowane masowym pojawianem się glonów (np. sinice, zielenice).
Wystąpienie i postęp gradacji ocenia się m.in. na podstawie stopnia uszkodzenia roślin, wywołanego np. żerowaniem lub składaniem jaj. Stan ekosystemów jest oceniany również przez oszacowania liczebności szkodników i innych organizmów biocenozy, np. metodą wielokrotnych złowień.
Ekosystemy, w których występują gradacje są nazywane gradocenami.

</doc>
<doc id="427164" url="https://pl.wikipedia.org/wiki?curid=427164" title="Wasilij Pierow">
Wasilij Pierow

Wasilij Grigoriewicz Pierow (ros. Василий Григорьевич Перов; ur. w Tobolsku, zm. w Kuźminkach) – rosyjski malarz, jeden z głównych założycieli grupy pieriedwiżników.
Zajmował się malarstwem rodzajowym, pokazywał przede wszystkim problemy życia ludu rosyjskiego. Dzieła: "Trojka", "Odprowadzenie zmarłego", "Łowcy ptaków", "Ostatnia karczma na rogatce". Wyrażał też sprzeciw przeciwko systemowi ("Wielkanocna procesja", "Przyjazd guwernantki").

</doc>
<doc id="427165" url="https://pl.wikipedia.org/wiki?curid=427165" title="Władimir Dahl">
Władimir Dahl



</doc>
<doc id="427167" url="https://pl.wikipedia.org/wiki?curid=427167" title="Kumycy">
Kumycy

Kumycy, Kumykowie – grupa etniczna zamieszkująca Kaukaz Północny, a zwłaszcza nizinną część Dagestanu. Posługują się językiem kumyckim, należącym do języków tureckich.
W XVI–XVII w. przyjęli islam sunnicki. Przed przyłączeniem do Rosji w 1867 r. tworzyli księstwo tarkowskie.
Pod koniec lat 90. ich liczebność szacowana była na 200–280 tys.

</doc>
<doc id="427169" url="https://pl.wikipedia.org/wiki?curid=427169" title="Diabetyk (czasopismo)">
Diabetyk (czasopismo)

Diabetyk – miesięcznik społeczno-medyczny ukazujący się od 1988 roku.
Celem czasopisma jest przekazywanie podstawowej wiedzy na temat cukrzycy i jej leczenia, porady lekarzy oraz pomaganie w rozwiązywaniu problemów społeczno-zawodowych lub rodzinnych związanymi z chorobą.
Czasopismo ma nakład 50 000 egzemplarzy (2012) i dystrybuowane jest przez apteki, ogólnopolskich kolporterów prasy i prenumeratę. Pismo wydawane jest przez DIA-POL Spółka z o.o..

</doc>
<doc id="427170" url="https://pl.wikipedia.org/wiki?curid=427170" title="Marcin Kołodyński">
Marcin Kołodyński

Marcin Kołodyński (ur. 17 kwietnia 1980 w Warszawie, zm. 1 lutego 2001 w Gliczarowie Górnym) – polski aktor i prezenter telewizyjny.
Życiorys.
Ukończył XXXIV Liceum Ogólnokształcące im. Miguela de Cervantesa w Warszawie. Studiował dziennikarstwo na Uniwersytecie Warszawskim.
W latach 1988–1998 był prowadzącym oraz tworzącym program młodzieżowy "5-10-15". Prowadził program "Rower Błażeja" od samego początku jego istnienia. W późniejszym okresie był prezenterem "Kolejki – listy przebojów" telewizyjnej Jedynki oraz programu "Tenbit.pl" telewizji TVN.
Śmierć.
Zmarł tragicznie w okolicach Zakopanego, podczas jazdy na snowboardzie. Zjeżdżając w nocy po słabo oświetlonym stoku, uderzył w ratrak, w wyniku czego poniósł śmierć na miejscu. Został pochowany na cmentarzu komunalnym Północnym w Warszawie (kwatera S-V-15, rząd 10, miejsce 3).
Upamiętnienie.
W 2001 roku zrealizowano dokumentalny film poświęcony jego osobie pt. "Jak orzeł".
W latach 2001–2006 corocznie, w dniu urodzin Kołodyńskiego, przyznawano nagrodę jego imienia „5, 10 i dalej” dla młodych ludzi, którzy według kapituły jury są wzorem do naśladowania dla rówieśników oraz z uporem i pasją poszukują swojej życiowej drogi. Laureatami nagrody byli: Maciej Stuhr, Jakub Woźniak, Tomasz Bagiński, Marcin Cecko, Jan Mela oraz Karol Radziszewski.

</doc>
<doc id="427177" url="https://pl.wikipedia.org/wiki?curid=427177" title="Project for Public Spaces">
Project for Public Spaces

Project for Public Spaces (PPS) – amerykańska organizacja non-profit założona w 1975 roku, prowadząca działania na rzecz rewitalizacji miejskich przestrzeni publicznych.
W pierwszym globalnym rankingu miejskich placów, opublikowanym przez PPS w grudniu 2005 roku, Kraków zajął pierwsze miejsce. Na kolejnych miejscach znalazły się między innymi: rzymski Piazza Navone (3. miejsce w rankingu), praskie Stare Miasto (7. pozycja) i weneckie Campo Santa Margherita (16. miejsce).

</doc>
<doc id="427178" url="https://pl.wikipedia.org/wiki?curid=427178" title="Kwasica ketonowa">
Kwasica ketonowa

Kwasica ketonowa (ketokwasica cukrzycowa, ang. "diabetic ketoacidosis", DKA) – stan organizmu, w którym w celu produkcji energii następuje spalanie tłuszczów zamiast glukozy w wyniku czego dochodzi do nadmiernej produkcji ketonów (ciał ketonowych) wywołujących kwasicę metaboliczną (nieoddechową).
Mechanizm.
Do spalania tłuszczów w miejsce glukozy dochodzi przy znacznym niedoborze lub braku insuliny – w takiej sytuacji cukier, mimo że krąży we krwi, nie może być przejęty przez komórki i użyty do szlaków metabolicznych. Zmniejszone stężenie insuliny skutkuje zarazem zwiększonym stężeniem glukagonu i adrenaliny – a dalszej kolejności dochodzi do glukoneogenezy w wątrobie oraz zwiększenia lipolizy z produkcją ketonów (ciał ketonowych). Następuje utrata glukozy z moczem, diureza osmotyczna, odwodnienie, zaburzenia elektrolitowe. Nieleczona kwasica ketonowa może doprowadzić do śpiączki i jest stanem bezpośredniego zagrożenia życia.
Epidemiologia.
Kwasica ketonowa może wystąpić w przebiegu cukrzycy każdego typu, ale najczęściej jest pierwszym objawem cukrzycy typu I. Chorują głównie ludzie młodzi, ale umierają z jej powodu ludzie w wieku podeszłym. Śmiertelność wynosi 5–10%.
Etiopatogeneza.
Stany prowadzące do kwasicy ketonowej
Czynniki wywołujące
Objawy.
Badania laboratoryjne

</doc>
<doc id="427179" url="https://pl.wikipedia.org/wiki?curid=427179" title="Búri">
Búri

Búri – według mitologii nordyckiej syn olbrzyma Ymira.
Według jednej wersji opowieści wyszedł spod pachy Ymira. Inna, znacznie częściej spotykana wersja, podaje zaś, że "wylizała" go z lodu krowa Audhumla (spotyka się też inne nazwy, np. "Audumla", "Audumia") – pierwszego dnia z lodu wyłoniły się włosy, drugiego dnia głowa, zaś trzeciego dnia – całe ciało.
Búri miał z Bestlą syna o imieniu Borr, który ożenił się z olbrzymką mrozu i miał z nią trzech synów: Odyna, Wiliego i We.

</doc>
<doc id="427184" url="https://pl.wikipedia.org/wiki?curid=427184" title="Legenda o świętym Graalu">
Legenda o świętym Graalu



</doc>
<doc id="427186" url="https://pl.wikipedia.org/wiki?curid=427186" title="Toshirô Mifune">
Toshirô Mifune



</doc>
<doc id="427187" url="https://pl.wikipedia.org/wiki?curid=427187" title="Marmolada">
Marmolada

Marmolada – przetwór owocowy z przetartych owoców, które są gotowane z dużą ilością cukru (powyżej 50% masy składników).
Słowo „marmolada” pochodzi od francuskiego "marmelade", zapożyczonego od portugalskiego "marmelada", które oryginalnie oznaczało rodzaj przetworu owocowego sporządzanego z "marmelo" (pigwy).
W Wielkiej Brytanii nazwą "marmalade" określa się dżem z cytrusów, zawierający skórki owoców. Podobna definicja używana jest w regulacjach Unii Europejskiej.

</doc>
<doc id="427191" url="https://pl.wikipedia.org/wiki?curid=427191" title="Noc Walpurgi">
Noc Walpurgi

Noc Walpurgi, noc Walpurgii ("Walpurga", "Walpurgis", "Walpurgisnacht", gł. "Wałpora", dł. "Hoparga") – u dawnych Germanów noc zmarłych lub złych duchów. W Europie najczęściej kojarzona jest jako sabat czarownic odbywający się na górze Brocken w noc z 30 kwietnia na 1 maja, którego obchodom przewodziła bogini śmierci Hel.
Nazwa tego święta pochodzi od świętej Walburgi, która była zakonnicą w Devon (później pomagała świętemu Bonifacemu, który nawracał plemiona germańskie na chrześcijaństwo) i zmarła w 777 roku.
Kościół Szatana świętuje noc Walpurgi 1966 jako (umowną) datę jego powstania, natomiast w Finlandii ("Vappu") i Estonii ("Volbriöö") noc ta (i nadchodzący po niej dzień 1 maja) jest okazją do zabaw i rywalizacji bractw studenckich.
Najwcześniejsza wzmianka o święcie znajduje się w "Calendarium Perpetuum" Johana Colera, wydanym w 1603 roku
Góra Brocken.
Góra Brocken – najwyższa w niemieckich górach Harzu (1142 metry wysokości) – jest uważana w tradycji za niezwykłe miejsce, dlatego wiązano ją z sabatami. Jej nietypowość i magiczność polega też na tym, że w XVIII wieku zaobserwowano tu tak zwane widmo Brockenu. Polega ono na tym, że cień osoby stojącej na górze powiększa się, będąc nierzadko otoczonym barwnymi kręgami (gloria). Interesujące jest też zjawisko otaczania cienia głowy obserwatora pierścieniami dyfrakcyjnymi tworzącymi jakby aureolę (podobno może ją zaobserwować tylko osoba, do której należy cień, ponieważ tylko pod kątem prostym widać cień rzutowany na chmury lub mgłę znajdujące się poniżej obserwatora stojącego na górze). W tradycji ludowej takie zjawiska były uważane za magiczne.
Po kanonizowaniu świętej Walpurgi noc z 30 kwietnia na 1 maja obwołano jej świętem, jednak nie była to data przypadkowa. W noc tę przypada bowiem jedno z najważniejszych świąt pogańskich, u Celtów kojarzone z Belem (stąd celtyckie święto Beltane), zaś w kulturach wschodniej Europy z odpowiadającymi Belowi bóstwami. W wigilię święta gaszono wszystkie ognie i ziemię pokrywał „duchowy mrok” – wracał czas duchów i ciemnych sił. Z nadejściem pierwszego dnia lata (1 maja) krzesano ognie na nowo, co symbolizowało powrót królestwa Słońca.
Tradycja i obrządki.
Przekaz o sabacie czarownic odbywającym się na górze Brocken jest jednak stosunkowo nowy. Podczas okresu polowań na czarownice (XV–XVII wiek) informacja o górze Brocken pojawiała się bardzo rzadko w zeznaniach, nawet tych podczas najcięższych tortur. Analogicznie rzecz się miała z inną górą o podobnej opinii: Kandel w Schwarzwaldzie. Góry takie określano nazwą Blocksberg, m.in. w 1653 roku w Kolonii żebraczka zeznała, że diabeł porwał ją i drogą powietrzną zabrał na "Blocksberg". Według zeznań również czas odbywania się sabatów nie był związany z 1 maja; raczej miały one odbywać się cotygodniowo, głównie w czwartki.
Brocken, noc Walpurgi i sabat czarownic zostały po raz pierwszy połączone ze sobą w opublikowanej w 1668 roku książce Johannesa Prätoriusa "Blockes-Berged Verrichtung". Informacja ta została powtórzona przez Gottfrieda Vogta w "De conventu sagarum ad sua sabbata" z 1678, jednak do powszechnej świadomości trafiła dopiero dzięki "Faustowi" Johanna Wolfganga von Goethego.
Tradycja ewoluowała: w Niemczech kojarzono noc Walpurgi właśnie z czarownicami, które zbierały się na Hexenplatz (plac czarownic), by wyruszać stamtąd na miotłach na orgie urządzane na szczycie Brocken. Tradycja nakazywała zatem rozpalanie wielkich ognisk, zwłaszcza na wierzchołkach wzniesień, by odstraszać czarownice i duchy. Takie obrządki miały miejsce w wielu miejscach Europy, między innymi w Szkocji, Irlandii, Walii, Szwecji, Czechach, na Morawach, w Saksonii, Tyrolu, a także na Śląsku, Kaszubach i Mazurach.
Na festynach nago (najprawdopodobniej dla bezpieczeństwa) skakano przez ognie (najczęściej z drewna dębowego), prowadzono bydło między dwoma ogniskami (to miało uchronić je przed chorobami). Symbolem święta był słup majowy (kształt falliczny symbolizował boga, zaś wianek na górze boginię), przystrojony wstążkami – białe i czerwone barwy oznaczały przejście ze stanu dziewictwa w kobiecość. Innym obyczajem była „naprawa granic”, czyli obchodzenie gospodarstw połączone z naprawą ogrodzeń, oraz czyszczenie kominków i palenisk w przeddzień święta, aby móc w porządku przyjąć ogień rozpalany następnego dnia. Wierzono, że w tę jedyną noc oprócz upiorów można było spotkać skrzaty, chochliki, gnomy i rusałki – a jeśli ktoś spotkał takie stworzenie, miał szansę otrzymać od niego dar nadzwyczajnej mądrości albo odwagi.
Rodzaje obrzędów i wierzeń zależały od miejsca, w którym obchodzono święto, na przykład tradycja wyboru najpiękniejszej dziewczyny na królową majową nie występowała w każdym regionie.
W czasach chrześcijańskich łączono wpływy starej wiary z nową religią – na domach rysowano kredą krzyże, na podłodze układano skrzyżowane miotły. Przez miasta przeciągały procesje mieszkańców starających się robić możliwie dużo hałasu, co miało odstraszać złe duchy.
Inne nazwy.
Inne nazwy nocy Walpurgi to Czarodzielnica, sabat Beltane, Cethsamhain (w opozycji do Samhain, drugiego święta Celtów, które dzieliło wraz z Beltane rok na dwie połowy).

</doc>
<doc id="427195" url="https://pl.wikipedia.org/wiki?curid=427195" title="Marabut (islam)">
Marabut (islam)

Marabut (arab. مَربوط [marbūṭ] lub مُرابِط [murābiṭ] 'mieszkaniec ribatu') – w islamie, przywódca duchowy, obdarzony czcią przez społeczność, która uważa go za świętego, często zasięgając jego rad. Niejednokrotnie jest uzdrowicielem, posiadającym w oczach muzułmanów zdolności nadprzyrodzone.
Marabutem w religii muzułmańskiej nazywany jest także grobowiec osoby świętej, stanowiący cel pielgrzymek wiernych.

</doc>
<doc id="427196" url="https://pl.wikipedia.org/wiki?curid=427196" title="Warunek Cauchy'ego">
Warunek Cauchy'ego



</doc>
<doc id="427198" url="https://pl.wikipedia.org/wiki?curid=427198" title="Ksyloza">
Ksyloza

Ksyloza (inaczej cukier drzewny, C5H10O5) – węglowodan, monosacharyd wchodzący w skład hemiceluloz w postaci ksylanów.
W temperaturze pokojowej jest to biała substancja krystaliczna, łatwo rozpuszczalna w wodzie, etanolu i benzynie. Znajduje zastosowanie w przemyśle spożywczym jako środek do konserwowania owoców, produkcji lodów i wyrobów cukierniczych.

</doc>
<doc id="427201" url="https://pl.wikipedia.org/wiki?curid=427201" title="Cukier drzewny">
Cukier drzewny



</doc>
<doc id="427208" url="https://pl.wikipedia.org/wiki?curid=427208" title="Chrześcijańska Akademia Teologiczna">
Chrześcijańska Akademia Teologiczna



</doc>
<doc id="427209" url="https://pl.wikipedia.org/wiki?curid=427209" title="Yehiel De-Nur">
Yehiel De-Nur

Yehiel De-Nur lub Dinur, właśc. Jechiel Fajner (ur. 16 maja 1909 w Sosnowcu, zm. 17 lipca 2001 w Tel Awiwie) – żydowski pisarz, więzień niemieckiego obozu koncentracyjnego i zagłady Auschwitz.
Życiorys.
Podczas II wojny światowej De-Nur przez dwa lata był więźniem niemieckiego obozu koncentracyjnego Auschwitz. W 1945 roku zamieszkał w Izraelu, gdzie został pisarzem-historykiem, pisząc kilka prac po hebrajsku pod pseudonimem „Ka-Tzetnik 135633” (czasami: „K. Tzetnik”). "Ka-Tzetnik" znaczy „Kacetnik” (od niemieckiego "Konzentrationslager" – obóz koncentracyjny). 135633 to numer, który wytatuowano na przedramieniu De-Nura w obozie koncentracyjnym.
Jego prace dokumentują nazistowskie okrucieństwo. Pod pseudonimem pisał do momentu ujawnienia jego tożsamości podczas procesu Adolfa Eichmanna w 1961 roku. Zmarł w 2001 roku na raka.
Najsłynniejszą książką 135633 jest "Dom lalek" (1956), opisujący "oddziały rozkoszy" (niem. "Freudenabteilung"), nazistowski układ – żydowskie kobiety zmuszane do świadczenia usług seksualnych w obozach koncentracyjnych. Sugerował, że bohaterką książki jest jego młodsza siostra, której nie udało się przeżyć Holocaustu. W innej z książek, "Piepel", w której naziści seksualnie wykorzystują młodych chłopców, sugerował podobnie, że bohaterem opisanych wydarzeń był jego brat, zmarły w obozie koncentracyjnym. Dwadzieścia lat później wokalista Ian Curtis nazwał swój zespół "Joy Division", nawiązując do wydarzeń opisanych w książce.
W 1976 roku Dinur został poddany eksperymentalnej psychoterapii przy użyciu LSD, którą zastosował dr Jan Bastiaans. Powodem były powracające koszmary i depresja. Wizje doświadczone podczas terapii stały się kanwą książki "Shivitti".

</doc>
<doc id="427210" url="https://pl.wikipedia.org/wiki?curid=427210" title="Przewlekłe zapalenie trzustki">
Przewlekłe zapalenie trzustki

Przewlekłe zapalenie trzustki, PZT () – przewlekła, zapalna choroba trzustki, charakteryzująca się postępującymi, nieodwracalnymi zmianami miąższu (z następowym włóknieniem) oraz przewodów trzustkowych, co prowadzi do stopniowego upośledzenia czynności zewnątrz- i wewnątrzwydzielniczej tego narządu. Choroba ma przebieg wieloletni, jej podłożem jest najczęściej nadużywanie alkoholu, a dominującym objawem – zwykle ból brzucha. Jednym z następstw przewlekłego zapalenia trzustki jest wtórna cukrzyca.
Epidemiologia.
Dokładne dane dotyczące częstości występowania przewlekłego zapalenia trzustki nie są znane. Ocenia się, że wynosi ona 0,04-5%. W Polsce dane szacunkowe mówią o rocznej zachorowalności 5-10/100 tys. i chorobowości wynoszącej 30-57/100 tys.
W przypadku alkoholowego PZT częściej chorują mężczyźni, a szczyt zapadalności przypada na 4. i 5. dekadę życia.
Idiopatyczne PZT występuje z podobną częstością u kobiet i mężczyzn. Pierwsze objawy występują ok. 10-20 roku życia w wypadku postaci wcześnie występującej i ok. 50-60 roku życia w postaci późno występującej.
Autoimmunologiczne PZT występuje częściej u mężczyzn, ze szczytem zapadalności 45-75 lat.
Dziedziczne PZT daje pierwsze objawy już w pierwszej dekadzie życia.
Etiopatologia.
Przyczyny i czynniki ryzyka.
Zaproponowano klasyfikację czynników ryzyka rozwoju przewlekłego zapalenia trzustki pod nazwą TIGAR-O
Podział na 6 grup czynników etiologicznych:
Czynniki toksyczno-metaboliczne stanowią 70-90% wszystkich przypadków PZT, a pozostałe razem wzięte 10-30%.
Najczęściej do uszkodzenia trzustki prowadzi alkohol. W wywiadzie u chorych na przewlekłe zapalenie trzustki, w krajach rozwiniętych w 70-90% stwierdza się nadużywanie alkoholu. Rozwój choroby zależy w pewnym stopniu od ilości spożywanego alkoholu, nie ma jednak znaczenia jego rodzaj i sposób spożywania. W etiopatogenezie PZT z alkoholem współdziałają najprawdopodobniej inne czynniki chorobowe, w tym predyspozycja genetyczna, czynniki dietetyczne oraz czynniki środowiskowe. Wskazuje na to fakt, że do rozwoju schorzenia dochodzi tylko u 10% alkoholików.
Pozostałe czynniki toksyczne oprócz alkoholu to:
Idiopatyczne przewlekłe zapalenie trzustki jest drugie co do częstości po postaci alkoholowej. Występują dwa szczyty zachorowań:
Czynniki genetyczne:
Od 1995 roku wprowadzono termin autoimmunologiczne przewlekłe zapalenie trzustki. Charakteryzuje się naciekami z komórek plazmatycznych w trzustce oraz odpowiedzią terapeutyczną na kortykoterapię.
Nawracające, przebyte ciężkie ostre zapalenie trzustki oraz po radioterapii.
Zaporowe PZT polega na utrudnieniu odpływu soku trzustkowego do dwunastnicy:
Zmiany anatomopatologiczne.
Najczęstszym zjawiskiem anatomopatologicznym jest przewlekłe zapalenie oraz włóknienie, a także utrata czynnego miąższu trzustki. Proces fibrotyczny ma charakter ogniskowy, odcinkowy lub rozlany. Występowanie zwapnień wskazuje na późną fazę PZT. Występują zmiany przewodu trzustkowego i jego rozgałęzień (zwężenia, rozszerzenia, złogi i zwapnienia). W przebiegu PZT często stwierdza się występowanie torbieli, najczęściej torbieli rzekomych.
Objawy i przebieg.
Najczęstszym (występującym w ok. 85% przypadków) i najbardziej typowym objawem przewlekłego zapalenia trzustki jest ból brzucha.
Ma on charakter piekący, przeszywający, świdrujący lub ściskający; jest nawracający, uporczywy i ma zróżnicowane, czasem znaczne nasilenie. Występuje głównie po posiłku (po ok. 15-30 min.) i jest zlokalizowany głęboko w nadbrzuszu, najczęściej w górnym lewym kwadrancie jamy brzusznej, często z promieniowaniem do pleców w okolicę między Th12 i L2.
Ból może trwać kilka dni lub nawet tygodni, rzadko mija w ciągu 24 godzin. W początkowym okresie choroby ból występuje w postaci okresowych napadów; później bóle są coraz silniejsze i trwają coraz dłużej.
U większości pacjentów ból zmniejsza się lub ustępuje w ciągu 5-25 lat trwania choroby.
Inne objawy przewlekłego zapalenia trzustki:
Objawy wymagają dokładnej diagnostyki w celu różnicowania z rakiem trzustki.
Rozpoznanie.
Na podstawie wywiadu i badania fizykalnego można tylko podejrzewać przewlekłe zapalenie trzustki.
To rozpoznanie jest prawdopodobne, jeśli częste bóle brzucha połączone są ze spadkiem masy ciała i biegunkami u osoby nadużywającej alkoholu.
Ze względu na znaczną rezerwę czynnościową trzustki postawienie prawidłowego rozpoznania może być opóźnione nawet o kilka lat.
Szczególnie biorąc pod uwagę, że testy oceniające funkcję trzustki dają pozytywne wyniki dopiero przy bardzo znacznym stopniu uszkodzenia miąższu trzustki (ok. 90%).
Upośledzenie wchłaniania tłuszczów występuje wcześniej niż wchłaniania białka. Chociaż wykazanie upośledzenia wchłaniania tłuszczów jest niecharakterystycznym objawem, stwierdzenie go może wskazywać na niewydolność zewnątrzwydzielniczą trzustki.
Obecność widocznych w badaniach obrazowych zwapnień i złogów jest charakterystyczne dla przewlekłego zapalenia trzustki (szczególnie postaci alkoholowej). Inną charakterystyczną zmianą w badaniach obrazowych jest nieregularne poszerzenie głównego przewodu trzustkowego i jego gałęzi.
W przebiegu choroby oznaczenie stężenia enzymu trawiennego amylazy (i wytwarzanego przez trzustkę) w surowicy krwi i w moczu daje zmienne wyniki. Może być nieco zwiększone, ale często też jest prawidłowe. Z tego względu badanie to, nie ma ani znaczenia diagnostycznego, ani prognostycznego.
Duże znaczenie w diagnostyce ma wykonanie ultrasonografii i tomografii komputerowej, co pozwala na bezpośrednie uwidocznienie trzustki. Ultrasonografia pozwala również na ustalenie przyczyny zapalenia np. kamicy pęcherzyka żółciowego oraz przewodów żółciowych, a także powikłań tej choroby, którymi mogą być np. torbiele trzustki.
Specjalistycznym badaniem przeprowadzanym w szpitalu jest wsteczna endoskopowa cholangiografia (w skrócie ECPW), w czasie której za pomocą specjalnego przyrządu wstrzykuje się do przewodu trzustkowego środek kontrastowy, dzięki któremu możliwe jest dokładne zobrazowanie przebiegu i kształtu tego przewodu. Ze względu na inwazyjność tej
metody diagnostycznej i możliwość wystąpienia powikłań, zwykle wykonuje się niżej wymienione badania, a ECPW jest zarezerwowana przede wszystkim do przypadków z planowaną interwencją zabiegową.
Inne badania :
Na konferencji w Rosemont w 2009 r. przedstawiono propozycję diagnostycznej klasyfikacji przewlekłego zapalenia trzustki w oparciu o wynik badania ultrasonografii endoskopowej.
Ze względu na trudności diagnostyczne rozpoznawanie tego schorzenia jest, szczególnie w początkowym okresie choroby, nadużywane i stawiane błędnie. Przewlekłe zapalenie trzustki jest chorobą stosunkowo rzadką, występuje np. kilkadziesiąt razy rzadziej niż zawał mięśnia sercowego i kilkaset razy rzadziej niż bakteryjne zapalenie płuc.
Powikłania.
Najważniejsze powikłania występujące w przebiegu przewlekłego zapalenia trzustki:
Leczenie.
Zasady ogólne.
Leczenie przyczynowe jest tylko możliwe w przypadku autoimmunologicznego zapalenia trzustki. Zastosowanie kortykoterapii powoduje ustępowanie objawów chorobowych, a także zmian stwierdzanych w badaniach obrazowych i testach laboratoryjnych.
Stosuje się prednizon w dawce dobowej 0,5–1 mg/kg masy ciała/dobę przez 4 tygodnie, a następnie dawki zmniejsza się o 5 mg co tydzień. Przez kilka miesięcy zalecane jest stosowanie terapii podtrzymującej.
W pozostałych przypadkach możliwa jest tylko terapia objawowa.
Leczenie dietetyczne.
U pacjentów z przewlekłym zapaleniem trzustki zalecana jest dieta bogatobiałkowa i bogatokaloryczna (2500-3000 kcal/dobę). Posiłki powinny być mniejsze objętościowo, za to częstsze (5-6 w ciągu doby). Spożycie pokarmów tłuszczowych powinno być zależne od indywidualnej tolerancji pacjenta, jednak, przy substytucji enzymów trawiennych, nie powinno być mniejsze niż 60-70 g tłuszczu/dobę.
Istotne znaczenie ma suplementacja witamin rozpuszczalnych w tłuszczach – A, D3, E i K, a także witaminy C (400 mg/dobę). Poza tym wskazane jest uzupełnianie diety o inne witaminy: B12, kwas foliowy, a także pierwiastki śladowe i antyoksydanty takie jak selen, β-karoten i metionina.
Przy skrajnej nietolerancji pokarmowej tłuszczów, zaleca się zastosowanie średniołańcuchowych kwasów tłuszczowych (MCT). Nadmierna podaż błonnika w diecie może prowadzić do zmniejszenia aktywności egzogennych enzymów trzustkowych.
Zwalczanie dolegliwości bólowych.
Zwalczaniu występujących w przebiegu tego schorzenia dolegliwości bólowych sprzyjają zmiany stylu życia, leczenie dietetyczne i leczenie przy użyciu preparatów enzymatycznych. Jeżeli takie postępowanie jest nieskuteczne do terapii wprowadza się leki
przeciwbólowe:
Leczenie farmakologiczne.
W wypadku występowania zewnątrzwydzielniczej niewydolności trzustki stosuje się substytucję farmakologiczną enzymów trzustkowych.
Leczenie chirurgiczne.
Metody leczenia chirurgicznego stosuje się w przypadkach bólu opornego na inne metody terapii, niemożności wykonania lub niepowodzeniu terapii endoskopowej oraz przy podejrzeniu zmian nowotworowych.

</doc>
<doc id="427215" url="https://pl.wikipedia.org/wiki?curid=427215" title="William Scoresby">
William Scoresby

William Scoresby (ur. 5 października 1789, zm. 21 marca 1857) – brytyjski podróżnik, amator meteorolog i oceanograf, urodzony w Whitby w Yorkshire, Anglia. 
Studiował w Queens’ College na Uniwersytecie Cambridge
W czasie podróży w 1810 do Grenlandii zaczął studiować procesy meteorologiczne. Był jednym z pierwszych, którzy używali do opisu pogody nowej klasyfikacji chmur Luka Howarda. W 1813 roku wynalazł aparaturę (ang. „marine diver”), która umożliwiła mu zademonstrowanie, że temperatura wody w Arktyce jest cieplejsza głębiej niż na powierzchni. Był pierwszym, który twierdził, że fitoplankton jest odpowiedzialny za modyfikacje koloru morza (Arktycznego).

</doc>
<doc id="427220" url="https://pl.wikipedia.org/wiki?curid=427220" title="David Bowie (album)">
David Bowie (album)

David Bowie – pierwszy album Davida Bowiego wydany w 1967. Piosenki na płytę zostały nagrane przez Bowiego na przełomie 1966/67, album zawierał 14 utworów. Muzyka z płyty zaliczana jest do gatunku rocka barokowego. Wydany 1 czerwca 1967 album poprzedzony był dwoma singlami „Rubber Band” i „The Laughing Gnome”, a po jego wydaniu jako singel ukazała się jeszcze piosenka „Love You till Tuesday” – żaden z singli nie wszedł na listy przebojów. Był to jeden z nielicznych albumów wydanych w Wielkiej Brytanii w latach 60. przez artystę, który nie miał wcześniej żadnej przebojowej piosenki, był to także jeden z pierwszych brytyjskich albumów wydanych równocześnie w dwóch wersjach mono- i stereofonicznej. Album został bardzo dobrze przyjęty przez ówczesnych krytyków muzycznych, ale nie był komercyjnym sukcesem bardzo słabo sprzedając się. Współcześnie album uważany jest przez większość krytyków i fanów Bowiego jako jeden z najsłabszych w dyskografii tego artysty.
Tło historyczne.
W połowie lat 60. Bowie występował z kilkoma różnymi grupami rockowymi (King Bees, Manish Boys, Lower Thind, The Buzz) i pomimo braku przebojowych singli był dobrze znany w Londynie i cieszył się sporą, lokalną popularnością. Bowie z powodzeniem grał we wpływowych klubach, takich jak Marquee Club, w których prezentował jego popularny program pod nazwą „Bowie Showboat”. W czasie jednego z koncertów tej serii spotkał się ze znanym promotorem Kenem Pittem, który zgodził się zostać współmenedżerem Bowiego, dzieląc obowiązki z poprzednim menedżerem Ralphem Hortonem.
W sierpniu 1966 Pitt zaaranżował spotkanie Bowiego z amerykańskim kompozytorem Carlem Davisem. Bowie i Davis mieli napisać piosenki do krótkiego filmu muzycznego, który jednak nie powstał. Bowie nigdy opowiadał o spotkaniu z Davisem, ale wydaje się prawdopodobne, że zainspirowało ono Bowiego do spróbowania sił w nowym dla niego rodzaju muzyki i porzucenia stricte rockowych kompozycji na rzecz scenicznych, teatralnych, nostalgicznych i pseudo-edwardiańskich utworów.
Także w sierpniu 1966 wytwórnia Pye wydała trzeci singel Bowiego „I Dig Everything”, podobnie jak dwa wcześniejsze single także ta piosenka nie przyniosła Bowiemu popularności. Bowie był rozczarowany nie tylko fiaskiem utworu, ale także tym co postrzegał jako brak zainteresowania przez Pye nim samym i jego muzyką. We wrześniu Ken Pitt rozwiązał kontrakt z Pye i pomógł Bowiemu zorganizować nowe sesje nagraniowe.
Już w czasie nagrywania płyty na przełomie 1966/67 Bowie rozwiązał The Buzz, który nie pasował do jego nowej muzyki i związał się z istniejącym już wcześniej rockowo-kabaretowym The Riot Squad.
Nagrywanie.
Sesje rozpoczęły się 18 października w R. G. Jones Studios w Surrey. Bowiemu towarzyszyli Dek Fearnley, Derek Boyes i John Eager (członkowie ówczesnego grupy Bowiego The Buzz). W nagraniach brali także udział muzycy z London Philharmonic Orchestra oraz wielu innym muzyków sesyjnych, między innymi gitarzysta folkowy John Renbourn i multiinstrumentalista Big Jim Sullivan.
W pierwszej, czteroipółgodzinnej sesji nagraniowej nagrano trzy utwory – nową wersję powstałego już wcześniej „The London Boys” oraz dwa nowe utwory „Rubber Band” i „Please Mister Gravedigger”.
24 października Ken Pitt zaprezentował utwory Bowiego przedstawicielom wytwórni płytowej Deram Records, którzy postanowili podpisać kontrakt płytowy z Bowiem. Deram zakupił prawa do powstałych już trzech utworów oraz wypłacił Bowiemu zaliczkę w wysokości 250 funtów (około 7,5 tysięcy według współczesnej wartości) na kontynuację nagrań. Kontrakt Bowiego był bardzo nietypowy jak na ówczesne czasy, zazwyczaj nie podpisywano kontraktów na nagranie płyty długogrającej zanim artysta nie udowodnił swojej wartości komercyjnej jednym lub dwoma hitowymi singlami.
Następna seria sesji nagraniowych rozpoczęła się 14 listopada należącym do Decci (firmy-matki Deramu) Studio No. 2 w West Hampstead, nagrano wówczas „Uncle Arthur” i „She’s Got Medals”. 24 listopada nagrano „There Is a Happy Land”, „We Are Hungry Men”, „Join the Gang” i „Did You Ever Have a Dream”.
2 grudnia The Buzz zagrał ostatni koncert przed jego rozwiązaniem i w tym samym dniu Deram wypuścił swój pierwszy singel Bowiego „Rubber Band” (na stronie B umieszczono piosenkę „Did You Ever Have a Dream”). 8 i 9 grudnia nagrano „Little Bombardier”, „Sell Me A Coat”, „Silly Boy Blue” i „Maid of Bond Street”, 12 i 13 grudnia nagrano „Come And Buy My Toys” i nową wersję „Please Mr Gravedigger”.
Po świątecznej przerwie muzycy powrócili do studia 26 stycznia, nagrywając w tym dniu podkład muzyczny do „The Laughing Gnome” i „The Gospel According To Tony Day” – część wokalną tych utworów nagrano w lutym. 25 lutego zakończono główną część sesji nagrywając albumowe wersje „Rubber Band”, „Love You Till Tuesday” i „When I Live My Dream”. W czasie dwóch ostatnich sesji 29 lutego i 1 marca uzupełniono niektóre utwory.
Podczas nagrywania jego pierwszej płyty Bowie wypracował własny sposób tworzenia piosenek, który z niewielkimi zmianami używał do końca swojej kariery artystycznej. Bowie tworzył zręby piosenki, podstawową melodię czy progresję, pozwalając muzykom sesyjnym na wiele swobody przy interpretacji jego pomysłów. Nagrywający z Bowiem muzycy wspominali, że Bowie działał „inspirująco” i współpracując z nim „czuli się pobudzeni, robili rzeczy, których nigdy wcześniej nie próbowali”.
Dek Fearnley określił jego wkład do albumu jako „najbardziej satysfakcjonującą rzecz jaką zrobił w życiu, ale podkreślił także często amatorską i pośpieszną atmosferę w jakiej powstawał album. Fearnely nie miał formalnego wykształcenia muzycznego, ale pomimo tego otrzymał zadanie napisanie wszystkich orkiestralnych aranżacji. We późniejszych wywiadach wspominał o wspaniałych muzykach London Philharmonic Orchestra, którzy ignorowali jego pomyłki i transpozycjonowali błędnie napisane nuty do poprawnej tonacji.
Producent płyty Mike Vernon opisał sesje nagraniowe jako „bardzo ciekawe”, a Bowiego jako „osobę, z którą się bardzo miło pracowało”. Pomimo tego, że współpracę z Bowiem uznał za bardzo satysfakcjonującą, a muzykę za ciekawą, nie sądził, aby płyta mogła być sukcesem komercyjnym.
Współpracujący z nim inżynier nagrań Gus Dudgeon, późniejszy producent „Space Oddity”, opisał powstającą wówczas muzykę jako „bardzo filmową, pełną interesujących wizji, bardzo szczerą i naturalną, i przez to unikalną”.
Styl i tematyka.
Muzyka na płycie wywodzi się z szeroko rozumianej tradycji angielskiego music-hallu oraz vaudeville i stanowiła pierwsze kroki Bowiego aby zaadaptować elementy teatralności i performansu do muzyki popowej i rockowej. Muzyka z płyty zaliczana jest do gatunku baroque pop. Lirycznie Bowie został określony jako „miniaturzysta tworzący sentymentalne portrety brytyjskiego życia, często sięgający wstecz do zmyślonej i wyidealizowanej przeszłości narodu”.
Otwierający płytę „Uncle Arthur” to opowieść o mieszkający ze swoją matką 30-latku, który pomimo swojego wieku jest nadal dużym dzieckiem i po nieudanym małżeństwie ucieka od żony i wraca do matczynego domu, dominującymi instrumentami w piosence są obój i szałamaja. „Sell Me a Coat” to „urocza piosenka, surowa w brzmieniu jak jej zimowa opowieść z refrenem zainspirowanym przez wiktoriańską rymowankę”. Utwór był brany pod uwagę jako potencjalny singel z płyty, uważany jest za jeden z najlepszych na albumie – „wycyzelowana aranżacja i wdzięk melodii sprawia, że piosenka wybija się jak kościelna wieża ponad kolekcję groteski z płyty”. W utworze dominują dźwięki cello i francuskiego rożka.
„Rubber Band” utrzymany jest w rytmie marsza a przewodnim instrumentem utworu jest tuba, z pół-żartobliwymi słowami opowiadającymi o żołnierzu rozpaczającym z powodu dziewczyny, która opuściła go dla dyrygenta orkiestry dętej. W słowach piosenki użyty jest żart słowny o „fałszowanej piosence” ("play my tune out of tune") podobny do żartu z utworu „With a Little Help from My Friends” z "Sgt. Pepper’s Lonely Hearts Club Band" ("what would you think if I sang out of tune?"). Według Kena Pitta po ukazaniu się płyty Beatlesów wiele osób uważało, że koncept i tytuł tej płyty był zainspirowany wydanym nieco wcześniej singlem "Rubber Band".
„Love You till Tuesday” to lekka popowa piosenka z żartobliwym tekstem o niestałej miłości z Bowiem wyraźnie naśladującym styl śpiewania Anthony’ego Newleya. Dwa dni po wydaniu albumu piosenka została nagrana jeszcze raz w nowej wersji i wydana jako singel 14 lipca.
„Join the Gang” to cyniczna obserwacja „swingującego Londynu” z lat 60., piosenka opisująca starania kilku młodych osób desperacko starających się dołączyć do popularnej sceny. Muzycznie utwór zapożycza wiele standardowych elementów muzyki popularnej w tym okresie – funky perkusja otwierająca utwór, melodia grana na sitarze w środku utworu i psychodeliczne zakończenie piosenki.
Dwunasty utwór, nagrany 14 listopada 1966 „She’s Got Medals” jest opowieścią o kobiecie, która w przebraniu mężczyzny wstępuje do wojska, ale ostatecznie zmęczona udawaniem mężczyzny opuszcza wojsko i powraca do cywilnego życia jako kobieta. Dwuznaczny tytuł utworu nawiązuje do slangowego powiedzenia i oznacza nie tylko, że bohaterka utworu została odznaczona w wojsku medalami, ale także, że jest odważna – „ma jaja”. Utwór ma podobne brzmienie do nagranego w tym samym dniu „Uncle Arthur” z wyrazistą linią melodyczną graną na szałamaji.
„There Is a Happy Land” i „When I Live My Dream” to kolejno piąty i siódmy utwór w pierwszej strony płyty, łączy jest popularny w brytyjskiej psychodelii lat 60. temat „utraconego dzieciństwa” czy „świata dorosłych widzianego oczami dziecka”. „There Is a Happy Land” wzorowana jest na książce Keitha Waterhouse’a o tym samym tytule.
Umieszczony pomiędzy dwoma piosenkami o dziecięcym świecie, „We Are Hungry Men” jest „kanibalistyczną dystopią” opowiadającą o ginącej cywilizacji, umierającym świecie i zrujnowanych miastach. Utwór porusza tematy popularne w brytyjskiej fantastyce naukowe lat 60., do których Bowie powracał jeszcze wiele razy w jego późniejszej twórczości.
Ósmy w kolejności utwór „Little Bombardier” jest smutną historią weterana wypędzonego z małego miasteczka, podejrzanego o pedofilię – utwór zapożycza z opowiadania „Uncle Ernest” Alana Sillitoe’a. Nagrany w tej samej sesji co „Maid of Bond Street” utwór ma formę walczyka.
„Silly Boy Blue” jest opowieścią o młodym człowieku odkrywającym buddyzm i jego podróży duchowej.
Dziesiąty utwór „Come and Buy My Toys” to jeden ze spokojniejszych fragmentów płyty, głosowi Bowiego towarzyszą tylko dwie gitary – 12-strunowa akustyczna i basowa. Jest to kolejna z „dziecięcych fantazji” Bowiego, tym razem inspirowana opowiadaniem „The Farmer’s Boy” Randolpha Caldecotta i dziecięcymi rymowankami.
Przedostatnia, trzynasta na płycie piosenka „Maid of Bond Street” to lekki walczyk opowiadający o pięknej i popularnej, ale samotnej dziewczynie, której marzenia obracają się tylko wokół mody, kobiecych magazynów i filmów oraz o chłopcu, który pragnie być tak samo znany i pusty jak ona.
Ostatni utwór płyty, makabryczny „Please Mr. Gravedigger” śpiewany jest przez Bowiego a cappella, towarzyszą mu jedynie efekty dźwiękowe deszczu i burzy, sam utwór określany jest jako „jeden z prawdziwie szalonych momentów w historii muzyki popowej”. Opowiada mordercy, który ogląda z ukrycia starego grabarza kopiącego grób i planuje go zabić.
Okładka.
Zdjęcie na okładkę zostało zrobione przez brata Deka Fernleya, Geralda w jego studiu fotograficznym przy Bryanston Street w Londynie.
Na okładce umieszczony prosty portret Bowiego ubranego w kurtkę wojskową, kurtka została wybrana przez Bowiego jako najbardziej pasująca do jego ówczesnej fryzury „na pazia”. Bowie patrzy się prosto w obiektyw aparatu fotograficznego z bardzo poważnym wyrazem twarzy. Stylizacja Bowiego, zarówno ubranie, jak i fryzura, silnie sugerują przynależność do ówczesnej młodzieżowej subkultury modsów.
Na drugiej stronie okładki także umieszczono portret Bowiego, podobnie jak na pierwszej stronie okładki patrzącego prosto w obiektyw aparatu z poważnym wyrazem twarzy.
Na tylnej stronie okładki zamieszczono „rozdmuchany reklamę” autorstwa Kennetha Pitta opisującą muzykę Bowiego – „tnąca i ostra jak promień lasera. Tnie hipokryzję, uprzedzenia i komunały. Postrzega gorycz ludzkości, ale rzadko jest sama w sobie gorzka. Dostrzega humor w naszych porażkach, patos w naszych cnotach”.
Analizując okładkę albumu, Ian Chapman pisze „opis Pitta w połączeniu ze sposobem pokazania Bowiego na obydwu stronach okładki potwierdza szczere intencje artysty. Przednie i tylne zdjęcia różnią się kompozycją, ale mają ten sam przekaz. Bowie jest pokazany jako poważny młody artysta, szczery i uczciwy”. Chapman zauważa, że w odróżnieniu od późniejszych płyt Bowiego, na których artysta pokazany w roli jednej z postaci, w którą akurat się wcielił, na okładce jego pierwszej płyty nie ma pokazanej różnicy pomiędzy Bowiem osobą, a Bowiem artystą. Na pierwszej płycie Bowie nie wcielił się jeszcze w żadną z postaci, które grał w późniejszym czasie co podkreślone jest naturalistycznymi portretami.
Wydanie.
Album był poprzedzony singlem „Rubber Band” wydanym 2 grudnia 1966 (Deram DM 107). Drugim singlem wydanym przed płytą był „The Laughing Gnome” (14 kwietnia 1967).
W materiałach prasowych reklamujących płytę podkreślona zróżnicowane i wyrafinowane źródła, z których czerpał natchnienie Bowie, zarówno muzyczne, jak i literackie:
Przyjęcie krytyczne.
Płyta przeszła prawie niezauważona przez krytyków, ale nieliczne recenzje były bardzo pozytywne. Album, jak przewidywał jego producent, sprzedawał się bardzo słabo. Allen Evans w „New Musical Express” opisał muzykę zawartą na płycie jako „bardzo odświeżającą”, a Bowiego jako „bardzo obiecujący talent”. Recenzja Penny Valentine w „Disc&amp;Music Echo” określiła płytę jako „niezwykle kreatywny debiut 19-letniego londyńczyka”, deklarując przy tym „mamy nowy talent, któremu powinniśmy poświęcić uwagę”. W recenzji Chrisa Welcha, którą opublikowano w „Melody Maker” napisano, że „David Bowie jest jednym z nielicznych oryginalnych artystów na brytyjskiej scenie muzyki pop. Bowie pisze niespotykanie piosenki i jest bardzo przystojny”.
We wszystkich recenzjach zwracano uwagę na podobieństwo głosu Bowiego do sposobu śpiewania Anthony’ego Newlaya, co jednak miało się nie podobać samemu Newleyowi. Według ówczesnej anegdoty, wściekły Newley podobno roztrzaskał przesłaną mu kopię płyty Bowiego. Wiadomo na pewno, że Newley, w wywiadzie prasowym w 1975 Newley wyznał, że „nigdy nie byłem pod wrażeniem jego przedstawień czy kreacji, były takie uni-bezpłciowe” ("uni-sexless" – ad hoc portmanteau słów unisex i bezpłciowe).
Menedżer Bowiego Kenneth Pitt wysłał egzemplarze płyt do licznych przedstawicieli ówczesnego show biznesu, co nie zaowocowało w żaden miarodajny sposób, ale Bowie otrzymał listy z gratulacjami od takich osób jak Lionel Bart, Bryan Forbes czy Franco Zeffirelli. Płyta zdobyła także uznanie Davy’ego O’Lista, gitarzysty grupy The Nice. O’List i jego grupa entuzjastycznie wyrażali się o płycie Bowiego, zwracając szczególną uwagę na niespotykaną skalę głosu Bowiego i jego umiejętność przekazywania różnych emocji w śpiewie.
W 1969 Gordon Coxhill z "New Musical Express" określił dwa pierwsze albumy Bowiego jako „mające nadwyżki dziwności” i jako „będące pracami człowieka, który wyraźnie nie wiedział co zrobić ze swoim talentem.
Współcześnie album jest postrzegany niemal wyłącznie negatywnie przez większość krytyków Bowiego, jego fanów i samego Bowiego. Biograf Bowiego David Buckley określił utwory z płyty jako „żenujące juwenilia”. Inny współczesny krytyk Bowiego stwierdził, że „mający wolną rękę w studiu Bowie nie nagrał albumu, ale stworzył musical i uwiecznił go na winylu [...] Bowie pisał piosenki o dzieciach, weteranach, czytającym komiksy wujku Arturze i dziewczynie z Bond Street [...], umieścił te postaci w tle stworzonym z teatralnych dźwięków i melodii zapożyczonych z tradycyjnego brytyjskiego music hallu”. David Buckley autor biografii Bowiego "Strange Fascinations" opisał płytę jako „muzyczny odpowiednik wariatki zamkniętej na strychu”. Miesięcznik "Rolling Stone" uznał album za jeden z najgorszych debiutów wielkich artystów, a w recenzji późniejszego następnego albumu "Space Oddity" opublikowanego w serwisie Quietus, pierwszy album Bowiego został określony jako „w większości okropny”
Nagrywający płytę realizator dźwięku Gus Dudgeon opisał album już w latach 90. jako „najdziwaczniejszą rzecz, którą jakakolwiek firma płytowa kiedykolwiek wydała”. Innym często powtarzanym krytycyzmem jest rzekome naśladowanie przez Bowiego bardzo wówczas popularnego Anthony’ego Newleya.
W późniejszym okresie sam artysta wypowiadał się o swoim pierwszym albumie głównie w bardzo lekceważący sposób, w znacznej mierze wyrzekając się go i traktując jak coś wstydliwego. W 1972 dystansował się od albumu mówiąc „to było bardzo pół-profesjonalne. Pracowałem wtedy jeszcze na etacie w agencji artystycznej i nagrałem album z wolnym czasie. Wysłałem taśmę do Decci i powiedzieli mi, że wydadzą to jako album” (w rzeczywistości Bowie nie pracował już w żadnej agencji reklamowej ani artystycznej od kilku lat)
W 1976 wspominał, że „album był trochę grany w radiu, ale się dobrze nie sprzedawał, nie grałem też żadnych koncertów z jego muzyką, a więc pod tym względem był na pewno fiaskiem. Ale z drugiej strony, piosenki tworzone jako nowele były chyba wówczas czymś nowym”. W późniejszym czasie powiedział także „nie mam nic dobrego do powiedzenia na ten temat. Lirycznie starałem się chyba stworzyć jakieś krótkie opowiadania, nowele. Muzycznie jest to dziwaczne. Ten album muzycznie zapożycza od wszystkiego, od rocka, vaudeville, music hall i jeszcze nie wiadomo czego. Nie wiedziałem czy chciałem być Maxem Millerem czy Elvisem Presleyem. "David Bowie" jest jedynym albumem Bowiego nie został oficjalnie wznowiony pod auspicjami samego artysty, późniejsze wznowienia uzupełnione dodatkowymi utworami zostały wydane bez współpracy z Bowiem.
W większości współczesnych rankingów albumów Bowiego, jego pierwsza płyta jest oceniana bardzo nisko – według Consequence of Sound na 26. miejscu z 28., Ultimate Classic Rock – 23. z 26.(w rankingu nie ma płyt Tin Machine), Stereogum – 21. miejsce z ocenionych 25. płyt.
Odmienne zdanie prezentuje Nichollas Pegg w kompendium „The Complete David Bowie”. Pegg zwraca uwagę, że Bowie naśladuje charakterystyczny głos Newlaya tylko w kilku utworach, a folkowo-psychodeliczny styl albumu nie odstawał zbytnio od brytyjskiej sceny psychodelicznej lat 1965–1967. Pegg przekonuje, że główne motywy albumu takie jak przedwojenna nostalgia, typowa dla Williama Bleke’a ewokacja dziecięcej niewinności czy galerie samotników i dziwaków były typowymi wówczas tematami piosenek w popularnych wówczas Pink Floyd jeszcze pod przewodnictwem Syda Barretta, The Bonzo Dog Doo-Dah Band i The Beatles. Pierwszy album Bowiego został wydany w tym samym dniu co "Sgt. Pepper’s Lonely Hearts Club Band" i jak zauważa Pegg obydwa albumy mają bardzo podobne motywy przewodnie i zbliżoną stylistykę niektórych utworów. Pegg podkreśla, że "David Bowie" słusznie pozostaje w cieniu późniejszych dokonań artysty, ale „ten słodki i błyskotliwy album nie zasługuje na powszechne szyderstwo”.
Podobnie o płycie wypowiada się James E. Perone w książce „The Words and Music of David Bowie” – „płyta nie była komercyjnym sukcesem [...], ale dała wiele dowodów na jak szybko Bowie rozwijał się jako kompozytor, tekściarz i piosenkarz”. Według Peronego kilka utworów z płyty, szczególnie „Love You till Tuesday” i „Sell Me a Coat”, miało bardzo dobry komercyjny potencjał i stylowo nie różniły się one od typowych piosenek z górnych miejsc list przebojów w Wielkiej Brytanii i w Stanach Zjednoczonych w latach 1966–1967. Perone uważa, że prawdopodobnym powodem braku komercyjnego sukcesu płyty był duży rozrzut stylistyczny utworów bez żadnego motywu przewodniego. Podsumowuje pisząc, że debiutancki album Bowiego pokazuje artystę poruszającego się w różnorodnych stylach, w większości przypadków z dobrym skutkiem.
Następstwa.
Płyta okazała się komercyjnym fiaskiem. Brak sukcesu komercyjnego związany był między innymi z brakiem promocji albumu. Dyrektor działu promocji Deramu Tony Hall, przyjaciel Kena Pitta, który był jedną z kluczowych osób odpowiedzialnych za kontrakt Bowiego odszedł z wytwórni w maju, jeszcze przed wydaniem płyty. Według wspomnień producenta płyty Mike’a Vernona i Kena Pitta, ówcześni dyrektorzy Deramu nie przykładali odpowiedniej uwagi do promocji płyt. Bowie kontynuował nagrywanie dla Deramu jeszcze do maja 1968, ale ostatecznie rozczarowany brakiem zainteresowania wytwórni i bez żadnych sukcesów komercyjnych postanowił zakończyć kontrakt z tą wytwórnią. Dopiero następna płyta Bowiego "Space Oddity" z jej epominowym przebojem była pierwszym krokiem Bowiego ku sławie.
Według wspomnień Kena Pitta historia Bowiego mogła się potoczyć znacznie inaczej. W grudniu 1967 Pitt wynegocjował 1000-funtowy kontrakt (ok. 30 tysięcy funtów według współczesnej wartości) z Essex Music na publikację przyszłych piosenek Bowiego, przekonany, że będzie mógł wynegocjować jeszcze lepsze warunki, Pitt nie podpisał kontraktu, ale udał się w podróż do Stanów Zjednoczonych. W USA Pittowi udało się wynegocjował 3-letni kontrakt z inną wytwórnią (prawdopodobnie Koppelman &amp; Rubin) na sumę 30 tysięcy dolarów (około pół miliona współczesnych dolarów biorąc pod uwagę inflację, a 16 tysięcy ówczesnych funtów). Po powrocie z podróży Pitt otrzymał wiadomość, że w czasie jego nieobecności współ-menedżer Bowiego Ralph Horton, który nie widział o wcześniejszych negocjacjach, podpisał kontrakt z Essex za połowę wynegocjowanej przez Pitta sumy – 500 funtów. Tak duży kontrakt zapewne wpłynął znacząco na dalszą karierę Bowiego, można jedynie spekulować czy przy dużej kampanii promocyjnej album stałby się hitem, ale jeżeli tak by się stało, to Bowie ominąłby w jego karierze następny, najtrudniejszy okres, który znacząco wpłynął na jego późniejszą muzykę – w 1996 Bowie żartobliwie zauważył „teraz pewnie bym występował w Les Miserable, ciągle bym występował na jakiejś scenie na East Endzie. Pewnie miałbym już na koncie dziesięć piosenek takich jak "Laughing Gnome"”.
Lista utworów.
Lista dodatkowych utworów z wydanej w 2010 „deluxe edition”:
Muzycy:

</doc>
<doc id="427224" url="https://pl.wikipedia.org/wiki?curid=427224" title="Space Oddity (album)">
Space Oddity (album)

Space Oddity – drugi album nagrany przez Davida Bowiego, wydany w 1969. Pierwsze wydanie w Stanach Zjednoczonych zostało zatytułowane Man of Words/Man of Music ale reedycja w 1972 została wydana już pod angielskim tytułem "Space Oddity". W latach 90. płyta była kilkakrotnie wznawiana na CD z różnymi dodatkowymi "bonusowymi" utworami, przede wszystkim "Don't Sit Down", który oryginalnie ukazał się tylko w wersji amerykańskiej płyty i nie został włączony do innych wydań tej płyty w wersji winylowej.
Lista utworów.
Wszystkie piosenki napisane przez Davida Bowiego.

</doc>
<doc id="427225" url="https://pl.wikipedia.org/wiki?curid=427225" title="Stopy Stalina">
Stopy Stalina



</doc>
<doc id="427227" url="https://pl.wikipedia.org/wiki?curid=427227" title="Heartache">
Heartache



</doc>
<doc id="427231" url="https://pl.wikipedia.org/wiki?curid=427231" title="Dźodhpur">
Dźodhpur

Dźodhpur (, Jodhpur) – miasto w północno-zachodnich Indiach, w stanie Radżastan, na skraju pustyni Thar. Około 927 tys. mieszkańców.

</doc>
<doc id="427234" url="https://pl.wikipedia.org/wiki?curid=427234" title="Xuzhou">
Xuzhou

Xuzhou (chiń. 徐州; pinyin: "Xúzhōu") – miasto o statusie prefektury miejskiej we wschodnich Chinach, w prowincji Jiangsu, nad Fei Huang. W 2010 roku liczba mieszkańców miasta wynosiła 1 336 626. Prefektura miejska w 1999 roku liczyła 8 775 334 mieszkańców. Ośrodek handlu, szkolnictwa wyższego, hutnictwa żelaza oraz przemysłu maszynowego, chemicznego, materiałów budowlanych, włókienniczego, odzieżowego i spożywczego. Miasto posiada własny port lotniczy. Siedziba rzymskokatolickiej diecezji Xuzhou.
Geografia.
Xuzhou leży w północno-wschodniej części prowincji Jiangsu, w niecce w południowej części Gór Szantuńskich, która stanowi południowo-zachodnie przedłużenie Niziny Chińskiej. Przez nieckę płynie rzeka Fei Huang (dawnym korytem rzeki Huang He), która łączy się następnie z rzeką Si Shui i Wielkim Kanałem, który zapewnia połączenie z Jangcy na południu.
Historia.
Nieckę w Górach Szantuńskich, w której obecnie znajduje się Xuzhou, wykorzystano po raz pierwszy w II wieku p.n.e., za rządów dynastii Han (206 p.n.e.–220 n.e.). Przeprowadzono nią wówczas kanał, łączący miasto Luoyang (prowincja Henan) z doliną w dolnym odcinku rzeki Huai He. Szlak wodny, znany jako Stary Kanał Bian, zastąpiono w 605 roku Nowym Kanałem Bian (zwanym też Kanałem Tongji), który był dłuższy od starej trasy. Xuzhou aż do XII wieku pozostawało ważnym miastem handlowym i ośrodkiem komunikacyjnym. W tym okresie dla miasta funkcjonowała także nazwa Pengcheng (彭城; "Péngchéng"), która wzięła się od pobliskiego powiatu utworzonego w 220 roku p.n.e., za panowania dynastii Qin (221–206 p.n.e.). W epoce Tang miasto było mocno ufortyfikowaną twierdzą, która ochraniała główną drogę dowozu zaopatrzenia, jaką był Nowy Kanał Bian, przed atakami na wpół niezależnych zarządców Szantungu i Hebei. Pełniące funkcję bazy strategicznej Xuzhou było w okresie Pięciu Dynastii (907–960) przedmiotem ostrych sporów pomiędzy dynastiami z północnego wschodu i niezależnymi państewkami z południa.
W XII wieku miasto zaczęło tracić na znaczeniu, lecz w 1196 roku rzeka Huang He zmieniła swój dotychczasowy bieg i zaczęła płynąć przez nieckę, w której leży Xuzhou. Dodatkowo w 1276 poprowadzono przez miasto Wielki Kanał, dzięki czemu miasto zaczęło odzyskiwać swoje dawne znaczenie. W okresie dynastii Qing (1644–1911) nadano Xuzhou status prefektury, jednak w ostatnich latach rządów dynastii miasto przestało pełnić ważną rolę, przede wszystkim ze względu na zmianę biegu rzeki Huang He w 1855 roku, która spowodowała, że kanał stał się bezużyteczny.
W 1912 zmieniono nazwę miasta na Tongshan (铜山; "Tóngshān"). W tym samym czasie połączono miasto linią kolejową z Pekinem i Nankinem. Miejscowość stała się ważnym węzłem kolejowym po doprowadzeniu do niej kolei Longhai z Lanzhou w 1916 roku. W 1934 roku oddano do użytku nowy odcinek linii kolejowej prowadzący do miasta portowego Lianyungang nad Morzem Żółtym. Przed II wojną światową miasto stało się centrum handlu dla regionu rolniczego. W 1938 roku, w czasie drugiej wojny chińsko-japońskiej (1937–45), miała tu miejsce bitwa, która zakończyła się zwycięstwem Japończyków. W 1945 roku miastu przywrócono nazwę Xuzhou. W czasie chińskiej wojny domowej, od listopada 1948 do stycznia 1949 roku, toczyły armie nacjonalistów i komunistów w rejonie Xuzhou zacięte walki, w których po każdej stronie stanęło ponad 500 tys. żołnierzy. Starcia zakończyły się zwycięstwem sił komunistycznych.
Po 1949 roku miasto rozwijało się jako regionalne centrum handlu, węzeł drogowy i kolejowy oraz ośrodek przemysłu.
Podział administracyjny.
Prefektura miejska Xuzhou podzielona jest na:

</doc>
<doc id="427235" url="https://pl.wikipedia.org/wiki?curid=427235" title="Grąziowa">
Grąziowa

Grąziowa – osada leśna w województwie podkarpackim, w powiecie bieszczadzkim, w gminie Ustrzyki Dolne. Leży nad Wiarem na terenie Pogórza Przemyskiego.
Historia.
Wieś powstała w wyniku akcji kolonizacyjnej Rybotyckich, pierwsza wzmianka pisana pochodzi z 1469 r. Parafia obrządku wschodniego istniała już w 1510 r. Przez kolejne stulecia wchodziła w skład klucza rybotyckiego i wraz z nim zmieniała właścicieli. W 1921 r. było tu 210 domów i 1155 mieszkańców (890 gr-kat., 190 rz-kat., 75 mojż.). Ludność ukraińską wywieziono w 1946 r. do ZSRR i w 1947 na Ziemie Odzyskane.
W 1959 r. osiedlono tu emigrantów z Grecji. W latach 70. XX w. po raz kolejny wysiedlono mieszkańców, tereny te weszły w skład Ośrodka Wypoczynkowego Urzędu Rady Ministrów w Arłamowie. Sądząc po pozostałych, zdewastowanych budynkach, prowadzono tu pomocnicze gospodarstwo hodowlane. Po dawnych mieszkańcach pozostały zdziczałe sady.
Do 1968 r. stała tu drewniana cerkiew pw. Narodzenia NMP z 1731 r. Wyposażenie zostało po 1947 r. zniszczone bądź rozgrabione. Zachowała się polichromia autorstwa Stefana Paszeckiego z 1735 r. W 1968 r. przeniesiono cerkiew do skansenu w Sanoku. Wewnątrz umieszczono ikonostas z cerkwi w Poździaczu.
W latach 1975–1998 miejscowość administracyjnie należała do województwa krośnieńskiego.
W roku 1879, Grąziowa to "wieś w powiecie dobromilskim, 18 km na zachód od Dobromila, 11 km na południowy wschód od stacji pocztowej w Birczy, w dolinie Wiaru, objętej od wschodu lesistym pasmem górskim, którego szczyt najwyższy wznosi się do 571 m, od zachodu zaś Wielkim Lasem, ze szczytem 488 m. wysokim. Domów 128, mieszkańców 775. Własność większa obejmuje roli ornej 771 mórg, łąk i ogrodów 75, pastwisk 97, lasu 641; własności mniejszej roli ornej 948, łąk i ogrodów 75, pastwisk 127, lasu 200 mórg. Parafia rzymskokatolicka w Nowosielcach Kozickich, greckokatolicka w miejscu. We wsi tartak wodny."
Właścicielem dóbr w Grąziowej był Stanisław Dydyński (zm. 1927).
22 marca 1945 oddział UPA zamordował w nocy siedmiu Polaków. Ofiarami napadu byli: Franciszek Kania, Antoni Kania, Michał Kielar, Mikołaj Kielar, Piotr Kijanka, Stanisław Kucharski i Jan Stelmach.

</doc>
<doc id="427236" url="https://pl.wikipedia.org/wiki?curid=427236" title="Takamatsu">
Takamatsu

 – miasto portowe położone w Japonii, stolica prefektury Kagawa, na wyspie Sikoku.
Miasto portowe, położone nad Morzem Wewnętrznym Seto. Rozrastało się pod rządami daimyō jako miasto zamkowe w lennie Takamatsu w okresie Edo. 
Takamatsu jest miastem o dużej koncentracji filii ogólnokrajowych firm, które odgrywają znacząca rolę w gospodarce miasta. 
Wieża zamkowa, dawniej uznawana za symbol miasta, została zniszczona w okresie Meiji. W 2004 roku budowa Symbol Tower, nowego symbolu Takamatsu, została zakończona. Symbol Tower znajduje się w obszarze Sunport Takamatsu. W mieście znajduje się port lotniczy Takamatsu.
26 września 2005 roku miasteczko Shionoe z powiatu Kagawa zostało włączone do Takamatsu. Z dniem 10 stycznia 2006 roku częścią miasta zostały miasteczka Aji i Mure, oba z powiatu Kita, miasteczka Kagawa i Konan, z powiatu Kagawa, a także i miasteczko Kokubunji z powiatu Ayauta.
W mieście rozwinął się przemysł maszynowy, metalowy, włókienniczy, chemiczny, drzewny, papierniczy oraz spożywczy.
Historia.
Miasto zostało oficjalnie założone 15 lutego 1890 roku. Było ono politycznym i gospodarczym centrum na tym obszarze od okresu Edo, odkąd klan Matsudaira ustanowił Takamatsu stolicą ich hanu.
Naloty podczas II wojny światowej.
Takamatsu zostało obrane za cel nalotów przez dowództwo Stanów Zjednoczonych (XXI Bomber Command), ponieważ miasto było ważnym węzłem kolejowym i drogowym Sikoku. Istniało tam także wiele zakładów przemysłowych o zasadniczym znaczeniu dla prowadzenia działań wojennych.
3 lipca 1945 roku o 18:40 (JST) 128 Aircraft rozpoczął bombardowanie Takamatsu. Ponad 800 ton bomb zapalających zostało zrzucone na Takamatsu, niszcząc 78% zabudowań miasta.
Populacja.
Zmiany w populacji Takamatsu w latach 1970–2015:

</doc>
<doc id="427237" url="https://pl.wikipedia.org/wiki?curid=427237" title="Invercargill">
Invercargill

Invercargill (maor. "Waihōpai") – wysunięte najbardziej na zachód i południe miasto Nowej Zelandii i zarazem jedno z najbardziej wysuniętych na południe zamieszkanych miejsc na świecie. Handlowe centrum regionu. Leży na szerokim płaskowyżu Southland, nad rzeką Oreti 18 km na północ od Bluff, najbardziej na południe wysuniętego miasteczka na Wyspie Południowej. Znajduje się wśród bogatych obszarów rolnych, ograniczonych przez duże obszary chronione oraz brzeg morza, włączając Park Narodowy Fiordland zajmujący południowo-zachodni kraniec Wyspy Południowej.

</doc>
<doc id="427259" url="https://pl.wikipedia.org/wiki?curid=427259" title="Szczur śniady">
Szczur śniady

Szczur śniady ("Rattus rattus") – gatunek gryzonia z rodziny myszowatych (Muridae). Wywodzi się z krainy orientalnej, ale wraz z człowiekiem skolonizował wszystkie kontynenty oprócz Antarktydy i wielu wysp.
Klasyfikacja.
Gatunek ten został opisany naukowo w 1758 roku przez Karola Linneusza jako "Mus rattus"; miejsce typowe to Uppsala w Szwecji. Jest to kompleks przynajmniej czterech gatunków, których rozróżnienie i opis wymaga analizy molekularnej. Epitet gatunkowy i współczesna nazwa rodzajowa "rattus" oznacza, po łacinie, po prostu „szczur”.
Kariotyp szczurów śniadych z Europy i Oceanii tworzy 38 (rzadziej 40) par chromosomów. Azjatyckie gryzonie, które mają 42 pary chromosomów, są obecnie klasyfikowane jako odrębny gatunek – szczur orientalny ("Rattus tanezumi"). W miejscach, gdzie te formy współwystępują, nie dochodzi do ich krzyżowania; potomstwo uzyskane w warunkach laboratoryjnych najczęściej jest bezpłodne. Populację z wyżyn Cejlonu wyróżnia dominacja kariotypu złożonego z 40 par chromosomów.
Pochodzenie i historia.
Szczur śniady wywodzi się z Azji Południowej – Półwyspu Indyjskiego; "Rattus rattus" "sensu stricto" pochodzi z obszaru zachodnich Indii i Pakistanu. Został zawleczony we wszystkie części strefy klimatu umiarkowanego, na część strefy tropikalnej i subantarktycznej. Naukowcy opisali cztery epizody globalnej ekspansji szczura śniadego. Około 20 000 lat temu jedna z grup szczurów rozprzestrzeniła się z zachodnich Indii do Azji Zachodniej i dalej do Europy, prawdopodobnie wraz z rozwojem handlu w neolicie i epoce żelaza. 15 000 lat temu występował już na terenach obecnego północnego Izraela, w Europie pojawił się w holocenie i był znany w starożytności. W IV wieku dotarł na Wyspy Brytyjskie wraz z podbojem Brytanii przez Rzymian. Szczury wywodzące się z tej linii dotarły następnie do Afryki i obu Ameryk wraz z europejskimi odkrywcami. Szczury śniade pojawiły się na Haiti wraz z Kolumbem i żyły w osadzie La Navidad; do końca XVI wieku występowały już na wybrzeżach Ameryki Północnej, Środkowej i Południowej. Na wyspach Pacyfiku były obecne w połowie XIX wieku, a prawdopodobnie pojawiły się jeszcze pod koniec XVII wieku.
Około 3500 lat temu inna, wschodnioazjatycka linia szczurów śniadych dotarła do Mikronezji, na Tajwan i Wyspy Japońskie, oraz na Archipelag Malajski i Filipiny. Około 2000 lat temu szczury śniade dotarły na Madagaskar, prawdopodobnie wraz z pierwszymi osadnikami przybywającymi drogą morską przez Zanzibar i Komory.
Występowanie i środowisko.
Szczury śniade mają ogromne zdolności adaptacyjne i występują w bardzo różnorodnych siedliskach, od poziomu morza do 1080 m n.p.m. w obszarze śródziemnomorskim, a nawet do 3000 m n.p.m. na Hawajach. Najczęściej są spotykane w obszarach nadbrzeżnych, co wynika z ich rozprzestrzenienia wraz z podróżami morskimi ludzi. Występują na wszystkich kontynentach oprócz Antarktydy, między równoleżnikami 55° N i 55° S, tam gdzie średnie temperatury mieszczą się od 1,5 °C do 35 °C. W Polsce jest spotykany głównie w zachodniej części kraju, wzdłuż Odry. Obecnie szczur wędrowny wyparł szczury śniade z wielu obszarów strefy umiarkowanej.
Chociaż szczur śniady często występuje w bliskości wody i umie pływać, to unika tego i mając wybór, nie szuka schronienia w kanałach ściekowych. Jest sprawnym wspinaczem, często jest spotykany w lasach, w koronach drzew, gdzie szuka pożywienia i schronienia; mieszka również w budynkach, gdzie preferuje najwyższe piętra i poddasza. Zasiedla skaliste wybrzeża i klify (np. na Wyspach Brytyjskich). Potrafi także przystosować się do życia w miejscach, gdzie nie ma lasów i wysokich konstrukcji, na przykład na sawannach lub atolach z niską roślinnością.
Wygląd.
Jest to smukły szczur o dużych, nieowłosionych uszach. Gatunek ten cechuje polimorfizm ubarwienia i historycznie trzy formy barwne były uznawane za odrębne podgatunki. Szczury śniade o szarobrązowym wierzchu ciała i czysto białym spodzie były zaliczane do podgatunku "Rattus rattus alexandrinus", gryzonie z szarobrązowym wierzchem i spodem od płowoszarego do popielatego klasyfikowano jako "R. r. frugivorus", a gryzonie o szaroczarnym grzbiecie i spodzie od popielatego aż do form całkowicie melanistycznych były zaliczane do podgatunku nominatywnego "R. r. rattus". Jeszcze w 1865 roku stwierdzono jednak, że wszystkie te odmiany mogą się swobodnie krzyżować i w jednym miocie mogą pojawić się młode należące do różnych form barwnych.
Ciało wraz z głową ma długość 16–24 cm, ogon ma 18–26 cm. Ogon jest zawsze dłuższy niż reszta ciała. Masa ciała dorosłego zwykle mieści się w zakresie 120–160 g, ale może przekroczyć 200 g. Samce są dłuższe i cięższe od samic.
Od podobnego szczura wędrownego ("Rattus norvegicus") różni się mniejszą masą ciała i długością. Szczur śniady ma ogon dłuższy niż reszta ciała, podczas gdy u wędrownego ogon jest krótszy. Odchody szczura śniadego są niemal dwukrotnie krótsze (6,8–13,8 mm) niż wędrownego (13,4–19,1 mm). Szczury te różni także tryb życia, jako że szczur śniady jest sprawnym wspinaczem, rzadko kopie nory i niechętnie pływa – przeciwnie niż wędrowny.
Rozmnażanie.
Szczur śniady może rozmnażać się przez cały rok, jeżeli pozwalają na to warunki i dostępność pożywienia, najintensywniej latem i jesienią. Gatunek jest poligyniczny. Generalnie największy sukces reprodukcyjny osiąga dominujący w grupie samiec. Samice mogą rodzić młode 5 razy w roku, w odstępach minimalnie 27 dni. Ciąża trwa 20–22 dni, w miocie rodzi się średnio 3–6,5 młodych, w warunkach laboratoryjnych średnio 5–8 (do 10). Młode rodzą się ślepe i nieowłosione, otwierają oczy po 15 dniach i ssą mleko matki przez 21–29 dni. Samce nie uczestniczą w opiece nad młodymi. Młode opuszczają gniazdo po osiągnięciu dorosłych rozmiarów; osiągają dojrzałość płciową mając 3–5 miesięcy.
Gryzonie te żyją w środowisku naturalnym do dwóch lat, częściej rok lub mniej – śmiertelność w pierwszym roku to 91–97%. W niewoli potrafią przeżyć cztery lata.
Tryb życia.
Szczur śniady prowadzi głównie nocny tryb życia, nadrzewny lub naziemny zależnie od zamieszkiwanego terenu. Na ziemi spędza od 30 do 90% czasu. Często się wspina, używając długiego ogona do utrzymania równowagi. Choć unika pływania, to potrafi przepłynąć dystans 300–750 m, aby skolonizować wyspy.
Szczury śniade tworzą grupy złożone z wielu samców i samic, w których dominuje jeden samiec i podległe mu 2–3 samice. Ich terytoria otaczają źródła pożywienia i są bronione. Na zamieszkiwanym terytorium szczur zwykle używa 3–4 schronień, które mogą znajdować się w dziuplach i szczelinach skalnych, pod stertami drewna lub gęstym poszyciem roślinnym, mogą mieć postać nadrzewnych gniazd, a także podziemnych nor. Areał osobniczy szczura śniadego nie przekracza 100 m², często jest mniejszy.
Pożywienie.
Szczury śniade są wszystkożerne, ale preferują pokarm roślinny. Jedzą owoce, nasiona, zboża i inne rośliny, rzadziej owady i inne bezkręgowce. Dziennie zjadają około 15 g pokarmu i piją 15 ml wody.
Komunikacja i zmysły.
Szczury śniade używają pisków do sygnalizowania zagrożenia i kontaktu z innymi osobnikami. Zostawiają także sygnały zapachowe, oznaczając granice terytorium oleistą wydzieliną. Ustalają hierarchię za pomocą agresywnych póz ciała i przez kontakt fizyczny.
Interakcje międzygatunkowe.
Zależnie od miejsca występowania różne drapieżniki polują na szczury śniade; w miastach i obszarach podmiejskich najgroźniejsze dla szczurów są koty, na mniej zurbanizowanych terenach większą rolę odgrywają inne drapieżniki. Polują na nie ptaki drapieżne, szczególnie sowy takie jak płomykówka zwyczajna, a także jastrzębiowate. Na niektórych wyspach Pacyfiku i Morze Karaibskiego poluje na nie mangusta złocista, a w Nowej Zelandii łasice.
Szczur wędrowny ("Rattus norvegicus") jest większy i silniejszy od szczura śniadego i może go zabić. Ten gatunek wyparł szczury śniade z wielu obszarów strefy umiarkowanej.
Inwazyjność.
Będąc gatunkiem inwazyjnym, szczur śniady może skolonizować nowe obszary i wejść w interakcje z przedstawicielami tamtejszej fauny i flory. Zawleczenie przez ludzi szczurów śniadych było bezpośrednią przyczyną wyginięcia wielu gatunków ptaków, małych ssaków, gadów, bezkręgowców i roślin, szczególnie na wyspach. Katastrofalne zapaści populacji ptaków na wyspach są najczęściej związane z aktywnością szczurów śniadych, które zjadają jaja i pisklęta wielu gatunków. Na Pacyfiku najlepiej udokumentowane takie zdarzenia miały miejsce na wyspach Midway (Hawaje), Lord Howe i Taukihepa / Big South Cape Island (Nowa Zelandia). Szczury śniade zjadają nasiona i owoce wielu roślin, co może zagrażać wielu ich gatunkom, ale mogą też rozprzestrzeniać nasiona – zarówno obcych, jak i rodzimych gatunków.
Znaczenie dla człowieka.
Szczury śniade są uznawane przez człowieka za bardzo poważne szkodniki, ze względu na to, że zjadają i zanieczyszczają odchodami ziarno, zboża, inne rodzaje pożywienia, a także materiał siewny. Szczury śniade są także wektorami wielu chorób groźnych dla ludzi, które mogą przenosić się na człowieka ze szczura poprzez jego kał, mocz lub nosicieli pośrednich.
Nie wszędzie jednak szczurom przypisuje się tylko negatywne znaczenie. W zachodnich Indiach znajduje się hinduistyczna świątynia Karni Maty, w której mieszka około 20 tysięcy szczurów śniadych, uznawanych za święte zwierzęta. Szczury mogą stanowić także źródło pożywienia; jedzą je na przykład Musaharowie z Biharu (wschodnie Indie).
Pasożyty i choroby.
Do pasożytów szczurów śniadych należą pchły "Xenopsylla cheopis" i "Nosopsyllus fasciatus", tasiemce "Hymenolepis diminuta", "Taenia taeniaeformis" i "Raillietina sp.", nicienie "Mastophorus muris", "Trichuris muris", "Syphacia sp." i "Nippostrongylus brasiliensis", kolcogłów "Moniliformis moniliformis", oraz świdrowiec szczurzy ("Trypanosoma lewisi").
Pchły żerujące na szczurach śniadych mogą przenosić na człowieka choroby bakteryjne, takie jak dżuma i leptospirozy. Epidemie dżumy w przeszłości, takie jak czarna śmierć z XIV wieku, są powszechnie wiązane z rozprzestrzenieniem choroby przez szczurze pchły, chociaż niewykluczona jest także rola wszy i pcheł pasożytujących bezpośrednio na ludziach. Szczury śniade nie są odporne na dżumę i giną w ciągu kilku dni, w związku z czym wybuchowi epidemii towarzyszy masowe ginięcie tych gryzoni. Wybuchy epidemii dżumy wiązane ze szczurami występują również współcześnie, np. na Madagaskarze.
Pasożytujący na szczurach śniadych tasiemiec "Hymenolepis diminuta" wywołuje u ludzi hymenolepiozę, a tasiemiec "Angiostrongylus cantonensis", który może przenieść się przez zainfekowane mięczaki powoduje angiostrongyliozę, przeciw której nie ma jak na razie szczepionki.
Zarejestrowano jedynie nieliczne przypadki zarażenia człowieka wścieklizną przez szczura i inne małe gryzonie. Małe gryzonie rzadko przeżywają ataki większych zwierząt zarażonych wścieklizną (np. lisów i psów), a zarażone nią bardzo szybko umierają. W latach 1954–1970 w Stanach Zjednoczonych znaleziono łącznie 39 przypadków dzikich szczurów chorych na wściekliznę; w latach 1990–1994 w Polsce na przypadków zwierząt chorych na wściekliznę stwierdzono jedynie 4 szczury.
Populacja i kontrola.
Szczur śniady ma wyjątkowo duży zasięg występowania i wykazuje olbrzymie zdolności do adaptacji do zmian środowiska. Nie są znane zagrożenia dla tego gatunku. Międzynarodowa Unia Ochrony Przyrody uznaje szczura śniadego za gatunek najmniejszej troski.
Szczury śniade są najczęściej uznawane za szkodniki, ze względu na związane z nimi zagrożenia dla ludzi i chronionych gatunków; są najczęściej tępione za pomocą pułapek i trucizn. Stosowane są też ogrodzenia, uniemożliwiające im dostęp na tereny objęte ochroną (m.in. w Nowej Zelandii). Szczury są szczególnym zagrożeniem dla ekosystemu wysp, dlatego najlepszą metodą ochrony jest zapobieganie ich przybyciu. Jedyną sprawdzoną metodą deratyzacji wysp są trutki, szczególnie antykoagulanty, które jednak mogą zagrozić także lokalnej faunie. Największą wyspą, z której usunięto szczury śniade jest australijska subantarktyczna wyspa Macquarie.

</doc>
<doc id="427260" url="https://pl.wikipedia.org/wiki?curid=427260" title="V.35">
V.35

V.35 – skasowane zalecenie ITU-T, które specyfikowało synchroniczny dwukierunkowy interfejs transmisji danych (opis gniazd i poziomy sygnałów) pomiędzy dwoma urządzeniami: DTE (Data Terminal Equipment) i DCE (Data Communications Equipment). Interfejs ten przeznaczony był pierwotnie dla szerokopasmowych modemów analogowych klasy 48 kb/s, które używały pasma 60-108 kHz. Pasmo 60-108 kHz stanowi ekwiwalent szerokości pasma normalnie używanego dla 12 analogowych kanałów telefonicznych w systemach telekomunikacyjnych.
Zalecenie V.35 zostało skasowane ponieważ zawarte w nim informacje zdezaktualizowały się. Alternatywne rozwiązania zostały opisane w zaleceniach ITU-T V.36 i V.37.
Interfejsy V.35 używają niesymetrycznych sygnałów interfejsu V.28 i symetrycznych V.35, co powoduje, że maksymalna długość kabla jest taka sama jak dla interfejsów V.24/V.28 (RS-232).
Rozkład końcówek na złączach urządzeń DCE/DTE definiuje norma ISO 2593. Są to 34 końcówkowe złącza typu MRAC.
Poziomy sygnałów i charakterystyki elektryczne interfejsu V.35 są identyczne jak w zaleceniu ITU-T V.28.
Typowe przepływności używane w tym standardzie interfejsu to ok. 30 b/s – 2048 kb/s.
Charakterystyki elektryczne interfejsu V.35.
Typowo końcówki przewodów sygnałowych są spięte do masy rezystancją 150 Ω.
Rozkład sygnałów na złączu MRAC.
W poniższej tabelce podano typowe rozmieszczenie sygnałów na złączu (końcówki tego złącza oznaczane są dużymi literami):

</doc>
<doc id="427270" url="https://pl.wikipedia.org/wiki?curid=427270" title="Carl Sternheim">
Carl Sternheim

Carl Sternheim (ur. 1 kwietnia 1878 r. w Lipsku, zm. 3 listopada 1942 r. w Brukseli) – niemiecki dramaturg i autor opowiadań.

</doc>
<doc id="427271" url="https://pl.wikipedia.org/wiki?curid=427271" title="Rik Van Looy">
Rik Van Looy

Hendrik „Rik” Van Looy (ur. 20 grudnia 1933 w Grobbendonk) – belgijski kolarz szosowy i torowy, pięciokrotny medalista szosowych mistrzostw świata, jeden z największych „łowców klasyków” wszech czasów.
Kariera.
Van Looy – zwany również „Rikiem II” ze względu na starszego kolarza belgijskiego Rika Van Steenbergena – wygrał w trakcie swojej kariery, trwającej od 1953 do 1970, każdy z pięciu „monumentów kolarstwa” – najważniejszych wyścigów jednodniowych sezonu – czego poza nim dokonało jedynie dwóch innych Belgów: Eddy Merckx oraz Roger De Vlaeminck. Van Looy wygrał trzykrotnie Paryż-Roubaix, dwukrotnie Ronde van Vlaanderen oraz Paryż-Tours, i po jednym razie Mediolan-San Remo, Liège-Bastogne-Liège jak również Giro di Lombardia. Van Looy próbował swoich sił w wygrywaniu wyścigów etapowych, jednak bezskutecznie. Udało mu się jednak wygrać siedem etapów w Tour de France i klasyfikację punktową w 1963 roku, dwanaście na Giro d’Italia i klasyfikację górską w 1960 roku oraz osiemnaście na Vuelta a España i klasyfikację punktową w latach 1959 i 1965.
Pierwszy medal na międzynarodowej imprezie Belg wywalczył w 1953 roku, kiedy zdobył brązowy medal w wyścigu ze startu wspólnego amatorów podczas mistrzostw świata w Lugano. W zawodach tych wyprzedzili go jedynie dwaj Włosi: Riccardo Filippi oraz Gastone Nencini. Jeszcze w tym samym roku przeszedł na zawodowstwo, a w 1956 roku był drugi ze startu wspólnego na mistrzostwach świata w Kopenhadze. W tej samej konkurencji zdobył ponadto złote medale na MŚ w Karl-Marx-Stadt w 1960 roku i rozgrywanych rok później MŚ w Bernie oraz srebrny na MŚ w Ronse. W 1952 roku wystartował na igrzyskach olimpijskich w Helsinkach, jednak nie ukończył wyścigu ze startu wspólnego. Jako najsłabszy z reprezentantów Belgii nie otrzymał złotego medalu, który wywalczyli jego rodacy w klasyfikacji drużynowej.
Startował także w kolarstwie torowym, zdobywając między innymi trzy medale mistrzostw Belgii, w tym złoty w madisonie w 1969 roku.

</doc>
<doc id="427275" url="https://pl.wikipedia.org/wiki?curid=427275" title="Świder Presslera">
Świder Presslera

Świder Presslera (ang. "increment borer") – przyrząd umożliwiający określenie wieku i historii drzewa, stosowany głównie w dendrometrii i dendrochronologii.
Świder Presslera składa się z nagwintowanej w jednym końcu pustej tulei, którą wkręca się w drzewo, poprzecznego uchwytu i rynienkowatej blaszki służącej do wyjęcia ze środka świdra fragmentu pnia. Wywiercony rdzeń pozwala określić wiek drzewa na podstawie liczby słoi. Możliwe jest również określenie wielkości przyrostów rocznych.

</doc>
<doc id="427280" url="https://pl.wikipedia.org/wiki?curid=427280" title="Frank burundyjski">
Frank burundyjski

Frank burundyjski (oznaczenie ISO 4217: BIF) – waluta Burundi. 1 frank burundyjski dzieli się na 100 centymów. Banknoty występują w nominałach: 100, 500, 1000, 2000, 5000 oraz 10000 franków, a monety w nominałach: 1, 5, 10 oraz 50 franków.

</doc>
<doc id="427286" url="https://pl.wikipedia.org/wiki?curid=427286" title="Czarny Las (Woźniki)">
Czarny Las (Woźniki)

Czarny Las (niem. "Helenenthal") – część miasta Woźniki w powiecie lublinieckim w województwie śląskim, przy granicy z gminą Koziegłowy, posiadająca status sołectwa.
Historia.
W roku 1835 roku teren Czarnego Lasu przy regulacji granicy przypisano do Prus, wcześniej należał do Królestwa Polskiego. W 1838 roku warszawski kupiec Joachim Kempner nabył obszar zwany Czarnym Lasem (Schwarzwaldem). Następnie dokonał on znacznej wycinki lasów porastających ten teren po czym odsprzedał majątek. Od 1853 roku posiadaczem dóbr był Carl Ludwig z Woźnik, który na ich obszarze założył za zgodą Rejencji Opolskiej kolonię nazwaną na cześć małżonki Heleny – Helenenthal, czyli Dolina Heleny. Carl Ludwig pozostał właścicielem majątku co najmniej do 1876 roku. Przed 1886 rokiem posiadłość Helenenthal nabył Ferdinand Ziegler, kupiec z Wrocławia. Ferdynand Ziegler w ciągu kilku lat zmienił sposób zagospodarowania dóbr, powiększając wyraźnie obszar upraw kosztem lasów. Na początku XX wieku przyjęto okolicę nazywać „Republiką” lub „Rzeczpospolitą Woźnicką”, co w dużym stopniu podkreślało polskość nadgranicznych obszarów Górnego Śląska. W 1902 roku jako właściciel majątku Helenenthal wzmiankowany był G. Hoffmeister. W jego imieniu gospodarstwem zarządzał inspektor Bytomski. Przed 1905 rokiem dobra powróciły w ręce Ferdynanda Zieglera. Do kupca z Wrocławia należały przynajmniej do 1912 roku. Przed 1917 rokiem kolejnym właścicielami Czarnego Lasu zostali Kazimierz i Wiktoria Niegolewscy. Kazimierz jako znany polityk zaangażowany po stronie polskiej w okresie powstań śląskich w 1922 roku został pierwszym starostą powiatu lublinieckiego w II Rzeczypospolitej. Wiktoria w 1920 w pałacu czarnoleskim otworzyła prywatną polską szkołę dla 40 dzieci z okolicy. Była to wówczas jedna polska szkoła na Górnym Śląsku. Opiekę sprawował Związek Nauczycielstwa Górnoślązaków, a szkoła, mimo nacisków ze strony władz niemieckich, przetrwała do czasu włączenia tych terenów do Polski po plebiscycie. We wsi Czarny Las Wojciech Korfanty podpisał odezwę do ludności Górnego Śląska wzywająca do trzeciego powstania śląskiego. W 1922 roku z powodu tarapatów finansowych Niegolewski utracił majątek w Czarnym Lesie, który przeszedł na własność Józefa Jeziorańskiego z Katowic. Rok później posiadłość nabył Maciej Rogowski z Warszawy. Maciej Rogowski w latach trzydziestych XX wieku podarował majątek swojemu krewnemu Romanowi Rogowskiemu. W 1938 roku Roman Rogowski sprzedał posiadłość Przedsiębiorstwu Osadniczemu „Ślązak” z Katowic, które doprowadziło do jego parcelacji. Rezydencję w Czarnym Lesie wraz z pozostałością dóbr rycerskich wynoszącą zaledwie 29,65ha nabyła rodzina Wojtaszków. Cztery lata później posiadłość rodziny Wojtaszków przejęła III Rzesza. W latach 1975–1998 wieś należała do województwa częstochowskiego.
Pałac.
W miejscowości znajduje się otoczony parkiem zespół pałacowo-dworski z przełomu XIX/XX wieku, obecnie pełni funkcje hotelu i jest również miejscem organizowania konferencji.

</doc>
<doc id="427287" url="https://pl.wikipedia.org/wiki?curid=427287" title="Lilangeni">
Lilangeni

Lilangeni – jednostka monetarna Eswatini. 1 lilangeni = 100 centów.
W obiegu znajdują się:

</doc>
<doc id="427291" url="https://pl.wikipedia.org/wiki?curid=427291" title="Harry James Potter">
Harry James Potter



</doc>
<doc id="427300" url="https://pl.wikipedia.org/wiki?curid=427300" title="Orbital (zespół muzyczny)">
Orbital (zespół muzyczny)

Orbital – brytyjski zespół tworzący muzykę elektroniczną. Założony w 1989 przez braci Paula i Phila Hartnoll. Ze względu na różnicę zdań co do dalszej drogi zespołu, został on po 15 latach działalności rozwiązany w 2004 roku, choć nadal obaj artyści nierzadko grywają wspólne koncerty.

</doc>
<doc id="427305" url="https://pl.wikipedia.org/wiki?curid=427305" title="Gelonos">
Gelonos

Gelonos (ukr. Гелон, ) – starożytne miasto wspominane przez Herodota, lokalizowane przez niego w kraju Budynów i Gelonów na północ od ziem Scytów.
Herodot opisuje je w swoich "Dziejach" w rozdziale IV następująco:
Boris Szramko, ukraiński historyk, w 1975 opublikował, że miastem tym było grodzisko Bielskoje w dorzeczu Dniepru nad rzeką Worsklą, 35 km na północ od Połtawy. Podana przez Herodota miara dawałaby na dziś około 30 km długości. Tymczasem odkryta w latach 70. XX wieku pozycja to obwarowania z wałami wysokimi nawet na 12 metrów, cały teren rozciągnięty na 17 kilometrów wzdłuż rzeki Worskli, gdzie same wały obejmują 44 kilometry kwadratowe, a dwa razy tyle, 80 kilometrów kwadratowych, wliczając cmentarzyska. Porównując, miasto Gelonos było około 1000 razy większe niż klasyczna Troja. Budynowie z Gelonami mieszkali na wschód od mężów scytyjskich i na wschód od Neurów, na północ od Sarmatów, a ich zachodnimi sąsiadami byli "Scytowie królewscy", a od północy Tyssageci (Thyssagetae). Od wschodu rozciągał się znany na podstawie badań archeologicznych pozbawiony osadnictwa, 200 kilometrowy, sięgający po Don, pas pustki, który ma odpowiadać opisywanej przez Herodota „siedmiodniowej pustyni”. rzeka Worskla była zachodnią granicą zwartszego osadnictwa ciągnącego się jeszcze w jej północnym biegu. Ziemno-drewniany gród Gelonus składał się z trzech lepiej umocnionych ośrodków otoczonych wspólnym wałem: wschodniego, zachodniego i północnego. Rozbudowę umocnień rozpoczęto w połowie VI wieku p.n.e. jednocześnie wnosząc wschodnie i zachodnie umocnienia. Wschodnie, większe, położone na skarpach Worskli zawiera bogatszy inwentarz archeologiczny, tak jak znane późniejsze orientowane budowle. Bogatszy materiał archeologiczny ze wschodniej części jest z kręgu kultury czernoleskiej. Stanowisko Gelons leży w archeologicznej grupie Worskla. Inne sąsiedzkie archeologiczne grupy o podobnie silnie scytyjskim charakterze to grupa sulska i dońska. W grupie sulskiej znajduje się mniejsza od Gelonos ziemna forma archeologiczna Basivska, o długości 2 km i szerokości 0.6 km, tworzona tym samym okresie VI wieku. Basivską zaprzestano używać tak samo jak Gelonos koło IV wieku p.n.e. prawdopodobnie na skutek inwazji Sauromatów na ziemie scytyjskie.

</doc>
<doc id="427315" url="https://pl.wikipedia.org/wiki?curid=427315" title="Emilia Fox">
Emilia Fox

Emilia Rose Elizabeth Fox (ur. 31 lipca 1974 w Londynie) – brytyjska aktorka i prezenterka.
Córka aktora Edwarda Foxa oraz aktorki Joanny David. Uczyła się w Bryanston School i na Uniwersytecie Oksfordzkim.
Emilia Fox była bliska poślubienia aktora komediowego Vica Reevesa. W lipcu 2005 wyszła za aktora Jareda Harrisa, syna irlandzkiego aktora, Richarda Harrisa. Małżeństwo unieważnił sąd w 2010.
W 2009 wraz z Terrym Gilliamem i Gretą Scacchi wzięła udział w akcji Międzynarodowej Unii Ochrony Przyrody - ochrony ryb w wodach europejskich.

</doc>
<doc id="427320" url="https://pl.wikipedia.org/wiki?curid=427320" title="Linia lobowa">
Linia lobowa

Linia lobowa – linia, która powstaje na styku przegród i wewnętrznej ściany muszli głowonogów. Linia ta jest zwykle pofałdowana; składa się z siodeł (fałdów wypukłych w stosunku do ujścia muszli) i zatok (fałdów wklęsłych). Linia lobowa nie jest widoczna z zewnątrz muszli, ale jest głównym elementem diagnostycznym podczas rozpoznawania taksonów dla paleontologów. 
W stanie kopalnym głowonogi zachowują się głównie w postaci ośródek wewnętrznych, na których dobrze widoczne są linie lobowe. Każdy gatunek miał inną, charakterystyczną tylko dla siebie, linię lobową. 
Linia lobowa łodzików charakteryzuje się tym, że na stronie brzusznej (zewnętrznej, obwodowej) posiada siodło. Baktryty (wymarłe) miały na stronie brzusznej lekką zatokę, a amonity miały przeważnie zatokę po stronie brzusznej, z wyjątkiem jednego rzędu: klymenii.
Jest kilka rodzajów linii lobowych amonitów: agoniatytowa (najprostsza, z gładkimi zatokami i siodłami), goniatytowa (z gładkimi siodłami i "kanciastymi" zatokami), ceratytowa (z gładkimi siodłami i "ząbkowanymi", wielokrotnie pofałdowanymi zatokami) i amonitowa (z wielokrotnie pofałdowanymi siodłami i zatokami).

</doc>
<doc id="427322" url="https://pl.wikipedia.org/wiki?curid=427322" title="Republic P-47 Thunderbolt">
Republic P-47 Thunderbolt

Republic P-47 Thunderbolt (potocznie zwany "Jugiem" - skrót od "„Juggernaut"" (wielka ciężarówka)) – jednomiejscowy samolot myśliwski i myśliwsko-szturmowy. Największy jednosilnikowy myśliwiec II wojny światowej. Wyprodukowany w liczbie 15 683 sztuk, był najliczniejszym z samolotów myśliwskich USA. Był używany na wielu frontach II wojny światowej, w: Europie, Afryce, Dalekim Wschodzie i Pacyfiku. Thunderbolty między marcem 1943 a sierpniem 1945 wykonały 546 000 lotów bojowych, zrzuciły 132 482 tony bomb, wystrzeliły 59 567 rakiet i 125 milionów pocisków karabinowych, niszcząc w powietrzu i na ziemi ponad 11 874 samoloty przeciwnika, przy stratach własnych 5222 maszyn, z czego tylko 824 w walce (stosunek zwycięstw i strat w walkach powietrznych 4,6 do 1 na korzyść P-47). Uważany za prekursora dzisiejszych myśliwców wielozadaniowych.
Powstanie konstrukcji.
Historia P-47 sięga 1939 i poprzedniego projektu, realizowanego jeszcze w wytwórni Seversky, później przemianowanej na Republic Aviation. 1 sierpnia tego roku główny konstruktor Aleksander Kartveli w odpowiedzi na oficjalne wymagania przedstawił projekt lekkiego myśliwca wysokościowego o oznaczeniu AP-10. Samolot ten, w przeciwieństwie do poprzednich projektów wytwórni, był napędzany widlastym silnikiem chłodzonym cieczą Allison V-1710-39 o mocy 1150 KM, a nie silnikiem gwiazdowym chłodzonym powietrzem. Uzbrojenie miały stanowić 2 karabiny maszynowe 12,7 mm nad silnikiem. Maszyna miała mieć masę własną 2200 kg i startową ok. 2800 kg, powierzchnię nośną 16 m² i osiągać prędkość 667 km/h (415 mil/h) na wysokości 4500 m, osiągając ją w 3,5 minuty. Lotnictwo USA zainteresowało się projektem, ale zażądało wzmocnienia uzbrojenia, nawet kosztem spadku osiągów. Dodano więc w skrzydłach 4 karabiny maszynowe kalibru 7,62 mm, a masa wzrosła do 2980 kg. W listopadzie 1939 r. zamówiono prototyp pod oznaczeniem XP-47. W styczniu 1940 r. zamówiono pozbawiony uzbrojenia, radia i innego wyposażenia kolejny egzemplarz pod oznaczeniem XP-47A, by jak najszybciej przetestować możliwości maszyny.
Tocząca się wojna w Europie jednoznacznie wskazywała, że myśliwce muszą mieć mocne opancerzenie, dużą siłę ognia i samouszczelniające się zbiorniki paliwa. XP-47 nie był w stanie spełnić tych wymagań z uwagi na niewystarczającą moc silnika; aby lotnictwo nie odrzuciło projektu, wytwórnia stworzyła całkiem nową maszynę – późniejszego P-47. Projekt miał niewiele wspólnego z XP-47 i XP-47A. Pierwsze rysunki samolotu powstały we wrześniu 1940 ., w wagonie kolejowym, którym konstruktorzy wracali ze spotkania poświęconego wymaganiom wobec nowego myśliwca. Kartveli powiedział, że „Będzie to dinozaur, ale o właściwych proporcjach”. Lotnictwo położyło nacisk zwłaszcza na uzyskanie maksymalnej prędkości na jak najwyższej wysokości, co najmniej 640 km/h na 10 tys. m. Lotnictwo USA miało bowiem panować na wysokościach powyżej 8000 metrów, a potem dopiero stopniowo obniżać pułap działań i niszczyć wroga coraz bliżej ziemi.
Projektując nowy samolot wykorzystano rozwiązania z poprzednich konstrukcji, P-43 i XP-44, a nawet gotowe segmenty kadłuba P-43. Zastosowano gwiazdowy, 18-cylindrowy, chłodzony powietrzem, silnik Pratt and Whitney R-2800 Twin Wasp, o mocy 1900 KM, nowsze wersje do 2300 KM na dużych wysokościach, wyposażony w turbosprężarkę, którą umieszczono w tyle kadłuba (koncepcja wypróbowana już w P-43) aż 7 metrów od śmigła; napędzające ją spaliny doprowadzane były rurami po bokach na dnie kadłuba, a wylot spalin z turbosprężarki znajdował się tuż przed kółkiem ogonowym. Przewody doprowadzające powietrze ze sprężarki do silnika prowadziły też wzdłuż kadłuba, ale nad skrzydłami. Aby wykorzystać w pełni moc silnika zastosowano czterołopatowe śmigło o średnicy aż 3,66 m, co wymusiło zastosowanie wysokiego podwozia głównego; specjalna, teleskopowa konstrukcja podczas składania w skrzydła skracała się o 22,8 centymetra. O dziwo, ten złożony mechanizm nie sprawiał kłopotów w praktyce. Skrzydła, o sprawdzonym profilu Republic S-3, miały obrys eliptyczny i powierzchnię nośną 28 m². Każde miało zostać wyposażone w 4 karabiny maszynowe kalibru 12,7 mm (łącznie 8). Pierwsze wersje miały małą prędkość wznoszenia, którą poprawiono wprowadzając w silniku system wtrysku wody oraz śmigło z łopatami w kształcie wioseł. Kółko ogonowe, chowane w locie w kadłub, było sterowalne. Samouszczelniające zbiorniki paliwa były umieszczone w kadłubie. Opancerzoną kabinę pilota skopiowano z XP-44; w prototypie jej charakterystyczną cechą były drzwi typu samochodowego; seryjne P-47 miały otwieraną osłonę kabiny. Samolot miał mieć masę własną 5216 kg, osiągać prędkość 644 km/h na 7620 m, a wysokość 4572 m osiągać w 5 minut.
12 czerwca 1940 projekt przedstawiono lotnictwu, które 6 września zamówiło prototyp pod oznaczeniem XP-47B. Prototyp płatowca był gotowy już 4 maja 1941. Maszynie nie nadano nowego oznaczenia, choć zaprzestano prac nad XP-47 i XP-47A. Zaledwie tydzień później, 13 września lotnictwo złożyło zamówienie na 773 maszyn, 171 jako P-47B i 602 jako P-47C. Nazwę Thunderbolt, czyli Piorun, zaakceptowaną przez USAAF, wymyślił jeden z dyrektorów firmy Republic, C. Hart Miller.
Prototyp oblatano 6 maja 1941. Osiągnął on, w trakcie późniejszych lotów, prędkość 663 km/h na 7800 m, a więc większą niż planowano, a na wysokość 4572 m wznosił się w 5 minut. W trakcie prób wystąpiły problemy polegające na drganiach ogona i niewydolności instalacji olejowej i turbosprężarki na dużych wysokościach. Prototyp uległ zniszczeniu w wypadku 8 sierpnia 1942.
Wersje samolotu.
P-47B.
Pierwszy seryjny egzemplarz P-47B, nr 41-5895, w rzeczywistości drugi prototyp, uzbrojony i kompletnie wyposażony, dostarczono armii 21 grudnia 1941. Kolejne 4 maszyny, podobnie jak pierwsza przeznaczone do badań, dostarczono w marcu 1942. Podczas prób jeden samolot uległ katastrofie z powodu odłamania się ogona. Próby wykazały, że na wysokościach powyżej 9144 m zamarzały klapy, nie można było otworzyć osłony kabiny, a siły na sterach były zbyt duże. Przy dużych prędkościach odpadała farba pokrywająca ster poziomy oraz ciśnienie aerodynamiczne powodowało nadmuchiwanie poszycia steru jak balonu; nadal występowały drgania ogona; ponieważ tego problemu na razie nie udało się rozwiązać, ograniczono zakres korzystania z samolotu – spowodowało to opóźnienie przyjęcie P-47 do służby do maja 1942. Poszycie klap i steru zmieniono na metalowe (pierwsze seryjne maszyny miały wciąż pokrycie płócienne, dopiero później przebudowano je i zniesiono restrykcje, co do lotów); zmieniono też kształt klap i dodano klapki wyważające na sterze. Osłonę kabiny zmieniono na otwieraną przez odsuwanie owiewki do tyłu (drzwi typu samochodowego miały tylko prototyp i 3 pierwsze egzemplarze), w związku z czym przesunięto maszt anteny do tyłu, pochylając go ostro do przodu. Zmiany te wprowadzono od maszyny nr 41-5896. Począwszy od 41-5951 P-47 miały odladzacze na skrzydłach, od 41-5974 – nowe opony, od 41-6016 – zmodyfikowany spust karabinów maszynowych. Napęd wersji P-47B stanowił silnik R-2800-21 o mocy 2000 KM, który napędzał śmigło Curtiss o średnicy 3,71 m. Ze względu na wzrost masy samolotu spadła prędkość wznoszenia: na 4572 m P-47B wznosił się w 6,7 minuty, w locie poziomym rozwijał jednak aż 690 km/h na wysokości 8230 m. Łącznie zbudowano 171 sztuk wersji B, a dostawy zakończono we wrześniu 1942 r.
Jeden egzemplarz P-47B o numerze 41-6065 we wrześniu 1942 roku przebudowano, instalując na nim kabinę ciśnieniową, oznaczono go jako XP-47E; na innym, o numerze 41-5938 zamontowano nowe skrzydła o laminarnym przepływie. Żadnego z tych projektów nie rozwijano dalej.
Ponieważ zapotrzebowanie na P-47 było tak duże, wybudowano nową fabrykę w Evensvill w stanie Indiana. Samoloty tam produkowane oznaczano, dodając litery RA, a produkowane w starej fabryce w Farmingdale – RE. P-47 budowała też, na licencji, fabryka firmy Curtiss, z której wycofano zamówienie na P-60, w Buffalo. Samoloty z Buffalo oznaczano P-47G, chociaż były to licencyjne P-47C i D.
P-47C (i P-47G).
Wersja zewnętrznie podobna do B, ale o wzmocnionych statecznikach z metalowym pokryciem steru, co wydłużyło samolot o cal (2,54 cm). Maszyna miała nową instalację tlenową z 4 butlami, nowy regulator sprężarki (C-17), nowe radio i zmieniony, pionowy maszt anteny. Mimo wzmocnień steru nadal występowały problemy w nurkowaniu z dużymi prędkościami, zwłaszcza ponad 800 km/h. Po wyprodukowaniu 56 sztuk rozpoczęto budowanie odmiany P-47C-1 (P-47G-1-CU). Miała ona nową ścianę ognioodporną i przesunięte do przodu nowe łoże silnika, przez co konieczne było wstawienie dodatkowej sekcji kadłuba o długości 20,32 cm (8 cali), co poprawiło położenie środka ciężkości samolotu, jego zwrotność i łatwość obsługi. Pierwszy egzemplarz P-47C wykorzystano do testów po modyfikacjach kadłuba, podwozia, ogona oraz turbosprężarki. Zmieniono też ster poziomy, by rozwiązać problemy w nurkowaniu. 13 listopada 1942 dwa P-47C osiągnęły w nurkowaniu prędkość przyrządową aż 1160 km/h, większą niż prędkość dźwięku. Przekroczenie bariery dźwięku było oczywiście niemożliwe – maksymalna prędkość bezpieczna dla P-47 wynosiła 965 km/h, a rzeczywista prędkość osiągana przez te maszyny nie przekraczała 800 km/h.
Pierwszą naprawdę zdolną do służby bojowej odmianą była P-47C-2. Otrzymały one zaczep do podwieszania pod kadłubem dodatkowego zbiornika paliwa o pojemności 760 litrów, lub bomby; odmiana P-47C-5 miała zmienioną instalację radiową i przyrządy w kabinie pilota, oraz dodano ogrzewanie kabiny pilota.
Wersję C produkowano od września 1942 do lutego 1943. Łącznie zbudowano 602 egzemplarze.
P-47D.
Wersja P-47D była główna wersją produkcyjną, której wyprodukowano 12 602 sztuk. P-47D-1-RE (P-47D-1-RA i P-47G-5-CU) z chwilą rozpoczęcia produkcji (zima 1943) niewiele różniła się od wersji P-47C-5. Zmieniono w niej układ wydechowy sprężarki, dodano dodatkowe klapki, by zapewnić lepsze chłodzenie silnika oraz wzmocniono opancerzenie pilota; na spodzie kadłuba zamontowano metalową wannę wzmacniająca konstrukcję i chroniącą ją przez uszkodzeniami oraz pozwalającą instalować zaczepy na bomby lub zbiorniki paliwa. W P-47D-2-RA i -RE zmodyfikowano obudowę sprężarki, demontując jej zasłonę i dodano możliwość podwieszenia pod kadłubem dopasowanego do niego kształtem, dodatkowego, odrzucanego zbiornika paliwa o poj. 765 l. Wczesne odmiany wersji D były napędzane silnikiem R-2800-21 o mocy 2000 KM, bez instalacji wtrysku wody do silnika. Od odmiany P-47D-4-RA i D-5-RE dodano możliwość wtrysku wody, co pozwalało na krótkotrwały wzrost mocy aż do 2300 KM (instalacja nie była jednak montowana fabrycznie wraz z silnikiem). Zastosowano też turbosprężarkę C-21.
Wersja P-47D-6-RE otrzymała uniwersalny zaczep podkadłubowy na zbiornik paliwa lub bombę do 454 kg, zmienioną instalację elektryczną i wzmocnione skrzydła. Od wersji D-11-RA, D-10-RE i G-15-CU montowano silnik R-2800-63 – różnica polegała wyłącznie na fabrycznym montażu instalacji wtrysku wody; zastosowano też nową turbosprężarkę C-23. W dotychczasowych wersjach kontrola wtrysku wody była ręczna, ale od odmiany D-11-RE i D-11-RA kontrola była automatyczna.
Od wersji D-15RA i D-15-RE samoloty posiadały podskrzydłowe zaczepy do przenoszenia zbiorników paliwa do 570 litrów lub bomb do 454 kg, co wymagało z kolei wzmocnienia kadłuba. Ze względu na spadek prędkości aż o 74 km/h, przeprojektowano je na bardziej opływowe, które obniżały prędkość już tylko o 24 km/h. Inne modyfikacje obejmowały zmianę kształtu klapek wylotowych na osłonie silnika i nową osłonę kabiny, które można było odrzucić, a nie tylko odsuwać do tyłu. W odmianie D-16-RA i –RE powiększono zbiornik paliwa w kadłubie o 240 litrów.
W wersji P-47D-20-RE i -RA wprowadzono tzw. uniwersalne skrzydła, na których można było przenosić różne zestawy bomb i zbiorników paliwa. Samoloty otrzymały nowy silnik R-2800-59, tej samej mocy, ale ze zmienionym systemem zapłonowym. Zwiększono długość goleni kółka ogonowego, wprowadzono, w miejsce elektrycznego, ogrzewanie karabinów maszynowych ciepłym powietrzem. Zaprzestano też malowania samolotów w barwy ochronne i pozostawiono je w naturalnym kolorze metalu. Wersja D-22-RE otrzymała nowy model regulatora turbosprężarki oraz nowe śmigło AeroProp o średnicy 4,01 metra, a wersja D-23-RA – śmigło Curtiss o średnicy 3,96 m, co poprawiło prędkość wznoszenia. Zwiększono też w nich zapas paliwa. Te wersje nazywano „Razorback” („grzbiet jak brzytwa”), od trójkątnego przekroju grzbietu kadłuba za kabiną. Od marca 1942 do kwietnia 1944 zbudowano 7440 sztuk.
Dotychczasowa osłona kabiny nie zapewniała widoczności we wszystkich kierunkach. W lipcu 1943, na jednym P-47D-5-RE, zainstalowano kroplową osłoną kabiny z samolotu Hawker Typhoon oraz obniżono kadłub za kabiną i oznaczono tę maszynę jako XP-47K. Przebudowa okazała się udana i natychmiast wdrożono ją do seryjnej produkcji od wersji P-47D-25-RE i D-26-RA. Były one podobne do D-22RE, ale zwiększono w nich wewnętrzny zapas paliwa, przetestowany na eksperymentalnym D-20, oznaczonym XP-47L. Miał on kroplową osłonę kabiny ze zmienionym płaskim wiatrochronem i główny zbiornik paliwa powiększony do 1020 l. Modyfikacje te poprawiły prędkość wznoszenia, ale obniżyły prędkość maksymalną. Wersja D-26-RA używała śmigła Curtiss o średnicy 3,96 m. By zlikwidować problemy ze statecznością w locie, spowodowane zastosowaniem kroplowej osłony i obniżeniem kadłuba za nią, od odmiany D-27-RE dodano na grzbiecie przed statecznikiem mała płetwę. Zmodyfikowano też silniki, zwiększając nieco moc, dodano nowy rozrusznik i elektryczne sterowanie zrzutem zbiorników paliwa. Na D-28RE i –RA zastosowano śmigło Curtiss, radiokompas i zmieniono układ przyrządów na tablicy.
Od odmiany D-30-RE i –RA zmodyfikowano skrzydła, dodając sterowane elektrycznie dodatkowe klapy w połowie ich cięciwy, dla ułatwienia sterowania samolotem w locie z dużymi prędkościami, zwłaszcza w nurkowaniu; zmieniono położenie fotokarabinu, reflektora do lądowania i lusterka wstecznego w kabinie. Na D35-RA dodano pod skrzydłami uchwyty dla dziesięciu rakiet. Ostatnią odmianą wersji D była D-40-RA; miała ona z powrotem silnik R-2800-59, otrzymała stację radiolokacyjną ochrony ogona, nowe celowniki K-14. Modyfikacje te wprowadzono też wstecz od odmiany D-27.
XP-47E.
Egzemplarz P-47B, na którym we wrześniu 1942 zamontowano kabinę ciśnieniową oraz silnik R-2800-59 ze śmigłem Hamilton Standard. Ponieważ operacje bojowe w Europie zaczęły przenosić się na niższe wysokości, projektu nie rozwijano.
XP-47F.
Samolot wersji P-47B, na którym zamontowano nowe skrzydła o laminarnym przepływie, prostokątnym obrysie i zwiększonej o 372 mm rozpiętości, ale mniejszej powierzchni nośnej; oblatany 17 września 1942. Nie rozwijano dalej projektu z uwagi na niezbyt zachęcające wyniki testów.
P-47G.
Samoloty wersji D produkowane na licencji w zakładach Curtiss w Buffalo od grudnia 1942 do marca 1944. Od wersji D można je odróżnić tylko po numerach seryjnych.
XP-47H.
W 1943 na dwóch maszynach P-47D-15 zamontowano nowy silnik widlasty Chrysler XIV-2220-1, chłodzony cieczą, 16-cylindrowy w układzie odwróconej litery V z turbosprężarką, o mocy startowej 2500 KM i stałej 2150 KM. W tym celu przekonstruowano cały nos maszyny, zabudowując też pod kadłubem dużą chłodnicę. Długość samolotu wzrosła do 11,94 metra. Projekt rozwijano od 1943 r., ale pierwsza maszyna wzbiła się w powietrze dopiero 26 lipca 1945 r. Ponieważ specjalnie zaprojektowana dla tego silnika turbosprężarka nie była gotowa, zastosowano turbosprężarkę CH-5. Zamiast spodziewanej prędkość 788 km/h, większość źródeł podaje, że samolot osiągnął tylko 666 km/h na wysokości 9144 m. Ponieważ silnik XIV-2220-1 nie był rozwijany i nie wszedł produkcji seryjnej, zaprzestano dalszych prac nad tą wersją.
XP-47J.
Najszybsza wersja P-47; koncepcja szybkiej wersji powstała już w 1942, ale ostatecznie oblatano ją rok później. Konstrukcja była specjalnie odchudzona, przeznaczona do lotów testowych z bardzo dużymi prędkościami. Wyposażona była w lżejsze podwozie z mniejszymi kołami, turbosprężarkę CH-5 i silnik w odmianie R-2800-57 o mocy 2800 KM, zabudowany w specjalnej osłonie z wentylatorem chłodzącym; śmigło czterołopatowe o łopatach wygiętych w kształt szabli. Skrzydła o odchudzonej strukturze były uzbrojone w 6 km i nie mogły przenosić bomb. Zapas paliwa zmniejszono do 1090 litrów. Kontrakt na budowę podpisano 18 czerwca 1943 r., oblatano ją 26 listopada. 4 sierpnia 1944 w locie poziomym samolot osiągnął prędkość aż 812 km/h na wysokości 10500 m, jako pierwszy samolot tłokowy. Czas wznoszenia na 4500 m wynosił 4,5 minuty a zasięg 1720 km. Mimo propozycji budowy seryjnej, zrezygnowano z niej, ze względu na bardziej obiecujący projekt XP-72; innym, również porzuconym pomysłem było wyposażenie maszyny w przeciwbieżne śmigła.
XP-47K.
P-47D-5 na którym w lipcu 1943 eksperymentalnie obniżono grzbiet tyłu kadłuba i zamontowano kroplową osłonę kabiny z samolotu Hawker Typhoon; modyfikację zastosowano w seryjnych samolotach od wersji P-47D-25-RE i D-26-RA. Samolot ten potem wykorzystywano do testów nowego skrzydła z wersji N.
XP-47L.
Samolot P-47D numer 42-76614, z eksperymentalnie zastosowaną kroplową osłoną kabiny (jak XP-47K) i modyfikacjami charakterystycznymi dla D-22-RE: zwiększonym wewnętrznym zapasem paliwa (z 1386 do 1682 litrów), dłuższym kółkiem ogonowym, uniwersalnymi zaczepami pod skrzydłami i kadłubem.
P-47M.
Wersja specjalnie zaprojektowana do walki z niemieckimi latającymi bombami V-1 i samolotami odrzutowymi i rakietowymi, w związku z tym nacisk w niej położono na osiąganie dużych prędkości. W 4 P-47D-27-RA, oznaczonych jako YP-47M, zainstalowano silnik w wersji R-2800-57 oraz nową turbosprężarkę CH-5. Jeszcze na wysokości 9900 metrów osiągał on moc 2800 KM (z wtryskiem wody), co pozwalało osiągać prędkość 761 km/h na wys. 9800 m, a wysokość 4500 m w 5 minut. We wrześniu 1944 zabudowano fabrycznie takie silniki w 130 P-47D-30-RE (oznaczonych P-47M-1-RE); miały one płetwę grzbietową przed statecznikiem pionowym. W grudniu 1944 r. trafiły do Europy, ale okazało się, że zespół napędowy pracuje nieprawidłowo, silnik potrafił nawet w czasie lotu zgasnąć. Loty bojowe rozpoczęto dopiero pod sam koniec wojny, po wymianie silników na nowe. P-47M używała tylko 56 grupa pościgowa, której piloci odmówili latania na P-51 Mustang, preferując Thunderbolty.
P-47N.
Powstała równolegle z P-47M wersja dalekiego zasięgu do zastosowania w wojnie na Pacyfiku. W połowie 1944 trzeci prototyp YP-47M, oznaczony XP-47N, otrzymał nowe skrzydła o zwiększonej rozpiętości i powierzchni; wstawiono w nich dodatkową sekcję przy kadłubie o szerokości 45,72 cm (dzięki obcięciu końcówek rozpiętość wzrosła tylko o 18 cm), mieszczącą dodatkowe wewnętrzne zbiorniki o pojemności 422 litry każdy. Z dodatkowymi zbiornikami zewnętrznymi o pojemności 1170 l zasięg maszyny wzrósł aż do 3782 km. Nowe skrzydła poprawiły też własności lotne P-47, w tym zwrotność. Przebudowa skrzydeł i wzrost masy wymusiła zwiększenie rozstawu i wzmocnienie podwozia głównego; zastosowano też nowe opony umożliwiające operowanie z lotnisk trawiastych. Jeszcze przed oblotem 22 lipca 1944, 20 czerwca zamówiono 1900 sztuk tej wersji. Od września 1944 wyprodukowano 24 sztuki odmiany P-47N-1-RE. W porównaniu do M-1 miały one większą płetwę grzbietową.
Od odmiany P-47N-5RE dodano pod skrzydłami uchwyty dla 10 rakiet kal. 127 mm, nową radiostację, radar ochrony ogona, zmodyfikowano sterowanie przepustnicą i zapłonem. W P-47N-15-RE zastosowano silnik R-2800-73, nowy celownik K-14 i nowy system zrzutu bomb w postaci pylonów S-1 oraz zmodyfikowany fotel pilota. W P47-N-20-RE i -RA dokonano zmian w układzie paliwowym i instalacji radiowej, wzmocniono poszycie klap i lotek w okolicach mocowania rakiet.
Od odmiany P-47N-25-RE stosowano nowy silnik R-2800-77 lub -81, przebudowano podłogę kabiny i zmieniono układ sterowania kółkiem ogonowym.
Opis techniczny.
P-47D był jednomiejscowym i jednosilnikowym samolotem myśliwskim, wolnonośnym dolnopłatem z chowanym w locie podwoziem.
Płat o obrysie półeliptycznym, wyposażony w klapy i lotki; konstrukcji z dwóch stalowych dźwigarów głównych i dwóch pomocniczych oraz 20 żeber w każdej połówce; pokrycie metalowe. Zastosowano własny profil opracowany w wytwórni Kartveli S-3.
Kadłub miał konstrukcję skorupową z duraluminium. Znajdowały się w nim kolejno silnik (w osłonie NACA), ściana ognioodporna, zbiornik paliwa, opancerzona kabina pilota z odsuwaną do tyłu osłoną, turbosprężarka, a za nią ogon z usterzeniem.
Usterzenie klasyczne z pojedynczym statecznikiem pionowym, metalowe, kryte blachą.
Podwozie główne, jednogoleniowe, chowane w skrzydła w kierunku kadłuba. W stanie złożonym było skracane dzięki specjalnemu mechanizmowi. Kółko ogonowe było sprzężone ze sterem kierunku.
Napęd stanowił silnik Pratt and Whitney R-2800 "Double Wasp". Był to 18-cylindrowy, czterosuwowy silnik gwiazdowy chłodzony powietrzem, o pojemności skokowej 45 945 cm³, doładowywany przez turbosprężarkę i sprężarkę mechaniczną. Śmigło czterołopatowe, metalowe, samoprzestawialne. Instalacja paliwowa składała się z dwóch opancerzonych, samouszczelniających się zbiorników paliwa w kadłubie oraz dodatkowych zbiorników podwieszanych pod skrzydłami i kadłubem.
Uzbrojenie stanowiło 8 km Browning M2 12,7 mm w skrzydłach, po 4 w każdym z zapasem po 425 pociski na każdy. Zależnie od odmiany uzbrojenie stanowiły też bomby i niekierowane pociski rakietowe do 1134 kg łącznej wagi.
Ocena samolotu.
Samolot był dobrze opancerzony, uzbrojony i wyposażony oraz niezwykle odporny na uszkodzenia. W listopadzie 1942 r. przeprowadzono serię symulowanych walk powietrznych, w których wzięły udział P-47C, P-38F, P-39D, P-40F i P-51A. P-47C miał największą prędkość poziomą na wysokości powyżej 3000 m, przyśpieszenie w poziomie i nurkowaniu, oraz prędkość kątową w beczce. Natomiast wszystkie inne samoloty miały ciaśniejszy promień skrętu i pętli, co wynikało z dużego obciążenia powierzchni płata P-47.
We wznoszeniu był gorszy tylko od P-39D i P-38F. Późniejsze wersje miały zmienione śmigło („wiosłowe”), co poprawiało wznoszenie podczas walki. Z porównywanych maszyn najgorzej wypadał w locie przy ziemi, a najlepiej na wysokości 8000 do 12000 m, co wynikało z podwójnego układu doładowania (dwustopniowego – drugi stopień sprężarka mechaniczna z układem chłodzenia międzystopniowego i układu wtrysku wody do cylindrów przy mocy bojowej) – w tym szczególnie z zastosowania bardzo wydajnej w pierwszym stopniu (szczególnie na dużych wysokościach) turbosprężarki. Dzięki niej należał do najlepszych jednosilnikowych myśliwców wysokościowych w II wojnie światowej.
Zalecaną taktyką w ataku był atak z góry i ucieczka w poziomie, a w obronie unikanie walki kołowej i przejście do nurkowania szybkimi półbeczkami. Porównując P-47 z późniejszą wersją P-51D, P-47 przewyższał go osiągami na pułapie powyżej 7500 m, ponadto był bardziej odporny na uszkodzenia, i silniej uzbrojony. Porównując P-47 z samolotami niemieckimi, P-47 przewyższał wszystkie wersje Bf 109G i Fw 190A. Dorównywały mu dopiero wersje Bf 109G i K z silnikiem DB-605D oraz Focke-Wulf Ta 152. Wersja P-47M mogła nawet nawiązać prawie równorzędną walkę z odrzutowym myśliwcem Me 262.
Kabina pilota była przestronna, dobrze przewietrzana i ogrzewana, co zapewniało duży komfort pilotom, nie tylko z uwagi na ciepło, ale też dzięki świetnemu usuwaniu lodu z oszklenia kabiny. Wadą pierwszych wersji była duża liczba małych szyb, co ograniczało widoczność. Silne uzbrojenie pozwalało wyeliminować przeciwnika po oddaniu krótkiej celnej serii. Dużą rolę w zwiększeniu skuteczności bojowej samolotu i jego taktyce zastosowania odegrało użycie odrzucanych w locie dodatkowych zbiorników na paliwo – dzięki nim znacznie wzrósł promień skutecznego działania maszyny – pozwalało to eskortować samoloty bombowe w głąb Niemiec i podejmować walkę w ich obronie. Za swe cechy lotno-pilotażowe oraz odporność na uszkodzenia bojowe maszyna była lubiana i ceniona przez pilotów.
Pomimo dużych rozmiarów P-47 okazał się jednym z trzech najlepszych myśliwców USAAF tej wojny — pozostałymi dwoma były North American P-51 Mustang i Lockheed P-38 Lightning.
Zastosowanie.
USA.
Lotnictwo USA w sumie wykorzystało z 90% wszystkich wyprodukowanych P-47. W czerwcu 1942. pierwsze P-47B znalazły się wyposażeniu jednostek na terenie USA, gdzie w sumie wyposażono w nie 3 grupy myśliwskie. W grudniu 1942 pierwsze P-47C trafiły do pierwszej grupy myśliwskiej w Anglii. Po raz pierwszy bojowo użyto je 10 marca 1943, a pierwsze zestrzelenia uzyskano 15 kwietnia. Używano ich do eskorty bombowców na dużych wysokościach oraz do tzw. wymiatania (zwalczanie wrogich myśliwców).
W styczniu 1943 wyposażone w nie 8 Flotę Powietrzną stacjonującą w Wielkiej Brytanii; w październiku 9 Flotę; w listopadzie i grudniu 1943 również 12 i 15 Flotę, stacjonujące we Włoszech.
Od maja 1943 w P-47 wyposażano jednostki walczące na Pacyfiku i Dalekim Wschodzie.
Stopniowo, gdy rolę eskorty bombowców dalekiego zasięgu przejmowały P-51 Mustang, Thunderbolty coraz częściej wykorzystywano do atakowania celów naziemnych i wsparcia wojsk lądowych, gdzie ich silna konstrukcja i opancerzenie były bardzo przydatne.
Wielka Brytania.
Wielka Brytania była najliczniejszym użytkownikiem P-47 po USA, w sumie dostarczono do niej 830 maszyn. Wyposażono w nie wyłącznie dywizjony walczące w Azji Południowo-Wschodniej. Loty bojowe rozpoczęto we wrześniu 1944 roku. P-47 oznaczono jako Thunderbolt Mk. I, a nowsze wersje z obniżonym tyłem kadłuba i kroplową osłoną kabiny Thunderbolt Mk. II.
P-47 używano również w lotnictwach 18 innych krajów. Najliczniej we francuskim – 446 maszyn, oraz ZSRR – 196 maszyn.
Polacy i P-47.
Jesienią 1943 rozpatrywano możliwość wyposażenia części jednostek Polskich Sił Powietrznych na Zachodzie w maszyny P-47, ale ostatecznie otrzymały one samoloty P-51 Mustang.
Kilku polskich pilotów walczyło na P-47 w różnych jednostkach. Zimą z 1943 na 44 część pilotów z Polskich Sił Powietrznych odsunięta od lotów znalazła się w składzie 61 dywizjonu 56 Grupy Pościgowej lotnictwa USA. Dowodził nią Polak z pochodzenia, Francis Gabreski. Polacy pod jego dowództwem latali na P-47C, D i M i zestrzelili wiele niemieckich maszyn. Kapitan Bolesław Gładych miał 11 zestrzeleń, co dało mu 8. miejsce wśród amerykańskich asów latających na P-47.

</doc>
<doc id="427329" url="https://pl.wikipedia.org/wiki?curid=427329" title="Sendai">
Sendai

 – stolica prefektury Miyagi w Japonii i największe miasto regionu Tōhoku (północno-wschodnia część wyspy Honsiu). Ma powierzchnię 786,35 km2 . W 2020 r. mieszkało w nim 1 097 196 osób, w 523 620 gospodarstwach domowych (w 2010 r. 1 045 903 osoby, w 464 857 gospodarstwach domowych). Miasto jest jednym z miast oznaczonych rządowym rozporządzeniem. Zostało założone w 1600 przez daimyō Masamune Date i jest znane jako „Miasto Drzew” (杜の都 - "Mori no Miyako", dosł.: „Leśna Stolica”).
Historia.
Chociaż okolice Sendai były zamieszkane już przed 20 000 lat, historia Sendai jako miasta rozpoczęła się w 1600, gdy zostało ono założone przez daimyō Masamune Date.
Date nie był zadowolony ze swojej poprzedniej siedziby, Iwadeyamy, która była położona w północnej części jego ziem i trudno dostępna z Edo (obecnie Tokio). Sendai miało idealną lokalizację, w centrum jego nowo określonego terytorium, przy głównej drodze do Edo i w pobliżu morza. Ieyasu Tokugawa udzielił Masamune Date zezwolenia na budowę nowego zamku w Aobayama w Sendai po bitwie pod Sekigaharą. Aobayama była lokalizacją zamku używanego przez poprzedniego władcę obszaru Sendai.
W tym okresie nazwę Sendai zapisywano jako 千代 (dosłowne znaczenie to „tysiąc pokoleń”), z powodu świątyni w Aobayama, w której znajdowały się posągi „tysiąca buddów”. Masamune zmienił kanji na 仙臺, które później przekształciły się w 仙台 (dosłownie „pustelnik na platformie”). Kanji zostały zaczerpnięte z chińskiego poematu wychwalającego pałac stworzony przez Han Wendi (漢文帝, 202–157 p.n.e.), cesarza chińskiej dynastii Han (imię własne Liú Héng, 劉恆), przez porównanie go z mitycznym pałacem w górach Kunlun. Podobno Masamune wybrał te kanji, aby zamek prosperował tak długo, jak góra zamieszkana przez nieśmiertelnego pustelnika. Masamune rozkazał rozpoczęcie budowy zamku Sendai w grudniu 1600, a budowę miasta Sendai w 1601. Siatka prostopadłych ulic w centrum współczesnego Sendai jest oparta na jego planach.
Sendai zostało zarejestrowane jako miasto 1 kwietnia 1889, w wyniku likwidacji hanów. W momencie rejestracji obszar miasta wynosił 17,45 km², a liczba mieszkańców wynosiła 86 tysięcy. Jednakże miasto znacznie powiększyło się poprzez siedem przyłączeń w latach 1928–1988. Sendai zostało miastem oznaczonym rządowym rozporządzeniem 1 kwietnia 1989. W 1999 liczba mieszkańców przekroczyła milion.
Sendai stało się znane jako „Miasto Drzew” (杜の都 "Mori no Miyako") co najmniej przed II wojną światową. Stało się tak, ponieważ han Sendai zachęcał mieszkańców do sadzenia drzew przy domach. W efekcie wiele domów i chramów w centrum Sendai posiada „przydomowe lasy” (屋敷林 yashiki-rin), które były używane jako źródło drewna i innych materiałów. Naloty w czasie II wojny światowej zniszczyły wiele zieleni, wiele też stracono w okresie powojennej odbudowy i rozwoju. Sendai nadal jest znane jako Miasto Drzew, ale zawdzięcza to głównie dużym wysiłkom podejmowanym w celu przywrócenia zieleni na terenie miasta.
Geografia.
Sendai jest położone na 38°16'05" szerokości północnej i 140°52'11" długości wschodniej. Powierzchnia miasta wynosi 788,09 km² i rozciąga się od Pacyfiku do gór Ōu, które stanowią odpowiednio wschodnią i zachodnią granicę prefektury Miyagi. W rezultacie, geografia miasta jest dość zróżnicowana. Wschodnie Sendai jest położone na równinie, centrum miasta jest pagórkowate, a części zachodnie - górzyste. Najwyższym punktem miasta jest wulkan Funagata, o wysokości 1 500 m nad poziomem morza.
W obrębie Sendai znajduje się odcinek rzeki Hirose o długości 45 km. Jest ona dobrze znanym symbolem Sendai, szczególnie dzięki temu, że pojawia się w tekście "Aoba-jō koi-uta" (青葉城恋唄; dosłownie: "Pieśń miłosna z zamku Aoba"), popularnej piosenki śpiewanej przez Muneyuki Satō. Zamek Sendai został zbudowany blisko rzeki, którą zamierzano wykorzystać jako fosę. Rzeka często wylewała, aż do lat pięćdziesiątych XX w. Dopiero zapory i śluzy zbudowane w latach sześćdziesiątych i siedemdziesiątych sprawiły, że powodzie są już rzadkością. Rzeka jest obecnie znana z czystej wody i naturalnego piękna. Została wybrana przez Japońską Agencję Środowiska Naturalnego (Japan's Environment Agency) jako jedna ze 100 Wielkich Wód Japonii.
Większość gór wokół Sendai to uśpione wulkany. Najsłynniejszym z nich jest Zaō. W mieście jest wiele gorących źródeł. U brzegów prefektury Miyagi i całego regionu Tōhoku występują trzęsienia, także dna morskiego, co powoduje fale tsunami. Tak stało się w dniu 16 sierpnia 2005 oraz 11 marca 2011 w czasie wielkiego trzęsienia ziemi u wybrzeży Honsiu.
Klimat.
Sendai leży w strefie klimatu umiarkowanego. Średnia temperatura w mieście wynosi 12,1 °C (53,8 °F), a średnie roczne opady wynoszą 1241,8 mm. Najwyższa zanotowana temperatura to 36,8 °C (98,2 °F), a najniższa to -11,7 °C (10,9 °F). Przeciętny rok ma 16,8 dni z temperaturą przekraczającą 30 °C i tylko 2,2 dnia z temperaturą spadającą poniżej 0 °C, co jest współczynnikiem niższym niż w pozostałych głównych miastach Japonii. Miasto jest rzadko nawiedzane przez tajfuny i przeciętnie tylko przez 6 dni w roku notuje się opady śniegu powyżej 10 cm. Pora deszczowa w Sendai rozpoczyna się zwykle pod koniec czerwca lub na początku lipca, czyli później niż w większości japońskich miast.
Demografia.
W 2005 liczba mieszkańców wynosiła 1 028 214 osób, a gęstość zaludnienia – 1 304,69 osób na km². Całkowita powierzchnia miasta wynosi 788,09 km². Większość ludności zamieszkuje w zurbanizowanych obszarach w pobliżu linii kolejowych i metra. Spis powszechny w 2000 wykazał, że 88,5% populacji (892 252 osób) mieszkała na obszarze 129,69 km², co stanowiło zaledwie 16,6% całkowitej powierzchni miasta. Gęstość zaludnienia na tym obszarze wynosiła 6879,9 osób/km², co przekraczało ponad pięciokrotnie średnią gęstość zaludnienia miasta w tym czasie (1286,6 osób/km²). Około 10 000 osób w Sendai nie jest obywatelami Japonii.
W 2005 w Sendai znajdowało się 444 514 gospodarstw domowych. Średni rozmiar dospodarstwa domowego wynosił 2,31 osoby. Rozmiar średniego gospodarstwa domowego zmniejsza się z każdym rokiem, ze względu na zwiększającą się liczbę gospodarstw jednoosobowych. W Sendai mieszka wielu (w porównaniu z innymi grupami wiekowymi) dwudziestolatków oraz osób, które niedawno ukończyły 30 i 50 lat. Jest to wynik pierwszego i drugiego szczytu urodzeń ("baby boom") w Japonii oraz obecności wielu młodych ludzi studiujących w Sendai. Średni wiek mieszkańca Sendai to 38,4, co jest jednym z najniższych spośród głównych miast Japonii.
Dzielnice.
Sendai ma 5 dzielnic (区 - "ku"), które zostały stworzone, gdy miasto zostało oznaczone rządowym rozporządzeniem w 1989. Wybierając nazwy dla dzielnic świadomie unikano nazw wskazujących położenie (np. północ, centrum).
Dzielnice Sendai:
Polityka.
System polityczny Sendai jest podobny do występującego w innych japońskich miastach, ponieważ "Ustawa o lokalnej autonomii" ujednolica wszystkie jednostki miejskie w zakresie organizacji i władzy. Ponieważ jednak Sendai jest miastem oznaczonym rządowym rozporządzeniem, w niektórych obszarach ma taką samą jurysdykcję jak prefektury.
Na lokalny rząd Sendai składa się rada miejska i burmistrz, przy czym burmistrz dysponuje silną władzą. Burmistrz jest wybierany w wyborach powszechnych na obszarze miasta. Członkowie Rady Miejskiej Sendai są wybierani w 5 okręgach wyborczych, odpowiadających dzielnicom miasta. Liczba członków rady przypisanych do okręgów jest uzależniona od liczby mieszkańców. W maju 2005 rada liczyła 60 członków: 17 z okręgu Aoba, 11 z Miyagino, 8 z Wakabayashi, 13 z Taihaku i 11 z Izumi. Rada Miejska wybiera przewodniczącego i wiceprzewodniczącego. Sendai ma dwóch wiceburmistrzów, którzy nie są wybierani przez mieszkańców.
Ekonomia.
Sendai stanowi centrum gospodarki regionu Tōhoku, a także stanowi podstawę regionalnej logistyki i transportu. Gospodarka miasta opiera się w dużym stopniu na handlu detalicznym i usługach. Te dwa sektory obejmują około dwóch trzecich miejsc pracy oraz blisko połowę przedsiębiorstw.
Sendai jest często określane jako gospodarka oddziałów, ponieważ niewiele przedsiębiorstw ma w tym mieście swoje główne siedziby. Różne autorytety współpracują, starając się złagodzić ten problem, głównie poprzez zachęcanie przedsięwzięć w dziedzinie high-tech, dla których bazę stanowi Uniwersytet Tohoku, dobrze znany z wydziałów inżynieryjnych i nauk ścisłych. W wyniku tych prób powstało kilka bardzo zyskownych projektów, jak Sendai-Finland Wellbeing Center, ale na trwałe rezultaty dla ekonomii miasta i liczby miejsc pracy przyjdzie jeszcze poczekać.
Głównym dostawcą energii elektrycznej dla regionu jest Tohoku Electric Power, którego główna siedziba znajduje się w Sendai.
Transport.
Centralnym punktem sieci transportowej miasta jest dworzec kolejowy, należący do JR (Kolej Wschodniojapońska). Stacja jest obsługiwana przez osiem linii JR i jest główną stacją dla dwóch linii superekspresów Shinkansen: Tōhoku i Akita. Stacja jest połączona ze stacją metra za pomocą przejścia podziemnego.
Sendai posiada własne metro (linia północ-południe), które należy do najdroższych w Japonii, z cenami biletów zaczynającymi się od 200 yenów. Miasto rozpoczęło budowę linii wschód-zachód, która została ukończona w 2015. Nowa linia jest krytykowana z powodu zbyt wysokich kosztów, spowodowanych nadmiernie optymistycznymi szacunkami i trudnościami stwarzanymi przez środowisko naturalne. Zwolennicy utrzymują, że nowa linia metra jest konieczna do zapobieżenia rozbiciu miasta, zmniejszy obciążenie środowiska w mieście przez zachęcenie do korzystania z transportu publicznego oraz że budowa opiera się na dokładnych szacunkach. Sendai Shimin Ombudsman założył sprawę sądową przeciwko burmistrzowi Sendai, aby zapobiec akceptacji opłat za budowę.
Miasto jest obsługiwane przez lotnisko Sendai, posiadające połączenia międzynarodowe do kilku krajów oraz przez port Sendai. Pomimo swojej nazwy, Międzynarodowy Port Lotniczy Sendai znajduje się w sąsiednim mieście Natori, znajdującym się na południe od Sendai. Lotnisko jest połączone linią kolejową z miastem Sendai.
Sendai jest otoczone siecią autostrad. Autostrada Tōhoku biegnie przez zachodnią część Sendai w kierunku północ-południe i jest połączona z innymi autostradami, takimi jak: droga Sendai-Nambu, droga Sendai-Tobu, droga ekspresowa Sanriku (droga Sendai-Matsushima) i droga Sendai-Hokubu.
Kultura.
Święta.
Najsłynniejszym festiwalem w Sendai jest Festiwal Tanabata, największy w Japonii. Rocznie przyjeżdża z tego powodu do Sendai ponad 2 miliony osób. Tanabata jest spokojne, w porównaniu z innymi tradycyjnymi festiwalami, przede wszystkim dlatego, że główną atrakcją są wymyślne dekoracje. Bardziej typowy przebieg ma Festiwal Aoba Matsuri: mikoshi, floats, parada samurajska i tradycyjne tańce. Zgodnie z miejscowym obyczajem noworoczne dekoracje są palone podczas Festiwalu Dontosai, czemu towarzyszą modły o zdrowie w nowym roku. Jest to najstarszy festiwal w prefekturze Miyagi.
W Sendai mają miejsce również różne współczesne festiwale, między innymi Festiwal Jazzu Ulicznego Jōzenji, Festiwal Michinoku Yosakoi oraz Gwiezdny Orszak Sendai ("Sendai Pageant of Starlights"). Festiwal Jazzu Ulicznego Jōzenji jest jednym z największych amatorskich festiwali muzycznych w Japonii, w którym w ostatnich latach uczestniczyło ponad 500 grup. Jego początki sięgają roku 1991, gdy był festiwalem jazzowym, wkrótce jednak zaczęto akceptować zgłoszenia bez względu na rodzaj muzyki. Dla podkreślenia tego faktu nazwa festiwalu zawiera „jazz uliczny” ("street jazz"). Festiwal Michinoku Yosakoi jest festiwalem tanecznym, wywodzącym się z Festiwalu Yosakoi, który ma miejsce w Kōchi. Podczas festiwalu "Sendai Pageant of Starlights" drzewa w centrum Sendai są dekorowane lampkami. Wydarzenie to było impulsem do obchodów Festiwalu Świateł w partnerskim mieście Sendai, Riverside. Festiwal jest krytykowany przez obrońców środowiska z powodu wysokiego zużycia energii elektrycznej i niszczenia drzew.
Sport.
Chociaż już w latach 1973–1977 Sendai było tymczasową siedzibą zespołu baseballowego Chiba Lotte Marines, miasto było praktycznie ignorowane przez zawodowy sport aż do 1994. W tym roku drużyna piłkarska przedsiębiorstwa Tohoku Electric Power przekształciła się w odrębny klub o nazwie Brummel Sendai, stawiając sobie jako cel wejście do J. League (najwyższa liga w Japonii). Cel ten został osiągnięty w 1999, gdy J.League została rozszerzona o siódmą grupę. W tym samym czasie zmieniono nazwę drużyny na Vegalta Sendai. Mimo iż w ostatnich latach zespół nie radzi sobie najlepiej, jest znany z silnego wsparcia przez fanów.
Miasto jest również znane jako kolebka japońskiego łyżwiarstwa figurowego. Z Sendai pochodzi m.in. Yuzuru Hanyū – dwukrotny mistrz olimpijski (2014, 2018) i dwukrotny mistrz świata (2014, 2017) oraz Shizuka Arakawa – mistrzyni olimpijska z Turynu.
W 2005 liczba zawodowych zespołów sportowych w Sendai dość nieoczekiwanie wzrosła do trzech. Drużyna baseballowa Tohoku Rakuten Golden Eagles została przyjęta jako nowy zespół Pacific League (Ligi Pacyficznej), co było poprzedzone szeroko nagłośnionym zamieszaniem związanym z połączeniem drużyn Kintetsu Buffaloes i Orix BlueWave, które doprowadziło do pierwszego strajku w historii zawodowego baseballu w Japonii. Dodatkowo, Sendai 89ers znajduje się wśród sześciu pierwszych zespołów nowo powstałej Japan Basketball League (Japońska Liga Koszykówki), której rozgrywki rozpoczęły się w listopadzie 2005. Drużyna wciąż jest stosunkowo nieznana, nawet wśród mieszkańców Sendai.
Wśród dorocznych wydarzeń sportowych w Sendai można wymienić Sendai Cup, międzynarodowy turniej piłki nożnej do lat 18, oraz Międzynarodowy Półmaraton Sendai. W mieście znajduje się wiele obiektów sportowych, między innymi Stadion Sendai, Fullcast Stadium Miyagi, Sendai City Gymnasium, Izumigatake Ski Resort, Izumi Kogen Spring Valley Ski Resort, Sendai Highland oraz Shellcom Sendai. Tohoku Fukushi University i Sendai Ikuei Gakuen High School są znane z dobrych programów sportowych, ostatnia z tych szkół szczególnie w dziedzinie baseballu.
W 2006 Sendai było gospodarzem Mistrzostw Świata w Koszykówce. Oprócz tego, w tym samym roku w Sendai rozgrywano mecze Mistrzostw Świata w Siatkówce
Muzea.
Muzeum Miejskie w Sendai prezentuje różnorodne eksponaty związane z rodem Date i historią Sendai. Niekiedy można tam zobaczyć słynną zbroję Masamune Date oraz przedmioty związane z podróżą Tsunenagi Hasekury do Rzymu. Inne historyczne eksponaty można też oglądać w wielu świątyniach i muzeach w mieście, przykładowo w mauzoleum Zuihōden.
Muzeum Sztuki w Miyagi jest największym muzeum sztuki w Sendai. W ramach projektu Miasto Rzeźb w różnych miejscach publicznych umieszczono 24 rzeźby. Najważniejszym muzeum naukowym jest Muzeum Historii Naturalnej Uniwersytetu Tohoku. Kosmiczne Muzeum dla Dzieci w Sendai oraz Muzeum Nauki w Sendai kierują swoją ofertę przede wszystkim do dzieci. W Sendai znajdują się też muzea poświęcone bardziej konkretnym dziedzinom, na przykład Muzeum Literatury w Sendai, Muzeum Sztuki Serizawy Keisuke oraz Muzeum Pojazdów w Sendai.
Zabytki.
W Sendai znajduje się wiele historycznych miejsc związanych z rodem Date. W pobliżu centrum miasta, na górze Aoba, znajdują się ruiny zamku Sendai. Można stamtąd podziwiać panoramę miasta. Mauzoleum Zuihōden jest grobem Masamune Date. Znajduje się tam też wiele eksponatów powiązanych z rodem Date. Jest ono zlokalizowane na wzgórzu nazywanym Kyogamine, będącym tradycyjnym miejscem spoczynku członków rodziny Date. Zbudowany przez Masamune w 1607 chram Ōsaki Hachiman został uznany za skarb narodowy.
Nowsze zabytki to między innymi dom słynnego poety Bansui Doi oraz pomnik uwieczniający chińskiego pisarza Lu Xuna, znajdujący się przy Muzeum Miejskim. Inny pomnik Lu Xuna znajduje się na terenie Uniwersytetu Katahira, gdzie pisarz studiował medycynę. Wśród starszych zabytków znajdują się grobowiec Tōmizuka, pochodzący z IV lub początku V wieku oraz Muzeum Tomizawa, zbudowane dokładnie nad odkrywką z epoki kamiennej sprzed 20 000 lat.
Przyroda.
Zachodnie Sendai obejmuje wiele pięknych miejsc, w większości położonych wokół gorących źródeł Akiu i Sakunami. W pobliżu Akiu znajdują się między innymi wodospady Akiu, niekiedy zaliczane do trzech wielkich wodospadów Japonii, a także znany z pięknych kolorów jesienią wąwóz Rairai. W wąwozie Futakuchi znajduje się kilka wodospadów zaliczanych do pomników przyrody oraz klify Banji, będące przykładem bazaltowych kolumn.
Także tereny wokół Sakunami są znane ze swojego piękna, dzięki kwitnącym wiśniom na wiosnę i pięknym kolorom jesienią. W pobliżu znajdują się wodospady Hōmei. Tą nazwą określa się różne wodospady w górnej części rzeki Hirose. Nazwa „Hōmei” (鳳鳴; dosłownie "krzyk feniksa") wywodzi się podobno z tego, że dźwięk spadającej wody przypominał starożytnym mieszkańcom krzyk legendarnego ptaka.
W pobliżu centrum Sendai można znaleźć wiele terenów zielonych. Wąwóz Tatsunokuchi prezentuje wspaniałe widoki, w pobliżu mostu Otayama można znaleźć skamieniałe drewno, a parki Nishi i Tsutsujigoka stanowią tradycyjne miejsce podziwiania kwitnących wiśni. Rzeka Hirose i tereny pływowe Gamo są miejscami, gdzie można zobaczyć naturalne środowisko i zwierzęta. Ratusz Sendai stworzył listę 100 pięknych i zielonych miejsc w obrębie miasta (lista w języku japońskim).
Miejscowe potrawy i rzemiosło.
Z Sendai pochodzi kilka potraw, w tym gyūtan (牛タン, krowi język, najczęściej grillowany), hiyashi chūka (chiński makaron na zimno) oraz robatayaki (japoński rodzaj barbecue). Ponieważ jednak robatayaki zostało później wprowadzone w Kushiro, gdzie danie zostało rozwinięte i spopularyzowane, wielu ludzi uważa, że pochodzi ono właśnie z Kushiro. Zundamochi (ずんだ餅, kulki mochi ze słodką, jasnozieloną pastą sojową) oraz sasa-kamaboko (笹かまぼこ, kamaboko w kształcie liści bambusa) także są uważane za specjalność Sendai. Sendai jest także znane z dobrego sashimi, sushi i sake. Wynika to z faktu, że Sendai jest położone w pobliżu kilku głównych portów rybackich, takich jak Kesennuma, Ishinomaki i Shiogama oraz z tego, że głównym produktem prefektury Miyagi jest ryż.
Chociaż często uważa się, że kaiten-zushi (sposób podawania sushi w barach poprzez ustawianie potraw na taśmie obrotowej) pochodzi z Sendai, to w rzeczywistości system ten ma swój początek w Osace. W Sendai powstała jednak pierwsza we wschodniej Japonii restauracja kaiten-zushi.
Wiele gałęzi rzemiosła z Sendai wywodzi się z okresu Edo, gdy rozwijały się pod wpływem rodu Date. Przykłady to Sendai Hira, ręcznie tkana tkanina z jedwabiu, ceramika Tsutsumiyaki i papier yanagi'u washi. Inne rzemiosła, takie jak umowegi zaiku (wyroby ze skamieniałego drewna), zostały rozwinięte przez nisko stojących w hierarchii samurajów, zmuszonych do dorabiania. Lalki kokeshi stały się popularne dzięki temu, że sprzedawano je jako pamiątki przy ciepłych źródłach. Stosunkowo nowe wynalazki (powstałe po restauracji Meiji) to lakiernictwo Sendai Tsuishu i Tamamushinuri.
Ciekawe miejsca.
Sendai Mediatheque jest wielofunkcyjnym budynkiem mieszczącym bibliotekę miejską, galerie i studio filmowe, otwarte dla wszystkich zainteresowanych. Budynek został zaprojektowany przez Toyo'o Itō i jest znany z innowacyjnej architektury.
Stosunkowo wysokimi budynkami w centrum Sendai, oferującymi widok na panoramę miasta, są: budynek AER, Biura Prefektury Miyagi oraz budynek SS30. Sendai Daikannon to około stumetrowej wysokości pomnik bogini Kannon. Został zbudowany przez nieistniejącą już firmę podczas okresu japońskiej "bańki spekulacyjnej". Mimo iż można z niego podziwiać panoramę, jest nielubiany przez wielu miejscowych ludzi. Częściowo wynika to z tego, że wydaje się on nieco nie na miejscu pośrodku dzielnicy mieszkaniowej, a częściowo ponieważ wielu ludzi widzi w nim symbol chciwości, nie wiary.
Edukacja.
Sendai jest niekiedy nazywane „miastem akademickim”, ponieważ w zestawieniu z liczbą ludności ma wiele uniwersytetów. Uniwersytet Tohoku jest centralnym punktem kształcenia wyższego w mieście. Jest jednym z siedmiu w Japonii uniwersytetów cesarskich. W 1999 w ankiecie Asiaweek został uznany za najlepszy uniwersytet multidyscyplinarny w Azji.
W Sendai mieszczą się również:
Miasta partnerskie.
Zagraniczne miasta partnerskie i zaprzyjaźnione.
Sendai ma długa historię związków z miastami partnerskimi. Jego związek z Riverside (rozpoczęty 9 marca 1957) był drugim związkiem między japońskim a amerykańskim miastem, zaraz po Nagasaki i St. Paul. Relacje z Changchun i Dallas są określane jako „przyjazne miasta”, ale praktycznie nie różnią się od związków z miastami partnerskimi. Sendai ma również przyjazne stosunki z samorządami innych miast, takich jak Helsinki (Finlandia), Sewilla (Hiszpania) i Tainan (Tajwan), chociaż nie są one oficjalnie uznane za miasta partnerskie lub zaprzyjaźnione.

</doc>
<doc id="427331" url="https://pl.wikipedia.org/wiki?curid=427331" title="Tristan Gale">
Tristan Gale

Tristan Gale (ur. 10 sierpnia 1980 w Ruidoso) – amerykańska skeletonistka, mistrzyni olimpijska i brązowa medalistka mistrzostw świata.
Kariera.
Największy sukces w karierze osiągnęła w 2002 roku, kiedy zdobyła złoty medal podczas igrzysk olimpijskich w Salt Lake City. W zawodach tych wyprzedziła swą rodaczkę, Leę Ann Parsley i Alex Coomber z Wielkiej Brytanii. Był to pierwszy raz w historii, kiedy na igrzyskach kobiety rywalizowały w skeletonie, wobec czego Gale została pierwszą w historii mistrzynią olimpijską w tym sporcie. Na rozgrywanych rok później mistrzostwach świata w Nagano Amerykanka zajęła trzecie miejsce. Wyprzedziły ją tam Michelle Kelly z Kanady oraz Rosjanka Jekatierina Mironowa. Swoje jedyne podium w zawodach Pucharu Świata wywalczyła 30 listopada 2002 roku w Park City, gdzie była najlepsza. W klasyfikacji generalnej sezonu 2002/2003 zajęła trzecie miejsce za Michelle Kelly i jej rodaczką, Lindsay Alcock. W 2006 roku zakończyła karierę.

</doc>
<doc id="427332" url="https://pl.wikipedia.org/wiki?curid=427332" title="José Antonio Primo de Rivera">
José Antonio Primo de Rivera

José Antonio Primo de Rivera y Sáenz de Heredia, od 1930 markiz de Estella, Grand Hiszpanii (ur. 24 kwietnia 1903 w Madrycie, zm. 20 listopada 1936 w Alicante) – hiszpański polityk, jeden z twórców i czołowych ideologów narodowego syndykalizmu, lider narodowo-syndykalistycznej partii "Falange Española".
Był synem generała Miguela Primo de Rivery, markiza de Estella, premiera Hiszpanii w latach 1923–1930. W 1933 r. założył "Falange Española (FE)", partię opartą na narodowo-syndykalistycznej ideologii. W 1934 r. Falanga połączyła się z "Juntas de Ofensiva Nacional-Sindicalista", tworząc "Falange Española de las Juntas de Ofensiva Nacional-Sindicalista (FEJONS)", której Primo de Riviera został przewodniczącym. W wyborach 1936 r. Falanga zdobyła tylko 0,7% głosów, ale po zwycięstwie lewicowego Frontu Ludowego i wobec narastającego chaosu polityczno-gospodarczego, partia coraz bardziej zaczęła zyskiwać na znaczeniu, osiągając w lipcu 1936 liczbę 40 tysięcy członków.
14 marca 1936 r. aresztowano go w związku z organizowanymi przez członków Falangi zamachami. 18 lipca 1936 r. wybuchła wojskowa rebelia przeciwko legalnemu lewicowemu rządowi i prezydentowi – Manuelowi Azañie. 3 października Primo de Rivera został formalnie oskarżony. 18 listopada skazano go na śmierć przez rozstrzelanie, a 20 listopada wyrok ten wykonano 
Po śmierci jego postać urosła do rangi legendy jako „męczennika antykomunistycznej krucjaty”, poległego w imię „Boga i Hiszpanii” ("Caídos por Dios y por España"). Obecnie ciało Josè Antonio Primo de Rivery spoczywa w Dolinie Poległych, monumentalnym mauzoleum poświęconym ofiarom hiszpańskiej wojny domowej.
Rodzina.
Siostra José Antonio, Pilar Primo de Rivera, założyła i kierowała Sekcją Kobiecą ("Sección Femenina") w ramach Falangi.

</doc>
<doc id="427339" url="https://pl.wikipedia.org/wiki?curid=427339" title="Dekstran">
Dekstran

Dekstran – polimer glukozy o wysokim ciężarze cząsteczkowym rozpuszczalny w wodzie, stosowany w medycynie jako płyn krwiozastępczy, w przemyśle spożywczym dekstran jest stosowany jako zagęstnik i emulgator, a w kosmetyce służy jako składnik pudrów i pomadek. Polimer ten może z powodzeniem zastępować gumy i śluzy roślinne używane, np. do klejenia. Jest też wykorzystywany w drukarstwie tkanin, w przemyśle fotograficznym, jako dodatek do papieru i mas plastycznych oraz surowiec przy wyrobie tabletek i kapsułek. Wytwarzany jest ze śluzu pokrywającego komórki bakterii "Leuconostoc mesenteroides".
Farmakokinetyka.
Dekstran podawany jest we wlewie dożylnym. Czas półtrwania wynosi 6 - 8 h. Wydalanie następuje głównie przez nerki (w mniejszym stopniu biorą w nim udział płuca). Niewydalony dekstran ulega metabolizmowi w wątrobie do dwutlenku węgla i wody. Nie przenika przez barierę krew-mózg.
Mechanizm działania.
Do podaniu i.v. podnosi ciśnienie osmotyczne i zwiększa objętość osocza (1 g dekstranu wiąże 20 ml wody). Ponadto zmniejsza lepkość krwi (przeciwdziała to agregacji krwinek). Trzeba jednak pamiętać, że dekstran nie ma właściwości wiązania i przenoszenia tlenu, dlatego nie może być stosowany jako substytut pełnej krwi.
Interakcje.
Płynów infuzyjnych zawierających dekstran nie należy podawać równocześnie z ampicyliną, kwasem askorbinowym, chlorpromazyną, barbituranami i prometazyną, ponieważ mogą tworzyć się połączenia kompleksowe lub lek może ulec wytrąceniu.
Przetaczanie krwi a wiara.
Propagowany przez Świadków Jehowy jako alternatywa dla transfuzji krwi.

</doc>
<doc id="427340" url="https://pl.wikipedia.org/wiki?curid=427340" title="Mary Alison Glen-Haig">
Mary Alison Glen-Haig

Dame Mary Alison Glen-Haig (ur. 12 lipca 1918 w Londynie, zm. 15 listopada 2014) – brytyjska działaczka sportowa, lekarka, olimpijka w szermierce, członkini Międzynarodowego Komitetu Olimpijskiego.
Jako zawodniczka uczestniczyła w czterech olimpiadach - od 1948 do 1960. Startowała także w Igrzyskach Wspólnoty Brytyjskiej (w latach 1950-1958) oraz szermierczych mistrzostwach świata (w latach 1937-1959). Pracowała na kierowniczych stanowiskach w służbie zdrowia, była m.in. dyrektorem szpitala HRH Princess Christian Hospital Windsor (1981-1985).
Pełniła szereg funkcji w organizacjach sportowych. Od 1948 reprezentowała środowisko szermiercze w Brytyjskim Komitecie Olimpijskim, od 1972 wchodząc w skład komitetu wykonawczego. W latach 1964-1973 przewodniczyła Amatorskiej Unii Kobiecej Szermierki, następnie Stowarzyszeniu Szermierki Amatorskiej (1973-1986). Była przedstawicielką Wielkiej Brytanii w Międzynarodowej Federacji Szermierczej, w 1999 otrzymała honorowe członkostwo tej Federacji. W latach 1981-1991 była prezydentem Brytyjskiego Stowarzyszenia Sportu Niepełnosprawnych, następnie prezydentem honorowym.
W 1982 została wybrana do Międzynarodowego Komitetu Olimpijskiego. Brała udział w pracach Komisji Medycznej MKOl, w 1994 została członkiem honorowym MKOl. Dama Komandor Orderu Imperium Brytyjskiego (DBE).

</doc>
<doc id="427341" url="https://pl.wikipedia.org/wiki?curid=427341" title="Mikołaj Małachowski (1730–1784)">
Mikołaj Małachowski (1730–1784)

Mikołaj Małachowski hrabia herbu Nałęcz (ur. 1730 roku, zm. 29 września 1784 roku) – wojewoda sieradzki od 1775, wojewoda łęczycki od 1773, starosta opoczyński w latach 1752-1783, rotmistrz chorągwi 2. Brygady Kawalerii Narodowej, rotmistrz powiatu opoczyńskiego w 1764 roku.
Życiorys.
Syn Jana i Izabeli de Rychty Humieckiej, brat Jacka, Antoniego i Stanisława. Ożenił się z Marianną Ewą Męcińską w 1759. Miał z nią córkę Izabelę (żonę Franciszka Ksawerego Rostworowskiego) i 2 synów: Jana Nepomucyna (1764–1822) i Stanisława Aleksandra (1770–1849).
Wybrany posłem na sejm 1756 roku z powiatu opoczyńskiego. Był posłem z województwa sandomierskiego na sejm 1758 roku. Poseł na sejm nadzwyczajny 1761 roku z województwa sandomierskiego. 29 kwietnia 1761 roku zerwał sejm nadzwyczajny. Poseł na sejm 1762 roku. Był członkiem konfederacji Czartoryskich w 1764 roku. Był posłem na sejm konwokacyjny (1764). W 1764 roku był elektorem Stanisława Augusta Poniatowskiego z województwa sandomierskiego. Poseł, wojewoda łęczycki od 1773, wojewoda sieradzki od 1775 oraz starosta opoczyński. Został właścicielem wsi: Kozłów i miasta Włoszczowy. Członek konfederacji Andrzeja Mokronowskiego w 1776 roku. Odznaczony Orderem Orła Białego 13 grudnia 1776, a wcześniej w 1766 został kawalerem Orderu Świętego Stanisława. 
Dziedzic dóbr Końskie. Do odziedziczonego po dziadzie Stanisławie tytuł hrabiowskiego Rzeczypospolitej, dołączył otrzymany w Wiedniu w 1780 tytuł hrabiego galicyjskiego.
Pochowany w kościele pw. NMP we Włoszczowie, gdzie do dziś można oglądać jego nagrobek z czarnego marmuru. W tym samym mieście znajduje się kaplica pw. Wszystkich Świętych wzniesiona przez jego małżonkę Ewę z Męcińskich w 1787 roku, po jego śmierci jako voto dziękczynne.
Przypisy.
 

</doc>
<doc id="427347" url="https://pl.wikipedia.org/wiki?curid=427347" title="Sea Shadow">
Sea Shadow

Sea Shadow – doświadczalna jednostka pływająca opracowana przez United States Navy, Defense Advanced Research Projects Agency oraz firmę Lockheed Martin. Okręt zbudowano w technologii SWATH oraz stealth.
Program "Sea Shadow" rozpoczął się w połowie lat 80. XX w. Jego celem było opracowanie i przetestowanie wszystkich nowoczesnych technologii, które mogłyby zostać wykorzystane przy budowie superokrętów.
W latach 90. istnienie programu zostało podane do publicznej wiadomości. Wówczas rozpoczęły się próby morskie okrętu „Sea Shadow”, stacjonującego wówczas w bazie US Navy w San Diego.
W 2012 roku jednostka została przeznaczona na złom i sprzedana na aukcji za kwotę 2,5 mln dolarów.
Główne dane techniczne:

</doc>
<doc id="427353" url="https://pl.wikipedia.org/wiki?curid=427353" title="Kaszkajowie">
Kaszkajowie

Kaszkajowie – lud pochodzenia tureckiego.
Zamieszkują pustynne tereny południowego Iranu. Zajmują się koczowniczą hodowlą owiec i wielbłądów. Wyznają islam w jego szyickiej formie. Z sąsiednimi ludami porozumiewają się po persku, na co dzień jednak używają własnego języka kaszkajskiego – bardzo zbliżonego do azerskiego. Lud ten to, prawdopodobnie, sturczeni Persowie. Jest ich ok. 1,5 mln.
Nazwa ludu została wykorzystana jako marka samochodu Nissan Qashqai.

</doc>
<doc id="427357" url="https://pl.wikipedia.org/wiki?curid=427357" title="Syed Wajid Ali">
Syed Wajid Ali

Syed Wajid Ali (ur. 20 grudnia 1911 w Lahaur, zm. 14 czerwca 2008), pakistański działacz sportowy, członek Międzynarodowego Komitetu Olimpijskiego.
Starszy brat byłego ministra finansów Syeda Babara Alego, pełnił wiele funkcji rządowych w dziedzinie gospodarki i kultury. Był też wiceprezydentem Pakistańskiego Komitetu Czerwonego Półksiężyca.
Przez kilkadziesiąt lat stał na czele Pakistańskiego Stowarzyszenia Olimpijskiego. W 1959 został wybrany do Międzynarodowego Komitetu Olimpijskiego, był m.in. członkiem komisji kultury, finansów, kontaktów z mediami; w latach 1966-1970 wchodził w skład komitetu wykonawczego. W 1996 otrzymał tytuł członka honorowego MKOl.
Żonaty, miał troje dzieci.

</doc>
<doc id="427359" url="https://pl.wikipedia.org/wiki?curid=427359" title="Polscy Tatarzy">
Polscy Tatarzy



</doc>
<doc id="427368" url="https://pl.wikipedia.org/wiki?curid=427368" title="Mak wschodni">
Mak wschodni

Mak wschodni ("Papaver orientale" L.), czasami nazywany makiem tureckim – gatunek byliny należący do rodziny makowatych. Występuje w stanie dzikim w Azji Mniejszej (Armenia, Kaukaz, Persja). W Polsce jest uprawiany jako roślina ozdobna, czasami dziczejąca (efemerofit).

</doc>
<doc id="427374" url="https://pl.wikipedia.org/wiki?curid=427374" title="Pułk Jazdy Tatarskiej">
Pułk Jazdy Tatarskiej

Pułk Jazdy Tatarskiej im. Mustafy Achmatowicza – oddział kawalerii Wojska Polskiego.
Historia.
W styczniu 1919 roku rozpoczęto formowanie „Jazdy Tatarskiej”. Żołnierzami byli przede wszystkim polscy Tatarzy. Służyli w nim też muzułmanie innych narodowości m.in. Azerowie. 31 stycznia w Warszawie został wydany pierwszy rozkaz pułkowy. 14 lutego oddział został przeniesiony do Ostrowi Mazowieckiej, a 23 lutego do Białegostoku.
Ostatecznie w lipcu 1919 roku sformowano trzy szwadrony liniowe, szwadron karabinów maszynowych i dywizjon techniczny. 16 września 1919 roku rozkazem naczelnika Józefa Piłsudskiego nadano jednostce nazwę Tatarski Pułk Ułanów imienia pułkownika Mustafy Achmatowicza. 10 czerwca 1919 roku Jazda Tatarska rozwinięta została w pułk.
Pułk walczył początkowo z wojskami niemieckimi w rejonie Grodna, następnie został przerzucony na Polesie. Później brał udział w wyprawie kijowskiej i wkraczał do Kijowa. Osłaniał w walkach odwrotowych wojska polskie w rejonie Horynia nad Styrem. W wyniku tych walk pułk poniósł duże straty, pozostało tylko 86 ułanów. W Płocku doszło do odtworzenia pułku, który wziął jeszcze udział w walkach w rejonie Wyszogrodu i Dobrzynia w 1920 roku. 10 września 1920 roku w rejonie Krośniewic major Tomaszewicz rozwiązał pułk, a jego żołnierzy wcielił do szwadronu zapasowego 13 pułku Ułanów Wileńskich.
Po rozformowaniu pułku wielu ułanów trafiło do 13 pułku Ułanów Wileńskich, którego 1 szwadron od 1936 roku nosił nazwę wyróżniającą „tatarski”.
Barwy pułku.
 Od 1919 łapka karmazynowa, wypustka jasnoniebieska. Na łapce godło w formie półksiężyca z wpisaną gwiazdką.
Proporczyk niebieski specjalnego rysunku, nierozcięty, owalny, ze złotym godłem pułku
Proporczyk seledynowy z żółtym półksiężycem i gwiazdą. Ułani nosili zamiast rogatywek – barankowe „papachy”. Pułk posiadał zamiast sztandaru – buńczuk.

</doc>
<doc id="427381" url="https://pl.wikipedia.org/wiki?curid=427381" title="Lista odcinków serialu anime Czarodziejka z Księżyca">
Lista odcinków serialu anime Czarodziejka z Księżyca

Poniżej znajduje się lista odcinków serialu anime , stworzonym na podstawie mangi Naoko Takeuchi. Wyprodukowano 200 odcinków w 5 seriach oraz 3 odcinki specjalne, które miały premierę w TV Asahi pomiędzy 7 marca 1992 i 8 lutego 1997.
W Polsce emisją serialu zajęła się Telewizja Polsat (w latach 1995-2000) i Polsat 2 (w latach 1999-2001). 1 grudnia 2011 roku „Czarodziejki” powróciły do polskiej telewizji, tym razem do TV4 – bliźniaczej stacji Polsatu. Emisję serialu zakończono 18 stycznia 2012 roku o godz. 1:20 w nocy. Od 20 stycznia 2012 siostrzany kanał TV4 – TV6 ponownie wyemitował pierwszą serię „Sailor Moon”. Emisja zakończyła się 23 czerwca 2012 roku o godz. 21:00. Od 2 marca do 1 sierpnia 2013 roku kanał TV6 ponownie emitował pierwszą serię „Sailor Moon”, pozostałe 4 serie Czarodziejki z Księżyca nie były emitowane w TV4, ani w TV6.

</doc>
<doc id="427382" url="https://pl.wikipedia.org/wiki?curid=427382" title="Koźlarz pomarańczowożółty">
Koźlarz pomarańczowożółty

Koźlarz pomarańczowożółty ("Leccinum versipelle" (Fr. &amp; Hök) Snell) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji: "Leccinum, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozowali w 1835 r. Elias Fries i Christopher Theodor Hök, nadając mu nazwę "Boletus versipellis". Obecną, uznaną przez Index Fungorum nazwę nadał mu w 1944 r. Walter Henry Snell, przenosząc go do rodzaju "Leccinum".
Posiada około 50 synonimów nazwy naukowej.
Nazwę polską podali Barbara Gumińska i Władysław Wojewoda w 1983 r.
Morfologia.
Ceglastopomarańczowy lub pomarańczowożółty. Ma średnicę 5–15 cm, jest poduszeczkowato wypukły, zwykle kosmkowaty i szorstki; na jego brzegu widoczne są błoniaste resztki zwisającej skórki
Rurki białawe z odcieniem szarości.
Ma długość 6–15 cm i grubość 1–3 cm. Powierzchnia biała lub jasnoszara, pokryta drobnymi, czarnymi łuskami, które u starszych okazów brązowieją.
Miąższ po przekrojeniu zmienia się na różowo-szaro-fioletowy, a w dolnej części trzonu na zielono-niebieskawy. Ta zmiana koloru może także występować u koźlarza czerwonego.
Brązowawy. Zarodniki gładkie, eliptyczno-wrzecionowate, o rozmiarach 13–16 × 4–5 μm.
Bardzo podobny jest koźlarz czerwony ("Leccinum aurantiacum"). Najłatwiej rozróżnić go po łuskach na trzonie; koźlarz czerwony ma początkowo łuseczki białawe, później czerwonobrązowe, nigdy jednak nie są czarne. Ma też bardziej intensywny, jaskrawoczerwony kapelusz i rośnie tylko pod osiką. Podobne są także: koźlarz sosnowy ("Leccinum vulpinum") i koźlarz świerkowy ("Leccinum piceinum"). Gatunki koźlarzy przez grzybiarzy często nie są rozróżniane, ale z użytkowego punktu widzenia nie ma to istotnego znaczenia, gdyż wszystkie są smacznymi grzybami jadalnymi.
Występowanie i siedlisko.
Opisano jego występowanie w Ameryce Północnej, Europie i Azji. W Europie jest szeroko rozprzestrzeniony. Na północy sięga po północne wybrzeża Półwyspu Skandynawskiego, występuje także na Islandii. W Polsce jest pospolity. Znajduje się na czerwonej liście gatunków zagrożonych w Niemczech i Holandii.
Występuje pod brzozami, miejscami licznie, w okresie od czerwca do października. Rośnie wyłącznie pod brzozą lub w bliskim sąsiedztwie tego drzewa.
Znaczenie.
Naziemny grzyb mykoryzowy. Grzyb jadalny: bardzo smaczny, nadaje się zwłaszcza do marynowania, mniej do duszenia z powodu twardego trzonu.

</doc>
<doc id="427383" url="https://pl.wikipedia.org/wiki?curid=427383" title="Loża prasowa">
Loża prasowa



</doc>
<doc id="427384" url="https://pl.wikipedia.org/wiki?curid=427384" title="Piotr z Bnina Moszyński">
Piotr z Bnina Moszyński

Piotr z Bnina i Opalenicy Moszyński (w literaturze zwany Bnińskim) herbu Łodzia (ur. ok. 1430, zm. 7 marca 1494 w Raciążku) – biskup kujawsko-pomorski i przemyski, sekretarz królewski, starosta Mosiny po 1448 roku.
Życiorys.
Syn Piotra z Bnina kasztelana gnieźnieńskiego i Elżbiety z Gułtów, brat Macieja z Bnina wojewody poznańskiego. Pisał się także z Radlina. Wraz z bratem w latach 1448-1467 był starostą mosińskim.
Studiował w Akademii Krakowskiej, uzyskał stopień bakałarza. Kształcił się w Italii, na przełomie 1457/8 w Rzymie, prawdopodobnie w 1461 powrócił do kraju. 
W 1455 był kanonikiem poznańskim, w 1461 kanonikiem kolegiaty kaliskiej, kanclerzem kapituły poznańskiej, kanonikiem i kantorem w kapitule gnieźnieńskiej. 
Pleban u Św. Marii Magdaleny w Poznaniu 1464, uzyskał altarię pw. Znalezienia św. Krzyża w katedrze poznańskiej, pleban w Śremie 1468, w Białej koło Rawy 1470-71. Przez dłuższy czas toczył spór w kurii rzymskiej o prepozyturę w katedrze poznańskiej, w 1481 zrezygnował z tej godności.
Od 1474 w kancelarii królewskiej jako pisarz, przed 1476 został sekretarzem królewskim. Według Kallimacha zajmował się sprawami zagranicznymi, ekspert spraw wschodnich, głównie tureckich i tatarskich, prowadził rozmowy z Gdańskiem. Związany politycznie z Rytwiańskimi.
10 grudnia 1481 został zatwierdzony przez papieża Sykstusa IV biskupem przemyskim. 
Na życzenie króla 1 sierpnia 1483 został wybrany na biskupa (kujawsko-pomorskiego) włocławskiego i zatwierdzony przez papieża 20 października 1483. Jako biskup szczególnie dbał o sprawy gospodarcze diecezji, zwłaszcza o dobra biskupie, dokonywał objazdu diecezji. W 1487 przeprowadził synod diecezjalny i wydał statuty. W 1489 wziął udział w łęczyckim synodzie prowincjonalnym uchwalającym podatek na potrzeby państwa z dóbr duchownych w wysokości 24 groszy. Rezydował głównie w dobrach biskupich w Wolborzu, Ciechocinie i rozbudowanym przez siebie Raciążku. Dwór biskupa stał się ośrodkiem humanistycznych idei. Odbywały się biesiady literackie i dyskusje o humanistycznych książkach, głównie włoskich. Interesował się historią, czytał kronikę Kadłubka, rozmawiał o wartości tej kroniki. W otoczeniu biskupa przebywali: Mikołaj Wodka z Kwidzyna, Jan Heydecke-Mirica, Bernard Gallus z Zadaru, Maciej Drzewicki i Filip Kallimach. Był protektorem i przyjacielem Kallimacha, nakłaniał go do opisania dziejów Polski, wpływał na jego twórczość, wysyłał w różnych misjach. 
Jako biskup włocławski brał udział w zjazdach generalnych, sejmach i sejmiku partykularnym dla Wielkopolski. Częstotliwość pojawiania się Piotra w charakterze świadka na królewskich dokumentach była bardzo wysoka. Zajmował on pierwsze miejsce w grupie biskupów a trzecie spośród wszystkich świadków ostatniego okresu panowania Kazimierza Jagiellończyka (1479-1492). W opinii Kallimacha Piotr z Bnina uchodził za wielkiego doradcę Kazimierza Jagiellończyka i jednego z najwybitniejszych polityków w Europie, lecz opinii tej nie można potwierdzić źródłowo. Bliżej współpracował z Janem Olbrachtem, którego sprawami interesował się już od zaangażowania się królewicza w wojny z Tatarami. Nie ma pewności czy wziął udział w elekcji Jana Olbrachta w Piotrkowie (27 sierpnia 1492), gdyż wcześniej był chory, uczestniczył w krakowskiej koronacji Jan Olbrachta (23 września 1492). Później bardzo często był obecny w otoczeniu władcy, m.in. od maja do listopada 1493 w Poznaniu, gdzie był najważniejszą postacią przy królu. Maciej Drzewicki uważał Piotra za wybitnego doradcę Jana Olbrachta, jednak nie można z nim wiązać konkretnych inicjatyw politycznych.
W 1457 wspólnie z bratem Maciejem posiadał w Wielkopolsce miasto Bnin i 17 wsi całych lub części, sumy zapisane na dobrach królewskich w mieście Mosinie i 4 wsiach. W 1479 uzyskał od króla 100 grzywien zapisanych na Ujściu. W latach 1488-1489 uzyskał prawo wykupu wsi Rataje, należącej do starostwa Ujście i dalszych 3 wsi w ziemi sieradzkiej. W 1491 nabył wieś Piotrowo, w powiecie poznańskim, w 1493 nabył części 4 wsi w powiecie pyzdrskim. 
W ostatnich miesiącach życia poważnie chorował. Został pochowany 25 marca 1494 w katedrze włocławskiej. Według "Katalogu biskupów kujawskich" był to człowiek „znakomity nauką, znakomitszy pobożnością dla ludzi”. Nagrobek – tumbę dłuta Wita Stwosza ufundował Kallimach.

</doc>
<doc id="427386" url="https://pl.wikipedia.org/wiki?curid=427386" title="Cinema City Poznań Kinepolis">
Cinema City Poznań Kinepolis

Cinema City Poznań Kinepolis – największe kino w Poznaniu (megapleks), znajdujące się w południowo-wschodniej części miasta przy ul. Bolesława Krzywoustego na Żegrzu w pobliżu Franowa, na obszarze osiedla administracyjnego Żegrze. Promuje się jako największe kino w Europie (pod względem powierzchni — 53,3 tys. m²). Budowę obiektu rozpoczęto i zakończono w 2001 roku. 
Historia.
Do stycznia 2007 występowało pod nazwą „Kinepolis Poznań” i było jedynym obiektem międzynarodowej sieci kin Kinepolis Group w Polsce. W styczniu 2007 Cinema City International BV podpisało umowę, na podstawie której będzie wynajmować 18 z 20 sal kinowych oraz przejmie majątek operacyjny poznańskiej spółki Kinepolis. Właścicielem nieruchomości nadal pozostaje belgijska firma Kinepolis Group.
Od października 2007 w budynku ma swoją siedzibę Telewizja WTK.
Drugą inwestycją Kinepolis Group w Polsce miała być budowa 25-salowego megapleksu w Warszawie, jednak dokładna lokalizacja i termin realizacji nie zostały określone.
Opis.
W obiekcie znajduje się 18 sal kinowych na łącznie 6664 miejsc. Dwie największe liczą po 750 miejsc, najmniejsza 208. Sale są wyposażone w system dźwiękowy Dolby Digital Surround Ex, udogodnienia dla osób niepełnosprawnych oraz klimatyzację. Kino posiada certyfikat THX George’a Lucasa. Prócz sal kinowych w kompleksie mieszczą się bary, klub fitness, salon gier video oraz ścianka wspinaczkowa. Przed kinem znajduje się płatny parking na 1500 miejsc.
Komunikacja miejska.
Bezpośredni dojazd do kina umożliwia linia autobusowa nr 181 relacji "Rondo Rataje ↔ Krzywoustego/Kinepolis".

</doc>
<doc id="427390" url="https://pl.wikipedia.org/wiki?curid=427390" title="Jose Antonio Primo de Rivera">
Jose Antonio Primo de Rivera



</doc>
<doc id="427393" url="https://pl.wikipedia.org/wiki?curid=427393" title="Jan Kaźmierski (biskup)">
Jan Kaźmierski (biskup)

Jan Kaźmierski (czasem "Jan Kazimirski" ? – 18 listopada 1485) – biskup chełmski i przemyski. Kanonik i prepozyt chełmski. W dniu 6 marca 1480 został prekonizowany na biskupstwo chełmskie. 10 maja 1484 został przeniesiony na biskupstwo przemyskie. Poświęcił kościół w Uchaniu.

</doc>
<doc id="427396" url="https://pl.wikipedia.org/wiki?curid=427396" title="Prawo morza">
Prawo morza

Prawo morza – dział prawa międzynarodowego publicznego, określający status prawny obszarów morskich oraz statków morskich. Prawo morza opiera się na zwyczaju międzynarodowym oraz umowach międzynarodowych, spośród których najpowszechniej stosowaną jest "Konwencja Narodów Zjednoczonych o prawie morza" sporządzona 10 grudnia 1982 w Montego Bay (tzw. "Konwencja jamajska"). Prawo pracy na morzu określa "Konwencja o Pracy na Morzu" uchwalona na konferencji MOP w 2006 r. W Polsce ważnym aktem prawnym jest również "Ustawa z 21 marca 1991 r. o obszarach morskich Rzeczypospolitej Polskiej i administracji morskiej".
Międzynarodowe konferencje prawa morza.
Pierwsza konferencja.
Pierwsza konferencja prawa morza zorganizowana przez Organizację Narodów Zjednoczonych odbyła się w Genewie w dniach 24 lutego – 27 kwietnia 1958. Podstawę prac stanowił projekt konwencji opracowany przez funkcjonującą od 1949 Komisję Prawa Międzynarodowego. Rezultatem działań konferencji były cztery konwencje:
Druga konferencja.
Brak ustaleń w kwestii szerokości morza terytorialnego stał się główną przyczyną zorganizowania kolejnej konferencji, również obradującej w Genewie, w 1960 roku. Delegatom państw ponownie nie udało się wypracować wspólnego stanowiska w tej sprawie, co doprowadziło do fiaska obrad. Wraz z upływem czasu coraz więcej państw zgłaszało roszczenia sięgające dalej niż 12 MM, co określano jako "pełzanie jurysdykcji państwowej po morzu otwartym".
Trzecia konferencja.
Trzecia konferencja prawa morza ONZ rozpoczęła się 3 grudnia 1975 w Nowym Jorku i zakończyła 10 grudnia 1982 w Montego Bay. W jej pracach wzięło udział 157 uczestników, którzy obradowali podczas jedenastu sesji. W wyniku jej działań opracowano i przyjęto Konwencję o prawie morza, która oprócz kodyfikacji dotychczasowych zwyczajów, wprowadziła nowe regulacje obejmujące sposoby eksploatacji, badania i ochrony poszczególnych obszarów morskich. Powyższe względy spowodowały uznanie III konferencji prawa morza ONZ za jedną z największych i najbardziej znaczących konferencji w historii stosunków międzynarodowych.
Konwencja londyńska.
Zanieczyszczania mórz zabrania Konwencja londyńska (1972).
Konwencja jamajska.
Projekt Konwencji o prawie morza uchwalono 30 kwietnia 1982, zaś złożenie podpisów na dokumencie nastąpiło 10 grudnia tego samego roku. W 1993 ratyfikowało ją 60 państw, a weszła w życie w 1994. Składa się na nią 320 artykułów i 9 załączników (aneksów). Na mocy konwencji utworzono Międzynarodową Organizację Dna Morskiego, Międzynarodowy Trybunał Prawa Morza oraz Komisję Granic Szelfu Kontynentalnego.
Ponadto konwencja stanowi podstawę działania Zgromadzenia Państw Stron Konwencji o Prawie Morza, Komisji koncyliacyjnej zgodnie z Aneksem V, Trybunału arbitrażowego zgodnie z Aneksem VII i Specjalnego trybunału arbitrażowego na podstawie Aneksu VIII.
Klasyfikacja obszarów morskich.
Obszary wchodzące w skład terytorium państwowego:
Obszary podlegające ograniczonej jurysdykcji lub suwerenności państw:
Obszary poza granicami jurysdykcji państw:
Regulacje dotyczące międzynarodowych cieśnin i kanałów.
Cieśniny.
Mianem cieśnin międzynarodowych określa się naturalne drogi wodne łączące morza i oceany, nad brzegami których znajdują się terytoria więcej niż jednego państwa. Od czasu określenia szerokości morza terytorialnego na 12 mil morskich nastąpiło przekształcenie 116 cieśnin w tzw. cieśniny terytorialne – Konwencja jamajska objęła je prawem przejścia tranzytowego. Jednocześnie Konwencja zaakceptowała utrzymanie statusu prawnego cieśnin uregulowanych wcześniej osobnymi umowami międzynarodowymi.
Kanały.
Określenie "międzynarodowy kanał morski" stosuje się wobec sztucznych dróg wodnych, które łączą dwa akweny otwarte dla żeglugi międzynarodowej. Umiędzynarodowienie kanału stanowiącego wody wewnętrzne państwa odnosi się do wolności żeglugi i pozostaje bez wpływu na "strefę kanału", stanowiącą terytorium państwa.

</doc>
<doc id="427401" url="https://pl.wikipedia.org/wiki?curid=427401" title="Katalog zamknięty">
Katalog zamknięty

Katalog zamknięty (łac. numerus clausus, wyliczenie enumeratywne) – termin prawniczy oznaczający zawarte w akcie prawnym wyliczenie, zawierające wszystkie i zarazem jedyne dopuszczalne elementy; przeciwieństwo katalogu otwartego.

</doc>
<doc id="427402" url="https://pl.wikipedia.org/wiki?curid=427402" title="Droga wzrokowa">
Droga wzrokowa

Droga wzrokowa – droga przenoszenia bodźców wzrokowych z siatkówki gałki ocznej do pierwszorzędowej kory wzrokowej (pola 17 Brodmanna) na powierzchni przyśrodkowej płata potylicznego mózgu.
Przebieg.
W zależności od przyjętej konwencji drogę wzrokową określa się jako trój- lub czteroneuronową. W drugim modelu za pierwszy neuron uznawane są komórki receptorowe.
Z pasma wzrokowego wiodą także wzrokowe drogi odruchowe. Prowadzą one do:
Uszkodzenia.
Objawy uszkodzeń drogi wzrokowej uzależnione są od poziomu na jakim wystąpiło uszkodzenie. W patomorfologii opisywane są następujące uszkodzenia:

</doc>
<doc id="427403" url="https://pl.wikipedia.org/wiki?curid=427403" title="Jan z Targowiska">
Jan z Targowiska

Jan z Targowiska herbu Tarnawa (zm. 1492) – biskup przemyski od 1486, chełmski od 1484, sekretarz królewski.
Studiował w Akademii Krakowskiej, w 1462 uzyskał tytuł bakałarza na Wydziale Sztuk Wyzwolonych. Od 1471 w kancelarii królewskiej.
Brał udział w wielu misjach dyplomatycznych. W 1481 został kanonikiem przemyskim i proboszczem w Drohobyczu. Od 14 maja 1484 biskup chełmski, uczestniczył w ceremonii hołdu lennego hospodara mołdawskiego Stefana III Wielkiego przed królem Polski Kazimierzem IV Jagiellończykiem 15 września 1485 w Kołomyi. 26 maja 1486 w Rzymie już jako biskup przemyski wygłosił przed papieżem Innocentym VIII mowę obediencjonalną, w której podkreślał zasługi Kazimierza Jagiellończyka w walce z Turkami i Tatarami. Rezultatem jego misji było wydanie 5 lipca przez papieża bulli krucjatowej, w której król Polski mógł zachować 3/4 dochodów z odpustów na cele walki z niewiernymi.

</doc>
<doc id="427405" url="https://pl.wikipedia.org/wiki?curid=427405" title="Flaga Falklandów">
Flaga Falklandów

Flaga Falklandów ma granatowe tło, w kantonie flagę Wielkiej Brytanii oraz herb Falklandów, umieszczony w prawej części flagi. Taka konstrukcja flagi podkreśla zależność Falklandów od Wielkiej Brytanii.

</doc>
<doc id="427407" url="https://pl.wikipedia.org/wiki?curid=427407" title="Giraltovce">
Giraltovce

Giraltovce () – miasto we wschodniej Słowacji, w kraju preszowskim, w powiecie Svidník, 54 km od granicy z Polską. Liczy 4189 mieszkańców.
Położenie.
Leży na wysokości 310 m n.p.m., pomiędzy lesistymi wzgórzami Pogórza Ondawskiego, nad rzeką Toplą i uchodzącym nieco niżej do niej jej lewobrzeżnym dopływem, Radomką.
Historia.
Pierwsze pisemne wzmianki o miejscowości pochodzą z lat 1383 i 1427. Rozwijała się jako rzemieślnicze miasteczko. Ponieważ położona jest na skrzyżowaniu szlaków komunikacyjnych, stąd w swojej historii była świadkiem przemarszów wojsk i teatrem działań wojennych. Po II wojnie światowej rozwój przemysłu (m. in. cegielnia, zakłady garbarskie i przemysłu drzewnego) i budowa nowych osiedli mieszkaniowych. Do 1960 r. Giraltovce były siedzibą powiatu.
Współpraca.
 Ustrzyki Dolne

</doc>
<doc id="427410" url="https://pl.wikipedia.org/wiki?curid=427410" title="David Cameron">
David Cameron

David William Donald Cameron (ang. , ur. 9 października 1966 w Londynie) – brytyjski polityk, od 11 maja 2010 do 13 lipca 2016 premier Zjednoczonego Królestwa Wielkiej Brytanii i Irlandii Północnej, od 2005 do 2016 lider Partii Konserwatywnej, w latach 2001–2016 poseł do Izby Gmin z okręgu Witney.
Życiorys.
Początki kariery.
David Cameron dorastał niedaleko Wantage w hrabstwie Oxfordshire. Jest synem maklera giełdowego Iana Donalda Camerona i Mary Fleur Mount, córki sir Williama Mounta, 2. baroneta. Cameron posiada szkockie korzenie, a jednym z jego przodków jest król Wielkiej Brytanii Wilhelm IV Hanowerski. Wykształcenie odebrał w Eton College. W wieku 15 lat został ukarany przez szkołę za palenie marihuany. Później miał rok przerwy w odbywaniu nauki, podczas którego wyjechał do Związku Radzieckiego, gdzie, jak sam przypuszcza, próbowało go zwerbować KGB.
Po powrocie rozpoczął studia w Brasenose College na Uniwersytecie Oksfordzkim. Uczelnię tę ukończył z tytułem licencjata politologii, filozofii i ekonomii (PPE). Jeden z jego profesorów, Vernon Bogdanor, określił go jako najzdolniejszego studenta jakiego znał, z poglądami umiarkowanie konserwatywnymi. Podczas studiów Cameron był członkiem klubu studenckiego Bullingdon Club, wzbudzającego wiele kontrowersji z powodu prowadzenia przez jego członków bujnego życia towarzyskiego i obfitej konsumpcji alkoholu.
Po ukończeniu uczelni z dyplomem pierwszej klasy w 1988, Cameron przez 4 lata pracował w departamencie badawczym Partii Konserwatywnej. Po wyborach 1992 został specjalnym doradcą rządu, początkowo w Ministerstwie Skarbu, później w Ministerstwie Spraw Wewnętrznych.
W latach 1994–2001 Cameron był dyrektorem w Carlton Communications.
W Izbie Gmin.
Pierwszą próbę dostania się do Izby Gmin podjął w 1997. Startował wtedy w okręgu Stafford, ale nie osiągnął zamierzonego celu. Udało mu się natomiast w 2001 r., kiedy wygrał wybory w okręgu Witney. Od razu po wyborach wszedł w skład parlamentarnej komisji spraw wewnętrznych. W 2003 r. został wiceprzewodniczącym Partii Konserwatywnej. Rok później był głównym mówcą konserwatystów w sprawach dotyczących samorządu lokalnego. Niedługo później został ministrem edukacji w gabinecie cieni.
Lider opozycji.
Po kolejnej porażce konserwatystów w wyborach w maju 2005 ze stanowiska lidera partii zrezygnował Michael Howard. Cameron zgłosił swoją kandydaturę 29 września. Zyskał poparcie innego wiceprzewodniczącego partii, Michaela Ancrama, byłego lidera konserwatystów Williama Hague’a, kanclerza skarbu w gabinecie cieni George’a Osbone’a oraz Olivera Letwina i Borisa Johnsona. W swojej deklaracji Cameron ogłosił, że chce, aby ludzie znów byli dumni z faktu bycia konserwatystami.
Pierwsza tura wyborów na przewodniczącego partii odbyła się 18 października. Oprócz Camerona w wyborcze szranki stanęli: Kenneth Clarke (kanclerz skarbu w rządzie Johna Majora), David Davis (minister spraw wewnętrznych w gabinecie cieni) oraz Liam Fox (minister spraw zagranicznych w gabinecie cieni). W pierwszej turze (głosowali, podobnie jak w drugiej, tylko konserwatywni deputowani do Izby Gmin, w liczbie 198) najlepszy wynik uzyskał Davis (62 głosy), drugi był niespodziewanie Cameron z 56 głosami, trzeci Fox – 42 głosy. Odpadł Clarke, który uzyskał 38 głosów.
Druga tura odbyła się 20 października. Tym razem wygrał Cameron (90 głosów) przed Davisem (57 głosów). Odpadł Fox (51 głosów). W trzeciej turze głosowali wszyscy członkowie Partii Konserwatywnej. Cameron wygrał zdecydowanie, uzyskując 78% głosów. Jego wybór na przewodniczącego Partii Konserwatywnej i jednocześnie lidera opozycji został ogłoszony 6 grudnia.
Po wyborach, Cameron odszedł w znacznym stopniu od tradycyjnego programu konserwatystów, wprowadzając doń liczne zmiany. Polegają one m.in. na: rezygnacji z obniżki podatków (na rzecz ich uproszczenia i spłaszczenia), nawoływaniu do bardziej proekologicznej polityki rządu, próbie zmniejszenia kar za niektóre przestępstwa, deklaracji, że Partia Konserwatywna nie działa wyłącznie w interesie klasy średniej i najbogatszych, ale także uboższej warstwy społecznej, oraz zwiększeniu wydatków na rzecz walki z biedą i ubóstwem w krajach Trzeciego Świata. Popiera również walkę z terroryzmem i interwencję w Iraku. Jego sztandarowe hasło to „odpowiedzialność społeczna” – czyli współpraca aktywnych jednostek, biznesu i władz lokalnych. Opowiada się także za ograniczeniem prywatnego finansowania partii politycznych.
Chęć tak radykalnej, w pewnych dziedzinach, zmiany wizerunku partii wywołała konflikt z grupą starszych jej działaczy, ale równocześnie zaowocowała wzrostem jej notowań, które przyniosły konserwatystom zwycięstwo w wyborach parlamentarnych w 2010.
Premier Zjednoczonego Królestwa Wielkiej Brytanii i Irlandii Północnej.
10 maja 2010, po złożeniu dymisji przez Gordona Browna, królowa Elżbieta II powierzyła Davidowi Cameronowi misję utworzenia nowego rządu. Cameron utworzył koalicyjny gabinet złożony z posłów Partii Konserwatywnej i Liberalnych Demokratów. Wicepremierem został Nick Clegg. W 2013 roku w celach charytatywnych wystąpił w teledysku zespołu One Direction.
W 2013 roku wygłosił przemówienie w siedzibie agencji Bloomberga w Londynie, zapowiadając referendum w sprawie członkostwa Wielkiej Brytanii, rozpoczynając tym samym dyskusje o Brexicie, chociaż w samym przemówieniu, a także później był zwolennikiem pozostania we wspólnocie, którą chciał zreformować.
W wyborach parlamentarnych w 2015 r. Partia Konserwatywna zwyciężyła zapewniając sobie bezwzględną większość głosów, a David Cameron zachował stanowisko premiera w jednopartyjnym rządzie.
Po ogłoszeniu 24 czerwca 2016 wyników referendum w sprawie członkostwa Wielkiej Brytanii w Unii Europejskiej, w którym większość głosujących opowiedziała się za opuszczeniem UE, David Cameron ogłosił rezygnację ze stanowiska lidera Partii Konserwatywnej i zapowiedział swoją dymisję z urzędu premiera po wyborze następcy. Swoją decyzję uargumentował tym, że negocjacje z UE w sprawie zrzeczenia się członkostwa Wielkiej Brytanii muszą rozpocząć się pod przewodnictwem nowego premiera. Po ogłoszeniu Theresy May liderką Partii Konserwatywnej, ustąpił ze stanowiska szefa rządu 13 lipca 2016, a 12 września 2016 zrzekł się mandatu posła do Izby Gmin ze skutkiem natychmiastowym.
Życie prywatne.
David Cameron wraz z rodziną mieszka w rezydencji Witney w hrabstwie Oxfordshire. 1 czerwca 1996 poślubił Samanthę Sheffield (ur. 18 kwietnia 1971), córkę sir Reginalda Sheffielda i Annabel Jones. Cameronowie doczekali się czwórki dzieci:

</doc>
<doc id="427414" url="https://pl.wikipedia.org/wiki?curid=427414" title="Pogórze Ondawskie">
Pogórze Ondawskie

Pogórze Ondawskie (513.72; słow. "Ondavská vrchovina", "Ondavai-felföld") – mezoregion geograficzny we wschodniej Słowacji, w Beskidach Środkowych, na południe od granicznego grzbietu Karpat.
Od zachodu Pogórze Ondawskie graniczy z Górami Czerchowskimi, od północy – z Beskidem Niskim, od wschodu – z Bieszczadami Zachodnimi i Wyhorlatem, od południa – z Górami Tokajsko-Slańskimi i z Niziną Wschodniosłowacką. Granicę z Beskidem Niskim prowadzi się w przybliżeniu linią Bardejov – Svidník – Medzilaborce. Rozciągłość południkowa regionu wynosi około 87 km, maksymalna szerokość – 45 km, powierzchnia – około 1,8 tys. km².
Pogórze Ondawskie to w istocie zespół południkowych grzbietów górskich odbijających na południe od głównego (wododziałowego) grzbietu Karpat, podzielonych dolinami Topľi, Ondavy i Laborca oraz ich dopływów. Najwyższe wzniesienia to Stebnická Magura – 900 m n.p.m., Jaworzyna Konieczniańska (słow. Javorina) – 881 m, Smilniansky vrch – 749 m, Filipovský vrch – 705 m, Kačalová – 676 m i Čierna hora – 667 m. Wysokości bezwzględne maleją z północy na południe do około 200 m n.p.m. Pogórze jest zbudowane z fliszu karpackiego.
Klimat Pogórza Ondawskiego ulega wyraźnym zmianom wraz z szerokością geograficzną. Na południu jest ciepły, w części centralnej – umiarkowany, w północnej – chłodny, przy czym w dolinach pozostaje umiarkowany. Przeciętne temperatury stycznia wynoszą –2 do –6 °C w dolinach i –4 do –6 °C w północnych częściach grzbietowych, lipca – 18,5–20 °C w kotlinach i 16–17 °C na północy. Liczba dni z pokrywą śnieżną – 80-100. Roczna suma opadów – 400-500 mm.
Krajobraz Pogórza Ondawskiego tworzą niewysokie wzgórza i obszerne doliny rzeczne. Grzbiety są porośnięte lasem liściastym z przewagą dębu i buka, doliny są zajęte pod użytki rolnicze. Prowadzą przez nie liczne szlaki turystyczne.
Na Pogórzu Ondawskim leżą Bardejov, Svidník, Stropkov, Humenné, Vranov nad Topľou i Giraltovce. Historycznie teren Pogórza Ondawskiego należy do regionów Szarysz i Zemplín.

</doc>
<doc id="427415" url="https://pl.wikipedia.org/wiki?curid=427415" title="Brytyjskie terytoria zależne">
Brytyjskie terytoria zależne

Terytoria zależne Wielkiej Brytanii – terytoria, które pozostają pod kontrolą i stałą zależnością Wielkiej Brytanii, ale nie stanowią integralnej części Zjednoczonego Królestwa
Obecnie terytoria zależne można podzielić na:

</doc>
<doc id="427418" url="https://pl.wikipedia.org/wiki?curid=427418" title="Herb Falklandów">
Herb Falklandów

Herb Falklandów – błękitna tarcza, z owcą bagienną na zielonej tratwie, nad pięcioma falami, na przemian błękitnymi i srebrnymi, na których unosi się statek " Desire", którego kapitan John Davis odkrył archipelag w 1529 roku.
Dewiza na wstędze pod tarczą to gra słów nazwy okrętu i roszczeń Wielkiej Brytanii "Desire the Right" (pol. "Pragnąć słusznego").

</doc>
<doc id="427439" url="https://pl.wikipedia.org/wiki?curid=427439" title="Ariary">
Ariary

Ariary – jednostka monetarna Madagaskaru o kodzie walutowym MGA według ISO 4217. 1 ariary = 5 iraimbilanja. 
Jest jedną z dwóch walut będących w obiegu, które nie dzielą się w oparciu o potęgę dziesięciu. Drugą taką walutą jest ugija mauretańska. Nazwy "ariary" i "iraimbilanja" pochodzą od waluty z czasów przedkolonialnych. 
Ariary zastąpił poprzednią walutę, franka malgaskiego (ISO 4217 – MGF) 1 stycznia 2005. Jeden malgaski frank został wyceniony na 0,2 ariary, czyli 1 iraimbilanja.
Problemy związane ze zmianą waluty.
Na obszarach wiejskich franki malgaskie wciąż (stan na rok 2008) pozostają w powszechnym użyciu. W niektórych odległych rejonach kraju miejscowe społeczności nie są wręcz świadome zmiany waluty i wciąż domagają się zapłaty we frankach. Powszechny jest również brak zrozumienia samego procesu denominacji, a co za tym idzie przeświadczenie o tym, że dana suma pieniędzy wyrażona w ariary jest warta dokładnie tyle samo, co we frankach malgaskich. Przyczynia się do to częstego oszukiwania nieświadomych denominacji Malgaszy bądź domagania się przez nich zbyt wysokich opłat za oferowane usługi lub towary. 
Na banknotach obok wartości w ariary jest również zapisana małym drukiem równowartość we frankach malgaskich, jednak dla w większości niepiśmiennych mieszkańców terenów wiejskich nie stanowi to żadnej wskazówki.
W obiegu.
Banknoty.
Ponadto w obiegu pozostają banknoty 500, 1000, 2500 i 5000 franków malgaskich.

</doc>
<doc id="427442" url="https://pl.wikipedia.org/wiki?curid=427442" title="Krwawa profesja">
Krwawa profesja

Krwawa profesja (ang. Blood Work) – film produkcji USA z 2002 roku na podstawie powieści Michaela Connelly.

</doc>
<doc id="427443" url="https://pl.wikipedia.org/wiki?curid=427443" title="Biocyd">
Biocyd



</doc>
<doc id="427445" url="https://pl.wikipedia.org/wiki?curid=427445" title="Panorama (zdjęcie)">
Panorama (zdjęcie)

Panorama ("z gr. " pan- + hórama)
Ma na celu pokazanie rozległego krajobrazu, a w filmie przedstawić miejsce akcji.
W fotografii zdjęcie panoramy powinno oddawać złudzenie głębi przestrzennej, dlatego wymiary zdjęcia powinny mieć stosunek szerokości do wysokości większy niż 1,6:1. Tak pokazany teren najczęściej pod szerokim kątem ("ponad 100 stopni") nie będzie zniekształcony, przez co zdjęcie oddaje większy realizm.

</doc>
<doc id="427447" url="https://pl.wikipedia.org/wiki?curid=427447" title="Prądy orograficzne">
Prądy orograficzne



</doc>
<doc id="427448" url="https://pl.wikipedia.org/wiki?curid=427448" title="Kościół Podwyższenia Świętego Krzyża w Kole">
Kościół Podwyższenia Świętego Krzyża w Kole



</doc>
<doc id="427449" url="https://pl.wikipedia.org/wiki?curid=427449" title="Zębiełek białawy">
Zębiełek białawy

Zębiełek białawy ("Crocidura leucodon") – gatunek owadożernego ssaka z rodziny ryjówkowatych (Soricidae).
Opis.
Długość ciała do 80 mm, długość ogona do 40 mm, masa ciała 7 do 15 g. Grzbiet ciała ma barwę rdzawą, brązową lub ciemnobrązową, spód ciała jest biały lub jasnopopielaty.
Występowanie.
Zasiedla Europę Środkową i Południową oraz Azję Zachodnią. W Polsce występuje na południu (również w Tatrach) w Wielkopolsce i na Lubelszczyźnie.
Biotop.
Spotkać go można na polach uprawnych i łąkach. Zasiedla tam nory kreta i nornic, czasami kopie własne nory. Buduje też ze splecionych traw gniazda pod kupami gałęzi. Gniazda te mają jedno wyjście z boku. Często przebywa też w pobliżu zabudowań ludzkich.
Tryb życia.
Jest aktywny przez całą dobę. Żywi się głównie owadami i ich larwami, ślimakami, ale także drobnymi gryzoniami. Zjada też padlinę, a nawet owoce. Ilość zjedzonego pożywienia w stosunku do masy ciała jest bardzo duża.
Rozród.
Ciąża trwa 31 do 33 dni. Samica rodzi w jednym miocie 3 do 6 młodych. Dojrzewają one płciowo już po 4 miesiącach życia, a więc rozmnażać się mogą jeszcze w tym samym roku. W ciągu roku samica wydaje od 2 do 4 miotów. Osobniki tego gatunku żyją bardzo krótko – do 1,5 roku.
Ochrona.
Gatunek objęty w Polsce ochroną częściową.

</doc>
<doc id="427451" url="https://pl.wikipedia.org/wiki?curid=427451" title="Akrotiri i Dhekelia">
Akrotiri i Dhekelia

Akrotiri i Dhekelia (ang. Akrotiri and Dhekelia, oficjalnie Sovereign Base Areas of Akrotiri and Dhekelia) – brytyjskie terytorium zależne obejmujące dwie bazy wojskowe: Akrotiri i Dhekelia położone na wyspie Cypr, na Morzu Śródziemnym. Zarządzane z jednego ośrodka administracyjnego w Episkopi i jako bazy mają jednego dowódcę pełniącego obowiązki gubernatora.

</doc>
<doc id="427452" url="https://pl.wikipedia.org/wiki?curid=427452" title="Rynek równoległy">
Rynek równoległy

Rynek równoległy – jeden z dwóch segmentów rynku giełdowego, przeznaczony dla papierów wartościowych dopuszczonych do publicznego obrotu, charakteryzujących się m.in. mniejszym kapitałem i niższą płynnością. 
Obejmuje on akcje spółek dopuszczonych do obrotu na Giełdzie Papierów Wartościowych, ale niespełniających warunków bycia notowanymi na rynku podstawowym.

</doc>
<doc id="427456" url="https://pl.wikipedia.org/wiki?curid=427456" title="Bonitacja">
Bonitacja



</doc>
<doc id="427464" url="https://pl.wikipedia.org/wiki?curid=427464" title="Terytoria zamorskie Wielkiej Brytanii">
Terytoria zamorskie Wielkiej Brytanii



</doc>
<doc id="427466" url="https://pl.wikipedia.org/wiki?curid=427466" title="Terytoria zależne Wielkiej Brytanii">
Terytoria zależne Wielkiej Brytanii



</doc>
<doc id="427470" url="https://pl.wikipedia.org/wiki?curid=427470" title="Dependencje Korony brytyjskiej">
Dependencje Korony brytyjskiej



</doc>
<doc id="427475" url="https://pl.wikipedia.org/wiki?curid=427475" title="Indore">
Indore

Indore (hindi इंदौर) – miasto w środkowych Indiach, w stanie Madhya Pradesh, w górach Windhja. Około 1,8 mln mieszkańców. Założone zostało w 1715 roku. Ważny ośrodek przemysłu włókienniczego (głównie bawełnianego) i chemicznego, nadto przemysł metalowy, materiałów budowlanych, papierniczy, spożywczy. Ośrodek handlowy regionu uprawy bawełny. Węzeł kolejowy i drogowy, port lotniczy. Uniwersytet, szkoła handlowa.
Zabytki architektury z XVIII-XIX w., w tym m.in. pałac Juna Rawadżada i Lal-Bagh (wzorowany na pałacu w Wersalu).

</doc>
<doc id="427480" url="https://pl.wikipedia.org/wiki?curid=427480" title="Xi’an">
Xi’an

Xi’an (; chiń.: 西安; pinyin: "Xī’ān") – ośrodek administracyjny prowincji Shaanxi, jedno z najważniejszych historycznie miast Chin.
Historia.
Powstało ponad 3100 lat temu i było stolicą trzynastu dynastii, m.in. Zhou, Qin, Han, Tang. W Xi’an kończył się i zaczynał Jedwabny Szlak łączący Chiny z Europą. Z miastem był związany Xuanzang – uczony i podróżnik.
Gospodarka.
Duży ośrodek turystyczny i gospodarczy z rozwiniętym przemysłem wysokich technologii, maszynowym, elektrotechnicznym, elektronicznym, środków transportu, włókienniczym, spożywczym, ceramicznym oraz hutnictwem żelaza. Rozwinięty outsourcing, centrum naukowe i kosmiczne.
Zabytki.
Główną atrakcją turystyczną jest znajdujące się w pobliżu miasta mauzoleum Pierwszego Cesarza z Terakotową Armią. Są to gliniane figury naturalnej wielkości żołnierzy ustawionych w szyku bojowym, odkryte przez chłopów kopiących studnię w 1974 roku.
Najatrakcyjniejszym miejscem miasta jest położona w centrum, tuż obok Wieży Bębna i Wieży Dzwonu, dzielnica muzułmańska z zabytkowym Wielkim Meczetem wybudowanym za czasów dynastii Tang. Centrum miasta okalają mury miejskie z czasów dynastii Ming.
Na południe od murów miejskich znajdują się dwie buddyjskie pagody wzniesione za czasów dynastii Tang: Wielka Pagoda Dzikich Gęsi i Mała Pagoda Dzikich Gęsi. 
W mieście położony jest także Wolong si (Klasztor Przyczajonego Smoka), klasztor buddyjski o ponad 1800-letniej historii. W Muzeum Beilin wystawiona jest tzw. stela z Xi’an z 781 informująca o misji nestoriańskiej (chrześcijańskiej), której tekst przetłumaczył w 1652 polski jezuita Michał Boym. Na przedmieściach stanowisko archeologiczne Banpo.
Dzisiejsze miasto wznosi się na terenie zajmowanym niegdyś przez Chang’an (长安), stolicę Chin w okresie dynastii Tang. Kilkadziesiąt kilometrów od Xi’anu ulokowany był niegdyś Xianyang, stolica państwa Qin i pierwszy ośrodek administracyjny Cesarstwa Chińskiego.
Podział administracyjny.
Jednostka administracyjna „miasto Xi’an” podzielona jest na:

</doc>
<doc id="427483" url="https://pl.wikipedia.org/wiki?curid=427483" title="Palmerston North">
Palmerston North

Palmerston North (maor. "Te Papa-i-oea") – miasto w Nowej Zelandii, na Wyspie Północnej, nad rzeką Manawatu. Około 79 tys. mieszkańców. 
Palmerston North obchodziło 150. rocznicę założenia w roku 2021.

</doc>
<doc id="427486" url="https://pl.wikipedia.org/wiki?curid=427486" title="Lanzhou">
Lanzhou

Lanzhou (chin. upr.: 兰州; chin. trad.: 蘭州; pinyin: "Lánzhōu") – miasto o statusie prefektury miejskiej w Chinach, ośrodek administracyjny prowincji Gansu, port nad rzeką Huang He, położone ok. 1500 m n.p.m. W 2010 roku liczba mieszkańców miasta wynosiła 1 449 972. Prefektura miejska w 1999 roku liczyła 2 934 074 mieszkańców. Ośrodek atomistyki, przemysłu petrochemicznego, maszynowego i metalurgicznego. Siedziba rzymskokatolickiej archidiecezji Lanzhou.
Niegdyś ważny punkt na Jedwabnym Szlaku. Dużą część mieszkańców stanowią muzułmanie Hui, w mieście znajduje się wiele meczetów.
Historia.
Lanzhou, leżące na obszarze pierwotnie należącym do zachodnich plemion Qiang (Xi Qiang), zostało włączone w VI w. p.n.e. do państwa Qin. W 81 roku p.n.e., za panowania dynastii Han (206 p.n.e.–220 n.e.), Lanzhou ustanowiono siedzibą powiatu Jincheng, a później komanderii Jincheng; nazwę powiatu zmieniono wówczas na Yunwu. W IV w. miasto było przez krótki czas stolicą niepodległego państwa Qian Liang. Północna dynastia Wei (386–535) przywróciła komanderię Jincheng i powiat, który nazwano Zicheng.
Pod rządami dynastii Sui (581–618) miasto ustanowiono siedzibą prefektury Lanzhou. W 763 roku obszar najechali Tybetańczycy i zajmowali go do 843 roku, kiedy kontrolę nad nim odzyskali władcy dynastii Tang (618–907). W XI w. miasto zostało włączone do tanguckiego państwa Xixia, lecz już w 1041 roku odzyskała je dynastia Song (960–1279), przywracając mu nazwę Lanzhou. Od 1127 roku miasto kontrolowała dynastia Jin (1115–1234). W 1235 roku Lanzhou opanowali Mongołowie. Za rządów dynastii Ming (1368–1644) prefekturę Lanzhou zdegradowano do rangi powiatu i ustanowiono częścią prefektury Lintao. W 1666 roku Lanzhou uczyniono stolicą nowo powstałej prowincji Gansu. W 1739 roku przeniesiono z Lintao do Lanzhou siedzibę prefektury, nadając jej nazwę Lanzhou.
Miasto zostało poważnie zniszczone podczas powstania dungańskiego w latach 1862–1877. W 1909 roku otworzono w mieście uniwersytet. W czasie wojny chińsko-japońskiej (1937–45) do Lanzhou poprowadzono drogę samochodową, łączącą z Xi’anem. Droga była głównym traktem komunikacyjnym w północno-zachodnich Chinach aż do wybudowania linii kolejowej Lanzhou-Urumczi. Miasto zostało zbombardowane przez Japończyków w czasie wojny.
Po 1949 roku Lanzhou zaczęto przekształcać w duży ośrodek przemysłowy. Lanzhou stało się centrum przemysłu petrochemicznego z dużą rafinerią, połączoną rurociągiem z polami naftowymi w Yumen, w zachodnim Gansu. W latach 60. XX wieku miasto zaczęto rozwijać pod kątem energetyki jądrowej.
Podział administracyjny.
Prefektura miejska Lanzhou podzielona jest na:

</doc>
<doc id="427490" url="https://pl.wikipedia.org/wiki?curid=427490" title="Sasebo">
Sasebo

 
 – miasto w Japonii, w prefekturze Nagasaki, w północno-zachodniej części wyspy Kiusiu ("Kyūshū"). 
Położenie geograficzne.
Sasebo leży w odległości ok. 50 km na północ od Nagasaki i 34 km od miasta Ōmura, nad zatokami Sasebo (port i wyjście na Morze Wschodniochińskie) i Ōmura, połączonymi wąskimi cieśninami: Hario i Haiki. 
Obszar ten słynie z malowniczego piękna: gór, plaż, przybrzeżnych wysp i wzgórz. Od Sasebo do wyspy Hirado, na długości około 25 km, rozciąga się grupa 208 wysp różnej wielkości, tworząc Kujūku-shima („99 Wysp”). Należą one do Parku Narodowego Saikai ("Saikai Kokuritsu Kōen").
Gospodarka.
W mieście rozwinął się przemysł stoczniowy, maszynowy, chemiczny, spożywczy, szklarski oraz precyzyjny.
Historia.
W przeszłości Sasebo było małą wioską rybacką z populacją ok. 4 tys. mieszkańców, kontrolowaną przez domenę Hirado, aż do końca okresu Meiji (1868–1912). Mniej więcej w tym czasie późniejszy admirał Heihachirō Tōgō (1848–1934), zdecydował o budowie w tym miejscu bazy marynarki wojennej ze względu na: chroniony, głębokowodny port, pobliskie kopalnie węgla i geograficzną bliskość do Chin i Korei. Od 1889 r., baza rozpoczęła działalność jako kwatera główna Trzeciego Okręgu Morskiego Cesarskiej Marynarki Wojennej Wielkiej Japonii. Sasebo stało się głównym portem japońskiej marynarki wojennej podczas pierwszej wojny chińsko-japońskiej (1894–1895) i wojny rosyjsko-japońskiej (1904–1905). W 1905 roku okręty pod dowództwem admirała Tōgō wypłynęły stąd po zwycięstwo nad flotą rosyjską w bitwie pod Cuszimą.
Port Sasebo był główną bazą morską do końca II wojny światowej. U jej szczytu Cesarska Marynarka Wojenna Japonii zatrudniała tam około 50 tys. ludzi do budowy i modernizacji okrętów wojennych. Miasto było jednym z siedemnastu pierwotnych celów amerykańskiego ataku nuklearnego w 1945 roku, ale choć go uniknęło, doznało ogromnych zniszczeń z powodu bombardowań. 
W czerwcu 1946 roku amerykańska armia okupacyjna zajęła część portu i formalnie utworzyła bazę floty o nazwie United States Fleet Activities Sasebo. Kiedy cztery lata później wybuchła wojna w Korei (1950–1953), baza stała się głównym punktem wyjściowym dla sił zbrojnych ONZ i USA do przerzutu amunicji, sprzętu, paliwa, czołgów, ciężarówek i zapasów. Po zakończeniu wojny Japonia utworzyła swoje Siły Samoobrony i dla okrętów Morskich Sił Samoobrony utworzono tu port macierzysty, a baza USA kontynuowała obsługę VII Floty. Dzięki temu miasto rozkwitło, a kultura amerykańska odegrała główną rolę w tworzeniu jego międzynarodowego charakteru.
W styczniu 1968 roku do bazy amerykańskiej w Sasebo wpłynął lotniskowiec USS Enterprise (CVN-65), pierwsza na świecie jednostka tej klasy o napędzie jądrowym. Spowodowało to gwałtowne zamieszki studenckie także w wielu innych miastach japońskich. Spowodowane one były już wcześniejszym sprzeciwem przeciwko zaangażowaniu rządu japońskiego w wojnę wietnamską oraz „alergią nuklearną” ludności dotkniętej atakiem atomowym w 1945 roku.
Kultura.
Okolice Sasebo od okresu Edo słyną z produkcji wysokiej jakości porcelany, w tym biało-niebieskiej "mikawachi" (zwana także "hirado"). W pobliskim Imari znajduje się fabryka firmy Noritake.
Dziedzictwo „ukrytych chrześcijan”.
Symbolem Sasebo jest katedra Seishin (zwana także kościołem katolickim w dzielnicy Miura-chō), duży kościół zbudowany w stylu neogotyckim w 1930 roku. Znajduje się naprzeciwko głównego dworca kolejowego w dzielnicy Miura. Sasebo jest jedynym miastem w Japonii, które używa symbolu chrześcijańskiego kościoła na swojej fladze.

</doc>
<doc id="427491" url="https://pl.wikipedia.org/wiki?curid=427491" title="Stanisław z Szadka">
Stanisław z Szadka

Stanisław z Szadka (zm. w 1475) – profesor teologii.
Życiorys.
W 1444 r. uzyskał tytuł magistra. W roku 1469 rektor Akademii Krakowskiej. Wcześniej był dziekanem wydziału filozoficznego (w 1454), a w 1463 dziekanem wydziału teologicznego tejże akademii.

</doc>
<doc id="427494" url="https://pl.wikipedia.org/wiki?curid=427494" title="Brytyjskie Terytorium Antarktyczne">
Brytyjskie Terytorium Antarktyczne

Brytyjskie Terytorium Antarktyczne () – obszar Antarktyki pomiędzy równoleżnikiem 60° S oraz południkami 20° W i 80° W a biegunem południowym, do którego prawa rości sobie Wielka Brytania włączając ten obszar do terytoriów zamorskich. Część tego obszaru pokrywa się z roszczeniami terytorialnymi Argentyny i Chile: z Antarktydą Argentyńską oraz z Chilijskim Terytorium Antarktycznym, jednakże państwa-strony Traktatu Antarktycznego zawiesiły swe roszczenia na czas jego obowiązywania.
Administracja.
Terytorium administrowane jest z Londynu przez brytyjskie Ministerstwo Spraw Zagranicznych (Foreign and Commonwealth Office). Komisarz ma siedzibę w Departamencie Terytoriów Zamorskich (Overseas Territories Department) i jest szefem Sekcji Regionów Polarnych (Polar Regions Section).

</doc>
<doc id="427496" url="https://pl.wikipedia.org/wiki?curid=427496" title="Klasztor Sankt Florian">
Klasztor Sankt Florian

Klasztor Sankt Florian – klasztor barokowy, położony w Górnej Austrii, w miejscowości St. Florian, w pobliżu Linzu. Założony w 1071 przez benedyktynów, z czasem przejęty przez kanoników regularnych reguły św. Augustyna w miejscu przechowywania relikwii św. Floriana.
W 1688 roku jego przebudowę rozpoczął włoski malarz i architekt Carlo Carlone a zakończył Austriak Jakob Prandtauer. Na dziedzińcu znajduje się zabytkowa studnia orłów (1603). We wschodnim skrzydle klasztoru mieści się biblioteka gromadząca ponad 140 000 cennych książek.
U stóp klasztoru powstało później małe miasteczko. W opactwie pochowana jest m.in. polska królowa Katarzyna Habsburżanka.
Przypisy.
&lt;br&gt;

</doc>
<doc id="427497" url="https://pl.wikipedia.org/wiki?curid=427497" title="Jan z Szadka">
Jan z Szadka

Jan z Szadka, w latach 1434-1435 dziekan wydziału sztuk wyzwolonych w Akademii Krakowskiej.
Ukończył on studia prawnicze jako magister i licencjat dekretów. Jako biegły prawnik zasłużył się w dyplomacji, uczestnicząc w układach między Władysławem Czeskim, Maciejem Węgierskim i królewiczem Kazimierzem. Był także autorem wartościowego komentarza do kroniki mistrza Wincentego, zwanego Kadłubkiem.

</doc>
<doc id="427498" url="https://pl.wikipedia.org/wiki?curid=427498" title="Nanning">
Nanning

Nanning () – miasto o statusie prefektury miejskiej w Chinach, stolica regionu autonomicznego Kuangsi zamieszkanego przez mówiących po tajsku Zhuangów.
Port nad rzeką Yong Jiang. Siedziba rzymskokatolickiej archidiecezji. W mieście znajduje się stacja kolejowa Nanning.
W mieście rozwinął się przemysł włókienniczy, spożywczy, środków transportu, maszynowy, chemiczny, papierniczy, stoczniowy oraz hutniczy.

</doc>
<doc id="427499" url="https://pl.wikipedia.org/wiki?curid=427499" title="Stefan Lechwar">
Stefan Lechwar

Stefan Lechwar (ur. 1975 w Jaśle) – polski artysta plastyk, grafik, plakacista.
Życiorys.
Ukończył studia w Akademii Sztuk Pięknych im. Jana Matejki w Krakowie na wydziale grafiki w Katowicach; uzyskał dyplom pod kierunkiem prof. Romana Kalarusa w Katedrze Projektowania Graficznego w 2001 roku, a aneks z malarstwa uzyskał pod kierunkiem prof. Macieja Bieniasza. Od 2003 roku był wykładowcą na Wydziale Artystycznym Uniwersytetu Śląskiego. W 2006 uzyskał stopień doktora sztuki na tymże wydziale. 28 stycznia 2015 roku habilitował się na podstawie pracy pt. "Polska Szkoda Plakatu" w Instytucie Sztuki Wydziału Artystycznego w Cieszynie Uniwersytetu Śląskiego w Katowicach. Od 2003 roku pracował jako wykładowca w Katedrze Projektowania Graficznego na cieszyńskim Wydziale Artystycznym Uniwersytetu Śląskiego w Katowicach. Pracował jako adiunkt w Instytucie Sztuk Plastycznych Wydziału Sztuki i Nauk o Edukacji Uniwersytetu Śląskiego w Katowicach. Obecnie (2020) jest profesorem Uniwersytetu Śląskiego w Katowicach i pracuje na Wydziale Sztuki i Nauk o Edukacji .
Był współzałożycielem grup: Grupapieciuniedziesieciu, Mistegorznizowegoz, Fünf i To. Zajmuje się projektowaniem graficznym, malarstwem, ilustracją i teatrem. Jest współautorem spektaklu "Mu" (wraz z Izabelą Wądołowską), którego premiera odbyła się w Teatrze Małym w Tychach w 2007 roku.
Mieszka w Bytomiu.

</doc>
<doc id="427500" url="https://pl.wikipedia.org/wiki?curid=427500" title="Puślisko">
Puślisko

Puśliska – skórzane paski, na których wiszą strzemiona. Puśliska do siodła przymocowane są metalowymi uchwytami, czyli tzw. "maszynkami". Są one tak skonstruowane, że po silnym szarpnięciu strzemienia do tyłu, zwalniają puśliska – stanowi to zabezpieczenie jeźdźca przy upadku (zapobiega ciągnęciu go po ziemi przez konia w przypadku utkwienia nogi w strzemieniu). W siodłach typu angielskiego zaczepy na puśliska umieszczone są nad tybinkami dużymi.
Większość puślisk ma regulowaną długość, którą dopasowuje się do wzrostu jeźdźca oraz do uprawianej dyscypliny jeździeckiej. Podstawowym sposobem na jej dopasowanie jest sprawdzenie, czy przy umieszczonym pod pachą strzemieniu długość puśliska wraz ze strzemieniem równa jest długości wyprostowanego ramienia jeźdźca, dotykającego dłonią "maszynki" mocującej przy siodle, stojąc na wprost boku osiodłanego konia. Taka długość "obydwu" puślisk powinna zapewnić podstawowy komfort po wejściu na konia. Po dopasowaniu długości sprzączki puślisk muszą zostać wciągnięte tuż obok "maszynek".
Stan puślisk należy kontrolować, ponieważ zerwanie przetartego puśliska może grozić niebezpiecznym upadkiem z konia.

</doc>
<doc id="427501" url="https://pl.wikipedia.org/wiki?curid=427501" title="Walne zgromadzenie akcjonariuszy">
Walne zgromadzenie akcjonariuszy



</doc>
<doc id="427503" url="https://pl.wikipedia.org/wiki?curid=427503" title="Podogonie">
Podogonie

Podogonie – pas, który z jednej strony przymocowany jest do siodła, a z drugiej strony zakończony jest pętlą służącą do przewleczenia ogona konia. Pętla po przewleczeniu powinna znaleźć się pod rzepem ogona.
Podogonie zapobiega przesuwaniu się siodła do przodu, w przypadku gdy nie znajduje ono oparcia na kłębie konia. Z tego powodu najczęściej podogonie używane jest u kuców (niski kłąb to cecha charakterystyczna ich budowy). Zdarzają się również duże konie o słabo zarysowanym kłębie lub wąskiej klatce piersiowej, wymagające stosowania podogonia.
Inny sposób zapobiegania przesuwaniu siodła do przodu to forgurt (vorgurt).
Przesuwaniu siodła do tyłu zapobiega napierśnik.

</doc>
<doc id="427508" url="https://pl.wikipedia.org/wiki?curid=427508" title="Łoże sprawiedliwości">
Łoże sprawiedliwości

Łoże sprawiedliwości, zwane także Madejowym łożem, ławą do rozciągania lub łożem (ławą) tortur – rodzaj narzędzia tortur w formie poziomej ławy, zaopatrzonej w kołowrót i sznury bądź łańcuchy służące do wyciągania kończyn (istniały wersje wyciągające ręce lub nogi), w czasie gdy druga para kończyn była przytwierdzona do konstrukcji łoża.
Na łożach sprawiedliwości umieszczano często także nabijane kolcami walce, tzw. hiszpańskie zające (naszpikowane zające), które wkładano pod plecy przesłuchiwanego. 
Niekiedy korzystano z prostszej formy łoża tortur, jaką była zwykła deska lub belka. Stosowano także konstrukcje na stałe przytwierdzone do podłoża (kamienne, metalowe itp.), pełniące identyczną funkcję jak madejowe łoże.
Użycie łoża powodowało jednocześnie unieruchomienie osoby torturowanej, co ułatwiało zastosowanie innych tortur (np. śrubowania rąk lub nóg, przypalania ciała albo szarpania go rozżarzonymi szczypcami).
Było to najczęściej stosowane w Europie narzędzie tortur. W niektórych izbach tortur korzystano z działającej na podobnej zasadzie drabiny lub krosna.
Nazwa Madejowe łoże pochodzi prawdopodobnie od imienia zbójnika Madeja, dla którego według legendy przygotowano w piekle łoże męczarni, najeżone gwoździami, hakami, nożami i innymi ostrymi przedmiotami. W książce Walerego Przyborowskiego najeżone szpikulcami łoże tortur dla zbójcy przygotował archidiakon Płocka. Inna wersja mówi o żywym posłaniu z węży.

</doc>
<doc id="427509" url="https://pl.wikipedia.org/wiki?curid=427509" title="Ława do wyciągania">
Ława do wyciągania



</doc>
<doc id="427511" url="https://pl.wikipedia.org/wiki?curid=427511" title="Łoże tortur">
Łoże tortur



</doc>
<doc id="427512" url="https://pl.wikipedia.org/wiki?curid=427512" title="Ira Levin">
Ira Levin

Ira Marvin Levin (ur. 27 sierpnia 1929 w Nowym Jorku, zm. 12 listopada 2007 tamże) – amerykański pisarz pochodzenia żydowskiego, dziecko imigrantów z Rosji – Charlesa Levina i Beatrice Schlansky. Oczekiwano, że przejmie po ojcu interesy importując zabawki, ale w wieku piętnastu lat zdecydował, że chce kontynuować karierę jako pisarz. Autor powieści sensacyjnych, sztuk teatralnych i tekstów piosenek. Żonaty z Gabrielle Aronsohn, 20 sierpnia 1960 r. (Rozwiedziony w 1968 r.), Troje dzieci: Adam, Jared, Nicholas.
Życiorys.
Levin studiował na Uniwersytecie Nowojorskim, na kierunkach filozofia i filologia angielska. Po studiach pisał scenariusze do filmów szkoleniowych oraz skrypty dla telewizji. Pierwszą powieść, "A Kiss Before Dying", napisał w wieku 22 lat.
Levin był pisarzem wszechstronnym; w jego dorobku są zarówno dreszczowce, jak i komedie. Filmowa wersja jego sztuki "No Time For Sergeants" zainicjowała karierę Andy’ego Griffitha. Najbardziej znaną sztuką Levina jest "Deathtrap", do dzisiaj wystawiana na Broadwayu. Została ona sfilmowana w 1982, wystąpili w niej Christopher Reeve i Michael Caine.
Najbardziej znaną powieścią Levina jest "Dziecko Rosemary", horror opowiadający o satanizmie i okultyzmie.

</doc>
<doc id="427515" url="https://pl.wikipedia.org/wiki?curid=427515" title="Maria Bonaparte">
Maria Bonaparte

Maria Bonaparte, fr. "Marie Bonaparte", gr. "Μαρία Βοναπάρτη" (ur. 2 lipca 1882 w Saint-Cloud, zm. 21 września 1962 w Gassin) – francuska psychoanalityczka szkoły freudiańskiej, arystoktatka, tytularna księżniczka cesarska i Canino, księżna grecka jako żona Jerzego Glücksburga.
Życie i działalność.
Urodziła się jako jedyna córka ks. Rolanda Bonaparte (wnuka Lucjana, brata Napoleona I) i bogatej Marie Félix-Blanc (spadkobierczyni François Blanca, twórcy kasyna w Monte Carlo), która zmarła miesiąc po narodzinach Marii. Pozbawiona matki dziewczynka wychowywana była przez surową i tyrańską babkę ze strony ojca. Otoczona guwernantkami otrzymała wychowanie pełne zakazów i nakazów, co wpłynęło na rozwinięcie się u niej neurozy, introwersji i licznych fobii. W roku 1905 rozpoczęła życie towarzyskie i rok później została przedstawiona królowi greckiemu Jerzemu I, który zapragnął ożenić z nią swego drugiego syna, również Jerzego (1869–1957).
Ślub miał miejsce w Atenach 21 grudnia 1907. Rok później urodziło się pierwsze dziecko, ks. Piotr, ale Maria zauważyła, że cierpi na silną oziębłość seksualną, co skłoniło ją do badań nad problematyką seksualną kobiet. W 1923 przeprowadziła pomiary anatomiczne 200 kobiet w szpitalach paryskich. Przeprowadziła także z nimi wywiady na temat ich pożycia seksualnego i doszła do wniosku, że oziębłość seksualna jest u wielu kobiet spowodowana zbyt dużą odległością między łechtaczką i wejściem do pochwy. Wyniki swych badań Maria opublikowała pod pseudonimem A.E. Narjani w eseju pod tytułem "Considérations sur les causes anatomiques de la frigidité chez la femme" (od swej teorii nie odstąpiła nawet jako sławna psychoanalityczka). W tym samym roku przeczytała "Wstęp do psychoanalizy", w którym po raz pierwszy napotkała nazwisko Freuda.
W 1925 poznała osobiście Freuda, który 30 września przeprowadził z nią pierwszą sesję psychoanalityczną. Pozostała jego pacjentką do 1938. Od tej chwili aż do wybuchu II wojny światowej Maria Bonaparte była niejako ambasadorką Freuda w Paryżu. Austriacki uczony wyperswadował jej studia medycyny i skłonił ją do zajmowania się rozwojem psychoanalizy we Francji. 4 listopada 1926 Maria wraz z Lafourgue'iem założyła istniejące do dziś dnia Societé Psychanalytique de Paris i dostarczyła funduszy na publikację „Revue française de psychanalyse”, ważne forum francuskich psychoanalityków.
W roku 1938 uratowała Freuda i jego rodzinę przed prześladowaniami hitlerowskimi, pomagając im w ucieczce z przyłączonego do Wielkiej Rzeszy Niemieckiej Wiednia. Zapłaciła za Freuda tzw. „Reichsfluchtsteuer”, tj. „Podatek od ucieczki z Rzeszy”. Wokół wątku znajomości Freuda z Marią Bonaparte nakręcono w roku 2004 film "Princesse Marie" z Catherine Deneuve w roli Marii.
6 lutego 1952 książę Jerzy i Maria, jako przedstawiciele dworu greckiego, brali udział w koronacji królowej Elżbiety II w Londynie. Znudzona przewlekającą się ceremonią, Maria zaproponowała siedzącemu obok niej panu natychmiastową sesję psychoanalityczną. Pan ów, równie znudzony jak ona, chętnie wyraził zgodę. Był nim François Mitterrand.
Maria Bonaparte miała z Jerzym dwoje dzieci, Piotra (1908–1980), znanego antropologa i Eugenię (1910–1988), która wyszła za ks. Dominika Radziwiłła z Balic (zm. 1976), wnuka ks. Karola Stefana z Żywca. Miała z nim dwoje dzieci, syna Jerzego Andrzeja (1942–2001) i córkę Tatianę (ur. 1939). Rozwiodła się z Radziwiłłem w roku 1946 i poślubiła księcia Rajmunda Aleksandra Thurn und Taxis (1907–1986), pana na zamku Duino koło Triestu. Rozwiodła się w 1965. Miała z nim syna Karola Aleksandra (ur. 1952), obecnego właściciela Duino.
Maria zmarła na białaczkę i jest pochowana obok męża na cmentarzu królewskim w Tatoi w pobliżu Aten.
Publikacje.
Prace własne
Tłumaczenia dzieł Freuda

</doc>
<doc id="427518" url="https://pl.wikipedia.org/wiki?curid=427518" title="Mikołaj z Szadka">
Mikołaj z Szadka

Mikołaj z Szadka Prokopowicz (1489-1564), polski naukowiec.
Po odbyciu początkowych nauk w Poznaniu i w Głogowie, na przełomie 1504 i 1505 r. rozpoczął studia w Krakowie. Szczęśliwie dla siebie spotkał tam życzliwych protektorów, wśród których był krajan z Sieradzkiego Stanisław Zaborowski, kustosz skarbca koronnego na Wawelu, pisarz polityczny, a następnie Maciej Miechowia, który utwierdzał w szadkowianinie zamiłowanie do nauk matematycznych, astronomicznych, geografii, a przede wszystkim astrologii. W 1512 r. został Prokopowicz magistrem filozofii, w 1515 r. profesorem astrologii. W 1523 r. był dziekanem wydziału filozoficznego, a w r. 1534 po uzyskaniu doktoratu z teologii przeniósł się na wydział teologiczny. W 1548 r. doszedł do najwyższej godności uniwersyteckiej, tzn. objął stanowisko rektora Akademii Krakowskiej. Funkcję tę pełnił do 1561 r. dziewięciokrotnie. Był zwolennikiem dawnego porządku, sympatyzował z humanizmem, przyjaźnił się z wieloma znaczącymi osobami w życiu umysłowym renesansowego Krakowa. Był miłośnikiem pięknej książki i właścicielem pokaźnej biblioteki. Od 1519 r. był także kustoszem biblioteki uniwersyteckiej, zapisując się jako niezwykle gorliwy jej opiekun. W piśmiennictwie zapisał się jako autor oficjalnych kalendarzy w języku polskim, z których jeden został wydrukowany przez Hieronima Wietora w 1528 r., a także prognostyków astrologicznych. Jego zainteresowania historyczne ujawniły się w ciekawym dzienniku wydarzeń z lat 1556-1564, w którym podkreślał szczególne zdarzenia z dziejów uniwersytetu.

</doc>
<doc id="427519" url="https://pl.wikipedia.org/wiki?curid=427519" title="Poniatowski">
Poniatowski



</doc>
<doc id="427521" url="https://pl.wikipedia.org/wiki?curid=427521" title="Krwistoborowik purpurowy">
Krwistoborowik purpurowy

Krwistoborowik purpurowy, borowik purpurowy ("Rubroboletus rhodoxanthus" (Krombh.) Kuan Zhao &amp; Zhu L. Yang) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Rubroboletus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w roku 1836 Julius Vincenz von Krombholz w randze odmiany, nadając mu nazwę "Boletus sanguineus" var. "rhodoxanthus". W 1925 r. Franz Joseph Kallenbach podniósł go do rangi gatunku borowika ("Boletus"). W ostatnich latach prowadzono badania filogenetyczne w obrębie rodzaju "Boletus", w wyniku których jego systematyka uległa znacznej zmianie. W roku 2014 Kuan Zhao &amp; Zhu L. Yang, przenieśli gatunek "Boletus rhodoxanthus" do nowo utworzonego rodzaju "Rubroboletus".
Synonimy:
Nazwę borowik purpurowy nadała Alina Skirgiełło w 1960 r. W polskim piśmiennictwie mykologicznym gatunek ten opisywany był też pod nazwami: grzyb trujący i borowik czerwonotrzonowy. Po zmianie nazwy naukowej nazwa polska stała się niespójna z nazwą naukową. W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała używanie nazwy krwistoborowik purpurowy.
Morfologia.
Ma średnicę 5–20 cm. Za młodu jest półkulisty, potem łukowaty, w końcu płaski, poduchowaty. Powierzchnia o barwie od białożółtawej do żółtobrązowej, początkowo pilśniowata, potem naga i gładka.
Rurkowaty. Rurki przy trzonie wykrojone, początkowo żółte, potem żółtozielone. Po uszkodzeniu zmieniają barwę na sinozieloną. Pory drobne, u młodych okazów żółte, u starszych karminowoczerwone, w końcu brudnooliwkowe.
Wysokość 5–12 cm, grubość 3–5 cm, u młodych okazów beczułkowaty, u starszych pałkowaty. Powierzchnia górą żółta z purpurową siateczką, dołem ma barwę od krwistoczerwonej do purpurowej i pokryta jest purpurową siateczką.
Bladożółty, po przecięciu zmieniający barwę na sinozieloną. Smak i zapach nieokreślony.
Występowanie i siedlisko.
Znany jest tylko w Europie i Japonii. W Polsce gatunek rzadki. Znajduje się na "Czerwonej liście roślin i grzybów Polski". Ma status E – gatunek wymierający. Znajduje się na czerwonych listach gatunków zagrożonych także w Austrii, Anglii, Belgii, Niemczech, Czechach, Norwegii, Holandii, Słowacji.
Rośnie na podobnych stanowiskach co krwistoborowik szatański, można go znaleźć w lasach liściastych, na wapieniach w ciepłych okolicach.
Znaczenie.
Naziemny grzyb mykoryzowy. Grzyb trujący.

</doc>
<doc id="427531" url="https://pl.wikipedia.org/wiki?curid=427531" title="ORWO">
ORWO

ORWO – znak towarowy, pod którym część zakładów chemicznych koncernu AGFA pozostała po II wojnie światowej na terenie NRD, produkowała od roku 1964 materiały fotochemiczne (błony, papiery i odczynniki) oraz taśmy magnetofonowe.
Nazwa ORWO to skrótowiec wyrazów „Original Wolfen” – siedzibą firmy było miasto Wolfen w powiecie Bitterfeld we wschodnich Niemczech. Firma powstała w roku 1909 i po II wojnie światowej podjęła produkcję jako państwowa firma „Agfa Wolfen”. Znakiem tym posługiwała się do roku 1964, kiedy arbitraż międzynarodowy rozstrzygnął, iż marka Agfa używana być może tylko przez przedsiębiorstwa związane z Agfą na terenie Niemiec Zachodnich.
Kolorowy film fotograficzny ORWO był używany głównie w krajach socjalistycznych, zarówno w fotografii jak i w kinematografii. Charakteryzował się niską czułością oraz dość szybką degradacją kolorów po latach archiwizowania. Fotografie z upływem czasu częściowo traciły kolory a zwłaszcza barwę cyjanową i stawały się czerwone. Pierwszym polskim filmem kolorowym nakręconym na taśmie ORWO była Lotna z 1959. Film został zrekonstruowany cyfrowo w 2011. Komputerowa technika rekonstrukcji cyfrowej pozwala na przywrócenie oryginalnych kolorów uszkodzonym filmom i fotografiom. Na przełomie lat 70. i 80. XX wieku w Polsce Ludowej ponad 300 tys. kolorowych fotografii ORWO wykonali profesjonalni fotograficy Krajowej Agencji Wydawniczej. Tylko nieliczne z nich wykorzystano do produkcji pocztówek i albumów, ale wszystkie zachowały się w warszawskim archiwum jako negatywy, pozytywy, diapozytywy i stykówki. Przedstawiają inwestycje w Polsce, takie jak osiedla mieszkaniowe, fabryki, teatry, dworce kolejowe, zabytki, kościoły, pałace oraz krajobrazy.
Kolorowe błony fotograficzne („filmy”, „klisze”) ORWO były sprzedawane także w Wielkiej Brytanii dopiero od lat 70., jako tańsza alternatywa. Jednak nieprzestawienie się aż do upadku NRD na popularny później w krajach zachodnich proces C-41 (mimo planów) – spowodował stratę klientów.
Marka Orwo, mimo upadku i bankructw nadal istnieje, m.in. FilmoTec GmbH produkuje filmy (do kamer) czarno-białe oraz błony fotograficzne (klisze czarno-białe) do fotografii.

</doc>
<doc id="427551" url="https://pl.wikipedia.org/wiki?curid=427551" title="Przełęcz Karkoszczonka">
Przełęcz Karkoszczonka

Przełęcz Karkoszczonka (729 m n.p.m.) - głęboka przełęcz w głównym grzbiecie Beskidu Śląskiego, między Beskidem (860 m n.p.m.) na południu a Trzema Kopcami (1082 m n.p.m.) na północy. 
Opis.
Jeśli pominąć Bramę Wilkowicką, jest Karkoszczonka najniższym punktem w wododziale Wisły (tu: Brennicy) i Soły (tu: Żylicy) na terenie Beskidu Śląskiego. Tym samym jest najniższym i najwygodniejszym przejściem między Szczyrkiem a Brenną, używanym zresztą przez miejscową ludność od wielu wieków.
Od strony wschodniej, ze Szczyrku, na przełęcz wyprowadza droga wiodąca doliną potoku Biła, natomiast od strony zachodniej, z Brennej Bukowej - droga wiodąca dolinką źródłowego cieku Brennicy. Obie drogi w większej części są pokryte wąskim dywanikiem asfaltowym, jednak przejazd przez przełęcz jest zamknięty dla ruchu samochodowego (szlaban po stronie Brennej - droga leśna, w dyspozycji Administracji Lasów Państwowych). Co pewien czas pojawiają się w prasie informacje o zamiarach przebudowy tej drogi i jej otwarcia dla ruchu publicznego - na razie skutecznie przeciwstawiają się temu pomysłowi Lasy Państwowe, organizacje ekologiczne i zwyczajny brak środków.
Pochodzenie nazwy.
Do niedawna przełęcz nazywano powszechnie "Skałką", co związane było zapewne ze starą nazwą Klimczoka. Obecna nazwa została przeniesiona z dawnego osiedla pasterskiego na polanach opadających spod przełęczy na wschodowi, ku dolinie Biłej. Pochodzi od słowa "karkosze", oznaczającego w góralskiej gwarze gałęzie, odrąbane ze ściętych drzew iglastych.
Wśród mieszkańców Szczyrku Biłej przełęcz zwana jest też czasem „Granicą”. Jest to odniesienie do granicznej funkcji grzbietu Beskidu Śląskiego, który rozdzielał w tym miejscu Żywiecczyznę, należącą aż do rozbiorów do Królestwa Polskiego (później: Galicję) od Księstwa Cieszyńskiego (części Górnego Śląska). Po II wojnie światowej biegła tym grzbietem granica województw krakowskiego i katowickiego, a także granica powiatów żywieckiego i cieszyńskiego (co ma miejsce również obecnie). Wspomniany grzbiet był również przez ponad dziewięć wieków granicą dwóch diecezji kościoła katolickiego w Polsce: krakowskiej i wrocławskiej. Jednocześnie jest naturalną granicą językową i etnograficzną (Brenna: strój górali śląskich, Szczyrk: strój górali żywieckich).
Szlaki turystyczne.
Na przełęczy węzeł szlaków turystycznych:
Infrastruktura turystyczna.
Tuż pod samym siodłem przełęczy, po stronie doliny Biłej, znajduje się schronisko turystyczne „Chata Wuja Toma”.

</doc>
<doc id="427564" url="https://pl.wikipedia.org/wiki?curid=427564" title="Symphony X">
Symphony X

Symphony X – amerykańska grupa muzyczna założona przez gitarzystę Michaela Romeo wykonująca muzykę zaliczaną do metalu progresywnego. Debiutowała w 1994 albumem "Symphony X". Zespół mocno inspirujący się mitologią antyczną.
Historia grupy.
1994–1995: Pierwsze dwa albumy.
Na początku roku 1994 Michael Romeo (ex-Phantom’s Opera, ex-Gemini) nagrał własne demo zatytułowane "The Dark Chapter", na którym grał z klawiszowcem Michaelem Pinella. Dzieło to przyciągnęło sporą uwagę. Wtedy to Michael Romeo postanowił wraz z basistą Thomasem Millerem, perkusistą Jasonem Rullo, wokalistą Rodem Tyleremi klawiszowcem Michaelem Pinnella założyć zespół. Ich pierwszy album "Symphony X" został nagrany w tym samym roku i wydany w Japonii przez dziś nieistniejącą wytwórnię Zero Corporation Label. Album został dobrze przyjęty zarówno w Japonii, jak i w Europie. Drugi album "The Damnation Game" pojawił się w sklepach 6 miesięcy później. Na tej płycie pojawił się już nowy wokalista Russell Allen, który wpłynął na styl grupy podkreślając klasyczną stronę Symphony X.
1997: The Divine Wings of Tragedy.
"The Divine Wings of Tragedy" był albumem który dał grupie rozgłos w środowisku muzyki metalowej. Na albumie znalazł się 20-minutowy epicki utwór tytułowy i inne, które stały się wizytówką zespołu jak na przykład: „The Accolade” – w pierwszej wersji (druga wersja utworu znalazła się na albumie "The Odyssey"). Jest to 9-minutowa metalowa ballada. Jednak nagrywanie albumu zajęło sporo czasu (od 1996–1997). Album zyskał sobie pozytywne opinie wśród fanów i prasy specjalistycznej co wpłynęło na wzrost popularności grupy w Europie i Japonii.
1998: Twilight in Olympus.
Pod koniec 1997 roku perkusista Jason Rullo był zmuszony tymczasowo opuścić zespół z powodu kłopotów osobistych. Jego miejsce zajął Thomas Walling. to z nim zespół nagrał album "Twilight in Olympus" wydany na początku 1998 roku. W tym roku można było również zobaczyć pierwsze koncerty na których gromadzili się fani z całego świata. Ich pierwszy oficjalny koncert miał miejsce w 1998 w Japonii. Była to część pierwszego światowego tournée grupy. W tym samym roku basista Thomas Miller został zastąpiony przez Michaela Leponda.
Pod koniec roku w sprzedaży ukazała się składanka zatytułowana "Prelude to the Millennium". Obok utworów znanych już z poprzednich płyt studyjnych zespołu, pojawiła się wersja utworu „Masquerade” z pierwszego albumu. Jednak w tym utworze zamiast Roda Tylera zaśpiewał Russell Allen
2000: V: The New Mythology Suite.
Jason Rullo powrócił do zespołu aby nagrać piąty album zatytułowany "V: The New Mythology Suite". Był to pierwszy album grupy wydany przez znaną wytwórnię płyt progresywnych InsideOut Music. Zarazem był to pierwszy album koncepcyjny. Opowiada on o micie o Atlantydzie. Album zawiera znane kompozycje zespołu takie jak: „Communion and the Oracle”, „Egypt” oraz suita „Rediscovery” oraz wiele wstawek symfonicznych.
W 2001 roku zespół wydał swoją pierwszą płytę koncertową "Live on the Edge of Forever". Znajduje się na niej zapis z koncertu w Paryżu który otwierał Europejską trasę koncertową zespołu.
2002: The Odyssey.
W 2002 roku zespół wydał płytę "The Odyssey". Znalazł się na nim tytułowy 24-minutowy utwór którego tekst opowiada o wydarzeniach zawartych w Odysei Homera.
W 2004 klawiszowiec Symphony X Michael Pinnella wydał album solowy Enter by the Twelfth Gate. Wokalista Russell Allen wydał album solowy Atomic Soul w lecie 2005. Na tym albumie Allen zaprezentował zupełnie inną muzykę niż Symphony X. Była to typowa hardrockowa płyta. W tym samym roku Allen nagrał płytę "The Battle" wraz z byłym wokalistą zespołu Masterplan Jørnem Lande pod szyldem Allen/Lande. Duet wydał kolejną płytę The Revenge 11 maja 2007 roku. W 2005 roku Symphony X brało udział w serii koncertów pod nazwą Gigantour wraz z Megadeth, Dream Theater i Anthrax. Dwa utwory Symphony X zagrane na Gigantour znalazły się na oficjalnym DVD i CD wydanym w październiku 2006.
2007: Paradise Lost.
Najnowsze dzieło zespołu nosi nazwę "Paradise Lost" i jest inspirowana poematem epickim Johna Miltona pod tym samym tytułem (Raj utracony). Światowa premiera albumu miała miejsce 26 czerwca 2007. Jest to album koncepcyjny. Płyta jest bardziej mroczna i cięższa niż poprzednie, lecz styl wokalu nie zmienił się zbytnio. Po raz pierwszy w historii zespołu do albumu dodano dodatkową płytę DVD na której przedstawiono historię zespołu. Wydanie z płytą jest dodatkowe. W związku z wydaniem płyty zespół wyruszył na trasę koncertową. Poza samodzielnymi występami, Symphony X będzie występowało w roli supportu przed Dream Theater. Podczas tej trasy Symphony X po raz pierwszy zagra w Polsce (2 października 2007).
Paradise Lost doszło do 123 miejsca na liście „Billboard Top 200 album chart” w USA sprzedając się w 6,300 kopiach w pierwszym tygodniu sprzedaży.
„Serpent’s Kiss” był pierwszym utworem zespołu, do którego nakręcony został teledysk. Klip został udostępniony 28 lipca 2007 roku. 11 stycznia 2008 roku ukazał się kolejny klip promujący tym razem utwór „Set the World on Fire”. Symphony X koncertowali w Południowej i Północnej Ameryce od października do listopada 2008 roku, a Azję odwiedzili w lutym roku 2009.
2011: Iconoclast.
1 marca 2010 roku na oficjalnej stronie internetowej Symphony X pojawiła się informacja, że duża część nowego albumu została już nagrana, a Romeo i Allen pracują nad słowami utworów. Tytuł albumu i tematykę tekstów ujawniono 29 stycznia 2011 roku podczas wywiadu przeprowadzonego przez DJ JC Green z Metal Messiah Radio z Russellem Allenem: następca "Paradise Lost" został nazwany "Iconoclast", a koncept liryczny ma opisywać „maszyny, przejmujące kontrolę nad wszystkim i całą tę technologię, która doprowadza społeczeństwo do upadku.”.
25 stycznia 2011 roku, Symphony X zagrali pierwszy koncert nowej trasy w Stuttgarcie, wykonując nowe utwory: „End of Innocence” i „Dehumanized”. Kilka dni później w Antwerpii zespół zagrał kolejny nowy utwór, „Heretic”, a w Londynie „Prometheus”.
25 marca 2011 roku, na stronach Nuclear Blast i Blabbermouth.net pojawiła się informacja, że najnowszy album Symphony X, "Iconoclast", zostanie wydany 17 czerwca w Europie, a 21 czerwca w Ameryce Północnej, jako edycja standardowa i dwupłytowe wydanie specjalne.
"Iconoclast" zadebiutował na 76 miejscu w zestawieniu Billboard 200 w USA, sprzedając się w 7300 kopiach w pierwszym tygodniu. Wydawnictwo pojawiło się również na 7 miejscu w zestawieniu Top Hard Rock Chart, na miejscu 19 w zestawieniu Top Rock Chart oraz na 13 miejscu w Top Independent Chart.
The Dungeon – Studio nagraniowe.
The Dungeon to studio nagraniowe znajdujące się w domu gitarzysty Symphony X Michaela Romeo. Albumy "The Divine Wings of Tragedy" i "V: The New Mythology Suite" były tam częściowo nagrywane, a album "The Odyssey" był w pełni nagrany w The Dungeon. Produkcją materiału zajmuje się sam Michael Romeo. Symphony X wydało mnóstwo pieniędzy na modernizację The Dungeon.

</doc>
<doc id="427565" url="https://pl.wikipedia.org/wiki?curid=427565" title="Prasowanie proszków (metalurgia proszków)">
Prasowanie proszków (metalurgia proszków)

Prasowanie proszków to proces formowania wyprasek o określonych wymiarach, kształtach i własnościach fizykochemicznych. Jest jednym z głównych procesów technologicznych w metalurgii proszków. Określona ilość proszku zasypywana jest luźno do matrycy, gdzie pod naciskiem stempla prasującego jest zagęszczana. Powstaje w ten sposób wypraska, która zmniejsza swoją objętość w stosunku do objętości początkowej (może to być nawet dwu- lub trzykrotne zmniejszenie objętości).
Proces prasowanie można podzielić na dwa zasadnicze etapy:
Na proces prasowania i gęstość wyprasek wpływa wiele czynników:

</doc>
<doc id="427567" url="https://pl.wikipedia.org/wiki?curid=427567" title="Wiesiołek">
Wiesiołek

Wiesiołek ("Oenothera" L.) – rodzaj roślin zielnych z rodziny wiesiołkowatych ("Onagraceae"). Należy do niego 157 gatunków. Rośliny te występują naturalnie w Ameryce Północnej i Południowej, z centrum zróżnicowania w południowo-zachodniej części Ameryki Północnej. Część gatunków została introdukowana na inne kontynenty. W Europie w niektórych ujęciach opisano ich kilkadzisiąt, aczkolwiek wiele z nich nie jest szerzej uznawanych.
Wiele gatunków w obrębie rodzaju wyróżnia się tworzeniem tzw. heterozygot kompleksowych (ang. "Permanent translocation heterozygosity" – PTH). Powstają one w wyniku specyficznej budowy chromosomów, które dziedziczone są w nie podlegających rozszczepieniu zestawach ojcowskich i matecznych.
Różne gatunki wiesiołków są uprawiane jako ozdobne, zwłaszcza wiesiołek ozdobny "O. macrocarpa", wiesiołek czerwonokielichowy "O. glazioviana", wiesiołek okazały "O. speciosa". Niektóre gatunki wykorzystywane są jako jadalne i lecznicze. Spożywane są m.in. liście i korzenie wiesiołka dwuletniego "O. biennis". Nasiona są źródłem oleju wiesiołkowego zawierającego kwas γ-linolenowy i wykorzystywane są w medycynie oraz kosmetykach.
Systematyka.
Rodzaj z plemienia "Onagreae" podrodziny "Onagroideae" i rodziny wiesiołkowatych ("Onagraceae" Juss.).
Do rodzaju włączone zostały tradycyjnie wyróżniane od dawna rodzaje "Calylophus", "Gaura" i "Stenosiphon". Utrzymywanie ich poza rodzajem "Oenothera" powodowało, że rodzaj ten nie był monofiletyczny. 
 

</doc>
<doc id="427568" url="https://pl.wikipedia.org/wiki?curid=427568" title="Jakub z Szadka">
Jakub z Szadka

Jakub z Szadka herbu Wieniawa (1412-1487) – dyplomata i prawnik, rektor Akademii Krakowskiej (1475–1476), wicekustosz i kanonik sandomierski, oficjał i kanonik krakowski, pleban w Piotrowinie.
Życiorys.
Urodził się ok. 1412 w zamożnej rodzinie mieszczańskiej z Szadku jako syn Stanisława. Studia uniwersyteckie rozpoczął w 1428 na Wydziale Sztuk Wyzwolonych Akademii Krakowskiej. W 1429 uzyskał tytuł bakałarza, a w 1432 został magistrem sztuk wyzwolonych. Podczas studiów zaprzyjaźnił się z Janem Długoszem. Następnie studiował prawo, uzyskując ok. 1460 tytuł doktora dekretów. Ukoronowaniem jego kariery było dojście w 1475 do stanowiska rektora Akademii, a jego największą zasługą była rozbudowa Collegium Minus tej uczelni. Przeważającą część swej biblioteki, zarówno kodeksów rękopiśmiennych, jak i inkunabułów, przekazał kolegiom uniwersyteckim. 
Działał także w sferze dyplomacji. Współpracował z biskupem krakowskim Zbigniewem Oleśnickim i dzięki temu zbliżył się do króla Kazimierza Jagiellończyka. W 1431 uczestniczył w soborze bazylejskim. Na sejmie piotrkowskim 15 maja 1455 król za biegłość w naukach i zasługi dla Korony nadał mu szlachectwo, a do swego herbu Wieniawa adoptował go krajan z sieradzkiego Jan Długosz. W 1464 podczas wojny trzynastoletniej z Krzyżakami dowodził, w oparciu o dane toponomastyczne, praw Polski do Pomorza jako ziemi osiadłej i posiadanej przez naród plemienia i języka polskiego, "który nazwy górom, rzekom i innym miejscom wprzódy ponadawał, zanim zakon krzyżacki powstał". Roszczenia wobec zakonu sformułował w 15 art., opierając się na przesłankach naukowych. Był to ważny dokument wkładu polskiej nauki w dzieło odzyskania ziem polskich nad Bałtykiem w XV w. Jakub z Szadka jako główny doradca króla Kazimierza Jagiellończyka w rokowaniach toruńskich, odegrał najważniejszą rolę w redagowaniu od strony prawnej warunków pokoju toruńskiego w 1466. Opowiadał się on również gorąco za włączeniem do Korony Mazowsza, dowodząc w 1462 praw króla polskiego do Księstwa Płockiego. W 1473 uczestniczył w zjeździe dyplomatów polsko-węgierskich w Nysie, gdzie popierał starania Kazimierza Jagiellończyka o koronę czeską i węgierską dla jego synów. Mowy Jakuba skierowane przeciwko Zakonowi, jak i w sprawie odzyskania Mazowsza, znane są dzięki Janowi Długoszowi.
Zmarł 28 października 1487 w Krakowie

</doc>
<doc id="427569" url="https://pl.wikipedia.org/wiki?curid=427569" title="Etos rycerski">
Etos rycerski

Etos rycerski – zespół wartości i zasad, wykształconych w kręgu średniowiecznej kultury rycerskiej, którymi powinien charakteryzować się idealny wojownik – w życiu i na wojnie. Pojęciu kodu lub etosu rycerskiego oraz tzw. cnót rycerskich stało się silnym składnikiem mentalności klas wyższych późnośredniowiecznych i nowożytnych społeczeństw europejskich. Podobne zjawiska możemy zaobserwować w wielu społeczeństwach z różnych kręgów kulturowych i epok, w których górną warstwę stanowili wojownicy lub grupy powołujący się na taką genealogię. Archetyp idealnego wojownika obecny jest także w wielu utworach literackich, przede wszystkim w eposach. Stąd oprócz etosu rycerzy średniowiecznych można wyróżnić m.in.: etos homerycki (odnoszący się do wojowników z kart Iliady i Odysei), etos spartański, etos samurajski (bushidō), czy współczesny etos wojskowy.
Kształtowanie się etosu rycerskiego.
Etos średniowiecznych rycerzy posiada głębokie korzenie, sięgające aż do Grecji epoki archaicznej. Jako zbiór wartości klasy ludzi związanych z walką, stanowił kontynuację i rozwinięcie – w warunkach europejskiego feudalizmu – etosów wojowników opiewanych przez Homera oraz barbarzyńskich Germanów. Etos pierwszych rycerzy, dość brutalny i hołdujący wartościom takim jak siła fizyczna, duma czy odwaga, z czasem zaczął ewoluować w kierunku wartości wyższych. Wpłynęły na to co najmniej dwa czynniki: Kościół oraz literatura rycerska.
Kościół.
Od końca XI wieku Kościół zainteresowany był wpływem na wartości rycerskie. Ważnym momentem było pojawienie się idei walki w obronie wiary, która z czasem – szczególnie w okresie krucjat – stała się naczelnym elementem etosu rycerskiego. W XII w. teoretyczny zarys wartości rycerskich zawarł w traktacie "Liber ad Milites Templi de laude novae militiae" (Pochwała nowego rycerstwa) Bernard z Clairvaux. Tekst, będący swoistym manifestem, zawierał wzór nowego rycerza – wojownika pełnego miłości do chrześcijan, obojętnego na sprawy ziemskie, mającego w pogardzie zbytek i odważnie wycinającego sobie mieczem drogę do Raju. Święty Bernard pisał: „Rycerz Chrystusowy zadaje więc śmierć z całkowitym spokojem… jeśli umiera, to dla swego dobra, jeśli zabija, to dla Chrystusa… Zabijając złoczyńcę, nie postępuje jak zabójca, ale, że tak powiem, jak złobójca…”.
Literatura rycerska.
Rozwijająca się w XII i XIII wieku literatura trubadurów i truwerów przyczyniła się do włączenia do etosu rycerskiego kolejnych wartości, takich jak miłość czy roztropność.
Najważniejsze wyznaczniki etosu rycerskiego.
W różnych opracowaniach spotkać można nieco odmienne ujęcia zestawu wartości rycerzy średniowiecznych, bardziej akcentujące wartości fizyczne lub duchowe (M. Ossowska, L. Zakrzewski, U. Świderska, D. Piwowarczyk). Ciekawe jest ujęcie D. Piwowarczyka, który opisując wartości rycerskie na przykładzie Zawiszy Czarnego, wymienia siedem cnót, stojących w opozycji do siedmiu grzechów głównych: wierność ("fidelitas"), pobożność ("pietas"), męstwo ("virtus"), roztropność ("prudentia"), dworność ("curiositas"), hojność ("largitas") i honor.
Ogólnie przyjąć można, że w skład etosu rycerskiego wchodziły następujące wartości:
Etos rycerski w praktyce.
Etos rycerski powszechnie oddziaływał w kręgach rycerskich, a później szlacheckich, jako godny wcielania w życie model postępowania; stanowił rodzaj idealnego modelu, opisującego rycerza doskonałego. Jako taki nie pozostawał wyłącznie w sferze fikcji literackiej, ale bywał wcielany w życie rzeczywistych osób.
Biografia Zawiszy Czarnego.
Zawisza Czarny herbu Sulima już przez współczesnych został uznany za wzór cnót rycerskich – jak najlepiej pisali o nim np. król Zygmunt Luksemburski i kronikarz Jan Długosz. Kolejne etapy jego biografii są przykładem realizacji większości z wymienionych wyżej wartości składających się na etos rycerski, w szczególności zaś – wierności danemu słowu.
Dzieje wojny stuletniej.
Wielu historyków zgadza się, że główną przyczyną przegranych armii francuskiej podczas bitew pod Crécy, Poitiers czy pod Azincourt, był styl walki francuskiego rycerstwa, wywodzący się wprost z zasad etosu rycerskiego. Podczas każdej z wielkich bitew dochodziło wśród rycerstwa francuskiego do aktów brawury, dyktowanej żądzą sławy, np. pod Crecy ciężka jazda stratowała własnych kuszników i pikinierów, wzajemnie „pałając zazdrością”, kto pierwszy wpadnie w szeregi Anglików. Pod Azincourt żądni sławy i chcący wykazać się odwagą francuscy notable ustawili się wszyscy w pierwszym hufcu, przez co atak ich odbył się w skrajnym ścisku i chaosie. Jak ujął to Georges Duby: „Pod Crecy, pod Poitiers, pod Azincourt panowie francuscy, kwiat arystokracji swoich czasów, najlepsi przedstawiciele kultury rycerskiej, upierali się, z największą dla siebie szkodą, by walczyć według rycerskich prawideł; ślepi książęta kazali przywiązywać się do koni i wieść w wir walki, by tam mogli umrzeć z honorem, jak bohaterowie Lancelota”.
Gra w szachy.
Najpopularniejsza gra średniowiecznych rycerzy, stanowiąca „wojnę na niby”, może świadczyć – jak większość gier popularnych w danej społeczności – o zasadach wyznawanych przez przedstawicieli stanu rycerskiego. Szachy zawdzięczały swą popularność wśród rycerstwa bezpośredniej analogii do wojny; jest to jednak wojna, którą wygrywa się siłą rozumu. Można spostrzec, że partia szachów jest bitwą idealną, regulowaną zasadami kodeksu rycerskiego. Nie ma w niej miejsca na podjazdy czy inne nieczyste manewry. Już sama zgoda grających na równoległe rozstawienie szyków oraz frontalne zderzenie armii jest podstawowym warunkiem zaistnienia prawdziwej bitwy. Walka toczy się na ograniczonej przestrzeni, nie ma więc miejsca na ucieczkę dyktowaną tchórzostwem. Na szachownicy można zatem bez ryzyka śmierci wprowadzać w życie wartości etosu rycerskiego, jak męstwo i honorowa walka.
Turniej rycerski.
Wartości etosu rycerskiego są najwyraźniej uchwytne na przykładzie turnieju. Szczególnie podkreślane są siła (wygrywa najsprawniejszy i najwytrzymalszy z rycerzy), odwaga (nie każdy zmierzy się z zawodnikiem, który ma sławę niezwyciężonego; oprócz tego istniało poważne ryzyko śmierci), etyka walki (szczegółowe przepisy dotyczące zadawania ciosów, uzbrojenia itp.), żądza sławy (rycerze walczyli głównie dla rozgłosu). W turniejach późnego średniowiecza na pierwszy plan wysuwają się takie wartości, jak służba damie (turniej rozpoczyna się i kończy na skinienie dam, w których obronie walczą ich faworyci) i hojność (organizacja turnieju oraz nagrody fundowane przez organizatora były bardzo drogie). Można stwierdzić, że turniej średniowieczny był zabawą, w której uobecniał się ideał średniowiecznego rycerza. Stanowił kwintesencję rycerskości; każdy jego element stanowił manifestację istotnych wartości etosu rycerskiego.

</doc>
<doc id="427579" url="https://pl.wikipedia.org/wiki?curid=427579" title="Okręty podwodne typu X">
Okręty podwodne typu X

Okręty podwodne typu X – typ niemieckich okrętów podwodnych (U-Bootów) z okresu II wojny światowej. Zostały zaprojektowane jako oceaniczne stawiacze min, ale wykorzystywano je również jako okręty zaopatrzeniowe i transportowe.
Historia.
Wstępny projekt dużych podwodnych stawiaczy min dla Kriegsmarine, wzorowanych na typie "UE II" z czasów I wojny światowej, powstał w 1938 roku pod oznaczeniem typ "X A". Okręty te miały być zdolne do przenoszenia nowo zaprojektowanych min morskich typu SMA. Na bazie typu X A powstał w stoczni Krupp Germaniawerft w Kilonii ostateczny projekt okrętu, oznaczony symbolem X B. Były to największe (wyporność pełna 2710 ton) U-Booty zaprojektowane i zbudowane dla niemieckiej marynarki wojennej. Stępkę pod pierwszy okręt typu: U-116, położono 1 lipca 1939 roku, a wejście okrętu do służby nastąpiło 26 lipca 1941 roku. Ogółem w Krupp Germaniawerft zbudowano do 1944 roku osiem jednostek. Sześć z nich zostało utraconych w trakcie działań wojennych.
Opis konstrukcji.
Okręty podwodne typu X były oceanicznymi, dwukadłubowymi jednostkami o całkowitej długości 89,8 m i długości kadłuba sztywnego 70,9 m. Ich napęd w marszu na powierzchni stanowiły dwa silniki wysokoprężne Germaniawerft F 46 a 9 pu o krótkotrwałej mocy maksymalnej 2400 KM każdy. Pod wodą okręty napędzane były przez dwa silniki elektryczne firmy AEG o mocy po 550 KM. Zabierany zapas paliwa zapewniał zasięg 18 450 mil morskich przy prędkości 10 węzłów na powierzchni. Korzystając z silników elektrycznych okręt typu X mógł przebyć pod wodą 188 Mm przy prędkości 2 w. W 1944 roku dwa okręty: U-219 i U-234 wyposażono w chrapy.
Głównym uzbrojeniem okrętów były miny morskie typu SMA. Były to miny magnetyczne o masie całkowitej 1600 kg, posiadające 350 kg ładunku wybuchowego. Można je było stawiać na wodach o głębokości maksymalnej 500 m. Okręty typu X mogły zabierać na pokład 66 min SMA, przewożonych w szachtach minowych: sześciu dla trzech min w części dziobowej jednostek oraz dwudziestu czterech dla dwóch min rozmieszczonych po dwanaście na obu burtach na śródokręciu. W rejsach transportowych w szachtach minowych mocowane były specjalne zasobniki do przewozu ładunków. W odróżnieniu od pozostałych typów U-Bootów, Typ X miał zainstalowane tylko dwie wyrzutnie torpedowe na rufie. Na każdą jednostkę można było załadować do 15 torped, z których sześć znajdowało się w wodoszczelnych i ciśnienioodpornych pojemnikach na pokładzie. Uzbrojenie uzupełniało działo kal. 105 mm oraz działka przeciwlotnicze kal. 37 mm i 20 mm. W późniejszym okresie wojny na ocalałych jednostkach zdemontowano działo, instalując w jego miejsce wzmocnione uzbrojenie przeciwlotnicze, zaś na U-219 i U-220 dodatkowy pojemnik na torpedę.

</doc>
<doc id="427580" url="https://pl.wikipedia.org/wiki?curid=427580" title="Rieserferner">
Rieserferner

Rieserfernergruppe, Rieserferner (wł. "Vedrette di Ries") – niewielka grupa górska na granicy Tyrolu Południowego i Wschodniego, zbudowana ze skał krystalicznych. Najwyższy szczyt to Hochgall (3440 m).
Masyw ma charakter wybitnie alpejski z wysokimi skalnymi ścianami, ostrymi graniami i turniami skalnymi położonymi wysoko ponad otaczającymi dolinami (różnice poziomów przekraczające 1400 m). Ostra rzeźba masywu jest rezultatem działalności lodowców, kiedyś obejmujących cały obszar łącznie z otaczającymi dolinami, obecnie zredukowanych do obszarów położonych na dużych wysokościach.
Krajobrazowo Rieserferner różni się wyraźnie od sąsiadujących z nim masywów górskich, zarówno Alp Zilleralskich jak i Dolomitów. W przeciwieństwie do otaczających go obszarów Rieserferner zbudowany jest z krystalicznych granodiorytów (skał niemal identycznych do budujących Tatry Wysokie) i stanowi rezultat erozyjnego niszczenia potężnej intruzji granodiorytowej.
Mało znany w Polsce Rieserferner stanowi jedną z grup górskich w obrębie Alp Centralnych.
Niemal cały teren masywu objęty jest Parkiem Narodowym Rieserferner. Zwiedzanie masywu ułatwiają schroniska wysokogórskie (m.in. Hochgall Hütte, Rieserferner Hütte). Większość szczytów jest trudno dostępna. Masyw stanowi atrakcyjny teren wspinaczkowy.
Najwyższe szczyty to:

</doc>
<doc id="427585" url="https://pl.wikipedia.org/wiki?curid=427585" title="Filmweb.pl">
Filmweb.pl



</doc>
<doc id="427587" url="https://pl.wikipedia.org/wiki?curid=427587" title="Ferdynand Karol Józef Habsburg-Este">
Ferdynand Karol Józef Habsburg-Este

Ferdynand Karol Józef Habsburg-Este (ur. 25 kwietnia 1781 w Mediolanie, zm. 5 listopada 1850 w Altmünster) – arcyksiążę, austriacki marszałek polny, dowódca armii austriackiej w okresie wojen napoleońskich.
Życiorys.
Ferdynand urodził się w Mediolanie jako syn arcyksięcia Ferdynanda Habsburga i Marii Beatryczy d’Este, córki Ercole III d’Este. Przed rozpoczęciem kariery wojskowej w 1799, uczęszczał do Akademii Wojskowej w Wiener Neustadt. 21 lutego 1800 został mianowany na stopień generała majora, a 4 stycznia 1801 na stopień generała dywizji. Był dowódcą wojsk austriackich w czasie wojny trzeciej koalicji przeciwko Francji w 1805. 1 września 1805 został mianowany na stopień generała kawalerii. W czasie bitwy pod Ulm (8–15 października 1805) został otoczony, lecz zdołał uciec z 2000 kawalerzystów do Czech. 2 grudnia 1805 w czasie bitwy pod Austerlitz dowodził prawym skrzydłem armii rosyjsko-austriackiej.
W 1809 podczas wojny piątej koalicji przeciwko Francji z korpusem liczącym ponad 30 tysięcy żołnierzy miał za zadanie opanowanie Księstwa Warszawskiego, co było jednym z kluczowych elementów planu wojennego koalicji antynapoleońskiej. 19 kwietnia w bitwie pod Raszynem koło Warszawy nie zdołał rozbić znacznie mniejszej armii Księstwa pod wodzą ks. Józefa Poniatowskiego, ale 23 kwietnia wkroczył do Warszawy, z której wycofały się oddziały polskie. Po opuszczeniu stolicy Poniatowski był w stanie przegrupować polskie oddziały, zorganizować skuteczną obronę na linii Wisły, a następnie przejąć inicjatywę i zająć znaczne obszary Galicji z Krakowem i Lwowem włącznie. Ta ofensywa Polaków zmusiła główny korpus austriacki do opuszczenia w czerwcu Warszawy, co dało Ferdynandowi możliwość przeprowadzenia częściowej kontrofensywy. Jednak 5 lipca wojska napoleońskie odniosły zwycięstwo pod Wagram i zgodnie z postanowieniami traktatu pokojowego z 14 października Austria utraciła zajęte przez Polaków tereny z wyjątkiem rejonu Lwowa.
Ferdynand ponownie walczył w 1815 w wojnie siódmej koalicji przeciwko Francji, a w następnym roku był dowódcą wojskowym na Węgrzech. W latach 1830-1846 sprawował formalnie urząd gubernatora Galicji i mieszkał we Lwowie. 17 września 1836 został mianowany na stopień marszałka polnego. Po zajściach roku 1846 odwołany, wyjechał do Modeny we Włoszech.
Ferdynand nigdy się nie ożenił. W 1850 zmarł w Altmünster, blisko Gmunden w Austrii.

</doc>
<doc id="427589" url="https://pl.wikipedia.org/wiki?curid=427589" title="Leon Wetmański">
Leon Wetmański

Leon Wetmański (ur. 10 kwietnia 1886 w Żurominie, zm. 10 października 1941 w Działdowie) – polski duchowny rzymskokatolicki, biskup pomocniczy płocki w latach 1928–1941, błogosławiony Kościoła katolickiego.
Życiorys.
Młodość.
Syn Adama i Korduli z Chądzyńskich. W latach 1895–1900 uczęszczał do szkoły gminnej w Żurominie. W 1902 rozpoczął studia w Seminarium Nauczycielskim w Wymyślinie (obecnie Skępe). Za potajemną naukę języka polskiego i podpisanie petycji do władz zaborczych o uwzględnienie języka polskiego w szkolnym programie został wydalony z trzeciego, ostatniego roku studiów.
Pobyt w Wymyślinie wpłynął decydująco na jego dalsze losy. W 1906 zdał egzamin gimnazjalny w Płocku i został przyjęty do Wyższego Seminarium Duchownego w Płocku, którego rektorem był ks. Antoni Julian Nowowiejski. W czasie studiowania odznaczał się pracowitością i dużą wrażliwością na wszelkie zobowiązania. Przez rok pełnił obowiązki dziekana kleryckiego.
Prezbiterat.
Święcenia kapłańskie przyjął 23 czerwca 1912 w Płocku z rąk bpa Antoniego Juliana Nowowiejskiego. Po wakacjach został skierowany na dalsze studia do Akademii Duchownej w Petersburgu. Ukończył je w 1916, uzyskując stopień magistra psychologii religii.
Będąc w Petersburgu podczas I wojny światowej, niósł pomoc materialną i moralną uchodźcom, zorganizował sierociniec. Ze względu na wojnę nie mógł powrócić do Polski. Miejscowy biskup zatrudnił go jako prefekta w gimnazjum żeńskim w Petersburgu, a w 1917 zlecił mu wykłady z homiletyki oraz funkcję ojca duchownego w miejscowym seminarium.
W 1918 powrócił do Polski. Biskup Antoni Julian Nowowiejski mianował go profesorem ascetyki i mistyki oraz ojcem duchownym płockiego seminarium. Był wykładowcą i spowiednikiem Niższego i Wyższego Seminarium Duchownego w Płocku. Patronował wielu akcjom kleryckim, m.in. z jego inicjatywy powstało koło misyjne i abstynenckie.
Był m.in. wicerektorem seminarium duchownego w Płocku, odznaczał się głębokim życiem religijnym, obok pracy duszpasterskiej zajmował się walką z alkoholizmem. W 1921 rozpoczął pracę w Sanktuarium Miłosierdzia Bożego jako duchowy kierownik Zgromadzenia Sióstr Pasjonistek oraz Zgromadzenia Sióstr Służek Najświętszej Maryi Panny Niepokalanej, gdzie spowiadał i prowadził miesięczne dni skupienia i rekolekcje.
Biskupstwo.
19 grudnia 1927 został mianowany biskupem pomocniczym diecezji płockiej i biskupem tytularnym Camachus. Sakrę biskupią przyjął 22 kwietnia 1928 w Płocku.
W dalszym ciągu oddawał się pracy misyjnej i charytatywnej, a jako biskup pomocniczy także kurialnej i wizytacyjnej. Pasją jego życia była praca charytatywna i rekolekcyjna, której najwięcej poświęcał czasu i uwagi. W 1931 został prezesem Towarzystwa Dobroczynności Caritas w Płocku oraz założył Stowarzyszenie Pań Miłosierdzia.
Był sekretarzem generalnym Związku Misji Duchowych w Polsce i od 1939 dyrektorem Krajowej Unii Apostolskiej Kapłanów w Polsce. Wznowił działalność stołówki i utworzył kuchnię, która dziennie wydawała 500 obiadów bezpłatnie.
Wśród prac zastała go II wojna światowa. Akcja charytatywna trwała jeszcze przez pewien czas, kierowana przez niego do czasu jego pierwszego aresztowania 11 listopada 1939 i osadzenia w miejscowym więzieniu. Zwolniony po kilku dniach nadal pracował. 28 lutego 1940 został przewieziony do Słupna. Tam potajemnie odprawiał mszę świętą i święcił alumnów ostatniego roku Wyższego Seminarium Duchownego w Płocku. W nocy 6 z 7 marca 1941 razem z arcybiskupem Nowowiejskim został przewieziony do Płocka, a stamtąd do niemieckiego obozu zagłady Soldau (KL) w Działdowie, gdzie został umieszczony w celi z innymi księżmi. Wielokrotnie odprawiał nabożeństwa, starał się, aby siebie i swoich braci kapłanów doprowadzić do pełnej dojrzałości do męczeństwa. Prawdopodobnie został zamordowany po epidemii tyfusu, jaka panowała w lipcu i sierpniu 1941 (być może rozstrzelany w lesie pod Białutami). Oficjalna data śmierci podana przez władze niemieckie to 10 października 1941.
Patron.
Jego imię nadano szkołom w Sierpcu (Gimnazjum Publiczne im. Biskupa Leona Wetmańskiego przekształcone w Liceum Ogólnokształcące im. Biskupa Leona Wetmańskiego), a także gimnazjum w Sikorzu (Niepubliczne Gimnazjum Katolickie im. bł. abp. A. J. Nowowiejskiego i bł. bp. L. Wetmańskiego), które po przekształceniu w szkołę podstawową zostało przeniesione do Płocka (Katolicka Szkoła Podstawowa im. bł. abp. A. J. Nowowiejskiego i bł. bp. L. Wetmańskiego).
Beatyfikacja.
13 czerwca 1999 został beatyfikowany w grupie 108 błogosławionych męczenników przez papieża Jana Pawła II.

</doc>
<doc id="427597" url="https://pl.wikipedia.org/wiki?curid=427597" title="Drewnik (Jeziorzany)">
Drewnik (Jeziorzany)

Drewnik – część wsi Jeziorzany położona w Polsce, w powiecie lubartowskim, województwie lubelskim.
W latach 1975–1998 miejscowość administracyjnie należała do województwa lubelskiego.
Wierni Kościoła rzymskokatolickiego należą do parafii Trójcy Świętej w Jeziorzanach.

</doc>
<doc id="427598" url="https://pl.wikipedia.org/wiki?curid=427598" title="Barwy grzechu">
Barwy grzechu

Barwy grzechu (port. Da cor do pecado) – brazylijska telenowela z 2004 roku. W rolach głównych występują Taís Araújo i Reynaldo Gianecchini. Główną antagonistkę gra Giovanna Antonelli. Serial składa się ze 160 odcinków, każdy po 45 minut.
Akcja telenoweli rozciąga się na przestrzeni 12 lat. Opowiada o miłości Paca, syna najbogatszego człowieka w Brazylii, do ubogiej Murzynki Prety.
Wersja polska.
W Polsce serial po raz pierwszy emitowany był przez telewizję TVN od 9 stycznia 2006 do 25 sierpnia 2006. Następnie w okresie od stycznia 2009 do 19 sierpnia 2009 powtarzany był przez telewizję TVN7. Lektorem serialu był Jacek Brzostyński.

</doc>
<doc id="427600" url="https://pl.wikipedia.org/wiki?curid=427600" title="Jerzy Dzik">
Jerzy Dzik

Jerzy Dzik (ur. 25 lutego 1950 w Jedliczu k. Zgierza (województwo łódzkie) – polski paleontolog, ewolucjonista, profesor i dyrektor Instytutu Paleobiologii Polskiej Akademii Nauk, profesor Uniwersytetu Warszawskiego, członek rzeczywisty Polskiej Akademii Nauk.
Odkrycia i badania.
Absolwent biologii Uniwersytetu Warszawskiego z 1973. Uczestnik, a od 1997 kierownik wypraw badawczych na Antarktydę (1975–1976), nad dolną Lenę (1987), w góry Karatau w Kazachstanie (1994 i 2006), Chin (1995), północnej Rosji (1997), Jakucji (2001). Z wyjątkiem biologicznej ekspedycji antarktycznej, wszystkie pozostałe poświęcone były badaniom paleontologicznym, przede wszystkim skamieniałości pierwszych zwierząt tkankowych z Ediakaru i eksplozji kambryjskiej oraz kręgowcom jury.
Autor m.in. kilkakrotnie wznawianego podręcznika paleontologii. Kierownik zespołu, który w Krasiejowie odkrył i przebadał cmentarzysko wielkich płazów i gadów triasowych, w tym najstarszych pradinozaurów na świecie. W 2006 zespół pod kierownictwem profesora rozpoczął wykopaliska w Lisowicach, zakończone odkryciem w 2008 archozaura (nazwanego później "Smok wawelski") oraz dicynodonta.
Podstawowym przedmiotem badań profesora są zespoły fauny przełomu prekambru i kambru. Sformułował szereg hipotez o pokrewieństwach fauny ediakarańskiej z późniejszymi taksonami fauny i o środowisku w jakim żyła fauna ediakarańska. Dokonał nowych rekonstrukcji ważnych w stratygrafii konodontów, przedstawił monograficzne opracowanie ewolucji łodzikowców i proponował przynależność hyolitów do mięczaków.
W 2003 odznaczony Złotym Krzyżem Zasługi.

</doc>
<doc id="427601" url="https://pl.wikipedia.org/wiki?curid=427601" title="Park im. Siemiradzkiego (Gorzów Wielkopolski)">
Park im. Siemiradzkiego (Gorzów Wielkopolski)

Park im. Henryka Siemiradzkiego położony jest w okolicy centrum Gorzowa Wielkopolskiego, na wzgórzach otaczających stare miasto. Ma powierzchnię 9,6 ha. Znajduje się w nim amfiteatr, w którym organizowane są imprezy artystyczne. Park powstawał w latach 1869-1908 dzięki działalności Towarzystwa Upiększania Miasta. Drzewa i krzewy są reprezentowane przeważnie przez krajowe gatunki. Znajduje się tutaj platforma widokowa oraz tzw. "Schody Donikąd", będące pozostałością po planowanej inwestycji - budowie palmiarni na szczycie w parku. Zarówno z platformy jak i ze schodów roztacza się panorama miasta.

</doc>
<doc id="427603" url="https://pl.wikipedia.org/wiki?curid=427603" title="Kajman karłowaty">
Kajman karłowaty

Kajman karłowaty, kajman Cuviera ("Paleosuchus palpebrosus") – gatunek gada z rodziny aligatorowatych.

</doc>
<doc id="427605" url="https://pl.wikipedia.org/wiki?curid=427605" title="Kajman Cuviera">
Kajman Cuviera



</doc>
<doc id="427607" url="https://pl.wikipedia.org/wiki?curid=427607" title="Rzeka międzynarodowa">
Rzeka międzynarodowa

Rzeka międzynarodowa (inaczej rzeka umiędzynarodowiona) – w prawie międzynarodowym jest to rzeka, która spełnia warunki:
Rzekami międzynarodowymi są m.in. Dunaj, Cisa, Ren, Łaba, Odra z Wartą i Notecią oraz Niemen.

</doc>
<doc id="427609" url="https://pl.wikipedia.org/wiki?curid=427609" title="Granat ćwiczebny">
Granat ćwiczebny

Granat ćwiczebny to granat ręczny stosowany do pozoracji pola walki w celu ograniczenia kosztów i zwiększenia bezpieczeństwa żołnierzy. Stosowanie granatów ćwiczebnych ma na celu przyzwyczajenie żołnierzy do warunków panujących na polu walki.
Granaty ćwiczebne są zbliżone wielkością, wagą i wyglądem do granatów bojowych. 
Granaty ćwiczebne dzielą się na:

</doc>
<doc id="427611" url="https://pl.wikipedia.org/wiki?curid=427611" title="Park Kopernika (Gorzów Wielkopolski)">
Park Kopernika (Gorzów Wielkopolski)

Park Kopernika – położony w północnej części Gorzowa Wielkopolskiego, w dzielnicy Dolinki. Założony na miejscu dawnego cmentarza przez pracowników Stilonu w 1973 roku, w ramach czynu społecznego. Pozostałością po byłym cmentarzu jest kaplica. 
Park ma 18,4 ha powierzchni. Rosną tu takie gatunki drzew jak m.in. lipa drobnolistna, jesion wyniosły, cis pospolity. Na terenie parku można spotkać wiewiórki. Ozdobą parku jest fontanna, znajduje się w nim także miasteczko ruchu drogowego. Przez park przebiega mała obwodnica miejska, wraz z kładką nad drogą.
W 2020 roku park przeszedł kompleksową rewitalizację. Wyremontowano ciągi piesze, zamontowano nowe ławki, nasadzono też nową roślinność. Miasto wydało na ten cel 3 229 000 złotych. 
W 2022 roku ma zostać wyremontowana główna atrakcja parku - fontanna. W ramach inwestycji ma zostać rozebrana nawierzchnia wokół fontanny i ułożenie nowej z płyt granitowych. Wykonawca będzie musiał zająć się remontem niecki fontanny i wymianą 24 sztuk betonowych tryskaczy tzw. „zodiaków” położonych na około fontanny, na nowe wykonane z prefabrykowanego betonu o przyspieszonym czasie wiązania oraz wymienić dysze. Prace będą polegały również na oczyszczeniu i piaskowaniu „grzybków” oraz renowacji ich dysz, posadowionych w części centralnej fontanny.

</doc>
<doc id="427620" url="https://pl.wikipedia.org/wiki?curid=427620" title="Friend or Foe">
Friend or Foe

Friend or Foe – drugi – po "All About Us" – singel rosyjskiego zespołu t.A.T.u. z albumu "Dangerous and Moving". Wydany po raz pierwszy w grudniu 2005 jako wideoklip oraz promo CD. Fizycznie na rynku pojawił się na początku 2006 r.
Jednym z twórców muzyki do "Friend or Foe" jest Sting – stworzył on i zagrał motywy basowe.
Piosenkę wykorzystano w jednym z odcinków trzeciego sezonu amerykańskiego programu rozrywkowego Laguna Beach MTV.
Wideoklip.
Pod koniec roku 2005 do telewizji muzycznych trafił teledysk "Friend or Foe". Jest on jednym z najmniej kontrowersyjnych wideoklipów duetu, lubiącego często szokować publiczność. Klip przedstawia Julię i Lenę przyjeżdżające samochodem do jaskini, w której odgrywają koncert dla zgromadzonych tam swoich fanów. Warto dodać, że po drugim odśpiewaniu refrenu Julia podchodzi do fortepianu i przez dłuższą chwilę na nim gra.
Spis utworów.
Europa.
Maxi CD-Single – 10 marca 2006
2-track CD Single
Francja.
Limited Edition Maxi CD Single – 6 lutego 2006
Limitowana edycja.
L.E.X. Lenny B Promo Mix
Wielka Brytania.
Maxi CD Single – 6 lutego 2006
Reedycja

</doc>
<doc id="427628" url="https://pl.wikipedia.org/wiki?curid=427628" title="Audycja radiowa">
Audycja radiowa

Audycja radiowa ( = „słuchanie”, „plotka”) – jednostka, samodzielny odcinek programu radiowego. Może to być audycja muzyczna, słowno-muzyczna, słowna. Audycje radiowe mogą stać się podkastem, jeśli rozgłośnia udostępni adres RSS, który umożliwi subskrypcję nowych odcinków. 

</doc>
<doc id="427629" url="https://pl.wikipedia.org/wiki?curid=427629" title="Soli Deo">
Soli Deo

Soli Deo, w pełnej formie Soli Deo honor et gloria − sentencja łacińska, zaczerpnięta z Wulgaty z Pierwszego listu do Tymoteusza 1,17 lub Listu Judy 1,25, w tłumaczeniu na język polski: "Jedynemu Bogu cześć i chwała!"
Ten cytat biblijny wybrał jako swoje zawołanie biskupie prymas Polski kard. Stefan Wyszyński. Mówiąc o swoim herbie, dodawał określenie "per Mariam": „Soli Deo per Mariam” − Samemu Bogu przez Maryję.
W protestantyzmie "Soli Deo gloria" stało się synonimem jednego z pięciu jego filarów. Protestanccy kompozytorzy używali zwrotu lub jego skrótu w formie "S.D.G." przy zapisie nutowym dla oznaczenia, iż stworzyli dzieło na chwałę Boga. Skrót ten znajduje się m.in. w manuskryptach: Jana Sebastiana Bacha, Georga Friedricha Händla czy Christopha Graupnera.
Zawołanie to jest również hasłem przewodnim wielu różnych organizacji, np:

</doc>
<doc id="427630" url="https://pl.wikipedia.org/wiki?curid=427630" title="Ibolya Csák">
Ibolya Csák

Ibolya Csák-Kadar (ur. 6 stycznia 1915 w Budapeszcie, zm. 9 lutego 2006 tamże) – węgierska lekkoatletka, która specjalizowała się w skoku wzwyż.
Pochodziła z rodziny żydowskiej. Dominowała w kobiecym skoku wzwyż w drugiej połowie lat 30. XX wieku, sięgając po złoto igrzysk olimpijskich w Berlinie (1936) oraz mistrzostwo Europy w Wiedniu (1938). Tytuł w Wiedniu przypadł jej po dyskwalifikacji Dory Ratjen, kiedy broniąca barw niemieckich lekkoatletka (wcześniej 4. na berlińskich igrzyskach) okazała się mężczyzną. W latach 1933–1938 dwanaście razy poprawiała rekord Węgier (od 1,49 do 1,64). Rekord życiowy: 1,64 (18 września 1938, Wiedeń). Rezultat ten był aż do 1961 roku rekordem Węgier.

</doc>
<doc id="427632" url="https://pl.wikipedia.org/wiki?curid=427632" title="Ibolya Csak">
Ibolya Csak



</doc>
<doc id="427652" url="https://pl.wikipedia.org/wiki?curid=427652" title="Zgrubienia">
Zgrubienia



</doc>
<doc id="427655" url="https://pl.wikipedia.org/wiki?curid=427655" title="Walter Jon Williams">
Walter Jon Williams

Walter Jon Williams (ur. 15 października 1953 w Duluth, Minnesota) – amerykański pisarz sf i fantasy. Zasłynął przede wszystkim futurystyczną dylogią fantasy: "Metropolita" (nominacja do Nebuli) i "Miasto w ogniu" (nominacja do Nebuli i Hugo). Laureat nagrody Nebula w 2004 r. za opowiadanie "Zaraza zielonych lampartów" i w 2001 za nowelę "Daddy’s World" oraz Nagrody Sidewise za historię alternatywną w 1996 za krótką formę "Foreign Devils".
Absolwent University of New Mexico (1975). Obecnie mieszka w hrabstwie Valencia w Nowym Meksyku.

</doc>
<doc id="427656" url="https://pl.wikipedia.org/wiki?curid=427656" title="Jerzy Karol Kurnatowski">
Jerzy Karol Kurnatowski

Jerzy Karol Kurnatowski herbu Łodzia pseudonim "Karol Bytyń", "U. Prokop" (ur. 1 lipca 1874 w Woli Krokockiej koło Szadku, zm. 22 maja 1934 tamże) – polski prawnik, ekonomista i publicysta, działacz społeczności ewangelicko-reformowanej w RP, wolnomularz
Życiorys.
Był synem Witolda (1827-1907) sędziego pokoju i jego drugiej żony Eleonory z Klimaszewskich. Maturę zdał w Gimnazjum klasycznym w Łodzi. W latach 1892-1897 studiował prawo na Uniwersytecie Warszawskim. W 1897 po przedstawieniu tezy z zakresu prawa
karnego, zatytułowanej "Duel" (Pojedynek), uzyskał tytuł kandydata praw. Po studiach w latach 1896–1899 pracował w kancelarii adwokackiej, a później przez kolejne cztery lata (1899–1903) gospodarował w Woli Krokockiej. W 1901 roku otworzył własną kancelarię adwokacką w Łodzi, w 1903 przeniósł się do Warszawy. W 1902 ożenił się z Jadwigą z Boetticherów malarką. Nie mieli dzieci. W 1904 wyjechał do Paryża do 1907 studiował w Collège Libre des Sciences Sociales. Powrócił do Warszawy w 1908, w czasie I wojny światowej od 1915 przebywał w Petersburgu gdzie był szefem biura prasy zagranicznej Rady Międzypartyjnej. W Petersburgu prowadził aktywną działalność w Towarzystwie Prawników i Ekonomistów, wygłaszając referaty na tematy polityczne i gospodarcze. Był zwolennikiem podejmowania działalności gospodarczej przez samorządy, które powinny konkurowa z firmami prywatnymi. W lipcu 1918 powrócił do Polski, do Warszawy. W latach 1919–1920 działał w na rzecz akcji plebiscytowej na Mazurach. Zorganizował kurs i prowadził wykłady dla działaczy plebiscytowych. Był założycielem i prezesem (przez 7 lat) Zrzeszenia Plebiscytowego Ewangelików-Polaków. Blisko współpracował z biskupem Juliuszem Bursche i Mazurskim Komitetem Plebiscytowym, W latach 1919-1923 pracował kolejno w Ministerstwie Komunikacji, gdzie był współredaktorem pisma "„Bandera Polska”", w Ministerstwie Robót Publicznych i Głównym Urzędzie Statystycznym. W latach 1919-1934 był profesorem Szkoły Nauk Politycznych i kierował katedrą historii społeczno-gospodarczej. W latach 1929-1934 wykładał politykę gospodarczą oraz historię przemysłu i handlu, będąc także profesorem Instytutu Studiów Handlowych i Orientalistycznych. Był wykładowcą spółdzielczości w Wolnej Wszechnicy Polskiej, gdzie 11 czerwca 1919 mianowano go docentem. W 1922 kandydował do Sejmu RP, jednak nie zdobył mandatu posła. Należał do Polskiego Stronnictwa Mieszczańskiego i wchodził w skład Rady Naczelnej tej organizacji.
Przez trzy kadencje (9 lat) Jerzy Kurnatowski był radcą konsystorza ewangelicko-reformowanego, jak również członkiem zarządu i prezesem Zrzeszenia Ewangelików-Polaków. Odznaczony Krzyżem Walecznych (dwukrotnie), Legią Honorową i czechosłowackim Orderem Białego Lwa IV klasy.
Zmarł w Woli Krokockiej, został pochowany na cmentarzu w Szadku w części przeznaczonej dla ewangelików..
Publikacje.
Był encyklopedystą. Został wymieniony w gronie 180 edytorów pięciotomowej Ilustrowanej encyklopedii Trzaski, Everta i Michalskiego wydanej w latach 1926-1928 gdzie zredagował hasła związane z ekonomią. Napisał również:

</doc>
<doc id="427657" url="https://pl.wikipedia.org/wiki?curid=427657" title="Zeszyt">
Zeszyt

Zeszyt (przest. kajet, z fr. "cahier") – zszyte lub sklejone karty papieru, przeznaczone do pisania lub rysowania, rzadziej – do innych celów (np. zeszyt z kolorowymi arkuszami do wycinanek dla dzieci lub dzienniczek).
Rodzaje zeszytów.
Papier w zeszytach często ma nadrukowane, najczęściej niebieskie lub szare, cienkie linie ułatwiające pisanie i decydujące o przeznaczeniu zeszytu.
Ze względu na rodzaj linii rozróżnia się zeszyty:
Format kartek w zeszytach szkolnych to najczęściej A5, choć spotykane są także dwa razy mniejsze – A6 (zwane czasem „zeszycikami do słówek” lub „dzienniczkami”) – oraz dwa razy większe – A4 (zwane czasem „notatnikami akademickimi”). Czasem spotykany jest dodatkowy nadruk na każdej stronie zeszytu – pionowa (zazwyczaj czerwona) cienka linia około 2,5 cm od krawędzi kartki, dzieląca stronę w zeszycie na część do normalnych notatek i drugą, mniejszą, do notatek „na marginesie”, dla sprawdzającego zeszyt nauczyciela.
Zeszyty, oprócz stron przeznaczonych do notatek, mają także okładkę z nieco grubszego papieru lub kartonu, często z kolorowymi nadrukami, czasem z nadrukowanymi na tylnej stronie okładki, przydatnymi w szkole informacjami (na przykład zestawami wzorów matematycznych lub „tabliczką mnożenia”). Najcieńsze zeszyty, używane przez uczniów młodszych klas szkół podstawowych, mają najczęściej 16 lub 32 kartki formatu A5. Dla uczniów klas starszych przewidziane są zeszyty 60-kartkowe, 96-kartkowe i grubsze, np. 140-kartkowe. Największy dostępny zeszyt w sprzedaży ma 192 kartki. Zeszyty mające 96 lub więcej kartek zwane są brulionami i są zawsze połączeniem wielu „składek”. Najcieńsze zeszyty zszywane są w grzbiecie drucianą zszywką (jedną lub kilkoma). Od tej metody łączenia kartek pochodzi nazwa „oprawa zeszytowa”. Zeszyty powyżej 60 kartek najczęściej mają kartki sklejone w grzbiecie lub łączone techniką mieszaną: częściowo klejone, częściowo zszywane.
Inne znaczenia zeszytu.
Mianem „zeszytu” nazywany jest także egzemplarz czasopisma albo wydana w broszurowej formie krótka praca lub fragment większego dzieła. Na przykład Polski Słownik Biograficzny, wydawany od 1935 r., publikowany jest w formie broszur (w założeniu – czterech rocznie) nazywanych "zeszytami" i kolejno numerowanych, uszeregowanych alfabetycznie.
W formie zeszytów publikowano też inne wielkie wydawnictwa, m.in. encyklopedie. Tym właśnie sposobem w latach 30. XX wieku została wydana np. "Encyklopedia staropolska" Aleksandra Brucknera. Wydawca tego rodzaju dzieł zwykle przewiduje, że prenumerator po otrzymaniu kompletu zeszytów składających się na kolejny tom/rocznik może oddać go do oprawy; stąd też często takie zeszyty nie są rozcinane, aby dać introligatorowi większą swobodę pracy (po oprawieniu kartki należy wyrównać przez przycięcie) i uniknąć obcięcia części zadrukowanej.

</doc>
<doc id="427659" url="https://pl.wikipedia.org/wiki?curid=427659" title="Karkoszczonka">
Karkoszczonka



</doc>
<doc id="427664" url="https://pl.wikipedia.org/wiki?curid=427664" title="Alpy Zillertalskie">
Alpy Zillertalskie

Alpy Zillertalskie (niem. "Zillertaler Alpen", wł. "Alpi della Zillertal") – pasmo górskie w Alpach Centralnych, stanowiące część głównej grani Alp i znajdujące się na terenie Austrii (kraj związkowy Tyrol) oraz Włoch (Tyrol Południowy). Nazwa masywu pochodzi od nazwy doliny Zillertal.
Topografia.
Alpy Zillertalskie położone są w głównej grani Alp, stanowiącej zarazem granicę hydrologiczną między doliną rzeki Inn stanowiącej dopływ Dunaju (zlewisko Morza Czarnego) i doliną rzeki Eisack, stanowiącej dopływ Adygi (zlewisko Adriatyku). Od położonych na wschód Wysokich Taurów Alpy Zillertalskie oddzielone są przełęczą Birnlücke. Od położonych na zachód Stubaier Alpen Alpy Zillertalskie oddzielone są przełęczą Brenner.
Poprzez przełęcz Tuxer Joch Alpy Zillertalskie łączą się z masywem Tuxer Alpen (niem. "Tuxer Alpen" lub "Tuxer Voralpen"). Ponadto poprzez niezbyt wysoko położoną i łatwo dostępną przełęcz Gerlos Alpy Zillertalskie łączą się z Alpami Kitzbühelskimi, różniącymi się jednak od nich zarówno krajobrazem jak i budową geologiczną.
Po północnej stronie masywu znajduje się głęboka dolina Zillertal, z licznymi odgałęzieniami: Gerlostal, Tuxertal, Zemmtal, Stilupgrund, Zillergrund, po południowej natomiast – doliny Ahrntal i Pfitscher Tal. Od zachodu granicę Alp Zillertalskich stanowi dolina Wiptal, od wschodu – dolina Krimmlertal.
Cały masyw dzieli się na grupy górskie:
Granicę między właściwymi Alpami Zillertalskimi a Tuxer Hauptkamm stanowi przełęcz Pfitscher Joch oraz doliny Pfitscher Tal, Zammsergrund i Zemmtal. Przełęcz Zillerplatten Scharte oddziela Reichenspitzgruppe od właściwych Alp Zillertalskich.
W obrębie masywu brak łatwo dostępnych przełęczy umożliwiających dogodne jego przekroczenie. Stosunkowo łatwo osiągalne są jedynie graniczne przełęcze Birnlücke i Pfitscher Joch. Natomiast przez nisko położony Brenner, wyznaczający zachodnią granicę Alp Zillertalskich, prowadzi jedna z najważniejszych dróg komunikacyjnych w poprzek Alp (linia kolejowa Monachium – Werona, szosa, autostrada).
Budowa geologiczna.
Alpy Zillertalskie charakteryzują się typowo alpejska rzeźbą terenu – ostrymi graniami, wybitnymi, poszarpanymi skalnymi szczytami oraz głębokimi dolinami. Taka forma rzeźby stanowi odbicie geologicznej budowy terenu.
W niemieckojęzycznej literaturze przedmiotu podawane jest często, że najwyższe szczyty oraz główne granie Alpy Zillertalskich, zarówno Zillertaler Hauptkamm, jak i Tuxer Hauptkamm czy też Reichenspitzgruppe, podobnie jak w przypadku Wysokich Taurów, zbudowane są z twardego gnejsu. W rzeczywistości są to utwory dość zróżnicowane, składające się na kompleks skał metamorficznych w skład którego wchodzą: gnejsy (przeważające), granitognejsy, migmatyty, amfibolity, serpentynity, łupki krystaliczne, fyllity. Skały te stanowią część trzonu krystalicznego okna tektonicznego Wysokich Taurów. Południowy brzeg tej strefy przebiega poczynając od przełęczy Eissbruggjoch na zachodzie poprzez dolinę Weisenbach i dolinę Ahrntal. Północną granicę stanowi natomiast linia biegnąca od Kraxentrager poprzez Kaserer, Mayrhofen i Krimml.
Gnejsy stanowiące rdzeń Alp Zillertalskich otoczone są zarówno od północy jak i od południa strefą łupkową. Północna granica tej strefy przebiega przez miejscowości Hippach i Gerlos oraz przełęcz Gerlos. Nazwa "strefa łupkowa" jest tutaj raczej umowna, gdyż budują ją skały różnego rodzaju, w których łupki stanowią grupę przeważającą. Znaczną ich część stanowią łupki krystaliczne o rozmaitym stopniu metamorfizacji. Widoczne jest wyraźnie, że procesy metamorfizacyjne zachodziły tu w sposób silnie niejednorodny. W rezultacie, zwykłe, szare lub niemal czarne, matowe łupki o chropowatej powierzchni przełamu sąsiadują niekiedy z wysoce zmetamorfizowanymi łupkami krystalicznymi, bogatymi w błyszczącą mikę o gładkich powierzchniach doskonałej łupliwości.
Generalnie, w obrębie strefy łupkowej wyróżnia się dwie główne serie: wewnętrzną oraz zewnętrzną. Strefę wewnętrzną, stanowiącą bezpośrednie otoczenia gnejsów centralnych, tworzą głównie łupki, na ogół silniej lub słabiej zmetamorfizowane. Strefa ta nie posiada w swoim składzie skał węglanowych. Natomiast seria zewnętrzna zbudowana jest, oprócz łupków, ze znacznej ilości wapieni lub produktów ich wczesnej metamorfizacji.
W wyniku erozji twarde, odporne gnejsy utworzyły ostre granie lub wybitne szczyty, natomiast obniżenia, stoki i doliny zarówno po północnej jak i południowej stronie masywu położone są w obrębie strefy łupkowej.
Gnejsowy rdzeń Alp Zillertalskich stanowi mekkę dla poszukiwaczy minerałów, a szczególnie znany jest z wystąpień pięknych minerałów granatu. W dawnych czasach w okolicy obecnego schroniska Berliner Hütte znajdował się nawet prymitywny młyn wodny, służący do kruszenia skał gnejsowych i odzyskiwania granatów.
Alpy Zillertalskie posiadają typowo alpejską rzeźbę ukształtowaną przez lodowce. Są jednym z najbardziej zlodowaconych obszarów Austrii. Masy lodu najintensywniej kształtowały rzeźbę terenu podczas maksymalnych zasięgów zlodowacenia w plejstocenie, kiedy warstwa lodu w głównych dolinach miała ponad kilometrową grubość. Dzięki temu występują tam jedne z najlepiej wykształconych form żłobów lodowcowych, zwane po niemiecku "Trogtal". Terminologia ta została wprowadzona przez glacjologów właśnie na terenie Alp Zillertalskich, jednym z pierwszych masywów będących przedmiotem badań geomorfologicznych w całych Alpach.
Obecnie wielkie cyrki lodowcowe, wypełnione istniejącym jeszcze, aczkolwiek powoli topniejącym lodem stanowią naturalne zbiorniki dużej ilości czystej wody i stanowią źródło mocy hydroenergetycznej.
Turystyka.
Większość szczytów Alp Zillertalskich jest dość trudno dostępna, wymagająca przygotowania alpinistycznego. Zwiedzanie masywu ułatwiają liczne schroniska dostępne dla zwykłych turystów. Zestawienie schronisk, usytuowanych zarówno po tyrolskiej, jak i po południowo-tyrolskiej stronie podano poniżej.
Alpy Zillertalskie stanowią jeden z najważniejszych obszarów turystyki i sportów zimowych w Austrii. W dolinie Zillertal znajduje się największy w Austrii ośrodek sportów narciarskich, zwany również Zillertal. Obejmuje on w rzeczywistości cztery duże i kilka mniejszych ośrodków w całej dolinie; łącznie ponad 600 km zjazdowych tras narciarskich, w tym lodowiec Tuxergletscher (inczej Hintertux Gletscher).
Główne miejscowości, Mayrhofen, Zell am Ziller i Hintertux odwiedzane są corocznie przez setki tysięcy turystów.
Po stronie południowo-tyrolskiej znajduje się średniej wielkości ośrodek narciarski Ahrntal.
Ludność.
Na terenie Alp Zillertalskich, zarówno po północnej (tyrolskiej) jak i po południowo-tyrolskiej stronie masywu zamieszkują Tyrolczycy, mówiący tyrolskim dialektem języka niemieckiego. Ludność skupiona jest głównie w dolinach, położonych na obrzeżach masywu. Czasem spotyka się jednak większe lub mniejsze osiedla na tarasach stoków górskich. Głównym zajęciem ludności jest obsługa turystyki, a także rolnictwo, leśnictwo i hodowla zwierząt gospodarskich.
Miejscowości położone w obrębie lub na granicy Alp Zillertalskicich:
Gospodarka.
Rolnictwo, hodowla zwierząt, leśnictwo i drobne rzemiosło stanowią tradycyjne zajęcia ludności. Obecnie jednak tradycyjny wypas bydła na wysokogórskich halach w zasadzie nie jest już prowadzony i posiada on charakter reliktowy. Tartaki wykorzystujące lokalny surowiec dostarczają materiału do budowy tradycyjnych, tyrolskich domów.
Turystyka stanowi obecnie podstawowy element gospodarczy dla Alp Zillertalskich oraz dolin na ich obrzeżach. Tworzy ona główne źródło dochodów ludności oraz dostarcza tysięcy miejsc pracy.
Na terenie masywu, w części austriackiej, znajdują się trzy jeziora zaporowe, z których największym jest Schlegeisspeicher. Położone jest ono w zachodniej części masywu niedaleko przełęczy Pfitscher Joch; zbudowane w 1971 roku w celach hydroenergetycznych. Pozostałe jeziora zaporowe to Speicher Stillup w dolinie Stillupgrundl oraz Speicher Zillergrundl w dolinie Zillergrundl. Państwo austriackie dokonało tu znacznych inwestycji hydrologicznych, a jeziora zaporowe połączone są rozbudowanymi systemami podziemnych korytarzy. W Mayrhofen znajduje się duża elektrownia wodna, do której wodę transportuje się podziemnie z sąsiednich rejonów Alp Zillertalskich. Zakłady hydroenergetyczne dostarczają znacznych nadmiarów mocy, które transportowane są w kierunku leżącej na północ doliny Innu rozbudowanym systemem linii energetycznych.
Górnictwo, obecne dawniej na terenie Alp Zillertalskich ma dziś znacznie jedynie historyczne. Ostatnie kopalnie miedzi w Kasern zamknięto ostatecznie na przełomie lat sześćdziesiątych i siedemdziesiątych XX wieku. Obecnie część dawnych sztolni i urządzeń górniczych zachowano jako muzeum górnicze.

</doc>
<doc id="427667" url="https://pl.wikipedia.org/wiki?curid=427667" title="Mariusz Okoniewski">
Mariusz Okoniewski

Mariusz Okoniewski (ur. 10 lutego 1956 w Poznaniu, zm. 10 lutego 2006 w Śmiglu) – polski żużlowiec.
Życiorys.
Przez całą karierę sportową był związany z Unią Leszno, której barw bronił w latach 1973-1988. W 1979 był młodzieżowym indywidualnym mistrzem Polski. Był 9. w mistrzostwach świata juniorów w 1977 (zawody oficjalnie nosiły nazwę mistrzostw Europy, w gronie żużlowców europejskich zajął 8. miejsce).
Dwukrotnie startował w finałach indywidualnych mistrzostw Polski, zajmując w 1978 8., a w 1981 12. miejsce. W 1978 był wicemistrzem Polski par. W barwach Unii sięgnął po 12 medali drużynowych mistrzostw Polski, w tym 5 złotych (1979, 1980, 1984, 1987, 1988). W 1976 wygrał zawody o Srebrny Kask (rok później zajął 2. miejsce), w 1979 był 3. w Turnieju o Złoty Kask.
Zmarł w dniu swoich 50 urodzin. Jego synem jest żużlowiec Rafał Okoniewski.
Osiągnięcia.
Indywidualne Mistrzostwa Świata Juniorów

</doc>
<doc id="427675" url="https://pl.wikipedia.org/wiki?curid=427675" title="Nacław">
Nacław



</doc>
<doc id="427678" url="https://pl.wikipedia.org/wiki?curid=427678" title="Ryszard Czajkowski">
Ryszard Czajkowski

Ryszard Czajkowski (ur. 4 października 1933 w Warszawie) – polski geofizyk, dziennikarz, operator filmowy, pisarz, reporter, publicysta, podróżnik, polarnik, członek The Explorers Club.
Życiorys.
W 1955 roku rozpoczął studia na Uniwersytecie Warszawskim, które ukończył z tytułem magistra fizyki w zakresie fizyki teoretycznej. 
W latach 60. był pracownikiem naukowym w Zakładzie Teorii Łączności Instytutu Podstawowych Problemów Techniki Polskiej Akademii Nauk. 
W latach 1965–67 uczestniczył w 11. Radzieckiej Wyprawie Antarktycznej, zimując na stacji Mołodiożnaja na Antarktydzie i prowadząc badania jonosfery.
Po powrocie do kraju w 1967 rozpoczął współpracę z Telewizją Polską jako prowadzący ponad dwustu lekcji geografii dla szkół. 
W latach 70. jako pracownik Zakładu Sejsmologii, a później Zakładu Badań Polarnych Instytutu Geofizyki PAN uczestniczył w sześciu wyprawach polarnych do polskiej stacji badawczej na Spitsbergenie (obecnie to Polska Stacja Polarna Hornsund im. Stanisława Siedleckiego). Jako pierwszy w Polsce zastosował radar do badań geofizycznych prowadzonych na Spitsbergenie.
W latach 1976–1978 brał udział w dwóch pierwszych polskich wyprawach naukowych do Antarktyki. Jako jeden z budowniczych Polskiej Stacji Arktycznej im. Henryka Arctowskiego na Wyspie Króla Jerzego w Antarktyce otrzymał od ówczesnych władz Srebrny Krzyż Zasługi. Na jego cześć jeden z nunataków tej wyspy nazwano Iglicą Czajkowskiego.
W 1982 roku zakończył współpracę z Polską Akademią Nauk, a kolejne lata to okres wzmożonej aktywności dziennikarskiej, podróżniczej i filmowej.
Został etatowym pracownikiem Naczelnej Redakcji Programów Oświatowych, a następnie Telewizji Edukacyjnej TVP. Jest autorem ponad 300 programów telewizyjnych, kilkudziesięciu filmów podróżniczych ze swoich wypraw, artykułów prasowych i wystaw.
Prowadził m.in. programy telewizyjne: „Geografia dla szkół” – cykl 200 lekcji w TVP; „Przez lądy i morza” – cykl 150 programów; „Wędrowiec” – magazyn z czatem internetowym.
Brał udział w wyprawach m.in. do Tybetu i Chin (1982), Indii, gdzie uczestniczył jako jeden z nielicznych Europejczyków w święcie Kumbhamela (1986), podróżował samochodem terenowym przez Saharę (1987), odwiedził kraj Dogonów w zachodniej Afryce (1994), dotarł na Wyspę Wielkanocną i przejechał część Laponii skuterem śnieżnym (1997). 
W 1993 roku został członkiem prestiżowego The Explorers Club w Nowym Yorku.
Za swoje osiągnięcia podróżnicze otrzymał liczne wyróżnienia, między innymi nagrodę EKOmen 2007 przyznaną przez Centrum Edukacji Ekologicznej w Ełku, i statuetkę z okazji 10-lecia Międzynarodowego Festiwalu Odkrywców, Podróżników i Ludzi Aktywnych „Mediatravel”. W 2015 roku został uhonorowany flagą Rzeczypospolitej Polskiej przez prezydenta Bronisława Komorowskiego.
Po zakończeniu pracy w TVP zajął się prowadzeniem serii wykładów i odczytów ilustrowanych przeźroczami i własnymi filmami, które odbywa w szkołach, domach kultury, klubach lub na wyższych uczelniach.
Wybrane publikacje.
Publikacje podróżnicze:
Publikacje naukowe:
Artykuły popularnonaukowe i podróżnicze:
Upamiętnienie.
Życiu i działalności R. Czajkowskiego poświęcono książkę Dagmary Bożek-Andryszczak, 2019: "Ryszard Czajkowski. Podróżnik od zawsze". Wyd. Bezdroża . 

</doc>
<doc id="427685" url="https://pl.wikipedia.org/wiki?curid=427685" title="Pfitscher Joch">
Pfitscher Joch

Pfitscher Joch – przełęcz na wysokości 2251 m n.p.m., położona w głównej grani Alp Centralnych. Leży na granicy austriacko-włoskiej, oddzielająca dwie główne grupy górskie Alp Zillertalskich: Zillertaler Hauptkamm – na południe od przełęczy i Tuxer Hauptkamm – na północ od przełęczy. Latem stanowi dogodne dla turystów połączenie między dolinami Zamser Grund i Zemmtal (główna odnoga doliny Zillertal – po stronie austriackiej) a położoną na południowym zachodzie doliną Pfitscher Tal po stronie włoskiej. Obydwie doliny leżą na terenie Tyrolu. Z doliny Pfitscher Tal prowadzi na przełęcz droga szutrowa (dostępna dla samochodów w okresie letnim), z doliny Zillertal – ścieżka turystyczna. Przełęcz jest dostępna dla rowerzystów górskich z obydwu stron. Na przełęczy znajduje się schronisko turystyczne Pfitscherjochhaus (2277 m n.p.m.) po stronie włoskiej.
Okolice przełęczy stanowią także cel wycieczek dla kolekcjonerów minerałów. Można tam znaleźć ładnie wykształcone kryształy granatów, amfiboli (hornblenda, aktynolit), biotytu oraz chlorytu. Prawo Tyrolu oraz przepisy tamtejszego parku – Zillertaler Hauptkamm Ruhe Gebiet – dopuszcza schodzenie ze szlaków i zbieranie okazów minerałów z użyciem młotka (nie wolno używać maszyn i ciężkiego sprzętu).

</doc>
<doc id="427689" url="https://pl.wikipedia.org/wiki?curid=427689" title="Robert Kurek">
Robert Kurek

Robert Kurek (ur. 23 marca 1966 w Szczecinie, zm. 4 lutego 2006) – polski siatkarz.
Początek jego kariery sportowej był związany z klubem Stal Szczecin, w barwach którego sięgnął po złoto (1984) i brąz (1985) mistrzostw Polski juniorów. Stal Stocznia zdobyła w 1985 mistrzostwo Polski seniorów, w kolejnym sezonie Kurek bronił jej barw w Pucharze Europy Mistrzów Krajowych. W 1987 przeszedł do Baildonu Katowice, w którym występował do połowy lat 90. XX wieku (z przerwą na występy w Victorii Jaworzno w sezonie 1989/1990).
W 1995 powrócił do rodzinnego Szczecina, gdzie podjął pracę zawodową. Występował także w Szczecińskiej Amatorskiej Lidze Piłki Siatkowej, a w sezonie 1999/2000 grał w barwach Maratonu Świnoujście, walczącego o awans do II ligi.
Zmarł po długiej chorobie, został pochowany na Cmentarzu Centralnym w Szczecinie kwatera 93 A.

</doc>
<doc id="427694" url="https://pl.wikipedia.org/wiki?curid=427694" title="Płyta stereofoniczna">
Płyta stereofoniczna

Płyta stereofoniczna – album studyjny polskiego aktora Cezarego Pazury wydany w 1999 roku przez wydawnictwo Zic Zac i BMG Poland. Album składa się z 22 piosenek.
Lista utworów.
Źródło.

</doc>
<doc id="427699" url="https://pl.wikipedia.org/wiki?curid=427699" title="Kusowo">
Kusowo



</doc>
<doc id="427700" url="https://pl.wikipedia.org/wiki?curid=427700" title="Kajman krokodylowy">
Kajman krokodylowy



</doc>
<doc id="427706" url="https://pl.wikipedia.org/wiki?curid=427706" title="Gamerki Małe">
Gamerki Małe

Gamerki Małe () – wieś warmińska w Polsce, położona w województwie warmińsko-mazurskim, w powiecie olsztyńskim, w gminie Jonkowo. W latach 1975–1998 miejscowość administracyjnie należała do województwa olsztyńskiego.
Pomiędzy Gamerkami Małymi a Wielkimi znajduje się Jezioro Gamerskie (Gamerki/Gamry).
We wsi znajduje się przydrożna kapliczka warmińska. Miejscowość wchodzi w skład sołectwa Gamerki Wielkie. 
Przez wieś przebiega droga powiatowa nr 1203N Wilnowo – Mostkowo- Jonkowo – Gutkowo.
Historia.
Wieś została założona w drugiej połowie XIV wiek na prawie pruskim. Przywilej lokacyjny wystawiony został 29 czerwca 1355 r. w Melzaku przez kapitułę warmińską. Prusowie (bracie) "Lodwiko" i "Petro" otrzymali 8 włók na założenie wsi nad jeziorem zwanym "Gymmer".

</doc>
<doc id="427708" url="https://pl.wikipedia.org/wiki?curid=427708" title="Stirling">
Stirling

Stirling (gael. "Sruighlea", wym. ; scots "Stirlin") – miasto w środkowej Szkocji, położone nad rzeką Forth, ośrodek administracyjny jednostki Stirling, historycznie stolica hrabstwa Stirlingshire. 45 000 mieszkańców (2001).
Gospodarka.
Ośrodek handlu produktami rolnymi, wydobycie węgla kamiennego, produkcja maszyn rolniczych i nawozów sztucznych, przemysł spożywczy, gumowy i włókienniczy. Rozwinięta turystyka.
Edukacja.
W 1967 otwarto uniwersytet, który urósł do rangi jednego z największych ośrodków naukowych Szkocji. 

</doc>
<doc id="427713" url="https://pl.wikipedia.org/wiki?curid=427713" title="Zęby tygrysa (powieść Toma Clancy’ego)">
Zęby tygrysa (powieść Toma Clancy’ego)

Zęby tygrysa (tyt. oryg. „"The Teeth of the Tiger"”) – powieść amerykańskiego pisarza Toma Clancy’ego. Przetłumaczona na język polski przez Pawła Martina. Wydana w 2004 r. przez wydawnictwo Amber.
Fabuła.
Akcja powieści rozgrywa się we współczesności; rządowe agencje wywiadowcze: NSA (Narodowa Agencja Bezpieczeństwa-National Security Agency) i CIA (Centralna Agencja Wywiadowcza-Central Intelligence Agency) nie działają zbyt skutecznie, dlatego zostaje stworzony „Campus” – instytucja działająca pod przykrywką firmy Hendley Associates. Siedziba „Campusu” mieści się w stanie Maryland w mieście West Odenton między linią łączącą właśnie NSA i CIA. Właścicielem tej całej korporacji jest Gerry Hendley, były senator, który odszedł z życia politycznego po stracie żony i córki. O „Campusie” nie wie urzędujący prezydent Ed Kealty, natomiast
były prezydent, Jack Ryan przyczynił się do jej stworzenia. Tak więc agencja stoi poza prawem, lecz działa na rzecz USA.
"Campus” werbuje trzech młodych ludzi: braci Briana i Dominica Caruso oraz Jacka Ryana – syna byłego prezydenta. Brian jest oficerem marines, który właśnie powrócił z akcji w Afganistanie, zaś Dominic agentem FBI, który z premedytacją zabił mordercę-pedofila, nie mogąc go ująć. Są szkoleni w Wirginii, ale tak naprawdę nie zdają sobie sprawy czemu ma to służyć. Młody Ryan zaczyna pracę jako analityk przechwyconych informacji między CIA a NSA; z początku nudzi go ta robota lecz, gdy coś odkrywa, przekonuje się do niej. W międzyczasie dwie agencje terrorystyczne, kolumbijska i islamska, zawierają przymierze – muzułmanie pomagają w utworzeniu siatki w Europie, a Amerykanie załatwiają transport ludzi do Ameryki Północnej.
W całej książce przeplatają się losy dobrych i złych, a moment kulminacyjny stanowi ich konfrontacja.

</doc>
<doc id="427720" url="https://pl.wikipedia.org/wiki?curid=427720" title="Christian Nagiller">
Christian Nagiller

Christian Nagiller (ur. 24 czerwca 1984 w Hall in Tirol) – austriacki skoczek narciarski, reprezentant klubu SV Innsbruck Bergisel. Drużynowy mistrz i wicemistrz świata juniorów w skokach narciarskich.
W Pucharze Świata zadebiutował jeszcze przed 16. urodzinami, w styczniu 2000, w pierwszej serii konkursu w Innsbrucku. Przegrał wtedy, rywalizując w parze z Adamem Małyszem, zajmując 39. miejsce. Regularnie w zawodach PŚ zaczął startować w sezonie 2002/2003. Wtedy też zanotował swoje najlepsze wyniki – zwycięstwo w Hakubie oraz 2. miejsce w Sapporo. Zajął 18. miejsce w klasyfikacji generalnej PŚ z wynikiem 428 punktów.
W tym samym sezonie podczas kwalifikacji do zawodów w Tauplitz na skoczni Kulm skoczył 220 m, lecz nie ustał skoku. Gdyby nie upadek, odległość ta byłaby rekordem skoczni. Najdłuższym ustanym przez Nagillera skokiem jest próba na 203 metry uzyskana na tej samej skoczni 1 lutego 2003.
Po sezonie 2005/2006 zakończył sportową karierę.

</doc>
<doc id="427725" url="https://pl.wikipedia.org/wiki?curid=427725" title="RDLP w Białymstoku">
RDLP w Białymstoku



</doc>
<doc id="427726" url="https://pl.wikipedia.org/wiki?curid=427726" title="RDLP w Poznaniu">
RDLP w Poznaniu



</doc>
<doc id="427727" url="https://pl.wikipedia.org/wiki?curid=427727" title="RDLP w Łodzi">
RDLP w Łodzi



</doc>
<doc id="427734" url="https://pl.wikipedia.org/wiki?curid=427734" title="Hucule">
Hucule



</doc>
<doc id="427736" url="https://pl.wikipedia.org/wiki?curid=427736" title="Norylsk">
Norylsk

Norylsk (ros. Норильск, "Norilsk") – miasto zamknięte w azjatyckiej części Rosji w Kraju Krasnojarskim, w Tajmyrskim Dołgano-Nienieckim rajonie. Norylsk jest jednym z najbardziej wysuniętych na północ miast na świecie.
W 2020 miasto liczyło 181 830 mieszkańców i podlega bezpośrednio władzy w Kraju Krasnojarskim. Zostało zbudowane w latach 30. XX wieku przez więźniów. W czasach ZSRR rejon wielu łagrów. Prawa miejskie uzyskało w 1953. Więźniowie oraz uwolnieni stanowili główną siłę roboczą do 1955 r.
Jest ośrodkiem hutnictwa i górnictwa metali nieżelaznych (niklu, kobaltu, platyny) oraz węgla kamiennego. Ma jedną uczelnię, jest siedzibą Instytutu Naukowo-Badawczego Rolnictwa Dalekiej Północy. Występuje tu przemysł spożywczy i budowlany. Miasto ma port lotniczy Ałykiele położony obok lokalnej zelektryfikowanej linii kolejowej łączącej go z portem Dudinką nad Jenisejem. Norylsk nie ma bezpośredniego połączenia drogowego z resztą Rosji, transport odbywa się drogą powietrzną i wodną (morską i rzeczną po Jeniseju).
Miasto jest siedzibą powstałej w 2014 eparchii norylskiej.
W mieście rozwinął się przemysł hutniczy, materiałów budowlanych oraz spożywczy.
Przyjazd do miasta wymaga zgody FSB (Federalnej Służby Bezpieczeństwa Federacji Rosyjskiej).
Historia.
Region norylski jest nadzwyczaj obfity w bogactwa naturalne, szczególnie w rudy niklu, miedzi i platyny oraz w wysokowartościowy węgiel kamienny. W celu wykorzystania tych bogactw władze ZSRR postanowiły w roku 1935 założyć w Norylsku ośrodek przemysłowy zorganizowany jako obóz przymusowej pracy poprawczej. Kombinat niklu miał przetapiać rudy na miejscu i częściowo także poddawać je rafinacji.
W pierwszych dwóch dziesięcioleciach swego istnienia wszystkie budowle Norylska były wznoszone prawie wyłącznie przez więźniów. Także w kombinacie niklowym pracowali niemal wyłącznie więźniowie, którzy w okresie od 1935 do 1956 więzieni byli w tak zwanym Norylskim Obozie Poprawczym (skrót rosyjski: "Norylłag"). Liczba więźniów tego obozu wzrastała stale aż do śmierci Stalina w 1953 i osiągnęła we wczesnych latach pięćdziesiątych około 70 000 osób.
Między 1948 i 1954 rokiem istniał w Norylsku także „Obóz specjalny nr 2” („Obóz Górniczy” – „Gorłag”, „Gornyj łagier”), w którym umieszczono w szczególnie ciężkich warunkach więziennych około 20 000 (prawie wyłącznie politycznych) więźniów. Latem 1953, parę miesięcy po śmierci Stalina, wybuchło w obozie powstanie więźniów, które trwało wiele miesięcy.
W Norylsku znajduje się największy na świecie zakład wytopu metali ciężkich należący do spółki Nornikiel. Kompleks produkuje rocznie 500 tysięcy ton miedzi, tyle samo niklu, emitując 2 miliony ton dwutlenku siarki. Według raportu organizacji "Blacksmith Institute" śnieg jest tam czarny, w powietrzu unosi się zapach siarki, a szacowana długość życia pracowników fabryki jest o 10 lat krótsza od średniej długości życia w Rosji. Raport zawierał też deklarację władz kombinatu o wysiłkach na rzecz poprawy sytuacji, m.in. przemieszczenia zakładów niklowych poza miasto i zredukowania corocznej emisji dwutlenku siarki do poziomu 400 tysięcy ton w 2015 r.

</doc>
<doc id="427737" url="https://pl.wikipedia.org/wiki?curid=427737" title="Forth (rzeka)">
Forth (rzeka)

Forth (gael. "Uisge For" lub "Abhainn Dhubh") to rzeka w Szkocji (Wielka Brytania) o długości 47 kilometrów, mająca źródła w górach Grampian i uchodząca do zatoki Firth of Forth (Morze Północne).

</doc>
<doc id="427739" url="https://pl.wikipedia.org/wiki?curid=427739" title="Szlaki turystyczne Grudziądza i okolic">
Szlaki turystyczne Grudziądza i okolic



</doc>
<doc id="427740" url="https://pl.wikipedia.org/wiki?curid=427740" title="Fundusz powierniczy">
Fundusz powierniczy

Fundusz powierniczy – w myśl zapisów uchylonej już ustawy z dnia 22 marca 1991 r. Prawo o publicznym obrocie papierami wartościowymi i funduszach powierniczych – stanowił wyodrębnioną finansowo wspólną masę majątkową uczestników, o zmiennej wartości i stałym przeznaczeniu gospodarczym, zarządzaną przez towarzystwo funduszy powierniczych.

</doc>
<doc id="427741" url="https://pl.wikipedia.org/wiki?curid=427741" title="Ortler">
Ortler

Ortler (wł. "Ortles") – szczyt w Alpach Retyckich, części Alp Wschodnich. Leży w północnych Włoszech w regionie Południowy Tyrol, blisko granicy ze Szwajcarią. W przeszłości był najwyższym szczytem Austro-Węgier, obecnie to najwyższy szczyt Południowego Tyrolu, a zarazem jeden z najwyższych w Alpach Wschodnich. Wysokość 3905 m n.p.m., na starszych mapach podawane jest 3899 m n.p.m.
Topografia.
"Ortler" stanowi najwyższy wierzchołek rozległego Masywu Ortleru (niem. "Ortler Gruppe"), wchodzącego w skład Alp Retyckich. "Ortler" wypiętrza się z górą 2000 m ponad otaczającymi go dolinami: leżącą od wschodu Suldental i położoną na zachodzie - Val di Zebrú. U podnóża szczytu, po jego wschodniej stronie znajduje się niewielka miejscowość Innersulden, rozbudowująca się obecnie w ważny ośrodek turystyki i sportów zimowych. Do miejscowości tej dojechać można prowadzącą serpentynami szosą stanowiącą odgałęzienie szosy wysokogórskiej biegnącej z Południowego Tyrolu przez przełęcz Stelvio do włoskiego miasteczka Bormio.
"Ortler" stanowi wybitny szczyt, wyróżniający się w całym regionie, zwłaszcza od strony północnej i północno-zachodniej. Przy dobrej pogodzie jest widoczny z większości wybitnych szczytów Alp Wschodnich.
Geologia.
Podobnie jak cały Masyw Ortleru "Ortler" zbudowany jest ze skał osadowych przechodzących miejscami w skały metamorficzne. Podstawę szczytu stanowią łupki krystaliczne należące do rdzenia Wschodnich Alp Centralnych. Zalegają na nich skały osadowe wieku mezozoicznego, wśród których przeważają szare dolomity, miejscami nieznacznie zmetamorfizowane, zwane niekiedy "Dolomitami Ortleru". Umieszcza się je często w obrębie tzw. Jednostek Penińskich płaszczowinowej budowy Alp. Występują także szare łupki i margle o niewielkim lub znikomym stopniu metamorfizacji. Procesy metamorfizacyjne przebiegały jednak niejednorodnie i lokalnie skały osadowe przechodzą w łupki krystaliczne. Wszystkie te skały są na ogół dość kruche i łatwo ulegają erozji.
Turystyka i alpinizm.
Pierwszego wejścia na szczyt dokonano ponad dwieście lat temu (Josef Pichler, Johann Leitner, Johann Klausner, 27 IX 1804).
Wejście odbyło się granią Hintergrat, trudną i dostępną jedynie dla alpinistów. Jej trudności ocenia się ogólnie jako AD, z jednym miejscem IV-, i wieloma miejscami III; ponadto zachodzi konieczność pokonania stromego, eksponowanego pola lodowego o nachyleniu 40 stopni.
Innymi drogami, popularnymi w środowisku alpinistycznym są: Marltgrat - skalna droga o trudnościach D, z miejscami V, a także grań południowa biegnąca na wierzchołek od przełęczy Hochjoch. Grań południowa, połączona z wejściem na przełęcz Hochjoch wymagającą pokonania wysokich barier wiszących seraków stanowi poważną drogę śnieżno-mikstową, odpowiednią jedynie dla doświadczonych alpinistów.
Przez ścianę północno-zachodnią, o wysokości ponad 1000 m, pokrytą częściowo lodem, prowadzą wielkie drogi mikstowe o dużych trudnościach, stanowiące poważne wyprawy alpinistyczne.
Inną poważną, dwudniową wyprawą alpinistyczną jest trawersowanie trzech sąsiadujących ze sobą szczytów: Gran Zebrú, Mont Zebrú i Ortleru. Graniowe przejście na dużej wysokości ułatwia możliwość biwaku w niewielkim, niezagospodarowanym schronie umieszczonym na przełęczy Hochjoch położonej między Mont Zebrú i Ortlerem.
Natomiast normalna droga wejściowa stanowiąca stosunkowo nietrudną, lodowo-skalną drogę alpinistyczną (trudności PD+, miejsca II - III, nachylenie śniegu do 35 stopni) wiedzie od północy granią Tabarettagrat z obejściem jej ostrza po prawej stronie. Punktem wyjścia jest schronisko Payer Hütte (ok. 3000 m n.p.m.) lub nieco niżej położone schronisko Tabaretta Hütte. Wejście na szczyt ze schroniska Payer Hütte zajmuje w dobrych warunkach około 4 godziny, zejście - ok. 3 godzin. Nie jest to jednak droga przeznaczona dla zwykłych turystów górskich - wymaga umiejętności wspinaczki oraz asekuracji zarówno w skale jak i w lodzie, przechodzenia stromych i eksponowanych płatów lodowych, omijania lub przeskakiwania licznych szczelin w lodowcu, a ponadto narażona jest na spadające lawiny. Zanotowano na niej wiele wypadków. Drogą tą, schodząc z wierzchołka "Ortleru" zginął kilka lat temu ambasador Japonii, mimo iż prowadzony był przez zawodowego przewodnika z Innersulden. Wypadek nastąpił w pobliżu miejsca zwanego "Niedźwiedzią Jamą", a jego przyczyną była lawina śnieżna. Zarówno ambasador jak i przewodnik ponieśli wówczas śmierć, porwani i zasypani przez masy śniegu.

</doc>
<doc id="427744" url="https://pl.wikipedia.org/wiki?curid=427744" title="Antoni Małachowski">
Antoni Małachowski

Antoni Małachowski herbu Nałęcz (ur. 1740, zm. 11 marca 1796) – właściciel majątków ziemskich Borkowice i Niekłań, pisarz wielki koronny 1771, sekretarz wielki koronny 1780, wojewoda mazowiecki 1784, marszałek Trybunału Głównego Koronnego 1766, marszałek sejmu 1780, szambelan Stanisława Augusta Poniatowskiego 1764, członek Komisji Edukacji Narodowej w latach 1783–1792, starosta ostrołęcki w 1762 roku.
Życiorys.
Był synem Jana Małachowskiego i Izabeli Humieckiej, a bratem Mikołaja, Jacka i Stanisława. W 1771 ożenił się z Katarzyną Działyńską, z którą miał czterech synów: Ludwika Jakuba, Józefa i Onufrego i dwie córki: Mariannę i Konstancję.
Konsyliarz konfederacji Czartoryskich w 1764 roku. Jako poseł ziemi łomżyńskiej na sejm elekcyjny był elektorem Stanisława Augusta Poniatowskiego w 1764 roku z ziemi łomżyńskiej. Antoni Małachowski był pisarzem wielkim koronnym w latach 1771–1780. Poseł na Sejm 1776 roku z województwa poznańskiego. Poseł na sejm 1778 roku z ziemi łomżyńskiej. Następnie został sekretarzem wielkim koronnym w 1780. Był posłem na sejm 1780 roku z województwa sieradzkiego. Poseł na sejm 1782 roku z ziemi łomżyńskiej. Członek Lubelskiej Komisji Boni Ordinis w 1780 roku. Członek Departamentu Sprawiedliwości Rady Nieustającej w 1783 roku. W latach 1784–1794 był wojewodą mazowieckim. Był członkiem warszawskiej Komisji Dobrego Porządku w 1788. Był członkiem konfederacji Sejmu Czteroletniego. Konsyliarz konfederacji generalnej koronnej w konfederacji targowickiej. W 1792 roku delegowany przez konfederację targowicką do zasiadania w Komisji Skarbowej Koronnej.
Cierpiał na podagrę, chorobę leczoną wówczas kąpielami w żelazistej wodzie. Szukając źródeł wody, natrafił na nie w Nałęczowie. W 1783 wybudował kościół w Kadzidle.
W 1767 został kawalerem Orderu Świętego Stanisława, a 25 listopada 1776 został odznaczony Orderem Orła Białego.
Linki zewnętrzne.
 

</doc>
<doc id="427748" url="https://pl.wikipedia.org/wiki?curid=427748" title="Bogusław Lambach">
Bogusław Lambach

Bogusław Lambach (ur. 25 marca 1925 w Kowlu, zm. 13 grudnia 1988 w Warszawie) – polski operator filmowy. 
Życiorys.
Żołnierz 27 Wołyńskiej Dywizji AK. W 1944 roku był fotoreporterem w Czołówce Filmowej Wojska Polskiego.
W latach 1946-1949 był operatorem Polskiej Kroniki Filmowej. W 1952 roku był współautorem zdjęć do filmu dokumentalnego, reżyserowanego przez Jerzego Bossaka pod tytułem „Ślubujemy”. Od 1953 roku rozpoczyna karierę jako autor zdjęć do filmów fabularnych i później jako autor zdjęć do seriali telewizyjnych. Od 1956 roku był zatrudniony jako operator filmowy w Przedsiębiorstwie Realizacji Filmów "Zespoły Filmowe" w Warszawie.
Pochowany na cmentarzu Powązki Wojskowe w Warszawie (kwatera K-5-65).

</doc>
<doc id="427752" url="https://pl.wikipedia.org/wiki?curid=427752" title="Bonawentura Błażowski">
Bonawentura Błażowski

Bonawentura Błażowski herbu Sas (zm. w 1827) – dostojnik wolnomularski. 
Pochodził z rodziny wywodzącej się z Błażowa w ziemi przemyskiej. W dobie Księstwa Warszawskiego był najpierw kalkulatorem przy dyrekcji skarbu, następnie (15 września 1810) został kasjerem wydziału solnego (późniejszej Kasy Centralnej Solnej), a z końcem października 1812 objął takież obowiązki w Kasie Jeneralnej Księstwa. Odtąd pełnił czynności bez względu na zmiany polityczne, a więc z kolei i za Królestwa Polskiego już to jako urzędnik w oddziale wypłat, już to jako poborca aż do 22 grudnia 1827. Był też członkiem honorowym loży Jutrzenka Wschodząca (1818) i Najwyższej Kapituły, w 1820 członek honorowy lóż: Świątynia Równości i Przyjaciele Ludzkości i (w 1821) reprezentant tejże loży przy Wielkim Wschodzie Narodowym Polski. W okresie przemian wolnomularstwa polskiego u schyłku jego bytu należał do opozycji, został wykluczony z kapituły i oskarżony o wichrzycielstwo. U braci lożowych cieszył się opinią umiarkowanego i światłego.

</doc>
<doc id="427753" url="https://pl.wikipedia.org/wiki?curid=427753" title="Marc Okrand">
Marc Okrand

Marc Okrand (ur. 3 lipca 1948 w Los Angeles) – językoznawca, twórca języków; wymyślił język klingoński na potrzeby serialu "Star Trek" dla wytwórni Paramount Pictures.
Jest najsłynniejszym autorem słownika klingońskiego.
Zanim otrzymał zlecenie od wytwórni Paramount Pictures, pracował z językami Indian. Jego praca doktorska z 1977 na Uniwersytecie Kalifornijskiego w Berkeley, była poświęcona gramatyce "mutsun", dialektu "ohlone" (lub południowego "costanoan") – wymarłego języka Indian z północno-środkowej Kalifornii, żyjących niegdyś na południe od Wielkiego Jeziora Słonego. Od 1975 do 1978 prowadził licencjackie kursy językoznawstwa na Uniwersytecie Kalifornii w Santa Barbara.

</doc>
<doc id="427759" url="https://pl.wikipedia.org/wiki?curid=427759" title="Mikołaj Krajowski">
Mikołaj Krajowski

Mikołaj Krajowski herbu Leliwa (zm. 13 kwietnia 1498) – biskup przemyski, kanonik krakowski, sekretarz królewski. 
W dniu 8 IX 1492 r. został pod wpływem króla Kazimierza Jagiellończyka wybrany przez kapitułę biskupem przemyskim. Prowizję papieską na ten urząd otrzymał w dniu 29 IV 1493 r. Jako biskup troszczył się o rozwój w diecezji: kaznodziejstwa, życia religijnego oraz kultu maryjnego. 
Był świadkiem wydania przywileju piotrkowskiego w 1496 roku. 
Ok. 1497 ufundował przytułek - szpital dla ubogich w Brzozowie, utrzymywany potem przez mieszczan.
Za jego rządów diecezja przemyska została zniszczona przez najazd Turków i Tatarów.

</doc>
<doc id="427766" url="https://pl.wikipedia.org/wiki?curid=427766" title="Artur Waś">
Artur Waś

Artur Waś (ur. 27 marca 1986 w Warszawie) – polski łyżwiarz szybki, olimpijczyk (Pjongczang 2018).
Jest zawodnikiem Marymontu Warszawa. Na mistrzostwach świata juniorów w 2005 roku zajął 4. miejsce na dystansie 500 m. Zakwalifikował się do reprezentacji olimpijskiej na igrzyska olimpijskie w Turynie w 2006 roku. W sezonie olimpijskim zajął 7. miejsce w zawodach Pucharu Świata w Inzell (na eksperymentalnym dystansie 100 m).
Na początku sezonu 2012/2013 (17 listopada 2012) stanął po raz pierwszy podium podczas zawodów Pucharu Świata w Heerenveen, zajmując 2. miejsce w wyścigu na 500 m. Dwa lata później podczas jednego weekendu dwukrotnie triumfował w zawodach Pucharu Świata w Berlinie na tym dystansie. W grudniu 2015 odniósł trzecie zwycięstwo w zawodach Pucharu Świata – na torze w niemieckim Inzell, także na dystansie 500 metrów.
Rekordzista Polski.

</doc>
<doc id="427773" url="https://pl.wikipedia.org/wiki?curid=427773" title="Burning Spear">
Burning Spear

Burning Spear, właśc. Winston Godfrey Rodney (ur. 1 marca 1948 w Saint Ann’s Bay) – jamajski wykonawca muzyki roots reggae, jeden z prekursorów i największych legend gatunku, dwukrotny laureat nagrody Grammy w kategorii najlepszy album reggae.
Życiorys.
Urodził się i dorastał w miasteczku Saint Ann’s Bay, stolicy regionu Saint Ann. Jego ojciec był farmerem, matka zaś sprzedawała posiłki okolicznym robotnikom. Młody Winston dorabiał podejmując się różnych prac dorywczych, jednocześnie marząc o karierze muzycznej. W roku 1969 spotkał na wiejskiej drodze swojego rówieśnika, a jednocześnie jednego z największych idoli, Boba Marleya. Będący już wtedy u progu wielkiej kariery Marley doradził mu przenosiny do stolicy kraju i pomógł nawiązać znajomość z Clementem „Coxsonem” Doddem, producentem i założycielem legendarnego Studia One. Zgodnie z tą radą Winston udał się do Coxsone’a, wraz z Rupertem Willingtonem, przyjacielem z rodzinnego miasta. Ich nieprzeciętne umiejętności wokalne pozwoliły im wówczas pokonać rzesze konkurentów również starających się o angaż u znanego producenta. Dodatkowo, Winston przekonał do siebie Coxsone’a swoim nietypowym jak na tamte czasy podejściem do tworzenia reggae – swoje utwory inspirował nie soulowymi przebojami, ale natchnionymi pieśniami religijnymi znanymi mu z rastafariańskich spotkań modlitewnych. W ten sposób stał się jednym z tych, którzy tworzyli podwaliny nowego nurtu w muzyce jamajskiej – „korzennego” roots reggae.
Rozpoczynając karierę Winston przyjął pseudonim Burning Spear (z ang. „Płonąca Włócznia”), na cześć Jomo Kenyatty, polityka kenijskiego zaangażowanego w wyzwolenie kraju spod brytyjskiej okupacji kolonialnej. Na pierwszych winylach wydanych wtedy przez Studio One widnieje nazwa „The Burning Spears”, gdyż Rodney śpiewał początkowo w duecie z Willingtonem. Jego dwa pierwsze całkowicie solowe single, wydane przez zdecydowanie niszowe labele takie jak Supreme, Banana czy Bamboo pod koniec 1969 roku „Door Peep” i „Zion Higher”, ze względu na swoją nietypową dla ówczesnych słuchaczy religijną tematykę nie odniosły komercyjnego sukcesu. Podobnie stało się również z debiutanckim albumem muzyka "Studio One Presents Burning Spear" (1973) oraz kolejną płytą "Rocking Time" (1974). Obie płyty, dziś uznawane za przełomowe w historii muzyki jamajskiej, nie sprzedawały się najlepiej i były zarazem ostatnimi jakie artysta wydał w wytwórni Coxsone’a; jednocześnie zdecydował się chwilowo przerwać karierę w branży muzycznej i na kilka miesięcy powrócił na prowincję.
Po krótkim odpoczynku od muzyki Burning Spear nawiązał współpracę z innym znanym producentem, Lawrence’em Lindo, który prowadził także w Ocho Rios własny soundsystem Jack Ruby’s Hi-Fi. Zaproponował on muzykowi popularną wówczas na wyspie formułę tria wokalnego i do Rodneya dołączył ponownie Willington, a także Delroy Hinds (brat słynnego wokalisty ska, Justina Hindsa). Jednak ponownie okazało się, że Winstonowi najlepiej wychodzi twórczość solowa – przebojem stał się wydany przez Ruby’ego singel „Marcus Garvey”, będący hołdem złożonym narodowemu bohaterowi Jamajki; głoszona przez Garveya ideologia stała się od tej pory przewodnim tematem dużej części utworów artysty. Wkrótce założył on swoją pierwszą wytwórnię, którą nazwał po prostu „Spear”. Wydał jej nakładem jeszcze kilkanaście singli, które wspólnie z Lindo nagrywał w Studio 17 Vincenta „Randy’ego” China (Willington i Hinds także dołożyli do nagrań swoją cegiełkę, śpiewając chórki). Popularność piosenek skłoniła muzyka do wydania ich w formie trzeciej w karierze płyty długogrającej – "Marcus Garvey". Album szybko stał się hitem na wyspie, a sukces artysty został dostrzeżony przez Chrisa Blackwella, właściciela wydającej także płyty Marleya wytwórni Island Records. W przyspieszonym tempie jej oddział Fox Records wydał album również w Europie, dodając do niego jeszcze jeden dodatkowy utwór. Prasa muzyczna na kontynencie okrzyknęła go arcydziełem, wkrótce też ukazał się album"Garvey's Ghost" zawierający zdubowane wersje utworów. W roku 1976 światło dzienne ujrzał kolejny album Burning Speara, już mniej entuzjastycznie przyjęty "Man in the Hills", po czym muzyk postanowił zakończyć współpracę zarówno z Lindo, jak też Willingtonem i Hindsem. Od tej pory sam był przynajmniej współproducentem wszystkich swoich następnych wydawnictw.
Rok 1977 przyniósł nie tylko ukazanie się kolejnej płyty artysty – "Dry &amp; Heavy" (wydanej przez Island, jednak aż siedem z dziewięciu zawartych na niej piosenek to wersje utworów nagranych jeszcze w Studiu One), ale przede wszystkim pierwszą trasę koncertową w Wielkiej Brytanii. Jeden z występów, w londyńskim Rainbow Theatre, podczas którego Spearowi akompaniowała sekcja rytmiczna zespołu Aswad, został zarejestrowany i wydany jako pierwszy album koncertowy artysty. Gra młodych, mało jeszcze znanych londyńczyków wywarła na Rodneyu duże wrażenie, w związku z czym zaprosił on ich do nagrywania swojej siódmej płyty, która ukazała się w roku 1978 jako "Marcus' Children" w USA oraz jako "Social Living" w Europie. Rok później ukazała się jej dubowa wersja, rozpoczynająca serię "Living Dub", która dziś liczy już sześć płyt. Był to jednocześnie ostatni album Speara wydany w latach 70. przez Island.
Od wczesnych lat 80. Rodney postanowił uniezależnić się od pomocy muzyków sesyjnych i rozpoczął budowę własnego zespołu. Grupa zyskała bardzo adekwatną nazwę The Burning Band, a prym wiódł w niej perkusista Nelson Miller – był w niej aż do roku 1998, kiedy to pokłócił się ze Spearem, dotychczas swoim wielkim przyjacielem (oprócz niego grali tam początkowo Alvin Haughton oraz bracia Anthony i Devon Brandshaw; wkrótce dołączyła do nich kobieca sekcja dęta w składzie Pamela Fleming, Jennifer Hill i Nilda Richards, zaś niedługo potem bracia opuścili grupę). W 1982 roku Spear po raz pierwszy odwiedził kontynent swoich przodków – Afrykę, natomiast cztery lata później opuścił kraj rodzinny i wyemigrował do Stanów Zjednoczonych, gdzie osiedlił się na stałe w Nowym Jorku, w dzielnicy Queens. Na przeciągu tej dekady światło dzienne ujrzało siedem jego nowych albumów studyjnych, z których pierwszych pięć wydał własnym sumptem pod szyldem Burning Music Production we współpracy z Heartbeat Records, zaś dwa kolejne, już po przeprowadzce, ukazały się nakładem amerykańskiej wytwórni Slash Records. Jednocześnie Spear coraz częściej dawał koncerty zarówno w Ameryce Północnej (udokumentowane na płytach "" oraz "(A)live"), jak i w Europie ("Live in Paris Zenith '88").
Na początku lat 90. muzyk chwilowo wznowił współpracę z Island, czego owocem były dwa albumy: "Mek We Dweet" i "Jah Kingdom"; do przeboju „Recall Some Great Man” z pierwszego z nich powstał pierwszy w jego karierze klip wideo. Był to jednak ostatni epizod wspólnej pracy artysty z wytwórnią Island. Począwszy od roku 1993 zdecydował się on wznowić nawiązaną niegdyś współpracę z Heartbeat Records – jej nakładem ukazało się sześć kolejnych płyt, z których ostatnia, "Calling Rastafari", została uhonorowana nagrodą Grammy w kategorii najlepszy album reggae roku 1999 (a była to już ósma nominacja w całym jego dorobku). Mimo to właśnie wtedy Rodney postanowił wziąć cały biznes w swoje ręce i w roku 2002 wraz z żoną Sonią (byli już małżeństwem od wielu lat – poznali się podczas jednego z koncertów muzyka w Queens) założył całkowicie własną wytwórnię Burning Music. Od tej pory, przy dużej pomocy współmałżonki pełniącej rolę jego menedżera, osobiście nagrywa i wydaje swoje kolejne płyty, a także liczne reedycje swoich wcześniejszych wydawnictw. Wydany w sierpniu 2008 roku album "Jah Is Real" przyniósł mu drugą w karierze statuetkę Grammy.
29 lipca 2007 roku Burning Spear wraz ze swoim nowym zespołem The Young Lions Band wystąpił w Gdyni podczas III edycji festiwalu Globaltica na swoim pierwszym koncercie w Polsce.
W roku 1979 ukazały się dwa filmy, w których wystąpił Burning Spear. Pierwszy z nich to nakręcony przez niemieckiego filmowca Stefana Paula dokument "Reggae By Bus", upamiętniający II edycję festiwalu Reggae Sunsplash, na którym Spear wystąpił wraz z Bobem Marleyem. Drugi zaś to kultowy film fabularny "Rockers", prezentujący muzykę jamajską u szczytu jej rozwoju. W jednej z kluczowych scen grający samego siebie Rodney siedząc nad brzegiem morza wykonuje a capella swój przebój „Jah No Dead”. Natomiast w roku 2007 ukazał się film dokumentalny o artyście pt. "Burning Spear: The Story of a Living Legend" w reżyserii Grega Ollivera.

</doc>
<doc id="427786" url="https://pl.wikipedia.org/wiki?curid=427786" title="Apollo 9">
Apollo 9

Apollo 9 – trzecia załogowa misja programu Apollo i druga wyprawa, która odbywała się po orbicie okołoziemskiej. Podczas lotu orbitalnego załoga statku po raz pierwszy przeprowadziła testy modułu księżycowego LM (Lunar Module) w czasie autonomicznego lotu oraz w konfiguracji przewidywanej do lotu na Księżyc (ze statkiem Apollo).
W skład załogi misji Apollo 9 weszli: James McDivitt – dowódca, pilot modułu dowodzenia David Scott i pilot lądownika księżycowego LM Russell Schweickart.
Statek kosmiczny i rakieta nośna.
Czas dostarczenia elementów:
Przebieg misji.
Dla jej wykonania została użyta rakieta Saturn V i kompletny statek Apollo LM. Start, początkowo planowany na 28 lutego 1969 roku, został przełożony ze względu na infekcję dróg oddechowych, której ulegli wszyscy członkowie załogi. Decyzję podjęto na dzień przed startem, przesuwając datę rozpoczęcia misji na 3 marca 1969 roku. Start nastąpił o godzinie 16:00:00 UTC. Po godzinie i 43. minutach nastąpiła separacja Apolla od trzeciego członu rakiety nośnej i dokowanie z lądownikiem LM. Początkowo lot przebiegał na wysokości od 190 do 228 km. Uruchomienie silnika spowodowało zwiększenie prędkości zestawu i podniesienie apogeum do 346 km. W trakcie misji 5 marca 1969 roku astronauci: James McDivitt oraz Russell Schweickart przeszli (nie bez trudności) do kabiny statku wyprawowego i przeprowadzili kontrolę urządzeń. Następnie McDivitt włączył na sześć minut silnik członu lądującego LM. Eksperyment imitował lądowanie na Księżycu. Zmieniło to prędkość lotu całego zespołu, więc po powrocie do kabiny Apollo astronauta włączył na 41. sekund silnik członu serwisowego, aby przywrócić poprzednią prędkość lotu. W wyniku tych operacji zestaw zaczął poruszać się po orbicie prawie kołowej na wysokości 213 km. 6 marca 1969 roku McDivitt oraz Schweickart jeszcze raz przeszli do kabiny LM i ponownie przeprowadzili kontrolę urządzeń. Mniej więcej po dwóch godzinach kabina lądownika została rozhermetyzowana, po czym Schweickart wyszedł na znajdującą się na zewnątrz kabiny platformę, co naśladowało wyjście na powierzchnię Księżyca. W tym czasie Scott rozhermetyzował kabinę Apollo i otworzył właz, po czym zajął się fotografowaniem otoczenia i Schweickarta pracującego na zewnątrz lądownika księżycowego. W następnym dniu lotu – wykonano najważniejszy eksperyment. Astronauci jeszcze raz przeszli do lądownika i po kilkugodzinnej kontroli odłączyli się od Apollo 9 o godzinie 12:33. Następnie, uruchomiwszy silnik hamujący i silniki orientacyjno-korekcyjne, oddalili się na odległość 190 km, co naśladowało opuszczanie się ku Księżycowi. Po zrealizowaniu tego manewru odłączony został człon lądujący i rozpoczął się powrót kabiny statku wyprawowego do Apollo 9. Naśladowało to manewr spotkania w czasie lotu wokółksiężycowego. Po sześciu godzinach samodzielnego lotu człon wznoszący połączył się z kabiną Apollo. Po powrocie astronautów LM został odłączony. Zdalnie uruchomiono jego silnik, co spowodowało wzniesienie się kabiny na odległość około 5000 km ponad powierzchnię Ziemi. Manewr ten naśladował odlot z powierzchni Ziemi. Dalsze testy obejmowały wystrzelenie członu wznoszenia modułu księżycowego, jego silnik wyniósł go na orbitę o wysokości 235 × 6970 km. W ciągu ostatnich czterech dni misji załoga ćwiczyła manewry orbitalne, fotografowała powierzchnię Ziemi, śledziła satelitę Pegasus 3 służącego do wykrywania mikrometeoroidów oraz przygotowywała się do powrotu na Ziemię.Niewątpliwym sukcesem astronautów były udane obserwacje za pomocą pokładowych instrumentów optycznych (COAS – Crewman Optical Alginment Sight). Dostarczyło to argumentów na rzecz tezy, że możliwości ludzkiego wzroku zwiększa się w przestrzeni kosmicznej. Jako przykład może posłużyć dostrzeżenie satelity Pegasus 3, dokonane z odległości prawie 2000 kilometrów.
Wodowanie modułu dowodzenia z astronautami odbyło się na Oceanie Atlantyckim 13 marca 1969 o godzinie 17:00:54 UTC. Załogę oraz kapsułę Apollo 9 ewakuowano na pokład okrętu ratowniczego "USS Guadalcanal". Powrót nastąpił z pewnym opóźnieniem w stosunku do planowanego wywołanym złą pogodą w wybranym rejonie wodowania, w związku z czym konieczne stało się wodowanie w miejscu zapasowym.
Człon zniżania modułu księżycowego (numer COSPAR 1969-018D) spłonął w atmosferze ziemskiej 22 marca 1969 roku. Człon wznoszenia (numer COSPAR 1969-018C) spłonął w atmosferze ziemskiej dopiero 23 października 1981 roku.
Pomyślny przebieg misji Apollo 9 skłonił autorów programu Apollo do rozpatrzenia możliwości zrealizowania lądowania na Księżycu w zaplanowanym na maj 1969 roku locie statku Apollo 10. Ostatecznie jednak nie odważono się na to i zgodnie z wcześniejszymi ustaleniami, nadano misji Apollo 10 charakter jeszcze jednej – generalnej próby przed wyprawą na Księżyc.
Spacer kosmiczny.
EVA-1 – (Schweickart i Scott) – 6 marca 1969 – 1 godzina, 8 minut i 1 sekunda.
Gumdrop i Spider.
W misji brały udział dwa statki, aby uniknąć nieporozumień w łączności, NASA pozwoliła astronautom nadać nazwy obu pojazdom. Administracja zniosła w ten sposób zakaz wprowadzony, gdy Gus Grissom nadał kapsule Gemini 3 nazwę Molly Brown. Części urzędników nie podobały się nazwy, które wybrała załoga Apolla 9. Uważali je za zbyt zwyczajne w stosunku do wagi misji. Ze względu na kształt obu statków astronauci nazwali LM Pająkiem, a stożkowy statek Apollo – Gumisiem.

</doc>
<doc id="427787" url="https://pl.wikipedia.org/wiki?curid=427787" title="W pustyni i w puszczy (ujednoznacznienie)">
W pustyni i w puszczy (ujednoznacznienie)



</doc>
<doc id="427791" url="https://pl.wikipedia.org/wiki?curid=427791" title="Jacek Małachowski">
Jacek Małachowski

Jacek (Hiacynt) Małachowski herbu Nałęcz (ur. 25 sierpnia 1737 w Końskich, zm. 27 marca 1821 w Bodzechowie) – hrabia, kanclerz wielki koronny 1786–1793, podstoli wielki koronny i referendarz wielki koronny od 1764, starosta ostrołęcki od 1756, starosta piotrkowski od 1758, starosta grodecki od 1762, prezes Komisji Kruszcowej, członek Komisji Edukacji Narodowej w latach 1776–1783, duktor powiatów piotrkowskiego i radomszczańskiego w 1764 roku. Dziedzic na dobrach Rękoraj i Moszczenica.
Życiorys.
Syn Jana i Izabeli Humieckiej, brat Mikołaja, Antoniego i Stanisława. Ożenił się z Petronelą Antoniną Rzewuską w 1765. Miał z nią syna Jana i córkę Franciszkę. Na chrzcie otrzymał imię Hiacynt.
Był posłem z województwa sandomierskiego na sejm 1758 roku.
Karierę polityczną rozpoczął w wieku 19 lat, jako poseł województwa sandomierskiego na sejm 1756. Poseł województwa sandomierskiego na sejm 1758 roku. Jacek Małachowski został referendarzem i podstolim koronnym w 1764. Był marszałkiem konfederacji Czartoryskich w 1764 roku w województwie sieradzkim i posłem tego województwa na sejm konwokacyjny (1764). Poseł województwa sieradzkiego na sejm elekcyjny 1764 roku. Był konsyliarzem konfederacji generalnej 1764 roku. W 1764 roku podpisał elekcję Stanisława Augusta Poniatowskiego z województwem sieradzkim jako poseł sieradzki na sejm elekcyjny oraz duktor powiatów piotrkowskiego i radomszczańskiego jako deputat podpisał jego "pacta conventa". W 1764 roku był marszałkiem sejmu koronacyjnego i posłem na ten sejm z województwa sieradzkiego. Był posłem na sejm w 1766 roku z województwa sieradzkiego. Komisarz z rycerstwa Komisji Skarbowej Koronnej w 1765 roku. Był członkiem konfederacji radomskiej 1767 roku. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku za którego odpowiada król, poseł województwa sandomierskiego na sejm 1767 roku. Jako poseł szedł w skład delegacji, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej.
Członek konfederacji Andrzeja Mokronowskiego w 1776 roku. Był posłem z województwa sandomierskiego na sejm 1776 roku, w 1780 otrzymał nominację na podkanclerzego koronnego. W latach 1784–1788 był członkiem Rady Nieustającej oraz Komisji Edukacji Narodowej. Konsyliarz Departamentu Interesów Cudzoziemskich Rady Nieustającej w 1788 roku. W latach 1787–1788 pobierał stałą pensję z ambasady rosyjskiej w wysokości 2000 dukatów rocznie, później po złożeniu przysięgi o niebraniu pensji zagranicznych nie figurował już na liście płac ambasady.
W latach 1786–1793 był kanclerzem wielkim koronnym. Był członkiem konfederacji Sejmu Czteroletniego.
Figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja. W czasie wojny polsko-rosyjskiej, na zebraniu 23 lipca 1792 poparł decyzję króla Stanisława Augusta Poniatowskiego o jego przystąpieniu do konfederacji targowickiej, był konsyliarzem konfederacji generalnej koronnej w konfederacji targowickiej.
W roku 1793 zrzekł się urzędu kanclerza, aby nie brać udziału w Drugim Rozbiorze Polski. Był zwolennikiem orientacji rosyjskiej, popierał rozwój rolnictwa, założył manufaktury żelaza w Bodzechowie i Końskich oraz fajansarnie w Ćmielowie.
Po trzecim rozbiorze jego dobra znalazły się w zaborze austriackim. 4 kwietnia 1800 roku otrzymał od cesarza austriackiego Franciszka II tytuł hrabiego galicyjskiego, 14 lutego 1804 roku wyjednał przywilej cesarski, który powoływał jego syna Jana na urząd szambelana cesarstwa, sam został tajnym radcą, potwierdzony hrabią w Królestwie Kongresowym w 1820.
W 1812 przystąpił do Konfederacji Generalnej Królestwa Polskiego.
Odznaczony Orderem Orła Białego 8 maja 1768. W 1765 został kawalerem Orderu Świętego Stanisława. W 1765 roku odznaczony rosyjskim Orderem św. Aleksandra Newskiego.

</doc>
<doc id="427794" url="https://pl.wikipedia.org/wiki?curid=427794" title="Jane Fonda">
Jane Fonda

Jane Seymour Fonda (ur. 21 grudnia 1937 w Nowym Jorku) – amerykańska aktorka, producentka, pisarka oraz działaczka polityczna.
Życiorys.
Wczesne lata.
Urodziła się w Nowym Jorku jako córka aktora Henry’ego Jaynesa Fondy (ur. 16 maja 1905, zm. 12 sierpnia 1982) i finansistki Frances Seymour Fondy (z domu Brokaw; 14 kwietnia 1908, zm. 14 kwietnia 1950). Imię zawdzięcza trzeciej żonie króla Henryka VIII – Jane Seymour. Jej młodszy brat Peter Henry (ur. 23 lutego 1940, zm. 16 sierpnia 2019) został zawodowym aktorem, scenarzystą i reżyserem filmowym. Z pierwszego małżeństwa matki miała przyrodnią siostrę Frances de Villers Brokaw (1931–2008).
Kiedy miała 12 lat, jej matka popełniła samobójstwo w szpitalu psychiatrycznym Craig House w nowojorskim Beacon. W 1950 jej ojciec poślubił aktorkę Susan Blanchard, starszą tylko o dziewięć lat od Jane; małżeństwo to zakończyło się rozwodem w 1956.
W wieku 15 lat Fonda uczyła się tańca w Fire Island Pines w Nowym Jorku. Jako dziecko kilkakrotnie zmieniała szkołę. Uczęszczała do Greenwich Academy w Greenwich w stanie Connecticut. Naukę kontynuowała w Troy. Jako nastolatka, po wyrzuceniu z kolejnej placówki – Vassar College w Poughkeepsie, wyjechała do Paryża, by kształcić się w zakresie malarstwa. Po powrocie do Stanów Zjednoczonych przez jakiś czas pracowała jako modelka. Trafiła nawet na okładkę „Vogue”.
Kariera.
W 1954 zgodziła się zagrać obok Henry’ego w przedstawieniu charytatywnym "Dziewczyna z prowincji" ("The Country Girl"), na deskach Omaha Community Theatre w Omaha w stanie Nebraska. Zadania tego podjęła się jednak niechętnie, gdyż była wówczas poważnie skłócona z ojcem.
W 1958 zapisała się na kursy dramatyczne do Actors Studio Lee Strasberga i zagrała na Broadwayu w inscenizacji "Tall Story", a następnie przed kamerą w ekranizacji (1960) tegoż spektaklu w reżyserii Joshui Logana. Obraz, podobnie jak jej następne filmy: "A Walk on the Wild Side" (1962) Edwarda Dmytryka oraz "Sunday in New York" (1963) Petera Tewksbury, zauważyło jedynie wąskie grono widzów. Kolejny projekt, "In the Cool of the Day" (1963) Roberta Stevensa, zakończył się natomiast fiaskiem i przyznaniem Fondzie przez pismo „The Harvard Lampoon” statuetki dla najgorszej aktorki. Po tym filmie wyjechała do Paryża. Tam spotkała Rogera Vadima, za którego wyszła za mąż.
Pierwsze małżeństwo zaowocowało córką Vanessą oraz kilkoma filmami. Rozstała się z mężem. Wróciła do Stanów Zjednoczonych i zaangażowała się w politykę. Razem z Donaldem Sutherlandem założyła grupę Free The Army (FTA) – Uwolnić Armię, agitowała przeciwko wojnie wietnamskiej. Wyszła po raz drugi za mąż, tym razem za aktywistę i polityka Toma Haydena. W ciągu kilku lat stała się głównym celem ataków konserwatystów.
W 1970 po raz pierwszy nominowana do Oscara za rolę zubożałej Glorii, biorącej udział w wycieńczającym maratonie tańca w dramacie osadzonym w czasach Wielkiego kryzysu – "Czyż nie dobija się koni?". Dwa lata później odebrała statuetkę za kreację prostytutki Bee w mrocznym kryminale "Klute". Akademia zauważyła ją także w "Julii" (1977), "Powrocie do domu" (dzięki temu filmowi po raz drugi trzymała w dłoniach złotą statuetkę), "Nad złotym stawem" (1981), w którym zagrała u boku swojego ojca (Henry Fonda zmarł niedługo po ukończeniu zdjęć) oraz "Nazajutrz" (1986) Sidneya Lumeta. Pomimo nagród (oprócz Oscarów niejednokrotnie wyróżniano ją Złotym Globem, Emmy, a także statuetką Brytyjskiej Akademii Filmowej) i zainteresowania publiczności powoli zaczęła wycofywać się z kina.
Przez niemal całą dekadę układała własne ćwiczenia aerobiku, wydawała książki (m.in. "Jane Fonda's Workout Book") oraz kasety wideo. Nie zrezygnowała z udziału w debatach społecznych. Od czasu zakończenia wojny w Wietnamie oraz odejścia Nixona od władzy walczyła o prawa Indian i przeciwko dyskryminacji czarnoskórych (jeszcze na początku lat 70. gorąco popierała Czarne Pantery). Popierała również „Solidarność” i odwiedziła Polskę w 1987. W 1990 rozwiodła się z Haydenem. W 1991 po raz trzeci wyszła za mąż, za potentata medialnego, twórcę CNN, Teda Turnera. Po premierze "Stanleya i Iris" (1990) Martina Ritta, zdecydowała się na całkowite porzucenie kina. Pomimo tego postanowienia poczynając od 2005 kontynuuje karierę aktorską grając w wielu filmach i jednym serialu telewizyjnym.
Przez drugą połowę lat 90. zajmowała się propagowaniem świadomego rodzicielstwa, problemami Trzeciego świata, ochroną zwierząt, jogą oraz wegetarianizmem, a także kręceniem interwencyjnych reportaży oraz dokumentów. Oficjalnie odcięła się od swoich występów przeciwko wojnie w Wietnamie (publicznie przepraszała żołnierzy, których jej młodzieńcze wypowiedzi mogły urazić), a także maniakalnego uprawiania aerobiku (w kolejnych wywiadach podkreślała, iż sprawia on, że kobieta staje się niewolnicą własnego ciała).
W 2001 rozstała się z trzecim mężem. W 2005 ukazała się w Stanach Zjednoczonych jej autobiografia "My Life So Far", zagrała też w komedii "Sposób na teściową". W 2006 została twarzą koncernu kosmetycznego L’Oréal. W 2018 wystąpiła w filmie dokumentalnym "Jane Fonda w pięciu odsłonach." Od 2019 aktywna w ruchu "Fire Drill Fridays", nagłaśniającym kwestie związane z katastrofą klimatyczną.

</doc>
<doc id="427795" url="https://pl.wikipedia.org/wiki?curid=427795" title="Stan zatkania">
Stan zatkania



</doc>
<doc id="427796" url="https://pl.wikipedia.org/wiki?curid=427796" title="Stan nasycenia">
Stan nasycenia



</doc>
<doc id="427797" url="https://pl.wikipedia.org/wiki?curid=427797" title="Stan aktywny">
Stan aktywny



</doc>
<doc id="427798" url="https://pl.wikipedia.org/wiki?curid=427798" title="Afrykata">
Afrykata



</doc>
<doc id="427800" url="https://pl.wikipedia.org/wiki?curid=427800" title="Stan aktywny inwersyjny">
Stan aktywny inwersyjny



</doc>
<doc id="427801" url="https://pl.wikipedia.org/wiki?curid=427801" title="Stan inwersyjny">
Stan inwersyjny



</doc>
<doc id="427802" url="https://pl.wikipedia.org/wiki?curid=427802" title="Afro Kolektyw">
Afro Kolektyw

Afro Kolektyw – polska grupa muzyczna powstała w 1999 roku w Warszawie. W latach 1999–2010 formacja wykonywała hip-hop z wpływami acid jazzu. Jej styl określano jako „organiczny hip-hop jazz” (tj. bez użycia sampli). Wraz z początkiem nowej dekady zespół dokonał zwrotu stylistycznego w kierunku piosenek.
W 2015 roku zespół został rozwiązany. 
Pod koniec 2021 roku Afro Kolektyw reaktywował się w nowym składzie z Basią Derlak jako wokalistką.
Na 24 lutego 2023 roku zespół zapowiedział premierę nowej płyty „Ostatnie słowo”.
Historia.
Pełnoprawny debiut fonograficzny Afro Kolektywu zatytułowany "Płyta pilśniowa" wydano w 2001 roku (wyd. T1 / Pomaton EMI). Płytę promowały single: „Czytaj z ruchu moich ust”, „Seksualna czekolada” i „Karl Malone”. 
Po długiej przerwie w działalności, w 2006 roku Kolektyw powrócił z kolejnym albumem "Czarno widzę" (wyd. Blend Records / Rockers Publishing), nagranym w nowym składzie, już bez drugiego MC – „Nestora". Pojawiły się na nim gościnnie czołowe postaci polskiej sceny hip-hopowej (Duże Pe oraz Lilu) i jazzowej (m.in. Łukasz Poprawski i Marcin Masecki). Promowały go dwa single: „Trener Szewczyk” (nagroda Biser Polskiego Radia BIS w kategorii „najlepszy tekst") oraz „Gramy dalej” (15. miejsce w rankingu singli dekady portalu Porcys). Zespół wystąpił na festiwalach: Open'er Festival oraz Off Festival, zagrał również trzy koncerty na antenie radiowej Trójki.
W listopadzie 2008 r. ukazał się trzeci album, pt. "Połącz kropki" (wyd. Polskie Radio). Wśród gości znaleźli się liderzy Kapeli ze Wsi Warszawa, Grupy MoCarta, zespołów Muchy i Dagadana. Pierwszym singlem promującym była piosenka „Przepraszam” (gościnnie: Kinga Miśkiewicz z Furii Futrzaków). Drugi singiel, „Mężczyźni są odrażająco brudni i źli” został wybrany jedną z 10 najważniejszych piosenek dekady według portalu Onet.pl. W czerwcu 2010 roku zespół zarejestrował i opublikował utwór „Hymn polskiej reprezentacji na MŚ w RPA 2010”, będący parodią tzw. piosenek mundialowych, doszedł on do 31. miejsca na Liście Przebojów Trójki.
W 2011 roku muzycy przeszli z repertuaru hip-hopowego na popowy i podpisali kontrakt wydawniczy z Universal Music Polska. 20 stycznia 2012 roku ukazała się płyta "Piosenki po polsku". Na długo przed premierą zaprezentowano piosenkę „Wiążę sobie krawat”, która dotarła do 4. miejsca na Liście Przebojów Trójki. Kolejny singiel „Czasem pada śnieg w styczniu (zakazane warzywo)” prezentował już o wiele bardziej radykalną zmianę stylistyczną, co spotkało się ze skrajnymi reakcjami fanów. Afro Kolektyw szybko zareagował na te komentarze, upubliczniając ironiczny, „pilśniowy” remix utworu, parodiujący własną debiutancką płytę. Ostatnim singlem był faworyt publiczności, „Niemęskie granie”, który dotarł do miejsca 9. na Liście Przebojów Trójki.
W 2014 roku ukazał się ostatni album grupy, utrzymany w stylistyce balladowo-jazzowej. Muzycy zniechęceni jego chłodnym przyjęciem postanowili zagrać pożegnalną trasę (już jako kwartet, bez Głowackiego – którego obowiązki przejął Hoffmann – i Zawadzkiego), po czym zakończyć działalność Afro Kolektywu. W 2015 roku zespół został rozwiązany.
W 2021 zespół ogłosił reaktywację w nowym składzie i zapowiedział nową płytę na wiosnę 2023. 24 lutego 2023 roku ukazał się szósty album Afro Kolektywu, „Ostatnie słowo”.

</doc>
<doc id="427804" url="https://pl.wikipedia.org/wiki?curid=427804" title="Andrzej Boryszewski">
Andrzej Boryszewski

Andrzej Boryszewski, Andrzej Róża z Boryszewic herbu Poraj (ur. 1435, zm. 20 kwietnia 1510 w Łowiczu) – duchowny rzymskokatolicki, biskup koadiutor lwowski w latach 1488–1493, arcybiskup metropolita lwowski w latach 1493–1503, administrator apostolski przemyski w latach 1501–1503, arcybiskup metropolita gnieźnieński i prymas Polski w latach 1503–1510, interrex, senator I Rzeczypospolitej.
Życiorys.
Został mistrzem Akademii Krakowskiej, studiował też w Rzymie. Proboszcz łęczycki, archidiakon lwowski, kanonik gnieźnieńskiej kapituły katedralnej(od 1462), krakowski (od 1468), włocławski (od 1473) i poznański (od 1485), kantor gnieźnieński (od 1465) i sandomierski, prepozyt łęczycki (od 1469), scholastyk krakowski (od 1474), kustosz gnieźnieński (1490–1501), sekretarz kancelarii królewskiej (1479–1486), posiadał przywilej kreacji notarialnej, kolektor świętopietrza.
23 maja 1488 został prekonizowany biskupem koadiutorem arcybiskupa metropolity lwowskiego Jana Strzeleckiego (Wątróbki). Rządy w archidiecezji lwowskiej objął przed 26 sierpnia 1493. Był świadkiem wydania przywileju piotrkowskiego w 1496. 6 maja 1499 podpisał w Krakowie akt odnawiający unię polsko-litewską. 1 lutego 1501 został administratorem apostolskim diecezji przemyskiej. 3 października 1501 podpisał dekret elekcyjny Aleksandra Jagiellończyka na króla Polski. Był sygnatariuszem unii piotrkowsko-mielnickiej z 1501. 18 grudnia 1503 został przeniesiony na arcybiskupstwo gnieźnieńskie. Ingres odbył się w 28 lutego 1504. W 1505 na sejmie w Radomiu podpisał konstytucję "Nihil novi". Jako komisarz królewski 18 września 1506 ogłosił statut Prus Królewskich. Na sejmie w Piotrkowie 8 grudnia 1506 podpisał dyplom elekcji Zygmunta I Starego na króla Polski i wielkiego księcia litewskiego.
Dbał o dobra materialne diecezji. Aktywnie uczestniczył w działalności dyplomatycznej i politycznej, w której reprezentował interesy dynastii Jagiellonów. .

</doc>
<doc id="427806" url="https://pl.wikipedia.org/wiki?curid=427806" title="Bitwa o Tobruk">
Bitwa o Tobruk

Bitwa o Tobruk – długotrwała konfrontacja pomiędzy wojskami Osi a oblężonymi w libijskim mieście portowym Tobruk siłami alianckimi podczas kampanii afrykańskiej II wojny światowej, trwająca od 10 kwietnia do 27 listopada 1941 roku.
Pod koniec 1940 roku alianci pokonali włoską 10 Armię podczas operacji Compass i zamknęli jej niedobitki w Beda Fomm. Na początku 1941 roku znaczna część Sił Pustyni Zachodniej ("Western Desert Force", WDF) została oddelegowana do udziału w kampanii greckiej i syryjskiej. Gdy wojska niemieckie (Afrika Korps) i włoskie posiłki dotarły do Libii, na miejscu pozostały jedynie szkieletowe siły alianckie, pozbawione ciężkiego sprzętu i zaopatrzenia. Obrońcy miasta szybko stali się znani jako Szczury Tobruku.
Operacja Sonnenblume (6 lutego – 25 maja 1941) zmusiła aliantów do odwrotu w kierunku granicy egipskiej. Garnizon składający się głównie z australijskiej 9 Dywizji Piechoty (generał porucznik Leslie Morshead) pozostał w Tobruku, aby uniemożliwić siłom Osi korzystanie z portu, podczas gdy Siły Pustyni Zachodniej zreorganizowały się i przygotowały kontrofensywę. Oblężenie Tobruku przez wojska Osi rozpoczęło się 10 kwietnia, kiedy port został zaatakowany siłami pod dowództwem generała Erwina Rommla i było kontynuowane podczas trzech prób jego przerwania przez aliantów: operacji Brevity (15–16 maja), operacji Battleaxe (15–17 czerwca) i operacja Crusader (18 listopada – 30 grudnia). Uporczywa obrona Tobruku pozbawiła wojska Osi dostępu do ważnego portu morskiego pozwalającego odbierać zaopatrzenie znacznie bliżej granicy egipskiej niż w pozostałych libijskich portach: Bengazi, znajdującym się 900 km na zachód i Trypolisie 1500 km od granicy z Egiptem.
Oblężenie odciągnęło znaczne siły Osi od ofensywy w Egipcie, a garnizon Tobruku odparł kilka zmasowanych ataków nieprzyjaciela. Port był często ostrzeliwany przez artylerię, bombardowany przez bombowce nurkujące i średnie bombowce, podczas gdy RAF wykonywał loty obronne z odległych lotnisk w Egipcie. Siły morskie sprzymierzonych, takie jak brytyjska Flota Śródziemnomorska (w tym przybrzeżna eskadra), przeprowadziły blokadę, dostarczając posiłki i zaopatrzenie do miasta oraz wywożąc z niego rannych i jeńców. 27 listopada Tobruk został odblokowany przez brytyjską 8 Armię (która kontrolowała wszystkie brytyjskie i inne alianckie siły lądowe na Pustyni Libijskiej od września 1941 roku) w operacji Crusader.
Tło sytuacyjne.
Po przystąpieniu Włoch do II wojny światowej spodziewano się rychłej konfrontacji w Afryce, w szczególności na granicy Libii, będącej kolonią włoską i Egiptu, formalnie niepodległego, ale znajdującego się w brytyjskiej strefie wpływów. Siłami brytyjskimi dowodził gen. Archibald Wavell, jeden z najlepiej wyszkolonych oficerów armii brytyjskiej. Musiał jednak bronić swymi skromnymi siłami całego obszaru Bliskiego Wschodu od Kenii po Egipt i wysp Morza Śródziemnego od Cypru po Maltę. Łącznie dysponował 90 tys. żołnierzy, z czego w Egipcie i Palestynie stacjonowało 63,5 tys., w tym oddziały z Nowej Zelandii, Australii i Indii. Siły powietrzne liczyły 205 przestarzałych samolotów, w tym tylko 75 myśliwskich. Przeciwnikiem Wavella na pograniczu libijskim był włoski marszałek Rodolfo Graziani stojący na czele piętnastu dywizji i dysponujący 313 samolotami; brakowało mu natomiast uzbrojenia i środków transportu. Ponadto żołnierz włoski był niechętny bezcelowej wojnie i bił się źle.
Graziani rozpoczął działania zbrojne 13 września 1940 roku. Wojska włoskie przekroczyły granicę i dotarły do Sidi Barrani, gdzie się zatrzymały, mimo że główna brytyjska linia obronna znajdowała się aż pod Mersa Matruh, 80 kilometrów dalej. Graziani nie chciał ryzykować, zwłaszcza że – jak meldował w listopadzie włoskiemu przywódcy Benito Mussoliniemu – stan dróg był fatalny, a wojsku brakowało wody i środków transportowych.
Operacja Compass, brytyjska kontrofensywa, rozpoczęła się w nocy z 8 na 9 grudnia. Zaskoczenie było zupełne. Atak 7 Dywizji Pancernej i hinduskiej 4 Dywizji Piechoty doprowadził do zdobycia Sidi Barrani i wzięcia do niewoli 40-tysięcznego garnizonu. W ciągu dziesięciu tygodni Brytyjczykom udało się opanować całą Cyrenajkę i dojść do El-Agheila, 800 km od granicy Egiptu, przy stratach nie przekraczających dwóch tysięcy zabitych, rannych i zaginionych. Rozbitych zostało dziesięć dywizji włoskich, do niewoli dostało się 130 tys. ludzi. Graziani podał się do dymisji, a miejsce jego zajął gen. Italo Gariboldi. Włosi stracili 1000 dział i 400 czołgów. 22 stycznia 1941 roku, w wyniku dwudniowego szturmu wojsk brytyjskich, padł Tobruk – ważny port morski i baza zaopatrzeniowa armii włoskiej w Libii, w pobliżu granicy z Egiptem.
Wobec beznadziejnej sytuacji wojsk włoskich, Adolf Hitler postanowił wysłać do Afryki Północnej na pomoc sojusznikom wojska ekspedycyjne. Skierowanie Deutsches Afrika Korps do Libii odbyło się na prośbę włoskiego sztabu generalnego. Uzgodnił on z Oberkommando des Heeres i gen. Franzem Halderem podporządkowanie sił niemieckich dowództwu włoskiemu. Było to jednak podporządkowanie czysto teoretyczne. Gen. Erwin Rommel nie miał zamiaru słuchać rozkazów z Rzymu i energicznie przystąpił do działania.
24 marca 1941 roku wojska niemieckie i włoskie przeszły do ofensywy rychło przerwanej potężną burzą piaskową. Działania wznowiono 28 marca i już dwa dni później doszło do gwałtownych walk pod Marsa el Brega, a 1 kwietnia rozpoczęły się walki o Agedabię. W dniu 3 kwietnia linia brytyjskiej obrony została przełamana i Rommel mógł podzielić swoje siły na cztery grupy bojowe, które przeszły do pościgu za rozbitą brytyjską 2 Dywizją Pancerną. W ciągu następnego tygodnia zdobyto stolicę Cyrenajki – Bengazi, a poważniejszy opór Brytyjczycy zorganizowali dopiero w forcie Mechili, gdzie okrążono indyjską 3 Brygadę Piechoty, dowództwo 2 Dywizji Pancernej, australijski 3 Pułk Artylerii Przeciwpancernej oraz mniejsze oddziały. 8 kwietnia po trzydniowych walkach brytyjski garnizon został rozbity, a dzień wcześniej inna grupa bojowa, posuwająca się wzdłuż wybrzeża, zdobyła Dernę, gdzie do niewoli dostał się dowódca zimowej ofensywy wojsk brytyjskich, gen. Richarda O’Connor.
Punktem zbiorczym wszystkich niemiecko-włoskich grup bojowych miał być Tobruk, lecz nie udało się zdobyć twierdzy z marszu, a wkrótce jej obrońców zasiliła australijska 9 Dywizja Piechoty. Poza tym wojska Osi musiały podzielić się na te, które stały pod Tobrukiem i na granicy z Egiptem. W tej sytuacji jednostki Afrika Korps musiały przystąpić do regularnego oblężenia.
Preludium.
Obrońcy.
W Tobruku początkowo broniła się australijska 9 Dywizja Piechoty gen. Leslie Morsheada wraz z 18 Brygadą z australijskiej 7 Dywizji Piechoty, czterema brytyjskimi pułkami artylerii, nie w pełni kompletną brytyjską 3 Brygadą Czołgów oraz indyjskim 18 Pułkiem Kawalerii. Cała załoga twierdzy liczyła około 36 tys. ludzi dysponujących 120 czołgami, 76 działami przeciwlotniczymi oraz sześcioma pułkami artylerii polowej i przeciwpancernej.
W drugiej połowie sierpnia, gdy zaczęto wycofywać oddziały australijskie, wzmocniono garnizon Tobruku za zgodą Naczelnego Wodza gen. Władysława Sikorskiego polską Samodzielną Brygadą Strzelców Karpackich oraz czechosłowackim 11 Batalionem Piechoty. We wrześniu zluzowano większość Australijczyków, którzy stracili ponad 3000 żołnierzy w walkach. Zastąpiono ich brytyjską 70 Dywizją Piechoty.
Atakujący.
Głównymi przeciwnikami „Szczurów Tobruku” były dywizje włoskie: "Brescia", "Pavia", "Trento" i "Bologna" oraz niemiecka 15 Dywizja Pancerna. Głównodowodzącym był, ale tylko teoretycznie, włoski generał Gastone Gambara. Faktycznie jednak dowodził gen. Erwin Rommel.
Umocnienia Tobruku.
Prace nad umocnieniami wokół Tobruku rozpoczęto w marcu, wykorzystując stare włoskie umocnienia, dwie linie betonowych bunkrów oddalonych o 13–14 km od portu, tworząc pierścień obrony o długości ok. 48 km, wystarczająco daleko wysunięty poza samo miasto, aby port znalazł się poza zasięgiem artylerii wojsk Osi. Włosi zbudowali niewiele umocnień na drugiej linii obrony, z wyjątkiem skrzyżowania na drodze Bardija–El Adem, drut kolczasty był bardzo zużyty, a rów przeciwpancerny nie został ukończony. Alianci wybrali na kolejną linię obrony pierścień około 3,2 km od pierwszego obwodu i pracowali nad nim, podczas gdy oryginalna linia umocnień została odnowiona. Dwa bataliony australijskiej 24 Brygady Piechoty i nowo przybyła australijska 18 Brygada Piechoty obsadziły drugą linię obrony, a australijskie: 20 i 26 Brygady Piechoty objęły pozycję zewnętrzną do 9 kwietnia, podczas gdy nadal trwały prace nad umocnieniami. Po przybyciu do Tobruku trzy brygady australijskiej 9 Dywizji Piechoty zostały włączone do systemu obrony, a 18 Brygada znalazła się w rezerwie.
3 Brygada Pancerna została zreorganizowana w Tobruku i otrzymała uzupełnienia. Personel i sprzęt przysyłano z Egiptu drogą morską i składała się z pułku samochodów pancernych, dwóch pułków z 15 czołgami lekkimi, 26 czołgami pościgowymi i czterema czołgami piechoty. W każdej brygadzie piechoty znajdowały się cztery pułki dział 25-funtowych, dwa pułki przeciwpancerne i kompania przeciwpancerna, a 4 Brygada Przeciwlotnicza miała 16 ciężkich i 59 lekkich dział, wszystkie oprócz dwóch dział Bofors rozmieszczonych wokół portu. Jednostki na zapleczu zgromadziły się w Tobruku, a 1⁄3 z 36-tysięcznego personelu to żołnierze garnizonowi lub maruderzy z różnych rozbitych jednostek. Pierwszy dowódca obrony twierdzy, australijski generał Leslie Morshead zaplanował aktywną obronę i podkreślił, że w przypadku batalionów odpowiadających nad odcinek frontu o długości 8 km należy spodziewać się przełamania pozycji wszędzie tam, gdzie atakujący podejmą poważny wysiłek i że należy taki wyłam natychmiast wyeliminować, ponieważ nie ma dokąd się wycofać.
Obrona.
Okrążenie Tobruku.
Do 8 kwietnia najbardziej wysunięte naprzód jednostki niemieckie dotarły do Derny, ale niektórym oddziałom, które przecięły linię Jebel Akhdar, zabrakło wody i paliwa już w Tengeder. Gen. Heinrich von Prittwitz und Gaffron, dowódca 15 Dywizji Pancernej, został wysłany z kolumną jednostek rozpoznawczych, przeciwpancernych, karabinów maszynowych i artylerii, aby zablokować wschodnie wyjście z Tobruku, gdy 5 Dywizja Piechoty Lekkiej "Afrika" ruszyła z południowego zachodu, a 27 Dywizja Piechoty "Brescia" zbliżała się z zachodu. 10 kwietnia Rommel uznał Kanał Sueski za cel Afrika Korps i nakazał zapobiec wyrwaniu się sił przeciwnika z Tobruku. Następnego dnia port został otoczony, ale pośpieszne natarcie zakończyło się z 5 Dywizją Piechoty Lekkiej po stronie wschodniej, grupą Prittwitza na południu (sam Prittwitz został zabity) i 27 Dywizją Piechoty "Brescia" na zachodzie. Jednostka rozpoznawcza udała się na Bardiję, a do Sollum wysłano mieszane siły, które próbowały dotrzeć do Mersa Matruh. Brytyjskie Siły Mobilne bryg. Williama Gotta na granicy od przełęczy Halfaya do Sidi Barrani przeprowadziły akcję opóźniającą wokół Sollum i fortu Capuzzo.
Droga do El Adem.
W dniach 11–12 kwietnia 5 Pułk Pancerny rozpoznał bojem obronę australijskiej 20 Brygady w pobliżu drogi do El Adem. Czołgi zostały powstrzymane przez ostrzał artyleryjski, a niemiecka piechota, która dotarła do rowu przeciwpancernego, wyparta stamtąd przez kontratak Australijczyków. Niemcy byli zaskoczeni, zakładając, że statek cumujący w Tobruku miał ewakuować garnizon i zaplanowali nocny atak 5 Dywizji Piechoty Lekkiej na 13–14 kwietnia. Grupy pojazdów Osi zostały zaatakowane przez 45 i 55 Dywizjon RAF-u, które uzbroiły się na lotniskach polowych wewnątrz pierścienia okrążenia. Atak rozpoczął się po zmroku, próbą przedostania się przez rów przeciwpancerny na zachód od drogi El Adem w sektorze australijskiego 2/17. batalionu, który ten atak odparł. Później Niemcy podjęli kolejną próbę i przed świtem utworzyli mały przyczółek, przez który przejechał 5 Pułk Pancerny i skręcił na północ, gotów do podzielenia się na jedną kolumnę uderzając w stronę portu i drugą na zachód, aby zatrzymać próby przebicia garnizonu przez pierścień okrążenia.
Niemieckie czołgi zostały zaatakowane przez 1 Pułk Królewskiej Artylerii Konnej i skręciły dalej, tylko po to, aby wjechać w sektor brytyjskich czołgów pościgowych, czekających w pozycji z ukrytym kadłubem. Rozpoczęły one ostrzał przeciwpancerny z trzech stron, niszcząc 16 z 38 czołgów i zmuszając przeciwnika do odwrotu. Australijska piechota trwała na swoich pozycjach i przygniotła ogniem niemiecką piechotę. W miarę wycofywania się nieprzyjaciela, wszystkie działa i samoloty w Tobruku ostrzeliwały tamtą okolicę, a niemiecki 8. batalion karabinów maszynowych stracił około 75 proc. swoich żołnierzy, w tym dowódcę Gustava Ponatha, podczas gdy obrońcy zaledwie 26 zabitych, 64 rannych, dwa czołgi i działo na zewnętrznym pierścieniu obrony. Ataki z południa zostały porzucone, a 5 Dywizja Piechoty Lekkiej okopała się, z Grupą Schwerina (przemianowaną po śmierci Prittwitza) na wschodzie.
Ras el Medauar.
16 kwietnia Rommel poprowadził atak z zachodu, a 132 Dywizja Pancerna "Ariete" została wzmocniona przez 62 Pułk Piechoty 102 Dywizji Zmotoryzowanej "Trident". Australijski 2/48. batalion kontratakował i wziął 803 jeńców włoskich. Rano 132 Dywizja Pancerna "Ariete" zaatakowała ponownie i niektóre jej czołgi dotarły do najbardziej wysuniętych australijskich posterunków, gdzie załogi zauważyły, że piechota nie poszła za nimi i wycofali się po stracie pięciu czołgów. Gen. Morshead nakazał garnizonowi wykorzystać dezorganizację sił Osi i ich niezdolność do szybkiego przemieszczania się na kamienistym gruncie, poprzez przeprowadzanie patroli i drobnych wypadów. 22 kwietnia kompania australijskiego 2/48. batalionu z trzema czołga piechoty i oddziałem armat 25-funtowych napadła na wzgórze kontrolowane przez Grupę Fabrisa na południowy zachód od Ras el Medauar; atakujący zniszczyli dwa działa i wzięli 370 jeńców. W tym samym czasie kompania 2/23. batalionu przeszła przez drogę do Derny i w kosztownym ataku wzięła około 100 jeńców z 27 Dywizji Piechoty "Brescia", co doprowadziło Niemców do pośpiesznego przeniesienia 15 Dywizji Pancernej z Trypolisu.
Wojna powietrzna.
Klęska ataków sił Osi w kwietniu znacznie poprawiła sytuację obrońców Tobruku, ale X Korpus Powietrzny wysłał w lutym 150–200 samolotów z Sycylii do Libii, zarówno myśliwców bombardujących, które latały w ciągu dnia, jak i średnich bombowców mogących bombardować zarówno w dzień, jak i w nocy takie obiekty jak: doki, budynki, stanowiska obrony przeciwlotniczej, baterie artylerii i lotniska polowe. Samoloty rozpoznawcze Westland Lysander i wszystkie załogi 6 i 73 Dywizjonu zostały wycofane do Egiptu. W ciągu dnia w porcie znajdowało się co najmniej 10 myśliwców Hawker Hurricane, a 19 kwietnia Hurricane'y z 73 i 274 Dywizjonu przechwyciły nalot Ju 87 Stuka eskortowanych przez myśliwce. Po kolejnych dwóch dniach 73 Dywizjon został zredukowany do pięciu samolotów w stanie używalności z bardzo zmęczonymi pilotami. Do 23 kwietnia trzy kolejne Hurricane'y zostały zestrzelone, kolejne 2 uszkodzone, a 25 kwietnia dywizjon został rozwiązany. Myśliwce 274 Dywizjonu pozostały w Gerawli, a 6 Dywizjonu w Tobruku, aby latać w taktycznych zwiadach rozpoznawczych. Osłonę myśliwską można było utrzymywać tylko na niektórych odcinkach przez 14 ostatnich Hurricane'ów dostępnych w Afryce; lotniska sił Osi w Gazali, Dernie i Beninie były bombardowane o zmierzchu i w nocy, aby ograniczyć ataki powietrzne sił Osi na Tobruk. Samoloty RAF-u latały na dalekich dystansach w celu zaatakowania niemieckich sił pancernych gromadzących się w pobliżu Tobruku na wczesnych etapach oblężenia. Na przykład 12 kwietnia 45 i 55 Dywizjon Bombowy z maszynami Bristol Blenheim, operujące z lotnisk w Egipcie, zaatakowały niemieckie formacje czołgów w pobliżu portu. Udało się w ten sposób rozbić przygotowywany niemiecki atak.
Raymond Collishaw, dowódca 204 Grupy RAF-u, napisał 24 kwietnia do marszałka lotnictwa Arthura Teddera. Jego zdaniem sytuacja w powietrzu gwałtownie się pogorszyła. Przybycie dwóch niemieckich skrzydeł myśliwskich (Jagdgeschwader 27 i Zerstörergeschwader 26) w pobliżu Tobruku pozwoliło formacjom wroga dotrzeć na wysoki pułap w ciągu dziesięciu minut od ostrzeżenia o nalocie, pozostawiając brytyjskie myśliwe na niższych wysokościach i stwarzając dla nich duże zagrożenie. Zauważył, że nastąpiło „poważne zmniejszenie naszej siły myśliwskiej”. Bombardowanie i operacje wsparcia powietrznego w początkowych fazach oblężenia były przeprowadzane przez Lehrgeschwader 1, III./Sturzkampfgeschwader 1 i II./Sturzkampfgeschwader 2. Collishaw zauważył agresję wykazaną przez lotnictwo Osi i poinformował Teddera, że 274 Dywizjon, który miał tylko 13 myśliwców dostępnych na dzień 23 kwietnia, stanowił większą część obrony myśliwskiej dla Egiptu i „nie lubił ich wysyłać do Tobruku”. Poprosił Teddera o radę. Marszałek lotnictwa Arthur Longmore przewodniczył Ministerstwu Lotnictwa w Londynie. Chciał działać z większą siłą i narzekał, że potrzebne są posiłki i świeży piloci, aby zastąpić wyczerpany 73 Dywizjon. Poinformował rząd, że aby utrzymać patrole w powietrzu, myśliwce zostały zmuszone do tankowania w Sidi Barrani, dając jednostkom lotniczym Osi wolną rękę do działania nad Tobrukiem, ale argumentując, że bez patroli w celu obrony dywizjonów tankujących na ziemi, byli „zakładnikami fortuny, którą nas nie stać”.
Wojna morska.
Intensywność bitwy o przewagę powietrzną odzwierciedlała wojna lotnicza nad morzem, gdy Luftwaffe próbowała ograniczyć dostawy statków zaopatrujących obrońców. W marcu niszczyciele zostały wycofane z eskadry przybrzeżnej, aby eskortować konwoje do Grecji, a w kwietniu do eskadry dołączyły kolejne cztery statki. Po tym armia brytyjska wycofała się do Tobruku i na granicę, operacje przybrzeżne były prowadzone w nocy z 10 na 11 kwietnia przez kanonierki, które ostrzeliwały transporty wojsk i zaopatrzenia Osi na Via Balbia wokół lotnisk Bomba i Gambut, a nocą 12 kwietnia sześć niszczycieli i dwa krążowniki przemieściły się wzdłuż wybrzeża z Ras Tayones do Ras et Tin. Następnego dnia trzy okręty ostrzelały Sollum, a 15 kwietnia zbombardowano transport do Bardiji i fortu Capuzzo, ponieważ lotnisko Gazala zostało ponownie ostrzelane przez Niemców. Przez resztę kwietnia bombardowania Royal Navy trwały wzdłuż libijskiego wybrzeża, wymierzone w lotniska i porty leżące w bezpośredniej bliskości nadmorskiej drogi Via Balbia. Przeprowadzono także rajd komandosów na Bardiję. W okresie od 11 kwietnia do 10 grudnia z Tobruku wywieziono 47 280 rannych, przywieziono 34 113 żołnierzy i dostarczono 34 491 ton zaopatrzenia; 34 okręty zostały zatopione, a 33 uszkodzone.
Rajd na Bardiję.
Rajd na Bardiję został zaplanowany na noc 19/20 kwietnia, wykonane przez Batalion „A” Layforce, aby zakłócić linie komunikacyjne wojsk Osi oraz uszkodzić ich instalacje i sprzęt. Siły desantowe popłynęły w rejon akcji na pokładzie HMS Glengyle, eskortowane przez krążownik przeciwlotniczy HMS Coventry i niszczyciele HMAS Stuart, Voyager i Waterhen. Komandosi batalionu „A” i oddział czołgów z Królewskiego Pułku Czołgów mieli wylądować na czterech plażach z LCA. Podczas zbliżania się do celu nie było żadnych świateł, które mogłyby ich poprowadzić, ponieważ wysunięta sekcja łodzi sygnałowych została opóźniona, kiedy ich okręt podwodny HMS Triumph musiał zanurkować i podjąć unik, gdy został omyłkowo zaatakowany przez aliancki samolot. Po przybiciu do brzegu natomiast jeden LCA nie mógł obniżyć rampy, a pozostałe miały z tym trudności. W wyniku tych problemów główne siły spóźniły się i wylądowały na niewłaściwych plażach, choć bez oporu ze strony wroga. Na brzegu żołnierze odkryli, że w porcie nie ma sił Osi, a błędne dane wywiadu doprowadziły do tego, że niektóre ważne cele zostały pominięte, a inne okazały się nie istnieć. Komandosi zniszczyli włoski skład zaopatrzenia i przybrzeżną baterię artyleryjską przed ponownym wejściem na pokład. 70 żołnierzy zgubiło się jednak, trafiło na niewłaściwą plażę ewakuacyjną i zostało pojmanych.
Bitwa o wybrzuszenie.
Po nieudanych próbach zdobycia Tobruku z marszu, Comando Supremo i Oberkommando der Wehrmacht zgodziły się, że miasto powinno zostać wzięte, a zapasy powiększone, zanim będzie można wznowić wyprawę do Egiptu. Rommel pomyślał, że Tobruk może zostać zdobyty tylko przez zorganizowany atak, który nie może się rozpocząć, dopóki jednostki wsparcia nie pojawią się w okolicy, a Luftwaffe nie zostanie wzmocnione, zwłaszcza samolotami transportowymi do przewozu amunicji, paliwa i wody. 27 kwietnia gen. Friedrich Paulus, zastępca szefa sztabu generalnego, przybył z Oberkommando des Heeres w Berlinie, aby przesłuchać Rommla w sprawie jego zamiarów, przekonać go co do tego, że nie otrzyma więcej posiłków i prognozować możliwości obrony obszaru, jeśli Sollum zostanie utracone. Paulus odmówił zezwolenia na atak zaplanowany na 30 kwietnia, dopóki nie przestudiował sytuacji i 29 kwietnia zezwolił na kontynuację ataku, podobnie jak Gariboldi, który przybył 28 kwietnia. Nie przewidziano bardziej ambitnych celów niż zabezpieczenie pozycji sił Osi na granicy egipskiej, od oazy Siwa na północ do Sollum.
Garnizon Tobruku kontynuował prace nad umocnieniami i rozstawiał pola minowe, pierwsze na południowym zachodzie, pomiędzy zewnętrznym a wewnętrznym pierścieniem obrony. Pośród 5100 ton zapasów wyładowanych w ciągu miesiąca dostarczono dwanaście czołgów piechoty, pomimo bombardowania portu przez samoloty Osi i zatonięcia dwóch statków dostawczych. Atak wojsk niemiecko-włoskich miał nastąpić na południowym zachodzie, po obu stronach wzgórza Ras el Medauar, około dwa tygodnie po poprzedniej próbie, przy użyciu 5 Dywizji Piechoty Lekkiej po prawej i 15 Dywizji Pancernej po lewej, mimo że dopiero niedawno przybyła ona do Afryki. O godz. 20:00 30 kwietnia dywizje miały wedrzeć się w obronę Tobruku, a następnie grupy szturmowe z dywizji "Ariete" i "Brescia", aby zwinąć flanki. Niemiecka piechota posunie się naprzód, aby rozeznać okolicę fortu Pilastrino i sprawdzić, czy atak można kontynuować aż do portu. Jeśli nie, włoska piechota okopałaby się po bokach, a artyleria zostałaby przesunięta do przodu w celu wznowienia ataku następnego dnia.
Atak nastąpił w rejonie australijskiej 26 Brygady, która miała w linii bataliony 2/23 i 2/24 oraz batalion 2/48 na Wadi Giaida. Australijczycy spodziewali się ataku po tym, jak spadły na nich bombardowania i ostrzał artyleryjski 29 kwietnia. Posterunki po obu stronach Ras el Medauar zostały ostrzelane i zbombardowane, a wojska niemieckie zaczęły skokami przemieszczać się do przodu, pod osłoną pyłu i gęstniejącej ciemności. O 21:30 Niemcy zdobyli mały przyczółek zgodnie z planem, ale kilka stanowisk australijskich przetrwało, oddział zwiadowczy zaginął, a wojska włoskie nie były w stanie osiągnąć swoich celów. Noc minęła w zamieszaniu, gdy Niemcy próbowali się zreorganizować, oczyścić Ras el Medauar i zaatakować na południowy zachód wzdłuż perymetru. Nowy atak nie powiódł się, a rano niektóre australijskie stanowiska wciąż się utrzymywały.
Położyła się gęsta mgła, a niemieckie czołgi ruszyły na wschód zamiast na południowy wschód, a następnie wpadły na nowe pole minowe, gdzie zostały zaatakowane przez działa przeciwpancerne i odparte. Czołgi 15 Dywizji Pancernej próbowały jechać na północ, ale uniemożliwił im to ogień przeciwpancerny. Nie pozostały już żadne niemieckie rezerwy, a najbardziej wysunięte jednostki znajdowały się na południe od Wadi Giaida, zmęczone i odizolowane w burzy piaskowej. Paulus uznał, że atak się nie powiódł, a Rommel postanowił zaatakować na prawo w celu rozszerzenia wyłomu. Po południu niemieckie czołgi zaatakowały na południowy wschód w kierunku Bir el Medauar, a gen. Morshead posłał 15 czołgów pościgowych i pięć czołgów piechoty do kontrataku. Niemiecki atak został zatrzymany za cenę utraty pięciu brytyjskich czołgów, a wieczorem australijski 2/48. batalion kontratakował w Ras el Medauar, ale spotkał się z determinacją przeciwnika i został odparty. W ciągu dnia 73 i 274 Dywizjony utrzymywały patrole nad tym obszarem, a rankiem 2 maja walki wokół Wadi Giaida trwały wciąż w burzy piaskowej, podczas gdy wojska niemieckie próbowały poruszać się naprzód. W nocy 3 maja australijska 18 Brygada przeprowadziła kontratak siłami dwóch batalionów, które utraciły koordynację, zawiodły i zostały wycofane, aby uniknąć złapania na otwartej przestrzeni o świcie.
Atakujące wojska Osi zdołały opanować pozycje obronne pierwszej linii na odcinku 4,8 km, do maksymalnej głębokości 3,2 km i zdobyły wzniesienie przydatne jako późniejsza baza wypadowa i dobry punkt obserwacyjny, za cenę utraty 650 żołnierzy niemieckich i 500 włoskich. 8 Pułk Bersaglieri ze 132 Dywizji Pancernej "Ariete" zajął większość pozycji Australijczyków. Paulus rozkazał, aby nie dokonywać kolejnych ataków, chyba że alianci ewakuują port. Afrika Korps miał utrzymać Cyrenajkę bez względu na to, kto będzie kontrolować Sollum, Bardiję czy Tobruk, a nowa linia frontu miała zostać ustalona dalej, w Gazali. W raporcie z 12 maja Paulus napisał, że należy wzmocnić komunikację morską pomiędzy Włochami a Libią, wszelkie jednostki powietrzne i przeciwlotnicze wysyłane do Libii powinny być niemieckie, a armia w Libii potrzebowała najpierw amunicji, paliwa i żywności, a następnie większej liczby pojazdów przed wysyłką większej liczby ludzi, spośród których załogi średniej artylerii i dział przeciwpancernych powinny mieć pierwszeństwo. Tymczasem garnizon w Tobruku zajął się rutynowymi patrolami, rajdami i drobnymi atakami, niektórych podejmowanych w celu odzyskania pozycji w Medauar, a innych w związku z operacjami brytyjskich Sił Pustyni Zachodniej.
"Twin Pimples Raid".
"The Twin Pimples" ("dwa pryszcze") to angielska nazwa punktu umocnionego poza Tobrukiem, na dwóch wzgórzach położonych blisko siebie, z których można było obserwować obwód obrony Tobruku. Był on w posiadaniu włoskiej armii, a 18 Pułk Kawalerii King Edward's Own (zwykle część indyjskiej 3 Brygady Zmotoryzowanej) utrzymywał pozycje naprzeciwko. Do przeprowadzenia ataku na "Twin Pimples" została wybrana 8. kompania komandosów, która przez kilka dni przeprowadzała patrole z Hindusami w celu rozpoznania terenu. 18 Pułk Kawalerii miał dokonać dywersji, podczas gdy 43 żołnierzy 8. kompanii komandosów i kilku australijskich inżynierów przekroczyło włoskie pozycje i trasę zaopatrzeniową, aby zaatakować "Twin Pimples" od tyłu.
Komandosi zbliżyli się o 23:00 w nocy 17/18 lipca i przekroczyli linie włoskie niezauważeni. Przy drodze zaopatrzeniowej ukrywali się, czekali do 1:00 w nocy i ruszyli naprzód tuż przed dywersją 18 Pułku Kawalerii. Dywersja przyciągnęła ogień włoskich karabinów maszynowych i flary wstrzeliwane z pistoletów sygnałowych, kiedy komandosi dotarli na odległość 27 m od "Twin Pimples" przed hasłem, na które mieli zaatakować komandosi. Użyto hasła "Jock" w momencie, gdy atakujący zajęli stanowiska, a Włosi zostali szybko pokonani. Australijscy inżynierowie podłożyli materiały wybuchowe na kilku moździerzach i zapasach amunicji. Plan zakładał, że rozpoczęcie otwarcia ognia zajmie włoskiej artylerii 15 minut, lecz atakujący byli już w odległości około 91 m, kiedy rozpoczął się włoski ostrzał.
Odsiecz.
Operacja Brevity.
Operacja Brevity (15–16 maja) była ograniczoną ofensywą mającą na celu zniszczenie sił Osi i zapewnienie pozycji wyjściowej do generalnej ofensywy w kierunku Tobruku. Alianci zaatakowali mieszanymi siłami piechoty i czołgów w trzech kolumnach, uchwycili szczyt przełęczy Halfaya, Bir Waira i Musaida, po czym nacierali dalej i zajęli fort Capuzzo. Grupa poruszająca się wzdłuż wybrzeża nie zdołała jednak zdobyć dna przełęczy Halfaya. Garnizon po wschodniej stronie obrony Tobruku został wzmocniony na wypadek niemieckiego kontrataku mającego na celu odzyskanie Musaidy. Grupa nadbrzeżna ostatecznie przekroczyła przełęcz, ale następnego dnia alianci zostali zmuszeni do wycofania w obliczu niemieckich kontrataków do linii od Sidi Omara do Sidi Suleimana i Sollum, pozostawiło wszystko oprócz przełęczy Halfaya w rękach niemieckich. 26 maja operacja Skorpion, niemiecki atak na przełęcz, zakończył się sukcesem i alianci zostali wyrzuceni również stamtąd. Operacji Brevity nie udało się osiągnąć większości swoich celów, tylko na krótko utrzymując przełęcz Halfaya. Alianci stracili 206 ofiar, pięć czołgów zniszczonych, a 13 uszkodzonych. Niemieckie ofiary to 258 ludzi, trzy czołgi zniszczone i kilka uszkodzonych. Włosi ponieśli 395 ofiar, z których 347 stanowili jeńcy. 12 maja konwój Tygrys stracił jeden statek i przybył do Aleksandrii z 238 czołgami, aby ponownie wyposażyć 7 Dywizję Pancerną, a także z 43 samolotami; 28 maja rozpoczęto planowanie operacji Battleaxe.
Operacja Battleaxe.
Operacja Battleaxe (15–17 czerwca) miała na celu przerwanie oblężenia Tobruku i zdobycie wschodniej Cyrenajki. Atak miał zostać przeprowadzony przez 7 Dywizję Pancerną i mieszaną siłę piechoty i czołgów opartą na dowództwie indyjskiej 4 Dywizji Piechoty, z dwoma brygadami. Piechota miała atakować w rejonie Bardiji, Sollumu, Halfaya i fortu Capuzzo, a czołgi strzegły południowej flanki. Garnizon Tobruk miał pozostać w gotowości, ale nie atakować, dopóki XIII Korpus się nie zbliży. Atak na przełęcz Halfaya nie powiódł się, jedynie punkt 206, jeden z trzech grzbietów Hafida, został zdobyty.
Pod koniec dnia 15 czerwca tylko 48 brytyjskich czołgów pozostało w stanie używalności, a następnego dnia niemiecki kontratak zmusił aliantów do wycofania się z zachodniej flanki, ale został odparty w centrum; siły alianci zmniejszyły się do 21 czołgów pościgowych i 17 czołgów piechoty. 17 czerwca alianci uniknęli okrążenia dwóch pułków pancernych i zakończyli operację. Alianci ponieśli 969 ofiar, 27 czołgów pościgowych i 64 czołgi piechoty zostały obezwładnione lub zepsuły się i zostały zgubione na pustyni; RAF stracił 36 samolotów. Straty niemieckie wyniosły 678 ludzi (straty włoskie nie są znane), dwanaście czołgów i dziesięć samolotów. Gen. Wavell, gen. Noel Beresford-Peirse dowódca XIII Korpusu i gen. Michael O'Moore Creagh, dowódca 7 Dywizji Pancernej, zostali zwolnieni ze swoich stanowisk, a Auchinleck objął stanowisko naczelnego dowódcy Bliskiego Wschodu.
Odwrót Australijczyków.
W połowie 1941 r. gen. Thomas Blamey, jako dowódca Australijskich Sił Imperialnych, przy wsparciu rządu Australii poprosił o wycofanie 9 Dywizji Piechoty z Tobruku. Blamey napisał, że stan dywizji australijskiej pogorszył się „do tego stopnia, że nie była już w stanie oprzeć się atakowi”; chciał także zjednoczyć siły australijskie na Bliskim Wschodzie. Auchinleck zgodził się, ale zauważył, że tak duży ruch wojsk może być wykonany jedynie przez szybkie okręty wojenne w czasie nowiu, aby uniknąć ataków z powietrza. Flota Śródziemnomorska była w tym czasie zajęta gdzie indziej, Dywizjon Przybrzeżny przewoził zapasy do Tobruku i przygotowywano operację Crusader. Australijski odwrót rozpoczął się w sierpniowym okresie nowiu, a w zamian za nich od 19–29 sierpnia wylądowało na brzegu 6116 żołnierzy polskiej Samodzielnej Brygady Strzelców Karpackich gen. Stanisława Kopańskiego i czechosłowackiego 11 Batalionu Piechoty, a także 1318 ton zaopatrzenia.
Royal Navy zabrała 5040 żołnierzy australijskiej 18 Brygady Piechoty i indyjskiego 18 Pułku Kawalerii King Edward's Own na trzech niszczycielach, stawiaczu min i jednym niszczycielu wypełnionym zapasami, z eskortą krążowników jako okrętów przeciwlotniczych; krążownik i niszczyciel zostały uszkodzone. W dniach 19–27 września przybyła brytyjska 16 Brygada Piechoty, 70 Dywizja Piechoty gen. Ronalda Scobiego, sztab 32 Armijnej Brygady Pancernej i 4 Królewski Pułk Pancerny z 6308 żołnierzami i ponad 2032 tonami zaopatrzenia, a 5989 żołnierzy australijskiej 24 Brygady Piechoty ewakuowano bez strat. W dniach 12–25 października dostarczono resztę 70 Dywizji Piechoty i wycofano większość Australijczyków. Straty statków podczas normalnych transportów dostaw zmusiły do pozostawienia australijskiego 2/13. batalionu i dwóch kompanii 2/15. batalionu w Tobruku. Dowództwo garnizonu Morshead przekazał Scobiemu.
Operacja Crusader.
Operacja Crusader rozpoczęła się 18 listopada 1941 r. od ruchu oskrzydlającego, który doprowadził 8 Armię na odległość 48 km od zewnętrznego obwodu obrony Tobruku. Planowano, że 21 grudnia 70 Dywizja Piechoty wyrwie się z Tobruku, aby przeciąć niemiecką linię komunikacyjną dla żołnierzy na granicy na południowym wschodzie. 7 Dywizja Pancerna posunie się w tym czasie od Sidi Rezegh, by spotkać się z oddziałami garnizonu i zrolować pozycje wojsk Osi wokół Tobruku. Nowozelandzka 2 Dywizja Piechoty, dołączona do XIII Korpusu, skorzysta wtedy z odwrócenia uwagi niemieckiej 21 i 15 Dywizji Pancernej i przesunęła się w rejon Sidi Azeiz, z widokiem na obronę wojsk Osi w Bardiji. Atak 70 Dywizji Piechoty zaskoczył Rommla, który nie docenił wielkości garnizonu i liczby czołgów w Tobruku. Trójstronny atak 2 Pułku King's Ow na prawej flance, 2. batalionu Black Watch pośrodku i 2 Pułku Queen's Own na lewej flance, posunął się naprzód, aby zdobyć serię umocnionych punktów prowadzących do Ed Duda.
Do południa alianci przeszli około 5,6 km w kierunku Ed Duda na głównej drodze zaopatrzeniowej, gdzie zatrzymali się, gdy stało się jasne, że 7 Dywizja Pancerna nie nadejdzie. Centralny atak Black Watch obejmował szarżę pod potężnym ostrzałem z karabinów maszynowych na punkt umocniony Tygrys, który zabrał 201 ofiar. 22 listopada gen. Scobie nakazał konsolidację pozycji i poszerzenie korytarza, gotowy na przejście 8 Armii. 2 Pułk York and Lancaster ze wsparciem czołgów zajął pozycję Lion, pozostawiając lukę o długości 7400 m pomiędzy korytarzem a Ed Duda. 26 listopada Scobie rozkazał przeprowadzić atak na grzbiet Ed Duda, a we wczesnych godzinach porannych 27 listopada garnizon Tobruku opanował grzbiet, a później spotkał niewielki oddział Nowozelandczyków zbliżających się z południa. 7 Dywizja Pancerna planowała atak na północ do Tobruku o 8:30 rano 21 listopada. O 7:45 patrole zgłosiły przybycie z południowego wschodu około 200 czołgów. 7 Brygada Pancerna i bateria artylerii polowej odwróciły się, aby sprostać temu zagrożeniu i bez czołgów atak Grupy Wsparcia na północ nie powiódł się; do końca dnia 7 Brygada Pancerna miała już tylko 40 ze 160 czołgów.
22 listopada dywizja "Bologna" odrzuciła atak z Tobruku w kierunku Sidi Rezegh, a następnego dnia Rommel wysłał Afrika Korps w kierunku granicy egipskiej, aby wykorzystać zwycięstwo i zniszczyć XXX Korpus. Uderzenie trafiło jedna w próżnię; czołgi pojechały na pustą pustynię, co dało 8 Armii czas na przegrupowanie i dozbrojenie. Afrika Korps został wysłany z powrotem do Tobruku, gdzie inicjatywę zdobyła nowozelandzka 70 Dywizja Piechoty. W południe 27 listopada niemiecka 15 Dywizja Pancerna dotarła do Bir el Chleta i spotkała 22 Brygadę Pancerną (zredukowaną do pułku złożonego z mniej niż pięćdziesięciu czołgów), do której dołączyła później 4 Brygada Pancerna. Gdy zapadła noc, brytyjskie czołgi wyłączyły się z walki, a dywizja nowozelandzka, walcząca na południowo-wschodnim krańcu korytarza do Tobruku, została zagrożona przez Afrika Korps. 4 grudnia Rommel zaatakował Ed Duda i został odparty przez 14 Brygadę Piechoty ze składu 70 Dywizji Piechoty. Rommel nakazał wycofanie się ze wschodniego krańca obrony Tobruku, aby skoncentrować się przeciwko XXX Korpusowi na południu. 7 grudnia 4 Brygada Pancerna zaatakowała 15 Dywizję Pancerną i obezwładniła jedenaście czołgów. Rommel 5 grudnia został powiadomiony przez Comando Supremo, że zaopatrzenie nie ulegnie poprawie do końca miesiąca, kiedy to rozpoczęły się dostawy lotnicze z Sycylii. Rommel postanowił porzucić Tobruk i wycofać się do Gazali, co doprowadziło do przerwania oblężenia Tobruku i zajęcia Cyrenajki przez aliantów.
Następstwa.
Analiza.
Przez większą część oblężenia Tobruk był broniony przez australijską 9 Dywizję Piechoty i oddziały towarzyszące. Gen. Archibald Wavell, naczelny dowódca Bliskiego Wschodu, nakazał Morsheadowi bronić portu przez osiem tygodni; Australijczycy utrzymywali się przez ponad pięć miesięcy, zanim zaczęli być stopniowo wycofywani we wrześniu i zastępowani przez brytyjską 70 Dywizję Piechoty, polską Brygadę Karpacką i czechosłowacki 11 Batalion Piechoty. Świeży obrońcy utrzymali Tobruk, dopóki nie wyrwali się przez pierścień oblężenia 21 listopada i utrzymywali otwarty 13-kilometrowy korytarz przez kilka dni, a następnie zdobyli Ed Duda 26 listopada, aby połączyć się z nacierającą 8 Armią podczas operacji Crusader.
Serwis promowy Tobruku, składający się z okrętów Royal Navy i Royal Australian Navy, odegrał ważną rolę w obronie Tobruku, zapewniając wsparcie ogniowe, dostawy zaopatrzenia, świeżego wojska i odsyłając rannych na tyły. Kontrola nad Tobrukiem była przydatna dla aliantów, ponieważ był to jedyny znaczący port na wschód od Bengazi i na zachód od Aleksandrii. Oblężenie Tobruku było pierwszą sytuacją w czasie II wojny światowej, kiedy niemieckie jednostki pancerne zostały zatrzymane w otwartej bitwie. Oblężenie zostało zniesione w grudniu 1941 r. podczas operacji Crusader. Siły Osi ostatecznie zdobyły port 21 czerwca 1942 r., po pokonaniu 8 Armii w bitwie pod Gazalą. Podczas oblężenia zatopiono dwa niszczyciele, trzy slupy, siedem ścigaczy okrętów podwodnych i trałowców, siedem transportowców i szkunerów, sześć lichtug i jeden szybki stawiacz min, w sumie 26 jednostek pływających. Uszkodzono siedem niszczycieli, jeden slup, jedenaście ścigaczy okrętów podwodnych i trałowców, trzy kanonierki i szkuner, w sumie 23 jednostki pływające. Zatopiono także sześć statków marynarki handlowej i szkuner, a sześć statków handlowych zostało uszkodzonych; w sumie 62 jednostki pływające zatopiono lub uszkodzono.
Straty.
"Szczury Tobruku" poniosły co najmniej 3836 ofiar, z niewielką różnicą w liczbach ofiar australijskich podawanych przez oficjalnych historyków Australii i Wielkiej Brytanii. Większość australijskiego garnizonu wycofała się z Tobruku pomiędzy sierpniem a październikiem, ale niektórzy pozostali w Tobruku do końca bitwy. W historiografii australijskiej odnotowano ofiary 9 Dywizji Piechoty w okresie 8 kwietnia-25 października jako 746 zabitych, 1996 rannych i 604 jeńców, z czego 507 Australijczyków został schwytanych pomiędzy 28 marca 1941 r. a ukończeniem cyrkumwalacji Tobruku, było także 467 zaginionych podczas oblężenia.
Straty brytyjskie w bitwie o Tobruk to głównie załogi zestrzelonych samolotów RAF-u. Po przybyciu polskiej brygady z czeskim batalionem zginęło 22, rannych zostało 82 i zaginęło trzech polskich żołnierzy; zginął również jeden Hindus. Włoskie ofiary od 15 lutego do 18 listopada to 1130 zabitych, 4255 rannych i 3851 zaginionych. Niemieckie straty w tym samym okresie wyniosły 538 zabitych, 1657 rannych i 681 zaginionych; zginęło także 184 libijskich cywilów.
Upamiętnienie.
Walki żołnierza polskiego o Tobruk zostały upamiętnione na Grobie Nieznanego Żołnierza w Warszawie napisem na jednej z tablic po 1945 r.: „TOBRUK 19 VII – 10 XII 1941”, a po 1990 „TOBRUK 22 VIII – 10 XII 1941” oraz napisem „TOBRUK” na zniczu Grobu Nieznanego Żołnierza w Krakowie.
Na cmentarzu wojennym w Tobruku, gdzie pochowano wielu z poległych w trakcie bitwy (w tym Polaków), znajduje się kilka pomników upamiętniających walczących.
W 1991 został wybity medal z podobizną gen. Stanisława Kopańskiego o treści "Bitwa o Tobruk 1941 – 1991", wydany przez Mennicę Państwową, a zaprojektowany przez Zbigniew Stasika.

</doc>
<doc id="427808" url="https://pl.wikipedia.org/wiki?curid=427808" title="Teodor Morawski">
Teodor Morawski

Teodor Morawski herbu Korab (ur. 1 listopada 1797 w Mikołajewicach, zm. 21 września 1879 w Paryżu) – polski polityk związany z kaliszanami, uczestnik powstania listopadowego, historyk, wydawca, wolnomularz.
Urodził się 1 listopada 1797 r. w Mikołajewicach nad Wartą w rodzinie ziemiańskiej pieczętującej się rozpowszechnionym na ziemi sieradzkiej h. Korab. Był synem Michała – cześnika sieradzkiego i Teresy z Podczaskich z Piwonic koło Kalisza; bratem Teofila. Uczył się w Warszawie w szkole prywatnej, potem w liceum.
W 1816 r. ukończył Szkołę Prawa i Administracji, przekształconą później w Uniwersytet Warszawski. Już na studiach tłumaczył różne utwory, a także sam pisał satyryczne wiersze. Wraz z Brunem Kicińskim wydawał m.in. "Tygodnik Literacki Polski i Zagraniczny" oraz "Gazetę Codzienną Narodową i Obcą", później gazetę "Orzeł Biały". Cenzura jednak uniemożliwiła pracę wydawniczą.
Był uczestnikiem tajnych związków, był członkiem loży wolnomularskiej Bracia Zjednoczeni w 1820 roku, był współzałożycielem Towarzystwa Patriotycznego, dla którego napisał tekst przysięgi:
Wkrótce jednak opuścił Warszawę i udał się do Dąbrówki – majątku przeznaczonego dla niego przez rodziców. Odtąd stał się czynnym członkiem tzw. partii kaliskiej, której przewodzili bracia Bonawentura Niemojowski i Wincenty Niemojowski. W 1825 r. został posłem, lecz po udziale w demonstracyjnym powitaniu na rogatkach Warszawy Wincentego Niemojowskiego został z rozkazu księcia Konstantego aresztowany do końca obrad sejmu. Morawski wrócił do Dąbrówki, lecz obawiając się ponownego aresztowania przez Drezno wyjechał do Paryża, gdzie po wybuchu powstania opisywał w prasie francuskiej sytuację w Królestwie Polskim i reprezentował Rząd Narodowy Królestwa Polskiego we Francji.
W lipcu 1831 r. wrócił do kraju i włączył się w nurt polityki. Deputowany i poseł z powiatu kaliskiego województwa kaliskiego na sejm powstańczy od 23 lipca 1831 roku. Stał się jednym z najaktywniejszych członków grupy kaliszan. 20 sierpnia 1831 r. został mianowany ministrem spraw zagranicznych ostatniego Rządu Narodowego. Wraz z innymi członkami rządu złożył władzę 23 września 1831 r. i 26 września tegoż roku wyemigrował do Paryża. Wyłączony z carskiej amnestii, zaocznie został skazany przez Rosję na ścięcie; pozbawiony majątku, pozostał do końca życia na emigracji.
Tam związał się z obozem księcia Adama Czartoryskiego, którego był bliskim doradcą. Był członkiem sejmu powstańczego na emigracji. W 1832 był jednym z założycieli Towarzystwa Literackiego w Paryżu. Członek Sekretariatu Generalnego Hôtel Lambert. W latach 1871–1872 ukazało się w Poznaniu jego 6-tomowe "Dzieje narodu polskiego w krótkości zebrane", które doprowadził do okresu upadku powstania listopadowego.
Ożenił się z Francuzką, wdową po płk. Malletcie, zmarłą w 1851 r. Dzieci nie miał. Teodor Morawski umarł w Paryżu 21 września 1879 r. i spoczywa na cmentarzu Père-Lachaise.

</doc>
<doc id="427810" url="https://pl.wikipedia.org/wiki?curid=427810" title="Glenn Anderson">
Glenn Anderson

Glenn Anderson (ur. 2 października 1960 w Vancouver) – kanadyjski były zawodowy hokeista na lodzie. 
W latach 1980 - 1995 występował w lidze NHL na pozycji skrzydłowego. Wybrany z numerem 69 w czwartej rundzie draftu NHL w 1979 roku przez Edmonton Oilers. Grał w drużynach: Edmonton Oilers, Toronto Maple Leafs, New York Rangers oraz St. Louis Blues.
Statystyki NHL.
"Legenda: M - ilość rozegranych spotkań, G - liczba zdobytych goli, A - liczba uzyskanych asyst, Pkt. - tzw. punktacja kanadyjska, czyli suma bramek i asyst, K - liczba minut spędzonych na ławce kar."

</doc>
<doc id="427811" url="https://pl.wikipedia.org/wiki?curid=427811" title="Oriest Kiprienski">
Oriest Kiprienski

Oriest Adamowicz Kiprienski (ros. Орест Адамович Кипренский; ur. 24 marca 1782 koło Petersburga, zm. 17 października 1836 w Rzymie) – rosyjski malarz, grafik i rysownik, będący jednym z najwybitniejszych portrecistów rosyjskich z czasów romantyzmu. Jego najbardziej rozpoznawaną pracą jest portret Aleksandra Puszkina z 1827.
Życiorys.
Urodził się jako nieślubny syna właściciela ziemskiego A.S. Diakonowa. Został wpisany do ksiąg metrykalnych jako syn chłopa pańszczyźnianego Adama Schwalbego. Po uwolnieniu z poddaństwa został przyjęty w 1788 do zakładu wychowawczego przy Cesarskiej Akademii Sztuk Pięknych pod nazwiskiem Kiprienski. Po ukończeniu studiów w 1809, zamieszkał w Moskwie, w 1811 w Twerze, w 1812 w Petersburgu a w latach 1816–1822 i w roku 1828 w Rzymie i Neapolu. By móc się ożenić z Anną Marią Falcucci, przyjął katolicyzm. 
Oriest Kiprienski zmarł w Rzymie na zapalenie płuc. Został pochowany w kościele Sant’Andrea delle Fratte.
Linki zewnętrzne.
 

</doc>
<doc id="427817" url="https://pl.wikipedia.org/wiki?curid=427817" title="Autodesk Softimage">
Autodesk Softimage

Autodesk Softimage (Softimage, wym.: /sɒftɨˈmɑːʒ/; dawniej Softimage|XSI) – program do tworzenia animacji i grafiki trójwymiarowej, stworzony przez firmę Softimage, będącej częścią Autodesk. Program nie jest już rozwijany ani wspierany przez producenta. Był wykorzystywany w przemyśle filmowym, grach komputerowych, prezentacjach multimedialnych i innych.
Najważniejsze funkcje to m.in.: silnik Gigapolygon Core pozwalający na wyświetlanie milionów wielokątów w czasie rzeczywistym oraz renderowanie bilionów wielokątów, szereg narzędzi do modelowania (modelowanie siatkowe, subdivions surfaces, NURBS) i animacji (w tym postaci), wbudowane pre-ustawienia szkieletów, system animacji nieliniowej, pełna symulacja tkanin, płynów, cząstek i ciał miękkich, renderer mental ray ze wsparciem dla max. 2 procesorów, SDK oraz API dla języków C#, C++, VBScript, Python oraz JScript, wtyczka Syflex (narzędzie do symulacji tkanin i ciała) oraz narzędzia do symulacji włosów i futra, dynamiki bryły sztywnej, narzędzia do transferu właściwości (GATOR) oraz ruchu (MOTOR) pomiędzy różnymi obiektami, narzędzie do redukcji wielokątów, systemy kompozycji oraz malowania oparte na technologiach Avid Matador i Avid Media Illusion, system ICE (Interactive Creative Environment) do tworzenia rozbudowanych efektów i narzędzi bez konieczności pisania skryptów (oparty, jak wiele innych części programu, o system węzłów).

</doc>
<doc id="427818" url="https://pl.wikipedia.org/wiki?curid=427818" title="Pryzmat Nicola">
Pryzmat Nicola

Pryzmat Nicola (także nikol) – rodzaj polaryzatora. Polaryzacja światła zachodzi wskutek dwójłomności oraz całkowitego wewnętrznego odbicia jednej ze składowych polaryzacyjnych światła. Nazwa pochodzi od wynalazcy, szkockiego fizyka i geologa Williama Nicola żyjącego w na przełomie XVIII i XIX wieku.
Pryzmat polaryzujący jest utworzony z romboedrycznego kryształu szpatu islandzkiego (odmiany kalcytu, CaCO3), odpowiednio oszlifowanego, przeciętego na dwie części o kątach 22°, 68° i 90° i sklejonego balsamem kanadyjskim. Oś optyczna kryształu przecina pod kątem 48° płaszczyznę pryzmatu wpuszczającą promienie. Promień światła po wejściu do kryształu rozszczepia się na dwa promienie spolaryzowane w kierunkach wzajemnie prostopadłych: zwyczajny z polaryzacją prostopadłą do rysunku, co symbolizują kropki, i nadzwyczajny z polaryzacją równoległą do rysunku – co symbolizują strzałki. Promień nadzwyczajny nie spełnia przy tym prawa Snelliusa. Oba promienie biegną w krysztale po tej samej drodze, ale z inną prędkością.
Współczynnik załamania balsamu kanadyjskiego wynosi "n"bk = 1,550, ma wartość pośrednią między współczynnikiem załamania dla promienia zwyczajnego "n"o = 1,658 i dla nadzwyczajnego "n"e = 1,486. Balsam jest więc dla promienia zwyczajnego optycznie rzadszy, a dla nadzwyczajnego gęstszy. Kąt przecięcia pryzmatu jest tak dobrany, aby kąt padania na powierzchnię balsamu był dla promienia zwyczajnego większy od kąta granicznego całkowitego wewnętrznego odbicia, a dla promienia nadzwyczajnego mniejszy od kąta granicznego. W efekcie promień zwyczajny odbija się od balsamu i wychodzi przez ściankę boczną, natomiast promień nadzwyczajny przechodzi przez balsam i dalej przez cały pryzmat.
Zaletą pryzmatu Nicola jest uzyskiwanie fali całkowicie spolaryzowanej, bez zmiany kierunku jej biegu. Współcześnie nie jest już praktycznie stosowany, gdyż zastąpiony został przez lepsze pryzmaty Glana-Thompsona, Glana-Foucaulta, Rochona i Wollastona.

</doc>
<doc id="427819" url="https://pl.wikipedia.org/wiki?curid=427819" title="Norman Shumway">
Norman Shumway

Norman E. Shumway (ur. 9 lutego 1923 w Kalamazoo, Michigan, zm. 10 lutego 2006 w San Francisco), kardiochirurg amerykański, pionier transplantacji.
Związany ze Stanford University, sławę zyskał dzięki przeprowadzeniu pierwszej w USA otwartej transplantacji serca w 1968, rok po operacji dokonanej w RPA przez Christiaana Barnarda. Barnard zastosował technikę przeszczepu serca, którą poznał podczas krótkiego pobytu w klinice Shumwaya w Stanford, nad którą Shumway pracował i doskonalił od 1956 roku podczas eksperymentów na psach. W latach 70. przyczynił się do rozwoju operacji przeszczepów, wprowadzając cyklosporynę, zmniejszającą ryzyko odrzucenia organu przez organizm. 
Został m.in. uhonorowany nagrodą Międzynarodowego Towarzystwa Transplantacji Serca i Płuc, kierował fundacją popularyzującą transplantacje. W 1994 roku nagrodzony Medalem Listera.

</doc>
<doc id="427830" url="https://pl.wikipedia.org/wiki?curid=427830" title="Srečko Katanec">
Srečko Katanec

Srečko Katanec (ur. 16 lipca 1963 w Lublanie) – słoweński piłkarz, pomocnik, trener piłkarski. Obecnie pełni funkcję selekcjonera reprezentacji Uzbekistanu.
Życiorys.
Zawodową karierę zaczynał w Olimpii Lublana w 1981 r. Grał także w Dinamie Zagrzeb i Partizanie Belgrad (mistrzostwo Jugosławii w 1987 r.). W 1988 r. podpisał kontrakt z niemieckim klubem VfB Stuttgart, z którym w następnym roku awansował finału Pucharu UEFA. Jednak już po pierwszym sezonie w Bundeslidze odszedł do włoskiej Sampdorii i miał spory udział w paśmie sukcesów genuańskiego zespołu. W 1990 r. Sampdoria triumfowała w Pucharze Zdobywców Pucharów, w następnym roku zdobyła mistrzostwo Włoch, a w 1992 r. dotarła do finału Pucharu Mistrzów.
W reprezentacji Jugosławii debiutował w 1983 r. i do 1990 r., rozegrał 31 spotkań (5 bramek). Brał udział w MŚ 90 (3 mecze).
Po uzyskaniu przez Słowenię niepodległości rozegrał 5 meczów w drużynie narodowej (1 gol). Jako trener pracował najpierw w HIT Gorica, następnie z młodzieżową, a od 1998 z pierwszą reprezentacją swego kraju. Dwukrotnie po barażach awansował do finałów wielkiej imprezy. Najpierw do ME 2000, potem do MŚ 2002. Odszedł po nieudanym starcie Słowenii w azjatyckich finałach, częściowo na skutek konfliktu z gwiazdą drużyny Zlatko Zahovičem.
Później krótko pracował w Olympiakosie Pireus. Od lutego 2006 od kwietnia 2009 był selekcjonerem reprezentacji Macedonii.
Od 6 czerwca 2009 do 6 września 2011 był selekcjonerem reprezentacji ZEA.
Od 2012 do 2018 trenował reprezentacji Słowenii. W 2018 roku wyjechał do Azji by trenować reprezentację Iraku. Został zwolniony w 2020, a rok później został selekcjonerem reprezentacji Uzbekistanu.

</doc>
<doc id="427832" url="https://pl.wikipedia.org/wiki?curid=427832" title="Srecko Katanec">
Srecko Katanec



</doc>
<doc id="427834" url="https://pl.wikipedia.org/wiki?curid=427834" title="Otto Glória">
Otto Glória

Otto Martins Glória (ur. 9 stycznia 1917 w Rio de Janeiro, zm. 2 września 1986 tamże) – brazylijski trener piłkarski.
W latach 1964–1966 i 1982–1983 był selekcjonerem reprezentacji Portugalii, z którą na Mundialu 1966 zdobył brązowy medal. Podczas obu kadencji Portugalczycy rozegrali 27 meczów – wygrali 18, zremisowali 3, a przegrali tylko 6.
Po mistrzostwach świata w 1966 pracował w Benfice Lizbona, z którą grał w finale Pucharu Europy Mistrzów Krajowych 1968. Lizbończycy przegrali wówczas z Manchesterem United 1:4.
Pod koniec lat 70. został szkoleniowcem reprezentacji Nigerii. W 1980 poprowadził ją do pierwszego w historii triumfu w Pucharze Narodów Afryki. Odszedł dwa lata później po słabym występie „Super Orłów” na kolejnych mistrzostwach kontynentu.

</doc>
<doc id="427840" url="https://pl.wikipedia.org/wiki?curid=427840" title="Domieszkowanie">
Domieszkowanie

Domieszkowanie – wprowadzanie obcych jonów/atomów do sieci krystalicznej metalu, półprzewodnika lub materiału ceramicznego tworzących roztwory stałe. Domieszkowanie stosowane jest w celu modyfikacji wybranych właściwości materiału, np.: optyczne, elektryczne, magnetyczne czy mechaniczne. Ilość wprowadzanej domieszki nie przekracza zazwyczaj kilku procent atomowych (kilka atomów domieszki na 100 atomów sieci macierzystej).
Położenie domieszki.
Wprowadzana domieszka, w zależności od wielkości jonu/atomu, może wbudowywać się:
W przypadku jonów/atomów o promieniu jonowych/atomowych dużo większym od promienia jonu/atomu sieci macierzystej, nie wbudowują się one do sieci krystalicznej materiału domieszkowanego – powstaje materiał wielofazowy a prawo Vegarda nie jest spełnione.
Rodzaje domieszkowania.
W zależności od stosunku ilości elektronów walencyjnych domieszki do ilości elektronów walencyjnych podstawianego jonu/atomu rozróżnia się domieszkowanie:

</doc>
<doc id="427844" url="https://pl.wikipedia.org/wiki?curid=427844" title="Liechtenstein na zimowych igrzyskach olimpijskich">
Liechtenstein na zimowych igrzyskach olimpijskich

Liechtenstein bierze udział w zimowych IO od 1936 roku. Nie wystąpił w ZIO tylko w 1952 roku. Do tej pory reprezentanci Liechtensteinu wywalczyli na zimowych igrzyskach olimpijskich 9 medali - 2 złote, 2 srebrne oraz 5 brązowych.
Medaliści.
Innsbruck 1976.
Narciarstwo alpejskie.
Slalom mężczyzn
Slalom kobiet
Lake Placid 1980.
Narciarstwo alpejskie.
Slalom Gigant mężczyzn
Zjazd kobiet
Slalom Gigant kobiet
Slalom kobiet
Sarajewo 1984.
Narciarstwo alpejskie.
Slalom Gigant mężczyzn
Slalom kobiet
Calgary 1988.
Narciarstwo alpejskie.
Slalom mężczyzn
Bibliografia.
Liechtenstein na IO

</doc>
<doc id="427845" url="https://pl.wikipedia.org/wiki?curid=427845" title="I2C">
I2C



</doc>
<doc id="427846" url="https://pl.wikipedia.org/wiki?curid=427846" title="Fernando Cabrita">
Fernando Cabrita

Fernando da Silva Cabrita (ur. 1 maja 1923 w Algarve, zm. 22 września 2014), portugalski piłkarz i trener piłkarski.
Jako piłkarz występował w barwach Olhanense i Sporting da Covilhã. W latach 1945–1957 siedmiokrotnie zagrał w reprezentacji Portugalii. W latach 1983–1984, przez dziewięć miesięcy, był selekcjonerem reprezentacji Portugalii, z którą na Mistrzostwach Europy w Piłce Nożnej 1984 doszedł do półfinału.

</doc>
<doc id="427852" url="https://pl.wikipedia.org/wiki?curid=427852" title="Goeridae">
Goeridae



</doc>
<doc id="427854" url="https://pl.wikipedia.org/wiki?curid=427854" title="Glossosomatidae">
Glossosomatidae



</doc>
<doc id="427856" url="https://pl.wikipedia.org/wiki?curid=427856" title="Ecnomidae">
Ecnomidae



</doc>
<doc id="427858" url="https://pl.wikipedia.org/wiki?curid=427858" title="Hydropsychidae">
Hydropsychidae



</doc>
<doc id="427859" url="https://pl.wikipedia.org/wiki?curid=427859" title="Hydroptilidae">
Hydroptilidae



</doc>
<doc id="427862" url="https://pl.wikipedia.org/wiki?curid=427862" title="Kozłek lekarski">
Kozłek lekarski

Kozłek lekarski ("Valeriana officinalis") – gatunek zbiorowy obejmujący kilka do kilkunastu (lub kilkudziesięciu zależnie od autora) gatunków (podgatunków) o podobnym działaniu leczniczym. W naturze (bylina), jako uprawna dwuletnia. Występuje w całej Eurazji z wyjątkiem stref arktycznych i pustynnych. Uprawiany i dziczejący w Ameryce Północnej. W Polsce pospolity. Roślina wydziela słodki, miodowy zapach, będący dla kotów afrodyzjakiem.
Biologia i ekologia.
Bylina, hemikryptofit. Kwitnie od czerwca do sierpnia. Siedlisko: brzegi wód, mokre łąki, torfowiska niskie, wilgotne lasy (głównie łęgi olszowe), czasami spotykany w formie skarlałej w miejscach suchych. W klasyfikacji zbiorowisk roślinnych gatunek charakterystyczny dla All. "Filipendulion", Ass. "Valeriano-Filipenduletum".

</doc>
<doc id="427863" url="https://pl.wikipedia.org/wiki?curid=427863" title="Odontoceridae">
Odontoceridae



</doc>
<doc id="427865" url="https://pl.wikipedia.org/wiki?curid=427865" title="Philopotamidae">
Philopotamidae



</doc>
<doc id="427866" url="https://pl.wikipedia.org/wiki?curid=427866" title="Wartogłowiec">
Wartogłowiec

Wartogłowiec () – dzielnica Tychów położona w północnej części miasta.
Wartogłowiec powstał jako jeden z przysiółków wokół wsi Tychy pod koniec XVII w. W latach 30. XVIII w. Wartogłowiec liczył 22 gospodarstwa wyłącznie chałupnicze. W 1871 r. u miał 490 mieszkańców. W 1885 r. wzniesiono tutaj szkołę (obecnie Szkoła Podstawowa nr 8, ul. Cmentarna 54). W 1913 r. założono tu filię Zjednoczenia Zawodowego Polskiego.
W Wartogłowcu mieści się Tyski Cmentarz Komunalny (Cmentarna 19) (na którym spoczywają m.in. ofiary lawiny w Tatrach z 2003 r. oraz wokalista zespołu Dżem – Ryszard Riedel), a także parafia rzymskokatolicka św. Józefa Robotnika (ul. Dzwonkowa 54) oraz Sala Królestwa Świadków Jehowy (ul. Bratków 15).
Tranzyt.
Przez dzielnicę przebiega droga krajowa nr 1 (a wraz z nią trasy międzynarodowe E75 i E462), droga ekspresowa S1, droga krajowa nr 44 oraz droga krajowa nr 86. Znajduje się tu także węzeł drogowy w stylu koniczynki, na którym droga krajowa nr 1 łączy się z drogą krajową nr 44. W tej dzielnicy początek też ma droga ekspresowa S1 oraz droga krajowa nr 86. Kursują tu autobusy ZTM linii: L, 2, M10, 131 i 254. W okresie Wszystkich Świętych uruchamiane są linie dodatkowe.

</doc>
<doc id="427867" url="https://pl.wikipedia.org/wiki?curid=427867" title="Hanna Banaszak">
Hanna Banaszak

Hanna Banaszak (ur. 24 kwietnia 1957 w Poznaniu) – polska wokalistka. Wykonuje piosenki, pieśni, standardy muzyki jazzowej i muzykę klasyczną. Od pewnego czasu także komponuje i pisze dla siebie teksty (płyta "Stoję na tobie Ziemio" zawiera wyłącznie kompozycje artystki ).
Życiorys.
Na początku lat 70. XX w. śpiewała w lokalnym amatorskim zespole, a także w duecie z gitarzystą i wokalistą Piotrem Żurowskim (duet "Hanna i Piotr"). Jako solistka, na scenie ogólnopolskiej zadebiutowała w 1976 na XIV Krajowym Festiwalu Piosenki Polskiej w Opolu w konkursie „Koncert Debiuty”. 
W latach 1977–1979 współpracowała z zespołem jazzowym Sami Swoi, z którym koncertowała w Polsce i Europie - z zespołem występowała na wielu krajowych i zagranicznych festiwalach jazzowych, m.in. na Jazz nad Odrą we Wrocławiu, Old Jazz Meeting w Warszawie, a także w Hanowerze i Mnchengladbach .
Już na samym początku zaczęli dla niej tworzyć tacy autorzy i kompozytorzy jak Jeremi Przybora, Jerzy Wasowski, Jerzy Matuszkiewicz, Jonasz Kofta i Wojciech Młynarski.
Użyczyła swego głosu postaci Hanki Ordonówny w filmie "Miłość ci wszystko wybaczy" (1981). Wystąpiła w filmie "Słona róża" (1982) Janusza Majewskiego, gdzie zaśpiewała swój znany przebój "Tak bym chciała kochać..." w niemieckiej i angielskiej wersji językowej. Zaśpiewała wokalizą arię ze "Stabat Mater" Vivaldiego w filmie "Siekierezada" (1985) Witolda Leszczyńskiego.
Artystka brała też udział w kilku przedsięwzięciach telewizyjnych i scenicznych. Do ważniejszych należą: "Nieszpory Ludźmierskie" Jana Kantego Pawluśkiewicza, czy "Zanim będziesz u brzegu" – spektakl zrealizowany wspólnie z Jerzym Satanowskim i Mirosławem Czyżykiewiczem. 
 Wykonuje wiersze m.in. Wisławy Szymborskiej, Stanisława Różewicza, Josifa Brodskiego... Zmierzyła się wokalnie z muzyką m.in. Mozarta, Vivaldiego, Chopina, Mangione, Corea-i, Metheny-ego, Davis-a, Gershwina, Ellingtona… 
Zrealizowała kilka telewizyjnych recitali, wydała kilkanaście płyt. Poza występami w Polsce, koncertowała w wielu krajach świata (m.in. Stany Zjednoczone, Japonia, Belgia, Holandia, Szwajcaria, Niemcy, Portugalia, Wielka Brytania, Kanada, Malta.…)
Na przestrzeni lat Telewizja Polska wyprodukowała i zrealizowała kilka znaczących koncertów Artystki: Teatr Wielki w Łodzi, Teatr Syrena w Warszawie, Teatr Nowy w Poznaniu...
Aleksander Bardini o Hannie Banaszak: „"Chcę zostać przy mojej rzetelnej, głębokiej wdzięczności za to, co Ona robi. Za co? Na przykład za wspaniałą polszczyznę, która tak przeszkadza niektórym ludziom w tym by być współczenym człowiekiem, Jej nie przeszkadza... Jestem Jej wdzięczny za mój zachwyt nad tym, co bym nazwał gospodarką dziękiem... Wdzięczny jestem za niebywały smak i takt w stosowaniu ozdobników muzycznych, które sama wymyśla, i które stają się nie ozdobnikami samymi w sobie, tylko trwałą częścią muzycznej propozycji.”" 
Jest autorką tomiku wierszy pt. "ZAMIENIE SAMOLUBIE na SZCZODRUCHY" , wydanego nakładem Oficyny Konfraterni Poetów w Krakowie. Ponad pięćdziesiąt wierszy jest zapisem osobistych przeżyć autorki.
Jest członkiem stowarzyszenia działającego przy klubie Muzyczna Owczarnia w Jaworkach.
W wolnych chwilach fotografuje i pisze wiersze. Zrealizowała trzy autorskie, fotograficzne wystawy
. 
Dyskografia.
Współpraca.
W 2009 wystąpiła gościnnie na płycie TPWC "To prawdziwa wolność człowieka" w utworze "Organizm".

</doc>
<doc id="427868" url="https://pl.wikipedia.org/wiki?curid=427868" title="Phryganeidae">
Phryganeidae



</doc>
<doc id="427870" url="https://pl.wikipedia.org/wiki?curid=427870" title="Psychomyidae">
Psychomyidae



</doc>
<doc id="427871" url="https://pl.wikipedia.org/wiki?curid=427871" title="Contax">
Contax

Contax – marka aparatów fotograficznych produkowanych od 1930 roku przez koncern Zeiss Ikon. Dziś to synonim wysokiej jakości, podobnie jak np. Hasselblad.
Historia.
Od 1926 koncern Zeiss przodował w Europie w produkcji jasnych, nowoczesnych obiektywów. Produkowany w drezdeńskiej fabryce Zeiss Ikon Contax był drugim po Leice wprowadzonym na rynek nowoczesnym aparatem na film 35 mm, tzw. małoobrazkowy. Rozwiązanie to zrewolucjonizowało fotografię. Aparaty zrobiły się mniejsze, lżejsze, miały dobrej jakości, jasne obiektywy, a film zapewniał aż 36 zdjęć. Od późnych lat 20. i wczesnych 30. aparaty fotograficzne stały się towarzyszem reporterów i zwykłych ludzi.
Aparaty Contax wraz z Leicą stanowiły awangardę ówczesnej technologii. Po 1945 roku Rosjanie w ramach reparacji wojennych przenieśli zakład produkcyjny do Kijowa, gdzie do końca lat 80. trwała produkcja modeli opracowanych w 1931 roku pod nazwami "Kijów" i "Wołga". A w RFN wkrótce Zeiss Oberkochen regenerował przedwojenne marki.
Po 1945 roku aparaty fotograficzne pod marką Contax produkowane były również w Niemczech Wschodnich w fabryce VEB Zeiss Ikon Dresden. W produkowanej od 1949 r. lustrzance Contax S po raz pierwszy zastosowano wbudowany pryzmat pentagonalny, co znacznie ułatwiło korzystanie z aparatu. Model lustrzanki Contax F produkowany był w latach 1956-1961. Aparat wyposażony był w obiektyw Tessar 2,8/50 Carl Zeiss Jena. W 1959 roku fabryka VEB Zeiss Ikon Dresden wraz z kilkoma innymi zakładami utworzyła VEB Kamera und Kinowerke, od 1964 roku funkcjonujący jako VEB Pentacon.
Kilka lat temu markę Contax wykupiła japońska firma Kyocera. W 2005 roku zaprzestano produkcji aparatów fotograficznych Contax. Ostatnimi produkowanymi modelami były: Aria (niewielki i lekki aparat o dużych możliwościach), RX-II (cięższy i większy aparat profesjonalny) oraz RTS-III (topowy model o funkcjach niespotykanych w świecie fotografii). Ostatnią lustrzanką z logo Contax była profesjonalna lustrzanka cyfrowa Contax N Digital. Był to pierwszy aparat cyfrowy z przetwornikiem wielkości klatki filmu małoobrazkowego.
Contax N.
Z automatyką ustawiania ostrości (auto-focus)
modele: N1, Nx
obiektywy Carl Zeiss:
Contax SLR.
Bez automatyki ustawiania ostrości (z wyjątkiem AX)
modele: RTS I (1975-1982), RTS II (1982-1990), RTS III (1990-2005), RX, RX-II, Aria, AX, S2, S2b, ST, 159MM, 139Q, 137MA, 167MT
obiektywy Carl Zeiss:
Z lustrzankami Contax bez żadnych adapterów współpracują wszystkie obiektywy Yashica.
Dostępne są adaptery do systemów: M42, Contax 645, Hasselblad, Pentacon six.
Po zastosowaniu odpowiedniego adaptera obiektywów Contax-Zeiss można używać z aparatami Canon EF – wówczas działają jedynie nastawy manualne aparatu oraz preselekcja przysłony, a także pomiar światła przez obiektyw z wyłączeniem pomiaru matrycowego. W przypadku nielicznych adapterów można uzyskać potwierdzenie ostrości podobnie jak w przypadku obiektywów z autofocusem.
Contax G.
Aparaty dalmierzowe
modele: G1, G2
obiektywy Carl Zeiss:
Contax 645.
Aparat średnioformatowy (4,5 × 6 cm)
obiektywy Carl Zeiss:
Contax – aparaty kompaktowe.
T, T2, T3, TVS III
Contax – cyfrowe aparaty fotograficzne.
iR4, UR4, SL300R T*, TVS Digital

</doc>
<doc id="427873" url="https://pl.wikipedia.org/wiki?curid=427873" title="Rusałka żałobnik">
Rusałka żałobnik

Rusałka żałobnik ("Nymphalis antiopa") jest jednym z 75 występujących w Polsce przedstawicieli rodziny rusałkowatych. Jest zaliczany do najładniejszych polskich motyli dziennych. W Polsce jest rozpowszechniony, spotyka się go zwykle pojedynczo.
Wygląd.
Jedna z największych rusałek – rozpiętość przednich skrzydeł u niektórych osobników osiąga nawet 90 mm. Skrzydła na wierzchu mają aksamitny wygląd o kawowo-brunatnej barwie z żółtą obwódką i rzędem błękitnych plamek wzdłuż obwódki od wewnętrznej strony. Nietrudno go zauważyć, gdyż szybuje majestatycznym lotem lub siedzi na wilgotnej ziemi. Z reguły są to motyle bardzo płochliwe i trudno je oglądać z bliska. Oceniane jako jedne z najładniejszych rusałek.
Biotop.
Występują zarówno na terenach nizinnych, podgórskich jak i w górach.
Typowym środowiskiem życia rusałek żałobników są nasłonecznione skraje lasów liściastych, leśne drogi i polany sąsiadujące z lasem liściastym lub mieszanym. Motyle większą część czasu spędzają na terenie nie osłoniętym koronami drzew, ponieważ są owadami słońcolubnymi.
Zasięg występowania.
Zasięg występowania gatunku obejmuje prawie całą Europę i Amerykę Północną. Żałobnik rzadko jest obserwowany na kwiatach, gdyż podstawę jego diety stanowią fermentujące owoce i soki wyciekające z uszkodzonych drzew. Osobniki spotykane wiosną po przezimowaniu (sen zimowy) są zazwyczaj nieco mniej efektowne ze względu na wyblakłe barwy. Gatunek ten pojawia się w ciągu roku tylko w jednym pokoleniu. Wiosną samice składają jajeczka w dużych skupieniach. Przy składaniu jajeczek spiralnie otaczają jajeczkami gałązki roślin pokarmowych: wierzb, osik, wiązów i brzóz.
Morfologia.
Postać gąsienicy i poczwarki: gąsienice rusałek żałobników pokryte są rozgałęzionymi kolcami, a ich ciało zdobią rdzawoczerwone plamy. Przez większą część życia gąsienice żerują gromadnie, rozpraszają się dopiero w ostatnim stadium i przepoczwarzają się osobno, zawsze w pobliżu drzew, na których żerują. Przepoczwarzanie ma miejsce na niskich krzewach, kamieniach czy płotach. Szaro ubarwione poczwarki wiszą głową w dół, posiadają kolczaste wyrostki oraz rząd metalicznych plam na grzbiecie. 
Postać dorosła – imago: Dorosłe motyle wylęgają się w połowie lipca i mogą żyć aż do początku czerwca następnego roku, wyżej w górach wylęg przeciąga się do początków sierpnia. Po hibernacji widywane są czasem daleko od miejsc rozrodu, także w niezbyt typowych dla siebie miejscach, na przykład w większych miastach. Wiele osobników ginie w okresie zimy, gdyż na przezimowanie wybierają miejsca, które stają się dla nich niepozwalającą się wydostać pułapką. Osobniki spotykane wiosną po przezimowaniu są zazwyczaj nieco mniej efektowne ze względu na wyblakłe barwy. Długość okresu lotów zależy od warunków pogodowych. Przy upalnej pogodzie może ulec skróceniu do kilkunastu dni. W pierwszej fazie w populacji przeważają samce, a dopiero później proporcje się wyrównują. Samce dokonują lotów patrolowych w poszukiwaniu przesiadujących nisko na roślinach samic.
Filatelistyka.
Poczta Polska wyemitowała 14 października 1967 r. znaczek pocztowy przedstawiający rusałkę żałobnika o nominale 60 gr, w serii "Motyle". Autorem projektu znaczka był Jerzy Desselberger. Znaczek pozostawał w obiegu do 31 grudnia 1994 r..

</doc>
<doc id="427881" url="https://pl.wikipedia.org/wiki?curid=427881" title="José Augusto Torres">
José Augusto Torres

José Augusto da Costa Séneca Torres (ur. 8 września 1938 w Torres Novas, zm. 3 września 2010 w Lizbonie) – portugalski piłkarz i trener piłkarski. Był jednym z najskuteczniejszych napastników portugalskich lat 60. W latach 1984–1986 prowadził reprezentację Portugalii, z którą, bez powodzenia, startował w Mundialu 1986.
Kariera piłkarska.
Przez większą część sportowej karierę związany był z Benfiką Lizbona, z którą trzykrotnie grał w przegranych przez nią finałach Pucharu Mistrzów (1963, 1965 i 1968). Wcześniej – w 1961 i 1962 roku -, kiedy Benfica zdobywała trofeum, był jedynie rezerwowym.
Obok Eusébio, Mário Coluny i António Simõesa był najważniejszym ogniwem reprezentacji Portugalii, która w 1966 roku zdobyła na Mundialu z brązowy medal. Na turnieju Torres strzelił trzy gole.
Piłkarską karierę zakończył w wieku 44 lat w Vitórii Setúbal.
Sukcesy piłkarskie.
W drużynie narodowej od 1963 do 1973 roku rozegrał 33 mecze i strzelił 14 bramek – III miejsce na Mundialu 1966.
Kariera szkoleniowa.
W latach 1984–1986 był selekcjonerem reprezentacji Portugalii. Po dwudziestoletniej przerwie awansował z nią do finałów mistrzostw świata. W rozgrywkach o Puchar Świata drużyna spisała się znacznie poniżej oczekiwań, mimo zwycięstwa w pierwszym meczu z Anglią przegrała z Polską oraz Marokiem i zajęła ostatnie miejsce w grupie. Po turnieju Torres podał się do dymisji.

</doc>
<doc id="427883" url="https://pl.wikipedia.org/wiki?curid=427883" title="José Torres">
José Torres



</doc>
<doc id="427885" url="https://pl.wikipedia.org/wiki?curid=427885" title="Jose Torres">
Jose Torres



</doc>
<doc id="427886" url="https://pl.wikipedia.org/wiki?curid=427886" title="Jose Augusto Torres">
Jose Augusto Torres



</doc>
<doc id="427887" url="https://pl.wikipedia.org/wiki?curid=427887" title="Liczba estrowa">
Liczba estrowa

Liczba estrowa (liczba Köttstorfera, LE, IE) - liczba mg wodorotlenku potasu (KOH) potrzebna do zmydlenia kwasów tłuszczowych zawartych w 1 g tłuszczu.
Liczba estrowa jest tym mniejsza im większa jest masa cząsteczkowa wyjściowego tłuszczu. Ze względu na to, że na masę cząsteczkową tłuszczu decydujący wpływ ma długość łańcucha węglowodorowego jego reszty kwasowej liczba estrowa jest pośrednią miarą tej długości.
Technicznie liczbę estrową określa się poprzez zmydlenie tłuszczu dokładnie odmierzoną, nadmiarową ilością KOH, a następnie ustala się nadmiar KOH przez miareczkowanie kwasem solnym. Ilość użytego KOH w przeliczeniu na 1 g mydła nazywa się liczbą zmydlania, zaś nadmiar KOH, również przeliczony na 1 g mydła nazywa się liczbą kwasową. Liczba estrowa jest równa różnicy między liczbą zmydlania i liczbą kwasową.

</doc>
<doc id="427889" url="https://pl.wikipedia.org/wiki?curid=427889" title="Al-Manar">
Al-Manar

Al Manar ( = „latarnia”) – libańska stacja telewizyjna. Jej mocodawcą jest Hezbollah, uznawany przez kilka państw, w tym Izrael i Stany Zjednoczone za jedną z najgroźniejszych grup terrorystycznych świata (dekret 13224).
Początki i finansowanie.
Stacja powstała w 1991 r. w biednej dzielnicy Bejrutu. Początkowo była to mała lokalna telewizja, ale rozwijała się błyskawicznie i w 1997 r. została zarejestrowana jako Libańska Grupa Medialna. Jej siedziba to sześciopiętrowy budynek niedaleko kwatery głównej Hezbollahu. Stacja zatrudnia kilkaset osób, a jej budżet wynosi 15 mln dol. rocznie. Nadaje non stop i jest drugą po katarskiej Al-Dżazirze najchętniej oglądaną stacją w świecie arabskim. Stacja finansowana jest głównie przez Iran (szacuje się, że Teheran przekazuje Partii Boga ok. 150 mln dol. rocznie), a także częściowo ze zbiórek pieniędzy wśród muzułmańskich społeczności z całego świata.
Treść.
Celem stacji jest wspieranie interesów i promowanie poglądów Hezbollahu. Nadaje oficjalne wystąpienia sekretarza generalnego Hezbollahu Hassana Nasrallaha i transmituje kazania.
Stacja wielokrotnie oskarżana była o promowanie terroryzmu i fundamentalizmu islamskiego. Na antenie można oglądać wywiady i spotkania z terrorystami mającymi zamiar wysadzić się w powietrze w „bohaterskich atakach na syjonistów”, wysłuchać apeli do wstępowania do Hezbollahu, Hamasu i Dżihadu czy powtarzanych do znudzenia piosenek z refrenem „śmierć Izraelowi i Ameryce”. W kilka dni po atakach z 11 września 2001 r. dziennikarze "Al-Manar" wylansowali teorię, że za zamachami stoi izraelski wywiad Mosad. Psychologiczną wojnę z Izraelem mają ułatwić nadawane na żywo zamachy na jego obywateli, co ma "osłabić morale izraelskiej armii". "- Syjoniści, nie jesteście i nigdy nie będziecie tu bezpieczni. Dla własnego dobra wracajcie do Europy i USA" – radzi telewizja.
"Al Manar" to także trochę zwyczajnej telewizji – są wiadomości, programy religijne i rozrywka, np. kreskówki dla dzieci, w której Żydzi zostają przez Boga przykładnie ukarani za swoje grzechy – zmieniają się w świnie i małpy. Inną formą niewybrednej rozrywki są teleturnieje. – "Jaki budynek powstały z jasnego piaskowca w 1792 r. jest źródłem większości niesprawiedliwych decyzji świata?" – pyta prowadzący teleturniej „Misja”. Prawidłowa odpowiedź brzmi: "Biały Dom".
Na kilka dni przed rozpoczęciem wojny z Irakiem sekretarz generalny Hezbollahu Hasan Nasr Allah zapowiadał: „Śmierć Ameryce! Przywitamy was bronią, krwią i samobójczymi zamachami!”. I odtąd ramówkę wypełniają głównie filmy przedstawiające martwych Irakijczyków z podpisem „Amerykańska wolność” i piosenki o Ameryce jako „matce wszelkiego terroryzmu i zła, która musi upaść”. Prezydenta Busha najczęściej porównuje się do Hitlera.
W 2001 r. szef „Latarni” Naif Kraim tak mówił o znaczeniu stacji dla Hezbollahu: "al Manar to nasza broń polityczna, społeczna i kulturowa". W regionie, gdzie nadaje, wielu ludzi to analfabeci, telewizja jest więc wszechmocnym narzędziem propagandy. W połowie 2002 r. światowe gazety rozpisywały się o palestyńskiej samobójczyni Ajat al Achras, która przed śmiercią godzinami oglądała właśnie "al Manar".
Zakaz nadawania.
Z powodu rozpowszechniania treści antysemickich Unia Europejska zdecydowała się zablokować stację "Al-Manar", by nie nadawała swego programu korzystając z europejskich satelitów.
W grudniu 2004 r. stacja "Al-Manar" została zakazana przez francuskie władze. Została oskarżona o promowanie nienawiści i antysemityzmu, co jest we Francji przestępstwem. 13 grudnia francuska "Conseil d'État" (Rada Stanu), działając na prośbę władz francuskiej telewizji wydała zakaz nadawania dla tej stacji, nakazując by Eutelsat zaprzestał transmitowania programu we Francji.,
17 grudnia 2004 r. Departament Stanu USA uznał "al Manar" za organizację terrorystyczną. Tego samego dnia zniknęła ona z nadajników satelitów firmy Intelsat. Na początku 2006 roku hiszpańska firma Hispamar usunęła „Latarnię” z satelity nadającego w północnej i południowej Ameryce.

</doc>
<doc id="427892" url="https://pl.wikipedia.org/wiki?curid=427892" title="Raspator">
Raspator

Raspator – narzędzie chirurgiczne służące do oddzielania tkanek miękkich, lub okostnej od kości, stosowane w chirurgii narządu ruchu, torakochirurgii i kardiochirurgii. 
Jego wielkość i kształt zależą od obszaru, w którym jest używany, jednak generalnie składa się z rękojeści i końcówki roboczej przypominającej dłuto lub łyżkę. Czasem narzędzie jest wyprofilowane u nasady tej końcówki w sposób ułatwiający pewne oparcie kciuka (ilustracja), którym raspator jest przyciskany do kości w momencie wykonywania ruchu roboczego.

</doc>
<doc id="427895" url="https://pl.wikipedia.org/wiki?curid=427895" title="Mário Wilson">
Mário Wilson

Mário Wilson (ur. 17 października 1929 w Lourenço Marques, zm. 3 października 2016) – portugalski piłkarz i trener piłkarski. W latach 1978–1980 był selekcjonerem reprezentacji Portugalii, z którą jednak nie zdołał awansować do Mistrzostw Europy 1980.
Jako zawodnik grał w Akadémice Coimbra i Sportingu. Po zakończeniu kariery sportowej przez kilka lat zajmował się działalnością gospodarczą – prowadził w Lizbonie szkołę sportową i klub odnowy biologicznej.
Był szkoleniowcem wielu zespołów ligowych (m.in. Académica Coimbra, Sporting CP, Vitória SC, CF Belenenses, kilkakrotnie SL Benfica). Do jego największych sukcesów trenerskich należą mistrzostwo Portugalii 1976 oraz Puchar Portugalii 1996 z Benfiką.

</doc>
<doc id="427897" url="https://pl.wikipedia.org/wiki?curid=427897" title="Mario Wilson">
Mario Wilson



</doc>
<doc id="427898" url="https://pl.wikipedia.org/wiki?curid=427898" title="Skryptozakładka">
Skryptozakładka

Skryptozakładka (ang. bookmarklet, favlet, favelet) – niewielki skrypt napisany w języku JavaScript przechowywany jako adres URL zakładki w przeglądarce internetowej lub jako adres odsyłacza na stronie internetowej. Skrypt ten uruchamiany jest w momencie kliknięcia takiej specjalnej zakładki.
Skryptozakładki rozszerzają standardowe możliwości przeglądarki, podobnie jak rozszerzenia, ale w przeciwieństwie do nich nie korzystają z podwyższonych przywilejów uruchamiania kodu JavaScript — kontekstem wykonania skryptozakładki jest oglądana właśnie strona WWW, dzięki czemu używanie bookmarkletów jest bezpieczniejsze niż korzystanie z rozszerzeń.
Za pomocą skryptozakładek można na przykład:
Przykład.
Poniższy przykład jest skryptozakładką, która wyszukuje zaznaczony tekst na Wikipedii. Jeśli żaden tekst nie jest zaznaczony wyświetla okno modalne w które można wpisać szukany tekst.
javascript:(function() {
 function se(d) {
 return d.selection ? d.selection.createRange().text : d.getSelection()
 s = se(document);
 for (i=0; i&lt;frames.length &amp;&amp; !s; i++) {
 s = se(frames[i].document);
 if (!s || s==") {
 s = prompt('Enter%20search%20terms%20for%20Wikipedia',");
 open('http://en.wikipedia.org' + (s ? '/w/index.php?title=Special:Search&amp;search=' + encodeURIComponent(s) : ")).focus();
Linki zewnętrzne.
Przykładowe skryptozakładki do przeglądarki Firefox

</doc>
<doc id="427903" url="https://pl.wikipedia.org/wiki?curid=427903" title="Bookmarklet">
Bookmarklet



</doc>
<doc id="427904" url="https://pl.wikipedia.org/wiki?curid=427904" title="Almukantar">
Almukantar



</doc>
<doc id="427905" url="https://pl.wikipedia.org/wiki?curid=427905" title="Favlet">
Favlet



</doc>
<doc id="427906" url="https://pl.wikipedia.org/wiki?curid=427906" title="Favelet">
Favelet



</doc>
<doc id="427910" url="https://pl.wikipedia.org/wiki?curid=427910" title="Reprezentacja ZSRR w piłce nożnej">
Reprezentacja ZSRR w piłce nożnej



</doc>
<doc id="427911" url="https://pl.wikipedia.org/wiki?curid=427911" title="Berninagruppe">
Berninagruppe

Berninagruppe, Massiccio del Bernina – pasmo górskie w Alpach Wschodnich, na pograniczu Szwajcarii i Włoch. Najwyższym szczytem pasma jest Piz Bernina (4049 m), będący jednocześnie kulminacją całych Alp Wschodnich. Do pozostałych najwyższych szczytów należą:
Całe pasmo Berninagruppe zbudowane jest z krystalicznych skał granodiorytowych. Wchodzą one w skład potężnej intruzji przecinającej otaczające skały metamorficzne. Rzeźba wysokogórska z ostrymi, przepaścistymi graniami i potężnymi ścianami. Cały masyw jest silnie zlodowacony (m.in. wspaniałe lodowce Veretta Scerscen Superiore, Vedretta Scerscen Inferiore). Zwiedzanie gór ułatwiają schroniska (m.in. Tschierva Hütte od strony szwajcarskiej, Rifugio Marinelli Bombardieri od strony włoskiej). Dotarcie do niektórych z nich (np. Rifugio Marco e Rosa) wymaga umiejętności alpinistycznych. Wejście na szczyty Berninagruppe jest trudne, dostępne jedynie dla doświadczonych alpinistów. Potężna północna grań Piz Bernina (tzw. Biancograt) uważana jest za jedną z najpiękniejszych wspinaczkowych dróg w całych Alpach.
Rozwinięta jest turystyka górska. Główne ośrodki turystyczne, położone w dolinach: St. Moritz (St. Murezzan), Pontresina (Szwajcaria), Sondrio, Tirano, Bormio (Włochy).
Na skraju Berninagruppe znajduje się przełęcz Berninapass (wł. "Passo del Bernina") o wysokości 2200 m n.p.m. Przez siodło tej przełęczy prowadzi najwyżej położona linia kolejowa w Europie.
W miejscowości Samedan, po stronie szwajcarskiej znajduje się najwyżej położone lotnisko sportowe w Europie.

</doc>
<doc id="427914" url="https://pl.wikipedia.org/wiki?curid=427914" title="Puchar Hiszpanii w piłce nożnej">
Puchar Hiszpanii w piłce nożnej



</doc>
<doc id="427917" url="https://pl.wikipedia.org/wiki?curid=427917" title="Softimage xsi">
Softimage xsi



</doc>
<doc id="427918" url="https://pl.wikipedia.org/wiki?curid=427918" title="Antoni Makarenko">
Antoni Makarenko



</doc>
<doc id="427926" url="https://pl.wikipedia.org/wiki?curid=427926" title="ORP Dzik (1957)">
ORP Dzik (1957)

ORP Dzik – polski trałowiec bazowy z okresu zimnej wojny, jeden z dziewięciu zbudowanych na radzieckiej licencji trałowców proj. "254M". Okręt został zwodowany 16 października 1957 roku w Stoczni im. Komuny Paryskiej w Gdyni, a do służby w Marynarce Wojennej przyjęto go 28 czerwca 1958 roku. Intensywnie eksploatowana jednostka, oznaczona znakami burtowymi T-64 i 604, większą część służby spędziła w 12. Dywizjonie Trałowców Bazowych 8. Flotylli Obrony Wybrzeża w Świnoujściu. Okręt został skreślony z listy floty po ponad 30-letnim okresie użytkowania w maju 1990 roku, a następnie złomowany.
Projekt i budowa.
Prace nad pełnomorskim trałowcem bazowym rozpoczęły się w ZSRR w 1943 roku, na bazie doświadczeń z budowy i eksploatacji trałowców proj. "58" i proj. "263". Początkowo projektem zajmowało się biuro konstrukcyjne CKB-370, następnie CKB-17, a ostateczną koncepcję jednostki opracowało CKB-363 w 1946 roku. Nowe okręty miały być zdolne do określania granic pól minowych i ich likwidacji, prowadzenia trałowań kontrolnych i rozpoznawczych, torowania przejść w polach minowych, eskortowania za trałami innych jednostek i stawiania min. Dodatkowym wymaganiem była zdolność do wykrywania i niszczenia okrętów podwodnych. W 1947 roku rozpoczęto produkcję seryjną, budując łącznie ok. 180 okrętów w wersjach "254, 254K, 254M i 254A".
Na początku lat 50. w Państwowej Komisji Planowania Gospodarczego i Sztabie Generalnym Wojska Polskiego zapadły decyzje o rozpoczęciu licencyjnej budowy okrętów w polskich stoczniach, w tym trałowców. W styczniu 1953 roku dotarła do Polski dokumentacja techniczna trałowca projektu "254K". Projekt, pod oznaczeniem „Trałowiec 500 ton”, „Projekt 4” i „B 4”, 8 lutego 1954 roku zaaprobowany został do seryjnej budowy przez specjalną komisję Dowództwa Marynarki Wojennej. Początkowo planowano, że budowa prototypowego trałowca rozpocznie się jeszcze w 1953 roku, jednak problemy gdańskiego Centralnego Biura Konstrukcji Okrętowych nr 2 z adaptacją dokumentacji licencyjnej do polskich norm spowodowały, że prace zaczęły się w połowie 1955 roku. Kolejne opóźnienie nastąpiło po otrzymaniu we wrześniu 1955 roku polecenia budowy trałowców w nowszej wersji "254M", jednak z powodu rozpoczęcia prac stoczniowych (i zakupionego w ZSRR wyposażenia) postanowiono pierwsze trzy okręty (późniejsze „Żubr”, „Tur” i „Łoś”) ukończyć w pierwotnej konfiguracji. Dokumentacja techniczna wersji "M" dotarła do Polski w marcu 1956 roku, lecz zmian w niej dokonywano i później, co spowodowało kolejne opóźnienia programu budowy. Główne zmiany w stosunku do wersji "K" polegały na wzmocnieniu uzbrojenia (w miejsce czterech podwójnych stanowisk 2M-1 wkm kal. 12,7 mm zamontowano dwa podwójne zestawy działek automatycznych 2M-3M kal. 25 mm i dwa zdwojone stanowiska 2M-7 wkm kal. 14,5 mm, a miotacze bomb głębinowych typu BMB-1 zastąpiły nowsze BMB-2) oraz instalacji nowocześniejszego wyposażenia trałowego (trały kontaktowe MKT-1, akustyczne BGAT i elektromagnetyczny TEM-52M). Okręty miały też inny kształt rufy i związaną z tym większą o 1 metr długość kadłuba. Plany zakładały budowę serii liczącej aż 27 jednostek projektu "254", jednak zawirowania z wersjami i odwilż październikowa sprawiły, że poprzestano na 12 trałowcach (trzech proj. "254K" i dziewięciu proj. "254M").
ORP „Dzik” zbudowany został w Stoczni im. Komuny Paryskiej w Gdyni. Stępkę okrętu położono 10 czerwca 1957 roku, został zwodowany 16 października tego roku, a do służby w Marynarce Wojennej wszedł 28 czerwca 1958 roku. Trałowiec otrzymał nazwę pochodzącą od zwierzęcia lądowego – dzika, łamiąc zasady dotychczasowego nazewnictwa okrętów tej klasy w Marynarce Wojennej, nawiązujące do ptaków i zwierząt morskich.
Dane taktyczno-techniczne.
Okręt był dużym, pełnomorskim trałowcem. Długość całkowita wynosiła 59 metrów (54 metry na konstrukcyjnej linii wodnej), szerokość 8,7 metra i zanurzenie 2,3 metra. Wykonany ze stali, całkowicie spawany kadłub jednostki podzielony był na jedenaście przedziałów wodoszczelnych (od dziobu): I – forpik i magazyn, II – komora łańcuchowa i magazyn żywności, III – pomieszczenia mieszkalne i służbowe oraz magazyny, IV – zbiorniki i pomieszczenia załogi, V – komora amunicyjna, VI – mechanizmy pomocnicze, VII – maszynownia, VIII – magazyny i komora amunicyjna, IX – wały napędowe i pomieszczenia załogi, X – magazyn trałowy i XI – maszyna sterowa i magazyny: chemiczny i mundurowy. W przebiegającym niemal na całej długości kadłuba dnie podwójnym mieściły się zbiorniki paliwa, wody i zęzy. Pod podwyższonym pokładem dziobowym znajdowały się kolejno: magazyn farb, urządzenie kotwiczne, jadalnia oficerska, kabiny oficerów i pomieszczenia podoficerskie. W dalszej części nadbudówki znajdowały się pomieszczenia mechanizmów radiotechnicznych, kambuz, przewody kominowe, pomocniczy generator prądotwórczy oraz bęben kabloliny trału elektromagnetycznego. Dwuipółkondygnacyjna nadbudówka dziobowa mieściła pomieszczenie dowódcy, kabinę szyfrów, kabiny radio, pomieszczenie operatorskie urządzeń radiotechnicznych, sterówkę, kabinę nawigacyjną ze stanowiskiem operatora sonaru oraz, na szczycie, zadaszone stanowisko dowodzenia i wysoki, trójpodporowy maszt z antenami radarów i reflektorem. Wyporność standardowa wynosiła 549 ton, zaś pełna 604 ton. Okręt napędzany był przez dwa nawrotne, turbodoładowane czterosuwowe silniki wysokoprężne 9D o łącznej mocy 2200 KM, poruszające poprzez wały napędowe dwiema śrubami nastawnymi WRSz. Maksymalna prędkość okrętu wynosiła 15 węzłów (maks. 8,3 węzła podczas trałowania). Zasięg wynosił 2100 Mm przy prędkości 15 węzłów, 3500 Mm przy 10 węzłach i 1500 Mm z trałem przy prędkości 10 węzłów. Autonomiczność okrętu wynosiła 7 dób.
Uzbrojenie artyleryjskie jednostki stanowiły dwa podwójne zestawy działek przeciwlotniczych W-11M kalibru 37 mm L/70, umieszczone na pokładzie dziobowym i łodziowym, z zapasem 1000 sztuk amunicji na lufę. Donośność praktyczna wynosiła 7000 metrów (pozioma), zaś pułap zwalczania samolotów wynosił około 4000 metrów. Na pokładzie łodziowym, po obu stronach komina umieszczono dwa podwójne zestawy działek automatycznych 2M-3M kal. 25 mm L/112, z łącznym zapasem amunicji wynoszącym 2000 naboi. Na nadbudówce dziobowej znalazły się dwa podwójne stanowiska wielkokalibrowych karabinów maszynowych 2M-7 kal. 14,5 mm L/89, z zapasem 2000 sztuk amunicji na lufę. Broń ZOP stanowiły dwa miotacze BMB-2 z zapasem 10 bomb głębinowych B-1. Ponadto okręt posiadał dwa tory minowe, na których mógł przenosić 10 min typu KB-3 lub 16 wz. 08/39. Wyposażenie uzupełniały trały: dwa kontaktowe z nożycami MKT-1, jeden trał elektromagnetyczny TEM-52M i dwa akustyczne BGAT. Wyposażenie radioelektroniczne obejmowało system rozpoznawczy „swój-obcy” typu Kremnij-2 (składający się z urządzenia nadawczego Fakieł-MZ i odbiorczego Fakieł-MO), radiostację UKF R-609, nadajnik KF R-644, odbiornik KF R-671, odbiornik pełnozakresowy R-675, radionamiernik ARP-50-1,2M, sonar Tamir-11, radar obserwacji ogólnej Lin-M i system radionawigacji Rym-K, składający się ze stacji odbiorczej Nr 4 i urządzenia Koordinator. Jednostka wyposażona była też w wyrzutnie dla 8 świec dymnych MDSz, windę kablową o uciągu 800 kG, żurawik trałowy o udźwigu 5,8 tony, 10-wiosłową łódź okrętową i tratwy ratunkowe.
Załoga okrętu składała się z 80 oficerów, podoficerów i marynarzy.
Służba.
Okręt z oznaczeniem burtowym T-64 początkowo wchodził w skład Dywizjonu Trałowców Brygady Obrony Wodnego Rejonu Głównej Bazy, stacjonując na Helu. W 1959 roku „Dzik” po raz pierwszy publicznie zaprezentował się polskiej publiczności, zgromadzonej w Szczecinie podczas Dni Morza. W tym roku okręt wziął udział w trałowaniu redy Kołobrzegu. 4 stycznia 1960 roku numer burtowy trałowca został zmieniony na 604. Tego roku okręt uczestniczył w poszukiwaniu min wokół portu w Oksywiu. W lipcu 1964 roku jednostka wzięła udział w przetrałowaniu szlaku żeglugowego z Osetnika do Rozewia, a jesienią roku następnego poszukiwała min na wodach Zatoki Gdańskiej.
W końcu lat 60. jednostka trafiła do Stoczni Marynarki Wojennej w Gdyni na remont generalny, po zakończeniu którego, rozkazem Dowódcy Marynarki Wojennej nr 010/Org. z 24 czerwca 1969 roku, wraz z bliźniaczymi trałowcami „Bizon” i „Bóbr” została przeniesiona do Świnoujścia, włączona do 12. Dywizjonu Trałowców Bazowych 8. Flotylli Obrony Wybrzeża. W tym roku jednostka (wraz z bliźniaczymi trałowcami bazującymi w Świnoujściu) wzięła udział w ćwiczeniach Układu Warszawskiego „Odra – Nysa 69”, a 28 czerwca 1970 roku uczestniczyła w morskiej paradzie z okazji 25-lecia Marynarki Wojennej PRL. Prócz prac trałowych okręt wykorzystywano do pełnienia służby dozorowej, m.in. rejonu Cieśnin Duńskich, a także wspólnych ćwiczeń z jednostkami 2. Brygady Okrętów Desantowych. W drugiej połowie sierpnia 1970 roku okręt wziął udział w poszukiwaniu brytyjskich min niekontaktowych na wodach międzynarodowych w Zatoce Meklemburskiej. Latem 1972 roku zadaniem jednostki było sprawdzenie północnego toru wodnego Świnoujścia, z którego korzystały promy pasażerskie. W kolejnych latach służby okręt wielokrotnie uczestniczył w ćwiczeniach zabezpieczania desantu, rejsach szkoleniowych z podchorążymi Wyższej Szkoły Marynarki Wojennej na pokładzie i uciążliwych, wielodniowych rejsach dozorowych. Trałowiec przeplatał rutynową służbę wizytami zagranicznymi, odwiedzając Sztokholm we wrześniu 1962 roku, Bałtyjsk w maju 1965 roku, Londyn w maju 1977 roku oraz Stralsund, Warnemünde, Rostock i Wismar w maju 1978 roku. W czerwcu 1975 roku trałowiec uczestniczył w ćwiczeniach o kryptonimie Posejdon-75. W dniach 4–26 maja 1983 roku okręt wziął udział w wielkich ćwiczeniach sił Marynarki Wojennej o kryptonimie Reda-83.
Podczas długoletniej służby modernizacji poddano wyposażenie radioelektroniczne okrętu: w latach 70. radar Lin-M został zastąpiony nowszym TRN-823, radiostację R-609 wymieniono na R-619, zamontowano też w miejsce radionamiernika ARP-50-1,2M odbiorniki brytyjskiego systemu radionawigacyjnego Decca. W latach 80. usunięto przestarzały system radionawigacji Rym-K, zastępując go nowocześniejszym Bras (z odbiornikiem Hałs) oraz dodano kolejną stację radiolokacyjną SRN-206. Jednostka została wycofana ze służby po ponad 30-letnim okresie eksploatacji 18 maja 1990 roku, a następnie – po zdemontowaniu w świnoujskim porcie zdatnego do użytku uzbrojenia i wyposażenia – złomowana.

</doc>
<doc id="427927" url="https://pl.wikipedia.org/wiki?curid=427927" title="Tytuł egzekucyjny">
Tytuł egzekucyjny

Tytuł egzekucyjny – orzeczenie sądowe lub inny dokument urzędowy stwierdzający:
Tytuł egzekucyjny w sposób wyraźny i jednoznaczny określa ponadto, kto jest wierzycielem, a kto dłużnikiem. Tytuł egzekucyjny, po nadaniu mu przez właściwy sąd klauzuli wykonalności, staje się tytułem wykonawczym, który stanowi podstawę do wszczęcia i prowadzenia egzekucji w trybie przepisów o postępowaniu egzekucyjnym. Katalog tytułów egzekucyjnych zawiera art. 777 Kodeksu postępowania cywilnego (dalej jako kpc).
Wyłączenia.
Aby dokument został uznany za tytuł egzekucyjny, nie wystarczy spełnienie kryteriów formalnych. Nie każdy wyrok czy ugoda nadają się do egzekucji. Dlatego też doktryna i judykatura stworzyły zbiór wymagań materialnych, które muszą być spełnione, by dokument wymieniony w art. 777 kpc, czy w innych ustawach, mógł stanowić tytuł egzekucyjny. W szczególności wymaga się, by wyraźnie oznaczał strony, dokładnie określał świadczenie, czyli zachowanie się dłużnika oraz był sformułowany w sposób zrozumiały i możliwy do wykonania pod względem faktycznym i prawnym.
Wśród dokumentów spełniających wymagania formalne, ale niespełniających materialnych, przykładowo wymienia się wyrok ustalający istnienie bądź nieistnienie stosunku prawnego. Wyrok taki nie określa świadczenia, tylko ustala, że dany stosunek prawny między stronami istnieje. Podobnie wyrok ustalający ojcostwo nie określa świadczenia. Wyroki te mogą stanowić tytuł egzekucyjny jedynie w zakresie zwrotu kosztów procesu, w tym zwrotu kosztów zastępstwa prawnego. Stąd też sąd nadając klauzulę wykonalności takiemu orzeczeniu zaznaczy w niej, że egzekucji podlega punkt dotyczący kosztów.
Zgodnie z orzecznictwem Sądu Najwyższego, jeśli dokument nie spełnia wymagań materialnych, nie może być mu nadana klauzula wykonalności.

</doc>
<doc id="427928" url="https://pl.wikipedia.org/wiki?curid=427928" title="Herb Trzyńca">
Herb Trzyńca

Herb Trzyńca (czes. "Třinec") w Czechach został zatwierdzony prawie czterdzieści lat po nadaniu gminie praw miejskich – w 1969 roku.
Składa się on ze złotego orła Piastów cieszyńskich na błękitnym tle – symbolu Śląska Cieszyńskiego oraz wkomponowanego weń emblematu Huty trzynieckiej.

</doc>
<doc id="427929" url="https://pl.wikipedia.org/wiki?curid=427929" title="Suchorze">
Suchorze

Suchorze (kaszb. "Sëchòrzé", niem. "Zuckers") – osada w Polsce położona w województwie pomorskim, w powiecie bytowskim, w gminie Trzebielino, przy skrzyżowaniu drogi krajowej nr 21 (Ustka–Miastko) z drogą wojewódzką nr 209. Miejscowość jest siedzibą sołectwa Suchorze w którego skład wchodzą również Moczydło, Uliszkowice i Zielin Górny.
Historia.
Suchorze należało do rodu Massowów. Kolonizacja ziem należących do tego rodu rozpoczęła się w XIII-XIV wieku. Na początku XVII wieku tereny Pojezierza Bytowskiego były niepokojone przez wojska szwedzkie. Z powodu rabunków i kontrybucji miejscowi chłopi uciekali do lasów, a wsie pustoszały. Pastor z Cetynia opisywał ją wówczas w taki sposób: „Mieszka w niej 10 chłopów, z czego 6 gospodarstw jest pustych, ani stajni ani domów. Role i pola należące do wsi porosłe są częściowo lasem, a niektóre grunta piaskiem zaniosło”. Rozwój wsi nastąpił pod koniec XIX wieku gdy wybudowano obie szosy i zintensyfikowany został ruch drogowy. Niegdyś Suchorze słynęło z karczmy-zajazdu, chętnie odwiedzanego przez przejeżdżających tędy miastczan i bytowian.
W latach 1975–1998 miejscowość administracyjnie należała do województwa słupskiego.
Przyroda.
Miejscowość obfituje w pomniki przyrody. Rośną tu: lipa drobnolistna, jesion wyniosły oraz dęby szypułkowe.

</doc>
<doc id="427932" url="https://pl.wikipedia.org/wiki?curid=427932" title="Skalica">
Skalica



</doc>
<doc id="427937" url="https://pl.wikipedia.org/wiki?curid=427937" title="Octave Lapize">
Octave Lapize

Louis Octave Lapize (ur. 24 października 1887 w Paryżu, zm. 14 lipca 1917 w Toul) – francuski kolarz szosowy, torowy i przełajowy. Jego największym sukcesem było zwycięstwo w klasyfikacji generalnej Tour de France w 1910 roku (pierwszy Tour poprowadzony przez Pireneje).
Inne osiągnięcia.
W latach 1909 oraz 1911-1914 brał udział w Tour de France, za każdym razem jednak wycofywał się z wyścigu. Był niskiego wzrostu – miał 165 cm.
Na początku I wojny światowej Octave Lapize został wcielony do służby wojskowej. 14 lipca 1917 zginął podczas walki powietrznej nad Pont-à-Mousson, niedaleko miejscowości Toul.

</doc>
<doc id="427940" url="https://pl.wikipedia.org/wiki?curid=427940" title="Jazz Jack Rabbit">
Jazz Jack Rabbit



</doc>
<doc id="427943" url="https://pl.wikipedia.org/wiki?curid=427943" title="Banska Bystrica">
Banska Bystrica



</doc>
<doc id="427948" url="https://pl.wikipedia.org/wiki?curid=427948" title="Hymn Republiki Korei">
Hymn Republiki Korei



</doc>
<doc id="427949" url="https://pl.wikipedia.org/wiki?curid=427949" title="Park Słowiański (Gorzów Wielkopolski)">
Park Słowiański (Gorzów Wielkopolski)

Park Słowiański – położony jest w północno-zachodniej części Gorzowa Wielkopolskiego na pograniczu dzielnic Nowe Miasto i osiedla Staszica. Zajmuje powierzchnię ok. 37 ha. Założony został w 1903 roku. Rośnie tutaj wiele gatunków roślin drzew i krzewów m.in. topola czarna.
Obecnie blisko parku znajduje się Centrum Sportowo-Rehabilitacyjne Słowianka, oraz cmentarz komunalny. Przez park biegnie ulica Słowiańska będąca częścią tzw. trasy średnicowej. 

</doc>
<doc id="427951" url="https://pl.wikipedia.org/wiki?curid=427951" title="Turioj">
Turioj

Turioj (gr. "Thurioi", łac. "Thurii" albo "Thurium") – miasto greckie w Wielkiej Grecji w pobliżu pozostałości starszego Sybaris. Zawdzięczało swoje początki podjętej w 452 p.n.e. przez sybaryckich wygnańców i ich potomków próbie zasiedlenia na nowo ich dawnej ojczyzny. 
Nowo powstała osada została zniszczona przez miasto Krotonę, ale Ateńczycy użyczyli pomocy zbiegom i w 443 p.n.e. Perykles wysłał do Turioj grupę kolonistów z różnych regionów Grecji, wśród których byli Herodot i mówca Lizjasz. Powstająca kolonia została zaprojektowana przez Hippodamosa, który także w niej zamieszkał.

</doc>
<doc id="427953" url="https://pl.wikipedia.org/wiki?curid=427953" title="Park im. Kopernika">
Park im. Kopernika



</doc>
<doc id="427955" url="https://pl.wikipedia.org/wiki?curid=427955" title="Park im. Siemiradzkiego">
Park im. Siemiradzkiego



</doc>
<doc id="427956" url="https://pl.wikipedia.org/wiki?curid=427956" title="Michael Brown (piłkarz)">
Michael Brown (piłkarz)

Michael Robert Brown (ur. 25 stycznia 1977 w Hartlepool) – angielski piłkarz występujący na pozycji pomocnika w Port Vale.

</doc>
<doc id="427957" url="https://pl.wikipedia.org/wiki?curid=427957" title="Skwer im. Ireny Dowgielewiczowej">
Skwer im. Ireny Dowgielewiczowej



</doc>
<doc id="427958" url="https://pl.wikipedia.org/wiki?curid=427958" title="Stieńka Razin">
Stieńka Razin

Stiepan Timofiejewicz Razin (ros. "Степа́н Тимофе́евич Ра́зин, Сте́нька Разин") znany lepiej jako Stieńka Razin (ur. ok. 1630 w Stanicy Zimowiejskiej, zm. w Moskwie) – kozak doński, przywódca powstania kozaków i chłopów rosyjskich przeciwko carskiemu samodzierżawiu w 1665 roku.
Stieńka Razin jest bohaterem pieśni "Stieńka Razin" znanej także pod tytułem "Волга, Волга, мать родная" (pol. tłum.: "Wołga, Wołga...") oraz pierwszego rosyjskiego filmu fabularnego "Stieńka Razin" ("Стенька Разин") nakręconego w roku 1908. O jego śmierci traktuje utwór Wolnej Grupy Bukowina "Stieńka Riazin". Aleksandr Głazunow poświęcił mu poemat symfoniczny "Stenka Razin" op. 13 zadedykowany pamięci Aleksandra Borodina

</doc>
<doc id="427959" url="https://pl.wikipedia.org/wiki?curid=427959" title="Kwangju (metropolia w Republice Korei)">
Kwangju (metropolia w Republice Korei)



</doc>
<doc id="427960" url="https://pl.wikipedia.org/wiki?curid=427960" title="Morskie wody wewnętrzne">
Morskie wody wewnętrzne

Morskie wody wewnętrzne – wody znajdujące się między lądem a wewnętrzną granicą (linią podstawową) morza terytorialnego.
Zalicza się do nich zatoki morskie o określonej szerokości, zatoki historyczne oraz wody portów morskich (akwatoria). Podlegają całkowitej i wyłącznej władzy państwa nadbrzeżnego, rozciągającej się również na przestrzeń powietrzną i dno akwenu (administracja morska).
Morskie wody wewnętrzne Polski.
Zasięg polskich, morskich wód wewnętrznych, reguluje ustawa o obszarach morskich Rzeczypospolitej Polskiej i administracji morskiej:
Na podstawie Prawa wodnego, kierując się znaczeniem gospodarczym oraz sposobem wykorzystywania wód, Rada Ministrów określiła granice między śródlądowymi wodami powierzchniowymi a morskimi wodami wewnętrznymi i wodami morza terytorialnego na następujących rzekach i kanałach:
Morskie wody wewnętrzne RP stanowią terytorium Rzeczypospolitej Polskiej.

</doc>
<doc id="427961" url="https://pl.wikipedia.org/wiki?curid=427961" title="Jakub Wejher">
Jakub Wejher



</doc>
<doc id="427962" url="https://pl.wikipedia.org/wiki?curid=427962" title="Podział administracyjny Republiki Korei">
Podział administracyjny Republiki Korei



</doc>
<doc id="427965" url="https://pl.wikipedia.org/wiki?curid=427965" title="Objaw erekcyjny">
Objaw erekcyjny



</doc>
<doc id="427966" url="https://pl.wikipedia.org/wiki?curid=427966" title="G-">
G-



</doc>
