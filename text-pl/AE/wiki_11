<doc id="427971" url="https://pl.wikipedia.org/wiki?curid=427971" title="Skwer Wolności (Gorzów Wielkopolski)">
Skwer Wolności (Gorzów Wielkopolski)

Skwer Wolności – zieleniec o powierzchni 1,7 ha położony w centrum Gorzowa Wielkopolskiego. Jest ograniczony ulicami: Sikorskiego, Orląt Lwowskich, Kosynierów Gdyńskich, oraz Estkowskiego. Skwer został założony na miejscu dawnego cmentarza z 1729 roku. Na skraju skweru przy styku z ul. Sikorskiego znajduje się pomnik Adama Mickiewicza (od 1957) oraz pomnik Józefa Piłsudskiego.

</doc>
<doc id="427973" url="https://pl.wikipedia.org/wiki?curid=427973" title="Jan Lenica">
Jan Lenica

Jan Lenica (ur. 4 stycznia 1928 w Poznaniu, zm. 5 października 2001 w Berlinie) – polski artysta plastyk, scenarzysta, krytyk sztuki, reżyser filmów animowanych.
Jest jednym z twórców polskiej szkoły plakatu. Swoje plakaty, rysunki i grafiki prezentował na wielu wystawach w kraju i za granicą. Otrzymał wiele nagród za twórczość plastyczną (m.in. na Międzynarodowym Biennale Plakatu w Warszawie, festiwalu filmowym w Karlovych Varach).
Lenica blisko współpracował w pierwszym okresie tworzenia filmów animowanych z Walerianem Borowczykiem. Obaj artyści uznawani są dzisiaj za pionierów surrealistycznego kina absurdu.
Jego ojcem był malarz Alfred Lenica, siostra Danuta Konwicka była ilustratorką książek dla dzieci, a żona Teresa Byszewska była plastyczką, tworzyła oryginalne kolaże i grafiki.
Życiorys.
Jan Lenica, syn Alfreda, znakomitego malarza, jednego z twórców abstrakcjonizmu, ukończył średnią szkołę muzyczną w klasie fortepianu, a następnie studia na Wydziale Architektury Politechniki Warszawskiej. Terminował też u ojca, w jego malarskiej pracowni. Debiutował skromnie rysunkami satyrycznymi w tygodniku „Szpilki”. Światowy rozgłos przyniósł mu plakat – był jednym z twórców odnoszącej triumfy polskiej szkoły plakatu. Pracował jako rysownik, publikował teksty krytyczne na temat grafiki, plakatu i karykatury, był redaktorem graficznym tygodnika „Szpilki”. W 1954 został asystentem w katedrze plakatu warszawskiej ASP.
W 1957 zrealizował z Walerianem Borowczykiem pierwszy film animowany. Po zrealizowaniu kilku następnych i kłopotach z wprowadzeniem ich na ekrany, wyjechał na stałe za granicę. Prowadził wykłady na temat plakatu na uniwersytecie Harvarda w Cambridge. Kierował katedrą filmu animowanego na uniwersytecie w Kassel. Był profesorem plakatu i grafiki w Hochschule der Künste w Berlinie. Tam też zmarł 5 października 2001 roku. Pochowany na cmentarzu Powązki Wojskowe w Warszawie (kwatera B35-3-3).
Warto dodać odnośnie do drzewa genealogicznego, że jego dziadem (ze strony matki) był sławny poznański realista ze szkoły monachijskiej Piotr Kubowicz, siostrą zaś była Danuta, mistrzyni ilustracji dla dzieci (szwagrem Lenicy został pisarz i reżyser filmowy Tadeusz Konwicki).
Został odznaczony Medalem 10-lecia Polski Ludowej (1955), Złotym Krzyżem Zasługi (1955) i Krzyżem Oficerskim Orderu Odrodzenia Polski (1994).
Plakacista.
Lenica był autorem określenia „polska szkoła plakatu”, użytego przezeń jako tytuł swego artykułu o polskim plakacie w szwajcarskim „Graphisie”. Bowiem, obok własnej twórczości plastycznej, uprawiał z powodzeniem także krytykę artystyczną. Plakaty Lenicy cechowała ekspresja, ale pojawiała się w nich też nuta sarkastycznej satyry. Ten swoisty klimat jego dzieł sprawiał, że w latach 60. porównywano go do współczesnego mu pokolenia angielskich „młodych gniewnych” (Osborne). Forma plastyczna jego prac wyprzedzała często doświadczenia aktualnej grafikę warsztatową. Lenica dość szybko wykształcił swój własny „charakter pisma” i mimo że podlegał on na przestrzeni dziesięcioleci zrozumiałym przeobrażeniom, to twórczość jego miała zawsze wyraźne indywidualne piętno.
W latach 60. Lenica zaczął stosować styl wycinankowy, który stał mu się szczególnie bliski – reprezentują go m.in. plakaty do „Święta wiosny” i „Ifigenii na Taurydzie” (oba z 1962 r.). Niewiele później w sztuce Lenicy wyraźnie zaistniały wpływy secesji – pierwszą pracą tego rodzaju jest w Willi plakat do „Albana Berga” z 1964 r., bardzo przypominający twórczość zmarłego niedawno wiedeńskiego postmodernisty Friedensreicha Hundertwassera, także inspirującego się secesyjną płynnością form. Ta stylistyka jest też dostrzegalna m.in. w plakatach do „Fausta” (1964 r.) i „Otella” (1968 r.). Secesyjne liternictwo zastosował w plakacie do swego filmu pt. „Adam 2”.
Jan Lenica jest autorem ponad 200 plakatów teatralnych i filmowych. Jednym z najsłynniejszych jest plakat do opery "Wozzeck" Albana Berga wykonany w 1964 roku, nagrodzony złotym medalem na I Międzynarodowym Biennale Plakatu w Warszawie. Praca przedstawia olbrzymią, czerwoną głowę z umieszczonymi pośrodku twarzy szeroko rozwartymi ustami. Poetyka plakatów Lenicy nacechowana jest ironią i absurdem, autor kreował w nich całkiem nową, często groteskową rzeczywistość.
Twórca filmów animowanych.
Sam Lenica, pytany skąd wzięło się nowatorstwo pierwszych wspólnych filmów, nazwanych przez krytykę eksperymentalnymi, powiedział, że być może z nieznajomości dotychczasowego dorobku kina animowanego. Faktem jest jednak, że technika „wycinankowa”, jaką zastosowali w pierwszych filmach z Borowczykiem, a potem sam Lenica w kilku kolejnych, sprawdziła się jako środek przekazu zarówno treści humorystycznych, zabawnych, jak i surrealistycznej groteski, po absurd i grozę rodem z Ionesco i Kafki. Lenicy nie wystarczyła ta formuła i po rozstaniu się z Borowczykiem sięgał po inne formy, realizując filmy kombinowane, aktorskie, filmy z aktorami, ale unieruchomionymi na fotografiach, wreszcie filmy rysunkowe.
Film animowany był w Polsce, przed pojawieniem się filmów Lenicy i Borowczyka, uważany za formę mniej wartościową, rozumiany jako film przeznaczony dla dzieci, bez większych ambicji artystycznych, plastycznych nie mówiąc już o filozoficznych. Na dodatek filmem animowanym rządziła w Polsce ideologia.
Wraz z Walerianem Borowczykiem tworzy w 1957 film „Był sobie raz...”, a w 1958 „Dom”, czyniąc z filmu animowanego sztukę, która może służyć do przekazywania najbardziej skomplikowanych, trudnych i poważnych treści.
Prosty w konstrukcji film „A”, opowiada o walce samotnego człowieka z terrorem pierwszej litery alfabetu. Nietrudno tu odczytać konflikt jednostki z aparatem przemocy. Podobną tematykę znajdziemy w „Panu Głowie”, „Adamie 2”, „Nosorożcu”, czy w filmie „Wyspa R.O.”.
Lenica sam mówił o balansowaniu „między groteską a dramatem”. Do mitu Ikara odwoła się w filmie „Labirynt”, do mitów kultury niższej jak np. Fantomasa w „Fantorro”, absurd istnienia rodem z Kafki poruszy w obrazach „Labirynt”, „A”, „Adam 2” a rodem z Ionesco w takich dziełach jak „Pan Głowa”, „Nosorożec”, surrealistyczne zestawienia przedmiotów rodem z Maxa Ernsta zagoszczą w filmach „Pan Głowa”, „Nowy Janko Muzykant”, „Labirynt”. Z jednej strony mamy piękno i porządek świata secesji („Labirynt”), a z drugiej strony nawiązujący do okupacyjnych przeżyć Lenicy „Krajobraz”, czy groteskowe i groźne postacie z adaptacji „Królu Ubu” A. Jarry’ego.
Mimo wielości technik, tematów i gatunków, styl Lenicy jest jednak łatwo rozpoznawalny.
Źródła i inspiracje filmowe.
Poza zabawą plastyczną, której wzorów szukać możemy choćby w eksperymentalnych filmach lat dwudziestych XX wieku, np. F. Legera, poza poważnym traktowaniem obrazu, nawiązującym do Meliesa, poza nawiązaniem do filmów Chaplina (człowieczek w meloniku pojawia się w wielu filmach Lenicy, począwszy od debiutanckiego), poza żartami z klisz kulturowych („Nowy Janko Muzykant”, „Fantorro – ostatni sprawiedliwy”) czy surrealistyczną zabawą jak w Martwej naturze, we wszystkich prawie filmach Lenicy odczytujemy głębsze przesłanie.
„Był sobie raz…” i „Dom”, pierwszy i trzeci film Lenicy i Borowczyka, posiadały i w formie i w treści wiele elementów jakby się wydawało nowoczesnych. Zrywały z obowiązującym w filmie animowanym baśniową formułą. Były w zasadzie pozbawione fabuły, a więc w tym sensie bliskie abstrakcji. Ponadto w „Był sobie raz…” poczynili bezpośrednie aluzje do malarstwa abstrakcyjnego i muzyki jazzowej.
Lenica trzymał się zawsze tej samej zasady, nie ulegał nowinkom. Jego krąg inspiracji literackich jest dość oczywisty: Kafka (jego nazwisko ukazuje się nawet na szyldzie w „Labiryncie”), Bruno Schulz, Witold Gombrowicz, Stefan Themerson, Sławomir Mrożek, André Pieyre de Mandiargues, Ionesco, Jarry. Bardziej skomplikowany jest plastyczny rodowód tych wizji. Można wskazać, co najmniej cztery takie źródła: dziewiętnastowieczna grafika ilustracyjna, prehistoria i początki kina, secesja oraz sztuka naiwna. Nie znaczy to, ze plastyka filmów Lenicy opiera się na jednej recepcie. Przechodziła ona różne ewolucje, podobnie jak jego twórczość graficzna. Nowatorstwo Lenicy i Borowczyka polegało przede wszystkim na nobilitowaniu plastyki jako podstawowego komponentu filmu animowanego. Wcześniej była ona elementem podrzędnym w stosunku do warstwy literackiej filmu. Przenieśli na grunt animacji, język plakatowej metafory, skrótu graficznego. Zakończenie „Pana Głowy” należy już do przykładów klasycznych.

</doc>
<doc id="427974" url="https://pl.wikipedia.org/wiki?curid=427974" title="Park Zacisze (Gorzów Wielkopolski)">
Park Zacisze (Gorzów Wielkopolski)

 Park Zacisze to park położony w północno-zachodniej części Gorzowa Wielkopolskiego. Ograniczają go ulice: Zacisze, aleja Odrodzenia, Wyszyńskiego, Wróblewskiego. Znajduje się w nim mały dirt park zbudowany przez miejscowych rowerzystów, oraz punkt widokowy Kozacza Góra. Park ma charakter lasu komunalnego. Zajmuje powierzchnię ok. 13 ha.

</doc>
<doc id="427976" url="https://pl.wikipedia.org/wiki?curid=427976" title="07 zgłoś się">
07 zgłoś się

07 zgłoś się – polski serial kryminalny wyprodukowany przez Telewizję Polską i emitowany przez TVP1 w pięciu seriach od 25 listopada 1976 do 25 maja 1989. Głównym reżyserem, a także współautorem scenariusza tego serialu był Krzysztof Szmagier. W głównej roli – porucznika Sławomira Borewicza – wystąpił Bronisław Cieślak. Serial i jego główny bohater cieszyli się w Polsce dużą popularnością. Muzycznym motywem przewodnim serialu jest utwór Alicji Majewskiej „Przed nocą i mgłą”, a właściwie wykonywana przez Włodzimierza Korcza sekcja na saksofonie z tego utworu. Pełna wersja piosenki pojawiła się w serialu tylko w odcinku „Strzał na dancingu”.
Produkcja.
Przy decyzji wskazującej osobę odgrywającą główną rolę porucznika Borewicza reżyser Krzysztof Szmagier miał do dyspozycji aktorów zawodowych, aczkolwiek wybrał wykonującego zawód dziennikarza, Bronisława Cieślaka (wcześniej zagrał on tylko w serialu pt. "Znaki szczególne" z 1976), uznając go za "prawdziwy typ aktorski" (czyli "ktoś, komu wierzy się, gdy mówi z ekranu"). Według relacji Cieślaka z 1979 nie poczynił on specjalnych przygotowań do wcielenia się w rolę oficera Milicji Obywatelskiej. Zgodnie z jego słowami zagrał tę rolę tak, jak sobie sam wyobrażał pracę śledczego, a jedyne co ćwiczył, to przez trzy dni poślizgi w kierowaniu Fiatem 132. Innych czynności, jak np. posługiwanie się służbową krótkofalówką, nauczył się już w trakcie trwania zdjęć do serialu. Zgodnie ze swoją wypowiedzią, Cieślak zdecydował się na przyjęcie roli w serialu pod warunkiem, że będzie on "twardy, męski", uznając to za kanony reprezentowanego gatunku, co dotyczy także brutalności języka ukazanego w produkcji.
Całość serialu składa się z kilku serii, produkowanych co kilka lat w dekadzie lat 70. i 80. XX wieku. Pierwsze cztery odcinki wyprodukowano w 1976, kolejne pięć (5-9) w 1979, następnie ponownie pięć (10-14) w 1982, potem cztery (15-18) w 1984 oraz finalnie trzy (19-21) w 1989. W zapowiedzi prasowej czterech nowych odcinków serialu czwartej serii w 1984 podano tytuły odcinków, wśród których odcinki 15-17 nazwano poprawnie, zaś czwarty nazwano „Tragicznie bzdurny pomysł”.
W trakcie pracy nad serialem korzystano ze wszechstronnej pomocy Milicji Obywatelskiej. Wsparcie przejawiało się w konsultacji na etapie pisania scenariusza, a potem przy realizacji, a także w udostępnianiu radiowozów, helikopterów, broni palnej, kajdanek. Według relacji Krzysztofa Szmagiera resort Ministerstwa Spraw Wewnętrznych stawał po stronie twórcy w przypadkach próby cenzurowania scen z serialu.
Charakterystyka.
Fabuła serialu dotyczy działalności funkcjonariuszy MO Komendy Stołecznej Milicji Obywatelskiej – późniejszego Stołecznego Urzędu Spraw Wewnętrznych. Głównym bohaterem jest porucznik Sławomir Borewicz, zaś każdy odcinek stanowi osobną sprawę, w której prowadzi śledztwo. Tytułowe „07” pochodzi od kryptonimu Borewicza w komunikacji radiowej milicji.
Pomysł serialu zaczerpnięto z popularnej w PRL serii opowiadań kryminalnych "Ewa wzywa 07", tomiki z tej serii posłużyły za pierwowzory scenariuszy do wielu odcinków. Serial pierwotnie miał nazywać się "Przygody porucznika Wolskiego" ale ostatecznie tytuł cyklu zaczerpnięto od odzewu wywoławczego dyspozytorni MO. Imię „Ewa” z serii literackiej zostało użyte w tytule na cześć żony jednego z pomysłodawców serii, Zbigniewa Gabińskiego.
Mimo zaprzeczeń twórców "07 zgłoś się", serial zyskał opinię serialu nakręconego na zamówienie władz PRL w celu pozytywnego przedstawienia funkcjonariuszy MO w oczach opinii publicznej. Zdaniem osób wysuwających zarzuty serial miał sprawić, by Polacy polubili milicjantów. Wśród argumentów przemawiających na rzecz propagandowego charakteru filmu wymienia się wypowiadane na ekranie dowcipy o milicjantach, przedstawianie MO jako odpowiednika istniejącej w krajach Zachodu policji, pojawiające się w serialu osoby o „nieprawomyślnym” pochodzeniu (taksówkarz-kresowiak, profesor uniwersytetu w Wilnie, żołnierz PSZ na Zachodzie, sybiraczka, partyzant antykomunistycznego podziemia itp.) czy nawiązania do kościelnych sakramentów udzielanych mniej lub bardziej jawnie milicjantom. Pomimo przychylnego i propagandowego nastawienia serialu wobec PRL, w filmie pojawiają się nawiązania i symbole pochodzące ze świata zachodniego, widoczne w Polsce lat 70.: puszka Coca-Coli, porucznik Borewicz nosi amerykańską kurtkę wojskową M65 i używa kosmetyków Old Spice, a kobiety – perfum Niny Ricci.
Przedmiotem innego politycznego zarzutu jest tytuł serii, uważany za celowo dobrany tak, aby por. Borewicz (kryptonim „07”) przyćmił bohatera cyklu filmów o Jamesie Bondzie (kryptonim „007”), uważanych w PRL za antysocjalistyczne. Jednakże, jak stwierdził Bronisław Cieślak, tytuł produkcji nie był polską odpowiedzią na popularność filmów o agencie 007, a jedynie nawiązaniem do radiowego numeru wywoławczego dla operacyjnych jednostek Milicji Obywatelskiej stosowanego w miastach wojewódzkich.
Obsada aktorska.
Role główne.
Jedyną postacią występującą we wszystkich 21 odcinkach serialu jest główny bohater, porucznik Borewicz, w którego rolę wcielił się Bronisław Cieślak. Obok niego główne role zagrali aktorzy wcielający się w funkcjonariuszy milicji, dowodzący bądź współpracujący z Borewiczem. Byli to w szczególności Zdzisław Tobiasz jako major Wołczyk (odc. 1–6, 8, 10–17, 19–20) i Zdzisław Kozień jako porucznik Antoni Zubek (odc. 1–14). Tego ostatniego zastąpił później Jerzy Rogalski jako porucznik Waldemar Jaszczuk (odc. 15–21). W rolę współpracowniczki Borewicza wcieliła się Ewa Kuzyk-Florczak jako sierżant Ewa Olszańska (odc. 5–13, 15–18), po niej zaś rolę kobiecego partnera w służbie kontynuowała Hanna Dunowska jako sierżant Anna Sikora (odc. 19–21). Ponadto kilkakrotnie pojawiła się Elżbieta Kijowska w roli prokurator Zofii Ołdakowskiej (w odc. 12–13, 17–18). W ostatnich odcinkach występował także profesjonalista w odgrywanej roli – Jerzy Dziewulski jako komandos Jurek, szef brygady antyterrorystycznej (odc. 18–21).
Role epizodyczne.
W serialu wystąpiła plejada polskich artystów. W każdym z odcinków pojawił się rozpoznawalny aktor bądź aktorka.
Charakterystyczny dla tego serialu był fakt, że aż kilkunastu aktorów wystąpiło w różnych odcinkach, wcielając się w role innych postaci. Największy udział pod tym względem miał Mariusz Gorczyński, który zagrał role tej samej postaci w odc. 2 i 13 oraz innych w odc. 15, 20, a także wykonał partie dubbingu w odc. 1, 11, 13, 14, 16, 19, 20, 21. Innymi aktorami pojawiającymi się w kilku odcinkach byli: Aleksandra Leszczyńska (1, 3–4), Andrzej Szenajch (1, 10, 16, 21), Józef Korzeniowski (1, 8, 11, 15), Wiesław Drzewicz (13, 17, 21), Zygmunt Fok (5, 11, 14, 16), Ewa Szykulska (9, 13), Artur Barciś (11, 20), Piotr Fronczewski (14, 15, 19), Tatiana Sosna-Sarno (10, 18, 19), Hanna Stankówna (5–6, 16), Zbigniew Buczkowski (9, 13, 18, 20), Barbara Brylska (4, 21), Irena Kownas (7, 12, 16), Andrzej Niemirski (19, 20, 21), Ryszard Gajewski (10, 11–12), Czesław Mroczek (6, 12, 14), Andrzej Żółkiewski (rola milicjanta w odc. 17, 19, inna postać w odc. 14), Andrzej Szaciłło (15, 16, 19), Mariusz Leszczyński (16, 19, 20), Maria Probosz (17, 18, 20), Bolesław Idziak (9, 14), Aleksander Gawroński (13, 17, 19, 20), Aleksandra Koncewicz (7, 11), Helena Kowalczykowa (12, 18), Ewa Szewczyk (7, 11), Bożena Walter (12, 15), Roman Kosierkiewicz (jako milicjant w odc. 2–4, inne role w odc. 14, 16), Agata Rzeszewska (18, 19), Jerzy Molga (18, 19), Andrzej Chrzanowski (6, 16), Zdzisław Szymański (dubbing w odc. 1, role w odc. 7, 17), Zbigniew Korepta (9, 18), Marcin Rogoziński (15–17), Tomasz Grochoczyński (1 i 14), Monika Borys (20, 21), Laura Łącz (14, 21), Katarzyna Walter (11). W większości przypadków aktorzy ci odtwarzają postaci w tym samym emploi (np. Wiesław Drzewicz, Zbigniew Buczkowski czy Aleksander Gawroński w rolach meneli i pijaczków), ale w kilku przypadkach wybitni aktorzy tworzą zupełnie różne postaci (np. Ewa Szykulska jako trywialna prostytutka w odc. 9 i wytworna dyrektorka w odc. 13, Barbara Brylska jako zagubiona dziewczyna w odc. 4 i cyniczna kobieta w odc. 21, Piotr Fronczewski jako sutener w odc. 14 i ideowy policjant w odc. 19).
Lista odcinków.
1. "Major opóźnia akcję".
Premiera: 25 listopada 1976
Porucznik Borewicz, działając incognito, staje się „człowiekiem z przeszłością” – wychodzi z więzienia i zostaje współpracownikiem gangstera „Inżyniera”, prowadzącego nielegalne interesy (skup dewiz, przemyt ikon, złota i dzieł sztuki). Pracując dla niego zajmuje się „czarną robotą”: ściąganiem długów, wymuszeniami przemocą, trzymaniem w ryzach krnąbrnych gangsterów z Wybrzeża (m.in. w Sopocie). Milicja nie ma dowodów na działalność gangu. W końcu Borewicz osobiście poznaje swojego pracodawcę – „Inżyniera”, który awansuje go w hierarchii i zatrudnia go do odzyskiwania długów. Następnie Iza, wspólniczka „Inżyniera”, proponuje Borewiczowi przystąpienie do konkurencji kierowanej przez jej dawnego wspólnika „Czarnego”. Kiedy porucznik wie już bardzo dużo o gangsterach, następuje ich aresztowanie. Okazuje się, że Borewicz zdołał wniknąć w półświatek tak głęboko, ponieważ nie był w Polsce rozpoznawalny z racji nieobecności w kraju (dotychczas przebywał na placówce MHZ w Anglii). Jego przełożony major Wołczyk gratuluje mu wykonania zadania i przedstawia go porucznikowi Zubkowi jako jego nowego współpracownika.
2. "Wisior".
Premiera: 2 grudnia 1976
Podczas napadu na sklep jubilerski w Warszawie, wraz z innymi precjozami zostaje skradziony piękny wisior z drogocennym brylantem (3 karaty, o wartości 800 000 zł). (W akcji filmu występuje komiczna niekonsekwencja – napad ma miejsce na placu Konstytucji, a po chwili milicyjny radiowóz pędzi ul. Marszałkowską w przeciwnym kierunku, a mianowicie placu Dzierżyńskiego, dziś Bankowego). Następnie, wskutek splotu różnych wypadków, wisior przechodzi z rąk do rąk, nie przynosząc jednak szczęścia jego kolejnym posiadaczom. Podczas ucieczki po napadzie ginie jeden z bandytów, a poturbowany zostaje osobnik, który ukradł wisior bandytom. Nieporozumienia wewnątrz bandy prowadzą do kolejnych morderstw. Ostatecznie milicja aresztuje jedynego pozostałego przy życiu sprawcę napadu. Udaje się również odzyskać brylantowy wisior, który został przypadkowo porzucony w taksówce.
3. "Dziwny wypadek".
Premiera: 9 grudnia 1976
Z niewyjaśnionych motywów w niedługim czasie w Warszawie zostaje skradzionych 11 samochodów osobowych. Śledczy łączą wstępnie kradzieże ze zgłoszeniami uszkodzeń innych aut w PZU. Następnie porucznicy Borewicz i Zubek otrzymują zgłoszenie wypadku samochodowego – kierujący VW Garbusem docent Wereda uważa, że potrącił śmiertelnie mężczyznę. Niedaleko miejsca rzekomego potrącenia stoi rozbity samochód marki Opel, a porucznik Zubek znajduje ukryte w zaroślach obok jezdni zwłoki młodej dziewczyny, 20-letniej Jolki Helsztyńskiej. W zeznaniach Weredy nic się nie zgadza. Idąc tropem przeszłości Helsztyńskiej, Borewicz odkrywa jej powiązania z gangiem złodziei samochodów. Kryminalista Dudziak posługujący się skradzionym dowodem na nazwisko Wolniak prowadzi warsztat, w którym przerabia skradzione auta. Jak się okazuje, Jolka celowo poderwała w barze mężczyznę, właściciela Opla, którego szajka chciała ukraść. Kobieta z mężczyzną odjeżdżają – niestety, na tylnym siedzeniu ukrył się Dudziak, który w ustronnym miejscu morduje mężczyznę. Kierując brawurowo autem Dudziak powoduje wypadek, w wyniku którego ginie Jolka. Dudziak zwłoki posiadacza samochodu podrzuca na jezdnię, by upozorować wypadek, a zwłoki Jolki ukrywa w krzakach. Zaplątanie w zeznaniach docenta Weredy wynikało zaś z zamiaru zatajenia związku z kochanką, a jego obecność przy zwłokach była przypadkowa i nie miał związku ze sprawą. Porucznik Borewicz w warsztacie rozbija szajkę, której szefem, jak się okazało, był dziadek Jolki.
4. "300 tysięcy w nowych banknotach".
Premiera: 16 grudnia 1976
Anonimowy szantażysta żąda od reżysera Sucheckiego 200 tys. zł grożąc, że w przypadku niezapłacenia ujawni kompromitujące fakty. Suchecki nie poddaje się groźbie przestępcy. Szantażysta uśmierca więc psa Sucheckiego w ogrodzie nocą pod domem. Suchecki zgłasza tę sprawę na milicję. Wówczas szantażysta podwyższa stawkę i żąda 300 tys. zł. Porucznik Borewicz wraz ze współpracownikami decydują się na podłożenie fałszywych pieniędzy wyciętych z gazety. Szantażysta nie podejmuje jednak okupu. Porucznik Borewicz typuje krąg podejrzanych: według niego szantażystą może być partnerka Sucheckiego, Ewa, jego córka Magda, syn Krzysztof, kasjerka PKO i jej chłopak oraz dawny narzeczony Ewy. Wobec nasilania się działań szantażysty, śledczy decydują się przekazać mu żądaną sumę. Złożony przy drodze okup podejmuje niespodziewanie wyszkolony do tego celu owczarek niemiecki, który następnie zostaje odnaleziony ranny. Po jego opatrzeniu Borewicz inscenizuje konfrontację psa z podejrzanymi osobami z kręgu domu Sucheckich, podczas której zwierzę przyjaźnie siada obok Ewy. Następnie dochodzi do wykrycia szantażysty. Okazuje się nim Henryk – były kochanek Ewy i przyjaciel domu Sucheckich. Uciekając, rani milicjanta i oddala się milicyjnym pojazdem, jednak ostatecznie zostaje zatrzymany po pościgu w piętrowym parkingu.
5. "24 godziny śledztwa".
Premiera: 8 września 1979
Porucznik Borewicz wyjaśnia sprawę zagadkowego zabójstwa młodej dziewczyny, która została zamordowana wieczorem, zimową porą w drodze powrotnej z pracy do domu. Pierwsze podejrzenie pada na jej przyjaciela, Adama Fordona, oraz na jego opiekuna, Łukasza Ulińskiego – byłego oficera, a obecnie instruktora jazdy konnej. Po żmudnym śledztwie okazuje się, że zabójcą jest zbiegły z więzienia Anatol Kapicki, który znał Fordona ze wspólnego pobytu w domu poprawczym i przybył do niego, żądając pomocy. Śledztwo zostaje skutecznie ukończone przez milicjantów w ciągu 24 godzin.
6. "Złoty kielich z rubinami".
Premiera: 15 września 1979
Organa Milicji Obywatelskiej informowane są co pewien czas o wywożonych nielegalnie z Polski cennych dziełach sztuki i sprzedaży ich za granicą (m.in. w Amsterdamie). W związku z tym na przejściu granicznym z Czechosłowacją w Chyżnem śledczy dokonują osobiście kontroli osób jadących docelowo do Budapesztu, dokąd możliwy jest przerzut. Porucznik Borewicz otrzymuje polecenie wyjaśnienia kradzieży renesansowego kielicha mszalnego (wykonanego ze złota, emalii, rubinów) ze skarbca muzeum w Wielbarku. Istnieje podejrzenie, że również będzie wywieziony za granicę. Po żmudnym śledztwie, utrudnionym przez rzucenie podejrzenia o udział w przestępstwie na porucznika Zubka, udaje się ująć sprawczynię – Halinę Malicką, bratanicę profesora Malickiego – i odzyskać drogocenny kielich. Do schwytania dochodzi dopiero po nieudanej akcji na płynącym Bałtykiem promie pasażerskim „Aallotar” (mylny trop dla odwrócenia uwagi) – na warszawskim lotnisku Okęcie.
7. "Brudna sprawa".
Premiera: 22 września 1979
5 grudnia 1976 roku w zagadkowy sposób zostaje zamordowana młoda dziewczyna, 25-letnia Ewa Grabik pseud. „Skarbona”, prostytutka z półświatka. Nazajutrz w mikołajki jej zwłoki odkrywa sąsiad Zenon Janicki. Podejrzenie pada na jej byłego narzeczonego Masłowicza, którego kolejne oświadczyny zostały odrzucone przez Ewę, jako że nie był zbyt majętny. Masłowicz odwiedził ją w ostatni wieczór, a następnie wyproszony śledził ją przez cały wieczór przed morderstwem. Prawdziwym zabójcą okazał się syn sąsiadki, którego z ofiarą łączyły ciemne interesy. Wcześniej w wyniku jego zaniedbania utopiło się dziecko sąsiada Janickiego, zaś oboje z Ewą zataili to i wychowywali córkę Ewy jako dziecko sąsiada. Kiedy Ewa Grabik zaczęła go szantażować, grożąc wyjawieniem sprawy – Sałaciński zgładził ją.
8. "Dlaczego pan zabił moją mamę?".
Premiera: 29 września 1979
16 maja 1978 roku na nadmorskiej plaży w Orłowie, nad brzegiem poniżej klifu zostają znalezione zwłoki nieznanej kobiety, której tożsamości, mimo parotygodniowych poszukiwań, nie udaje się ustalić. Tymczasem do kilku wielkich hoteli nadchodzą listy pisane dziecięcą ręką, z pytaniem "„Dlaczego pan zabił moją mamę?”" (jeden z nich, który otrzymała przypadkowo tancerka Barbara Kałucka, nadany jest w Gdyni i zaadresowany: "„Największy hotel w Gdańsku”"). Dzięki pomocy nauczycieli szkoły podstawowej i po porównaniu charakteru pisma, okazuje się, że pisała je Dorotka Kostrzewska. Matka Joanny Kostrzewskiej (matki dziewczynki) utrzymuje, że jej córka przed dwoma miesiącami wyjechała do Łodzi, zaś ona sama wychowuje wnuczkę. Podczas rozmowy z Borewiczem dziecko nie wie dokładnie, co się stało – tylko tyle, że mama spieszyła się, zabrała wszystkie swoje rzeczy i wyjechała, przed wyjazdem płakała, a nią samą zajęła się babcia. Podejrzenie Borewicza budzi fakt, iż babcia dziewczynki nie jest przejęta utratą rodzonej córki. Śledczym udaje się ustalić zawarcie przez Kostrzewską znajomości z przebywającym w Polsce włoskim iluzjonistą Ferettim. Idąc tym tropem, Borewicz ostatecznie rozpoznaje w kobiecie towarzyszącej Włochowi Joannę Kostrzewską, zwracając przypadkowo uwagę na fakt, że utyka ona na inną nogę niż poprzednio. Okazuje się, że Feretti wcześniej nieumyślnie spowodował śmierć swej żony, zaś Kostrzewska miała z nim wyjechać korzystając z dokumentów ofiary.
9. "Rozkład jazdy".
Premiera: 6 października 1979
W Płocku trwa koncert w restauracji Hotelu „Turystycznego”. 26-letnia piosenkarka z Torunia, Barbara Drecka kończy utwór i wybiega z sali, a za nią idzie Julian Dworczyk (ur. 1952). Zaraz po tym sprzątaczka odkrywa w pokoju hotelowym ciało zamordowanej Dreckiej oraz stojącego nad nią z nożem Dworczyka, który natychmiast ucieka, po czym kradnie samochód klienta stacji benzynowej. Jak się okazuje, Dworczyk uważał się za narzeczonego piosenkarki, jeździł za nią i awanturował się. Po jego zatrzymaniu, porucznik Guriasz jest pewien, że to on dokonał morderstwa. Do Płocka przybywa Borewicz, który – jak się okazuje – poznał już Dworczyka w Warszawie, jako że ten miał już konflikt z prawem. Wyniki sekcji Dreckiej wskazują, że nóż, którym ją zabito, nie został wbity w ciało, lecz rzucony z odległości ok. 3 m. Śledczy docierają do osób znających Drecką i Dworczyka – m.in. Wojteczka „Szklane Oczko” oraz Ewy Rogulskiej, których wypytują. W międzyczasie na stacji Zduńska Wola Karsznice takim samym nożem jak w przypadku Dreckiej został zamordowany pracownik kolei, 39-letni Jan Skórnicki. Wynika stąd, że drugiego zabójstwa nie mógł dokonać Dworczyk przebywający już wówczas w areszcie. Następnie zamordowana zostaje Ewa Rogulska – również rzuconym nożem. Milicjanci nie dostrzegają motywu morderstw. Szukając punktu zaczepienia, Borewicz wypytuje w cyrku o ludzi posiadających szczególne umiejętności mistrzowskich rzutów nożem w samo serce. Dzięki temu trafia na Jana Sulimę. Po bardzo trudnym i żmudnym śledztwie, analizie kartotek z przeszłości okazuje się, że dwie ofiary łączyło coś wspólnego: Drecka (dawniej Kolko) i Skórnicki w 1969 roku spowodowały nieumyślnie śmierć ciężarnej Zofii Sulimy, żony cyrkowego „mistrza nożowniczego”. Dla żartów naszli ją przebrani w domu, a wywołany strach spowodował jej śmierć. Był jednak jeszcze trzeci towarzysz dwójki. Porucznik Borewicz sądzi więc, że „kat” przyjdzie do swej trzeciej ofiary. Przypuszczenie okazuje się słuszne, gdyż Sulima usiłuje zamordować ostatniego sprawcę śmierci swojej małżonki. Podczas tej próby zostaje aresztowany.
10. "Grobowiec rodziny von Rausch".
Premiera: 28 października 1982
Porucznicy Borewicz i Zubek dostają sygnały o powtarzających się włamaniach do grobowców i trumien, w których są zwłoki sprowadzane z Anglii. Ostatni przypadek to włamanie do grobowca starej niemieckiej rodziny von Rausch w Wądowcu, gdzie ostatnio po sprowadzeniu ciała z Anglii pochowany został jeden z jej przedstawicieli. Podczas tego zdarzenia zraniony został kapral MO Zawada, który zainteresowany nocą hałasem na cmentarzu wszedł do grobowca. Badając podobne przypadki, Borewicz ustala, że wszystkie przesyłki są realizowane w Anglii przez to samo przedsiębiorstwo pogrzebowe „Funeral Home” (Londyn W1). Przeglądając zdjęcia z pogrzebu von Rauscha, Borewicz ustala, że była na nim młoda kobieta nieznana nikomu z rodziny. Wkrótce po przesłuchaniu ginie brat von Rauscha, Karol, a przy jego zwłokach są złote 20-dolarówki. Jego eks-żona rozpoznaje kobietę ze zdjęcia: to ich adoptowana córka, 32-letnia Magdalena Cieplik, która dawno odeszła z domu i była zakałą rodziny (m.in. denuncjowała ją). W ten sposób Borewicz wpada na trop Magdy Cieplik i jej wspólnika z Londynu, którzy w trumnach ze zwłokami przemycali do Polski 150–200 złotych monet, kupionych w Londynie i sprzedawanych w Polsce za dolary. Jak się okazuje, monety są fałszywe.
11. "Wagon pocztowy".
Premiera: 4 listopada 1982
Pracownicy stacji kolejowej, podczas postoju pociągu „Chopin” relacji Warszawa Gdańska-Wiedeń, odkrywają, że w wagonie pocztowym leżą nieruchomo trzej konwojujący go pracownicy poczty. Ustalono, że z wagonu zginęły dwa listy wartościowe z zawartością 250 tys. oraz 160 tys. złotych. Okazuje się, że trzej konwojenci w ambulansie zostali uśpieni środkiem nasennym dodanym do piwa. Wydaje się, że mógł to zrobić jeden z nich, w zmowie mógł być wózkarz, który piwo przywiózł, oraz steward, który zaniósł je do wagonu. Decydujący jest rodzaj piwa – w pociągu było dostępne tylko piwo marki „Okocim”, a środek podano w „Żywcu”. Do wagonu wchodził też elektryk. Wreszcie wychodzi na jaw, że jeden z konwojentów, Aleksander Olczak, najpierw wypił piwo niezatrute, ukradł pieniądze i schował je pod podłogą, a potem wypił piwo zatrute. Borewicz zastawia pułapkę i aresztuje nocą sprawcę, który w pozostawionym na bocznicy wagonie zamierza zabrać ukryte w wagonie pieniądze. Motyw zamiany gatunku piwa został w filmie zagmatwany i występują sprzeczności. Wszyscy twierdzą, że pili „Okocim”, ale pozostały opróżnione butelki po „Żywcu”, a trudno zakładać, że konsument mógłby nie pamiętać co pił. W scenie na torach jest kolejna sprzeczność – por. Zubek mówi, że poszkodowani twierdzili, jakoby pili „Żywiec”. Ten motyw w sensie dowodowym jest nietrafiony, bo w każdym przypadku Olczak powinien wyrzucić przez okno wszystkie butelki i milicja nie miałaby żadnych dowodów, a wszystkie podejrzenia skupiłyby się na wózkarzu i stewardzie. Ostatnią sprzecznością jest sposób ukrycia pieniędzy. Olczak ukrył je pod wykładziną, na której później leżał Mazurek ze złamaną ręką, a tuż obok stało krzesło, na którym siedział Bagiński – Olczak musiałby ich odciągnąć w inne miejsce, ukryć pieniądze pod odwiniętą wykładziną, a następnie z powrotem położyć nieprzytomnych w tych samych miejscach.
12. "Ścigany przez samego siebie".
Premiera: 11 listopada 1982
W jednej z warszawskich kamienic dochodzi do tragedii – podczas mycia okna z trzeciego piętra wypada na dziedziniec Maria Jagodzińska, na co dzień opiekująca się chorym mężem na wózku (rzekomo choruje na sclerosis multiplex), który w czasie wypadku na chwilę opuszcza mieszkanie. Mimo że wygląda to na samobójstwo, zeznania sąsiadów wskazują na dziwne okoliczności: zgaszone światło w mieszkaniu po wypadnięciu ofiary, długa nieobecność męża, buty na jego nogach, podczas gdy normalnie miał kapcie. Sekcja zwłok wskazuje na udar serca ofiary. Okazuje się, że siostra ofiary, Klementyna, kochała Henryka, jednak on wybrał Marię. Następnie Klementyna Nawrocka zostaje zamordowana podczas kąpieli w wannie. Podwójnym mordercą okazuje się Jagodziński, który zgładził obie ofiary, gdyż mogły ujawnić szczegóły z przeszłości, jako że był także sprawcą napadu pod bankiem podczas zimy stulecia 1978/1979. Morderca ucieka z mieszkania, ale zostaje zastrzelony przy próbie nielegalnego przekroczenia granicy w Chyżnem.
W odcinku zarysowany jest również wątek osobisty Borewicza, podane są fakty z jego przeszłości, informacje o związkach uczuciowych porucznika oraz przedstawione jest spotkanie z byłą żoną – obecnie zamężną z obywatelem Libanu – która w przeszłości rzekomo miała być w ciąży z Borewiczem.
13. "Strzał na dancingu".
Premiera: 18 listopada 1982
Po wizycie u znajomej dentystki Borewicz umawia się z nią na wieczór w restauracji. Zanim dociera na miejsce, dochodzi tam do zabójstwa – podczas dancingu w tańcu zostaje zastrzelony jeden z gości, Mieczysław Romski, przy którym znaleziono znaczną sumę pieniędzy. Na miejscu milicja odnajduje pistolet Browning, a następnie dochodzi do włamania do mieszkania zamordowanego, które zostaje splądrowane w poszukiwaniu „żółtej teczki”, zawierającej tajemnicze materiały. W trakcie śledztwa wielu przesłuchiwanych zeznaje, że zawierała ona dane obciążające szereg znanych osób, które najprawdopodobniej były szantażowane przez zamordowanego. Milicja otrzymuje anonim informujący o zadowoleniu w półświatku ze śmierci Romskiego, który szantażował majętne osoby. Podczas śledztwa Borewicz wraz z sierżant Olszańską udając parę odwiedzają nielegalne kasyno prowadzone przez mecenasa Stolarskiego, czym naraża się wysoko postawionym osobom. Śledztwo zatacza coraz szersze kręgi. Porucznik Borewicz odkrywa zupełnie niespodziewane aspekty sprawy. Szantażowani, obawiając się oskarżenia o zabójstwo, są skłonni ujawnić przypuszczalnego sprawcę morderstwa. W trakcie śledztwa podejmowane są próby przekupienia Borewicza, aby zrezygnował lub umorzył śledztwo. Morderczynią okazuje się piosenkarka Maria Kowalewicz, z domu Rozłucka, występująca na scenie pod pseudonimem "Maria Anna". Przed laty, jako Marta Łucka była w Trójmieście prostytutką związaną z Romskim. Po aresztowaniu Romskiego uciekła i zmieniła nazwisko, jednak Romski ją odnalazł i szantażując, próbował zmusić do powrotu do "zawodu".
14. "Hieny".
Premiera: 25 listopada 1982
Porucznik Borewicz zostaje oddelegowany do ośrodka kempingowego na Mazurach, aby na miejscu incognito sprawdzić informacje o działającej tam grupie przestępczej. Na miejscu przedstawia się jako Sławek Markiewicz i podejmuje pracę ratownika, a przyjmuje go kierownik ośrodka nad jeziorem Robert Walasek. Jednej nocy po kłótni z dziewczyną, Lidką Dorecką, wyjeżdża z ośrodka Kazio, kolega Walaska. Jest śledzony przed dwóch osobników i zepchnięty w aucie z drogi, w wyniku czego ginie. Po tym zdarzeniu do ośrodka zostaje wysłany drogą oficjalną porucznik Zubek. Po tym fakcie w domkach ośrodka zostają zaatakowane i związane dwie stręczone przez Walaska prostytutki, jednakże nic im nie ginie. Okazuje się, że to sprawa Ławreckich, którzy chcą zastraszyć Walaska i umieścić w jego ośrodku swoje prostytutki. Kemping staje się terenem ścierania grup trudniących się sutenerstwem. Ławreccy proponują Walaskowi „spółkę” na tej zasadzie, że ma oddawać im 50 tys. zł miesięcznie. Walasek nie chce się na to zgodzić i jest gotowy zrezygnować z nielegalnego interesu (czerpania korzyści z nierządu), jednak Ławreccy są w posiadaniu laski, którą został dobity Zwoliński po wypadku. Ostatecznie szantażowany Walasek ulega Ławreckim, jednak postanawia zwolnić na pewien czas prostytutki i wtedy zadenuncjować Ławreckich na milicję za rzekomy handel fałszywymi dolarami, które sam im je podrzuca. Walasek domyśla się, że Dorecka była informatorką Ławreckich i knuła z nimi przeciw Zwolińskiemu, a teraz także jest ich „wtyczką”, działając przeciw niemu. Tym samym rozgryza ich proceder – zastraszanie osób prowadzących nielegalne interesy i donoszenie na nich. Nazywa ich tytułowymi „hienami”. Teraz to Walasek przejmuje inicjatywę, m.in. szantażując Lidkę. Gdy zostaje zamordowany, Borewicz rezygnuje z kamuflażu i podejmuje oficjalne śledztwo. Śledczy aresztują Dorecką pod zarzutem zabójstwa, jednak faktyczną sprawczynią okazuje się inna prostytutka, Żywulska.
15. "Skok śmierci".
Premiera: 19 września 1985
Śledczy są zirytowani niewykrytymi jedenastoma napadami w ciągu ostatnich 10 miesięcy. Wartość zrabowanych przedmiotów przekracza zaś 17 mln zł. Na terenie trzech województw dokonano serii skoków na zamożnych ludzi – lekarzy, jubilerów. Borewicz nie ma punktów zaczepienia w dochodzeniu, które prowadzi z nowym partnerem, porucznikiem Waldemarem Jaszczukiem (siostrzeńcem porucznika Zubka, który przeszedł na emeryturę). Milicja może jedynie pomnożyć patrole nocne. Tymczasem dochodzi do następnego napadu na małżeństwo. Nad morzem pewna para cyrkowców kupuje kolczyki u doktora Marczewskiego, który handluje artykułami luksusowymi przywiezionymi z zagranicy. W czasie finalizacji transakcji w lokalu, zasoby handlarza zostają zrabowane. Następnie dochodzi do napadu na plebanię w Ostrołęce, w wyniku którego skradziono 6 tys. dolarów. Tymczasem Melion domyśla się, że jej obecny partner Adam dokonuje napadów. Ujawnia to jej dawna sympatia – „Kostek”, którego następnie Adam zabija. Milicjanci wpadają na trop, który wiedzie do artystów „Cyrku Salto”, dwóch mężczyzn i kobiety uprawiających akrobacje na trapezie. Postacią odgrywającą decydującą rolę jest pracownik cyrku „Wujcio”, rozszyfrowujący działania sprawców. Tytułowy skok śmierci to trudna ewolucja akrobatyczna wykonywana przez Melion.
Treść tego odcinka została wykorzystana w zeszycie komiksowym "Kapitan Żbik" („Nocna wizyta/Wąż z rubinowym oczkiem/Pogoń za lwem/Salto śmierci”), do którego scenariusz napisał Władysław Krupka.
16. "Ślad rękawiczki".
Premiera: 26 września 1985
Dwóch mężczyzn oddala się z pensjonatu „Pod Różami”, zostawiając zwłoki właścicielki, Gołębiowskiej. Uciekają samochodem Fiat 127 denatki, który następnie porzucają. Mężczyźni planują podróż pociągiem. Aby utrudnić pościg, niezależnie od siebie kupują po dwa bilety w dwóch różnych kierunkach. Podczas obiadu w restauracji na stacji Kosowo przypadkowo biorą udział w bójce i zostają zatrzymani przez milicję. W drodze do aresztu jeden ze sprawców strzela do milicjantów, powoduje wypadek radiowozu, po czym obaj zbiegają (milicjanci giną). W pensjonacie przedstawiciele okolicznej elity mieli wynajęte na stałe pokoje, gdzie sprowadzali swoje kochanki. Zarówno właścicielka, jak i bywalcy pensjonatu od kilku miesięcy otrzymywali anonimy, w których grożono im śmiercią. Na właściwy ślad naprowadza fakt, że w rozbitym radiowozie zostaje znaleziona złota moneta zgubiona przez sprawców. Prowadzący śledztwo porucznik Borewicz wpada na trop: w piwnicy pensjonatu produkowano złote monety. Po weryfikacji nazwisk osób uprzednio meldowanych w pensjonacie, okazuje się, że jeden z wytypowanych, Rafał Wasyluk zamieszkiwał dawniej w innym pensjonacie „Viola” w niedalekiej Płotnicy. Borewicz udaje się tam incognito (wraz ze znajomą kobietą i jej małą córką). Na miejscu odkrywa, że przebywa tam Kazimierz Dyciak. Wystraszony wspólnik Wasyluka przyznaje się. Tymczasem Wasyluka rozpoznaje milicjant w cywilu na terenie domów towarowych „Wars i Sawa” w Warszawie, jednak przy próbie aresztowania sprawca strzela i ucieka. Następnie ginie w przewodach kanalizacyjnych. Okazuje się jednak, że to nie oni zabili Gołębiowską, gdyż uczyniła to zazdrosna żona odwiedzającego ją doktora Miłosza.
17. "Morderca działa nocą".
Premiera: 3 października 1985
W wigilijny wieczór Borewicz ma dyżur. Podwozi na cmentarz przypadkowo spotkaną kobietę, która składa stroik na grobie rodziców (zmarli w ostatnim roku). Następnie zaprasza milicjanta do dyżurki w porodówce, gdzie pracuje. Borewicz ląduje w łóżku z młodą pielęgniarką, która potem oznajmia mu, że było to tylko na jeden raz. 1 stycznia w lesie znalezione zostają zwłoki młodej kobiety, Krystyny Barcz. Śledczy nie znajdują motywu – wykluczony zostaje gwałt i rabunek. Nieopodal leży pijak w stanie głębokiego upojenia, który nie przyznaje się do zabójstwa (nie ma pojęcia, co robiła przy nim zakrwawiona koszula). Trop, jakim jest metka z pralni, wiedzie do Zakładu Przemysłu Odzieżowego „Elbaw”, którego dyrektorem jest Leon Skotnicki. Okazuje się, że Barcz była tam modelką. Następnie w windzie znalezione zostają zwłoki kolejnej modelki z tej firmy, która wcześniej usiłowała zachęcić do prywatnego spotkania swojego szefa Skotnickiego. Po programie telewizyjnym przedstawiającym wyroby „Elbawu” zabita zostaje redaktor prowadząca tę audycję. Wszystkie kobiety są młode i giną wracając późnym wieczorem do domów, zaś łączył ich „Elbaw” oraz to, że były blondynkami. Tymczasem znaleziona zostaje czwarta ofiara, która w żaden sposób nie była związana ze Skotnickim. Śledczy podejrzewają jednak dyrektora o popełnianie morderstw. Następnie napadnięty zostaje sam Skotnicki, jak twierdzi, w celu rabunkowym. Milicja podejmuje prowokację – w tym celu sierżant Ewa Olszańska zostaje zatrudniona w „Elbawie” jako maszynistka pod nazwiskiem Ewa Kos, co ma zachęcić do kolejnego zamachu. Mimo obstawy milicjantka zostaje zaatakowana, a na miejscu mundurowi zatrzymują Skotnickiego. Po napadzie na Olszańską dochodzi do konfrontacji, jako że użyto substancji ARI-23L, którą po kontakcie z Olszańską sprawca musiał mieć na sobie. Ślady posiada Skotnicki, który dotknął Ewę już po napadzie, oraz Kałacka, która okazuje się sprawczynią i faktyczną morderczynią. Dawniej pracowała u Skotnickiego, zakochała się w nim chorobliwie i nienawidziła blondynek widywanych z nim. Tymczasem dzielna milicjantka zakochuje się w Skotnickim i w szpitalu otrzymuje od niego kwiaty.
18. "Bilet do Frankfurtu".
Premiera: 10 października 1985
Żona Krzysztofa Kalkowskiego, dyrektora przedsiębiorstwa handlu zagranicznego, opowiada mecenasowi Sadeckiemu o zaginięciu męża i prosi o pomoc. Podejrzewa, że przyczynili się do tego nieuczciwi współpracownicy – Kazimierz Sitek i Jolanta Czechowiczowa. Następnego dnia znaleziono w lesie auto Kalkowskiego z dziurą od kuli i śladami krwi. Pod zarzutem morderstwa zostaje aresztowany Sitek, jednak wkrótce Kalkowski odzywa się telefonicznie, ale rozmowa się urywa w dramatycznych okolicznościach. Okazuje się, że dzwonił z Zalesia z budki, gdzie następnie znaleziono ślady krwi oraz bilet lotniczy. Kalkowski ginie dopiero wtedy. Początkowo miała miejsce jedynie inscenizacja morderstwa w celu aresztowania kontrahentów Kalkowskiego. Gdy milicja odkrywa, kto jest zamieszany w tę sprawę, na Okęciu kończy się już odprawa na lot zagraniczny, którym mogą próbować uciec podejrzani. Sitek i Czechowiczowa próbują porwać samolot i uciec za granicę. Na lotnisku biorą jako zakładniczki stewardesy LOT-u, jedną z nich ranią. Do akcji wkracza brygada antyterrorystyczna, która przechwytuje samolot przy starcie. Sitek ginie trafiony strzałem w głowę przez por. Dziworskiego, a Czechowiczowa zostaje aresztowana.
19. "Zamknąć za sobą drzwi".
Premiera: 11 maja 1989
Paweł Kopiński, emerytowany nowojorski policjant pochodzenia polskiego z 26-letnim stażem jest jednym z asów do walki z narkotykami (handlarze narkotyków nazywają go „Wściekły Kojot”) i nienawidzi „białego proszku”. Przed 10 laty w niewyjaśnionych okolicznościach została zabita jego wówczas 28-letnia żona Lucy (Kopiński twierdzi, że zrobił to gang handlarzy opium). Obecnie policjant jest na rencie (w praktyce na emeryturze) na podstawie orzeczenia komisji lekarskiej (rak trzustki – poważna choroba wywołująca ataki, które Kopiński uśmierza zastrzykami z morfiny). Postanawia udać się do Polski na urlop. Przed granicą z Polską, za miejscowością Treplin (NRD), spotyka znajomych gangsterów amerykańskich, „Cappuccino” i Kranza. Już w Polsce napotyka ich w lesie – bandyci ranią go, a następnie unieruchamiają w pojeździe, ustawiają w nim bombę zegarową i odjeżdżają. Z opresji ratuje go miejscowy chłopiec, Jacek Pawłowski. Po opatrzeniu ran policjanta zatrzymuje polska milicja, a przesłuchuje go Borewicz. Kopiński dzieli się z nim ważnymi informacjami (m.in. o przyszłej transakcji handlarzy). Zostaje zwolniony, przy czym Borewicz pozwala Kopińskiemu śledzić gangsterów, jednak milicja usiłuje obserwować jego dalszą podróż. W tym czasie Borewicz zyskuje nową współpracowniczkę – sierżant Annę Sikorę, która zastępuje Ewę Olszańską. W leśniczówce Bobrowisko na Mazurach na handlarzy czeka grupa jugosłowiańskich i tureckich przemytników, którzy korzystają z dobrze zorganizowanego szlaku przerzutu narkotyków ukrytych w łodzi. Do kryjówki gangsterów wkracza Kopiński, który zatapia łódź i niszczy samochody przemytników. Razem z brygadą antyterrorystyczną Borewicz aresztuje Jugosłowian z leśniczówki. Adolf Kranz ginie z ręki Kopińskiego, natomiast „Cappuccino” ratuje się ucieczką. Kopiński spotyka go w lesie i proponuje mu wspólną ucieczkę do Szwecji porwanym samolotem rolniczym. Następnie kradną samolot i uciekają nad Morzem Bałtyckim. Jednak Kopiński ma swój plan, zamierza rozbić samolot w akcie zemsty za śmierć żony. W czasie lotu kontaktuje się jeszcze z Borewiczem i prosi o wstrzymanie pościgu, gdyż ostatnią rundę walki z gangsterem chce rozegrać po swojemu i tym samym „zamknąć za sobą drzwi”.
Odcinek 19 serialu "pod tym samym tytułem" został skierowany do rozpowszechniania na ekranach kin.
20. "Złocisty".
Premiera: 18 maja 1989
Śmierć bazarowego opryszka o pseudonimie „Coca-Cola” zmusza milicję do podjęcia energicznego śledztwa w sprawie gangu „Złocistego”, podejrzewanego o handel walutą i samochodami, fałszywym złotem i nielegalną produkcję czekolady. Trop wiedzie na Bazar Różyckiego przy ul. Brzeskiej w Warszawie. Do gangu przenika porucznik Kozłowski, udający kumpla „Coca-Coli”. Po anonimowym liście funkcjonariusze odkopują zwłoki niejakiego Brodzkiego, na posesji należącej do jego siostry, która nabywała złoto za pośrednictwem „Literata”. Kozłowski ustala, że świadkiem zbrodni była Irena Gryzik, która jest więziona w leśniczówce pod Pułtuskiem. Dziewczyna zostaje uwolniona i składa zeznania. Znalezione zostają zwłoki Kozłowskiego, zamordowanego przez gang. Leon i Emil – decydenci szajki – usiłują zakończyć swoją działalność. Okazuje się, że sam mityczny „Złocisty” faktycznie nie istnieje. W międzyczasie gangster "Literat" otrzymuje zlecenie zabicia Leona, co wykonuje i zostaje zatrzymany przez milicję niedługo później. Tymczasem zawiedziony likwidacją gangu ambitny „Portier” postanawia przejąć sprawy w swoje ręce. Likwiduje swojego szefa Emila i ucieka usiłującym go zatrzymać milicjantom. Następnie zostaje schwytany przez Borewicza. Okazuje się, że to on zabił „Coca-Colę”, zaś cała grupa miała szeroki zakres działania i wielkie zyski z nielegalnych źródeł.
21. "Przerwany urlop".
Premiera: 25 maja 1989
Międzynarodowy morderca Kurt Rolson otrzymuje we Włoszech zlecenie specjalne. Ma zabić w Polsce niejakiego Henryka Moderskiego, który ukradł dokumenty kompromitujące byłych chlebodawców i teraz ich szantażuje. Rolson targuje honorarium do 250 tys. dolarów. Wyrusza do Polski i w Sopocie odnajduje siostrę Moderskiego. W przebraniu, podając się za Christophera Thompsona, wypytuje ją o brata, jednak bez skutku. Następnie w Warszawie poznaje prostytutkę, która odnajduje dla niego Moderskiego. Okazuje się jednak, że jest to tylko osoba udająca poszukiwanego. Po tym prostytutka zostaje zamordowana, a Rolson napadnięty i okradziony. Równocześnie inne szantażowane przez Moderskiego osoby wysyłają do Polski w podobnym celu Polkę z włoskim obywatelstwem, Zofię Gambetti. Ona również poznaje w Hotelu Forum fałszywego Moderskiego, lecz lądując z nim w łóżku, orientuje się, że to nie jest prawdziwy poszukiwany. Rolson zabija szantażystę, zabójcę prostytutki Woźniak. Po tym morderstwie na ślad sprawcy wpada Borewicz. Wreszcie Gambetti dociera do Rolsona, spotyka się z nim i proponuje mu współpracę. Zostają kochankami i odtąd działają razem. Przenoszą się do Sopotu i zamieszkują w Grand Hotelu. Tam napadają na Moderską i torturami zmuszają ją ujawnienia, gdzie jest jej brat, okaleczając przy tym jej niepełnosprawną córkę. Następnie razem zamierzają wrócić do Rzymu, jednak tuż przed odlotem Rolson atakuje wspólniczkę i traktuje ją gazem, usiłując zabić, po czym opuszcza hotel. Jednak obserwująca go milicja z Borewiczem na czele aresztuje go w windzie. W czasie przesłuchania przestępca próbuje uciec, ale ostatecznie zostaje obezwładniony i przesłuchany. W tym czasie Gambetti odzyskuje świadomość w hotelu, a Rolson podczas przesłuchania ujawnia jej dane. Jednak w samolocie jej nie ma. Niespodziewanie Rolson podsuwa Borewiczowi ślad, informację o innym samolocie, o którym informację usłyszał w tle nagrania donoszącego na niego milicji przez telefon. Okazuje się, że to lot do Zurychu (Gambetti sprytnie przebukowała bilet). Po wylądowaniu na lotnisku Kloten zadowolona Gambetti sięga po gumę do żucia, jednak po chwili ginie, gdyż guma zawierała cyjanek potasu, uprzednio dodany do niej przez Rolsona. To zdarzenie kończy tragiczny łańcuch tej sprawy.
Historia z tego odcinka częściowo została oparta na kanwie prawdziwych wydarzeń. Zgodnie z relacją K. Szmagiera, w 1986 w restauracji hotelu „Victoria” doszło do strzelaniny, zaś sprawca zniknął.
Odbiór.
Serial był przychylnie przyjmowany przez widownię, także odcinki trzeciej serii z 1981, emitowane wkrótce po wprowadzeniu stanu wojennego. Po emisji pierwszej serii serialu (czterech odcinków z 1976) przeprowadzony przez Ośrodek Badania Opinii Publicznej i Studiów Programowych PR i TV sondaż wykazał, że 62% telewidzów uznało postać por. Borewicza za realistyczną, a 22% za nierealną.
Serial zyskał sobie wielkie grono fanów i nadal cieszy się dużą oglądalnością. Został wydany przez TVP na kasetach VHS w latach 90., a od 2007 także na 10 wydaniach DVD. 
Odcinki serialu w czasie przed premierą ostatniej serii zostały zakupione przez kilkanaście krajów. Serial był emitowany w krajach bloku wschodniego, np. w Chinach, gdzie został zdubbingowany oraz w Bułgarii, gdzie z racji niektórych scen był pokazywany w porze nocnej. Ponadto serial był emitowany w krajach zachodnich, np. we Włoszech.
Plan kontynuacji.
W wywiadzie z 1988 Krzysztof Szmagier udzielił informacji, że pisze scenariusz dalszych losów porucznika Borewicza. Miał to być film kinowy lub zupełnie nowa seria. Wzmiankował wtedy, że według jego zamysłu fabuły milicjant został uwikłany w prowokację, a po zagrożeniu zwolnieniem ze służby i oskarżeniem karnym, skierowany przez nadrzędnego majora na prowincję. Ukrywając się tam miał napotkać na sitwę oraz prowadzić śledztwo w sprawie rzekomego utonięcia.

</doc>
<doc id="427978" url="https://pl.wikipedia.org/wiki?curid=427978" title="Park Górczyński (Gorzów Wielkopolski)">
Park Górczyński (Gorzów Wielkopolski)

Park Górczyński – park położony w największej dzielnicy mieszkaniowej Gorzowa Wielkopolskiego – Górczynie. Park założony został w 1993 roku i położony jest pomiędzy ulicami Górczyńską i Kombatantów. Znajdują się w nim ławki, alejki spacerowe, siłownia plenerowa, a kilkuletnie drzewka są enklawą zieleni. Jest on punktem spotkań wielu osób, możemy tam także powrócić do przeszłości, gdyż zostały wybudowane małe mury obronne z wieżą co prawda należą one do dziecięcego placu zabaw, ale i tak są wspaniałym urozmaiceniem. Park ma powierzchnię 8,5 ha. Niedawno w zachodniej części parku otwarto fontannę – największą atrakcję parku.

</doc>
<doc id="427980" url="https://pl.wikipedia.org/wiki?curid=427980" title="Zawisak borowiec">
Zawisak borowiec

Zawisak borowiec ("Sphinx pinastri" syn. "Hyloicus pinastri") – gatunek motyla z rodziny zawisakowatych.
Motyle latają wieczorami w czerwcu i lipcu, głównie w borach.
Rozpiętość skrzydeł 6–9 cm, barwa szaro-brunatna, przednie skrzydła wąskie, stożkowato zakończony odwłok, na przednich skrzydłach dwa ciemne paski, czułki grzebykowate u samca większe i wyraźniejsze, odwłok pokryty na przemian czarnymi i białymi paskami, gąsienica jest naga zielona lub brązowa z żółtymi i czerwonymi paskami na grzbiecie, błyszcząca powłoka skórna i czerwone oczy, na 8 segmencie wyrostek w postaci rogu, poczwarka typu zamkniętego brunatna, wielkości 30–40 mm, szerokości 10–11 mm.
W sierpniu i październiku gąsienice intensywnie żerują na igłach sosny, czasem świerka, jodły i modrzewia.
Samica składa jaja pojedynczo lub po kilka sztuk na igłach, młode gąsienice intensywnie żerują, szybko rosną, już w październiku schodzą do gleby, przepoczwarzają się na głębokości około 3–4 cm, stadium poczwarki trwa stosunkowo długo, nowe motyle lęgną się dopiero w czerwcu i lipcu następnego roku, część poczwarek może przelegiwać jeszcze rok.
W leśnictwie jest szkodnikiem przede wszystkim sosny, bardzo rzadko występuje masowo, po jego gradacji pojawia się licznie barczatka sosnówka.

</doc>
<doc id="427986" url="https://pl.wikipedia.org/wiki?curid=427986" title="Spółka prawa handlowego">
Spółka prawa handlowego



</doc>
<doc id="427987" url="https://pl.wikipedia.org/wiki?curid=427987" title="Jamestown (Wyspa Świętej Heleny)">
Jamestown (Wyspa Świętej Heleny)

Jamestown – stolica brytyjskiego terytorium zamorskiego Wyspa Świętej Heleny, Wyspa Wniebowstąpienia i Tristan da Cunha, położona na Wyspie Świętej Heleny. 
Charakterystyka.
Jedyny port rybacki i handlowy wyspy. Miasteczko zamieszkiwało w 2008 roku 714 osób, których głównym zajęciem jest rybołówstwo. Brytyjska baza wojskowa.
Jamestown zostało założone w 1659 przez Kompanię Wschodnioindyjską.

</doc>
<doc id="427995" url="https://pl.wikipedia.org/wiki?curid=427995" title="Alfons Parczewski">
Alfons Parczewski

Alfons Józef Ignacy Parczewski h. Nałęcz, ps. „Niklot” (ur. 15 listopada 1849 w Wodzieradach, zm. 21 kwietnia 1933 w Wilnie) – polski prawnik, historyk, etnograf, regionalista, działacz społeczno-polityczny i narodowy, członek Stronnictwa Narodowo-Demokratycznego, współwłaściciel „Kaliszanina”, założyciel „Nowin Szląskich” (1884) i „Gazety Ludowej” (1896); w latach 1906–1912 poseł do I, II, III i IV Dumy Państwowej, członek Rady Stanu Królestwa Polskiego (1918), autor memoriału "W sprawie zachodnich granic Polski" (1919); profesor Uniwersytetu Warszawskiego (1915), profesor i rektor (1922–1924) Uniwersytetu Stefana Batorego w Wilnie, członek Polskiej Akademii Umiejętności, prezes Towarzystwa Przyjaciół Nauk w Wilnie (1927–1933); lingwista, bibliofil.
Pochodzenie.
Alfons Parczewski był synem ziemianina Hipolita Parczewskiego (1819–1912) i Aleksandry (1822–1895) z domu Bajer, bratem Melanii. Dziadek Józef Parczewski (ur. 1781) służył jako porucznik 7 pułku piechoty armii Księstwa Warszawskiego, później był m.in. sędzią pokoju powiatu kaliskiego, członkiem rady województwa kaliskiego, gdzie organizował wojsko w okresie powstania listopadowego; ojciec w czasie powstania styczniowego pomagał rannym powstańcom, za co był więziony latach 1863–1864, matka prowadziła szkołę elementarną w Wodzieradach.
Życiorys.
Alfons Parczewski początkowo pobierał naukę w domu pod kierunkiem Juliusza Teplickiego, byłego oficera Wojska Polskiego i uczestnika powstania listopadowego. Od 1864 kontynuował naukę w Gimnazjum Filologicznym w Kaliszu, które ukończył jesienią 1865. Następnie rozpoczął studia na Wydziale Prawa i Administracji w Szkole Głównej Warszawskiej, które ukończył w 1869, a po aplikacji sądowej w Warszawie został adwokatem w Kaliszu.
Na ten okres przypada największy rozkwit jego działalności politycznej i publicystycznej. Jako poddany rosyjski nie mógł zwalczać oficjalnie caratu, włączył się więc w obronę Polaków w zaborze pruskim i energię skierował na walkę z germanizacją. W 1881 został członkiem tajnego komitetu niesienia pomocy Mazurom, był współzałożycielem wydawanego w latach 1892–1902 w Ełku tygodnika „Gazeta Ludowa”
Od 1875 włączył się w ochronę praw Łużyczan i jako pierwszy rozciągnął swoją działalność na Dolne Łużyce. Brał udział w corocznych posiedzeniach Macierzy Łużyckiej w Budziszynie. M.in. dzięki jego zabiegom Józef Ignacy Kraszewski ufundował stypendium dla studentów – Łużyczan. W 1880 powołał do życia „Towarstwo pomocy za studowacych Serbow”; w tym samym roku był też inicjatorem powołania dolnołużyckiego oddziału Macierzy (pod nazwą "Maśica Serbska"). Natomiast w 1884 założył we Wrocławiu polski tygodnik „Nowiny Szląskie”.
Interesował się także losem Kaszubów i Celtów; za udział w ruchu panceltyckim przyznano mu w 1901 tytuł „Barda Walii”, przyznawanego przez (stowarzyszenie bardów Walii, organizacja pielęgnująca język i kulturę walijską). Na zjeździe panceltyckim w Caernarfon w 1904 przedstawił projekt międzynarodowej organizacji dla ochrony języków mniejszościowych.
W marcu 1905 jako członek delegacji udał się do Sankt Petersburga w sprawie przywrócenia nauki języka polskiego w szkołach, 15 maja 1905 w Warszawie wziął udział w zebraniu założycielskim Macierzy Szkolnej Królestwa Polskiego. W efekcie został aresztowany i zmuszony do opuszczenia kraju. Wrócił, gdy został wybrany na posła do Dumy Państwowej z guberni kaliskiej. Funkcję tę piastował w latach 1906–1912. Walczył tam w obronie unitów i przeciwko usiłowaniom wyłączenia Chełmszczyzny z Polski.
Był członkiem Towarzystwa Oświaty Narodowej w guberni kaliskiej.
Interesował się historią rodzinnej ziemi, czego wyrazem było włączenie jego eksponatów na wystawę starożytności i dzieł sztuki w Sieradzu w 1883 i udział w wystawie archeologicznej w Kaliszu w 1900.
Kierował kasą pożyczkową dla ubogich rzemieślników. W 1886 został prezesem Towarzystwa Kredytowego miasta Kalisza, pełnił funkcję prezesa Stowarzyszenia Prawników, w latach 1891–1906 był prezesem Kaliskiego Towarzystwa Muzycznego, inicjatorem budowy gmachu tego towarzystwa z salą koncertową i zorganizowania stałej orkiestry amatorskiej; był prezesem oddziału Polskiego Towarzystwa Krajoznawczego w Kaliszu.
Po zburzeniu Kalisza (1914) przeniósł się do Warszawy, gdzie w 1915 włączył się w organizację Wydziału Prawa na reaktywowanym Uniwersytecie Warszawskim. Był członkiem Komisji Sejmowo-Konstytucyjnej Tymczasowej Rady Stanu. W 1918 został wybrany na członka Rady Stanu. W 1919 opracował memoriał na konferencję pokojową w sprawie zachodniej granic Polski, w którym podkreślał prawa Polski m.in. do Drezdenka i Santoka.
W 1919 przeniósł się do Wilna, gdzie został dziekanem Wydziału Prawa, a w latach 1922–1924 był rektorem Uniwersytetu Stefana Batorego. Był doktorem "honoris causa" tego Uniwersytetu i członkiem Polskiej Akademii Umiejętności. Działał jako członek Komisji Kodyfikacyjnej Rzeczypospolitej Polskiej. Był jednym z autorów haseł do Słownika geograficznego Królestwa Polskiego z terenów Dolnego i Górnego Śląska oraz Łużyc.
Zmarł w Wilnie 21 kwietnia 1933. Został pochowany na Cmentarzu Miejskim w Kaliszu. 
Rodzina.
W 1878 Alfons Parczewski ożenił się z Aleksandrą z d. Bochdan (1856–1929), córką Hipolita Bochdana, właściciela ziemskiego z Galicji. Z małżeństwa pochodziła córka Regina Melania (1879–1959). Małżonkowie przez wiele lat żyli w separacji. Żona Aleksandra i córka Regina Melenia (zamężna Sędzimir) prowadziły pensjonat w Zakopanem, gdzie obie zostały pochowane na cmentarzu przy ul. Nowotarskiej.
Upamiętnienie.
Od 1994 jego imię nosi Książnica Pedagogiczna im. Alfonsa Parczewskiego w Kaliszu.

</doc>
<doc id="427999" url="https://pl.wikipedia.org/wiki?curid=427999" title="Jerzy Kurnatowski">
Jerzy Kurnatowski



</doc>
<doc id="428004" url="https://pl.wikipedia.org/wiki?curid=428004" title="Tomasz Sianecki">
Tomasz Sianecki

Tomasz Sianecki (ur. 9 grudnia 1960 w Warszawie) – polski dziennikarz radiowy i telewizyjny, reporter.
Życiorys.
Ukończył VI Liceum Ogólnokształcące im. Tadeusza Reytana w Warszawie (1979), gdzie działał w 1 Warszawskiej Drużynie Harcerskiej im. Romualda Traugutta „Czarna Jedynka”. Jest absolwentem Wydziału Prawa i Administracji Uniwersytetu Warszawskiego. Podjął też podyplomowe studia dziennikarskie.
Na antenie Programu Trzeciego Polskiego Radia prowadził m.in. audycję "Zapraszamy do Trójki". W 1997 przeszedł do TVN. Był gospodarzem "600 sekund życia", prowadzącym i współprowadzącym "Automaniaka". W latach 1998–2010 przygotowywał dla "Faktów" humorystyczne i lekkie w formie felietony oraz reportaże o tematyce sportowej.
W 2005 został jednym z prowadzących program "Szkło kontaktowe" w TVN24 Od 2011 prowadził w tej telewizji autorski program "Ciąg dalszy nastąpił". W 2015 został gospodarzem programu "#Pamięć absolutna".
W 2007 po sukcesie, jaki odniósł program "Szkło kontaktowe", wraz z Grzegorzem Miecugowem napisał książkę "Kontaktowi, czyli szklarze bez kitu".
Wystąpił w filmach: "Kapitał, czyli jak zrobić pieniądze w Polsce" (1989) jako on sam, "V. I. P." (1991) jako dziennikarz radia „W”, a także w serialu "Teraz albo nigdy!" (2008) jako on sam.
Życie prywatne.
Żonaty z Aleksandrą, ma syna Kacpra (ur. 2006).

</doc>
<doc id="428008" url="https://pl.wikipedia.org/wiki?curid=428008" title="Ortorektyfikacja">
Ortorektyfikacja

Ortorektyfikacja – proces przetworzenia obrazu fotogrametrycznego (zdjęcie lotnicze lub satelitarne) mający na celu usunięcie jego zniekształceń powodowanych różnicami wysokości powierzchni terenowej oraz nachyleniem zdjęcia.

</doc>
<doc id="428010" url="https://pl.wikipedia.org/wiki?curid=428010" title="Saint-Etienne-de-Fougères">
Saint-Etienne-de-Fougères



</doc>
<doc id="428011" url="https://pl.wikipedia.org/wiki?curid=428011" title="Saint-Etienne-Vallée-Française">
Saint-Etienne-Vallée-Française



</doc>
<doc id="428012" url="https://pl.wikipedia.org/wiki?curid=428012" title="Saint-Germain-d'Etables">
Saint-Germain-d'Etables



</doc>
<doc id="428013" url="https://pl.wikipedia.org/wiki?curid=428013" title="Saint-Etienne-de-Chomeil">
Saint-Etienne-de-Chomeil



</doc>
<doc id="428014" url="https://pl.wikipedia.org/wiki?curid=428014" title="Saint-Etienne-de-Carlat">
Saint-Etienne-de-Carlat



</doc>
<doc id="428015" url="https://pl.wikipedia.org/wiki?curid=428015" title="Saint-Etienne-de-Maurs">
Saint-Etienne-de-Maurs



</doc>
<doc id="428016" url="https://pl.wikipedia.org/wiki?curid=428016" title="Saint-Etienne-du-Rouvray">
Saint-Etienne-du-Rouvray



</doc>
<doc id="428017" url="https://pl.wikipedia.org/wiki?curid=428017" title="Zmiana klimatu">
Zmiana klimatu

Zmiana klimatu – zmiana stanu systemu klimatycznego, opisywana w kategoriach zmiany średniej lub zmienności jakiegoś parametru, a która utrzymuje się przez dłuższy czas. Pod pojęciem klimatu rozumie się średni stan atmosfery i oceanu w skalach od kilku lat do milionów lat, a precyzyjniej, statystyczny opis stanu systemu klimatycznego przy pomocy takich miar statystycznych jak średnia czy wariancja odnoszących się do parametrów meteorologicznych. Zmiany klimatu wynikać mogą z działania wymuszeń klimatycznych, zarówno naturalnych (takich jak ilość dochodzącego promieniowania słonecznego), jak i działalności człowieka (jak emisja gazów cieplarnianych); mogą być również skutkiem wewnętrznej zmienności klimatycznej. Na przełomie XX i XXI wieku termin „globalna zmiana klimatu” zaczął być używany w kontekście globalnego ocieplenia (wzrostu średniej temperatury powierzchni Ziemi w odpowiedzi na wzrost koncentracji gazów cieplarnianych w atmosferze) oraz towarzyszących mu zjawisk (np. zmiany w występowaniu opadów, ekstremalnych zjawisk pogodowych).
Metody badań zmian klimatu.
Przyczyny zmian klimatu są badane za pomocą:
Każda z tych metod ma zalety i wady.
Badania paleoklimatyczne.
Jedną z metod wnioskowania o obecnych zmianach klimatu jest zrozumienie zjawisk powodujących zmiany klimatu w przeszłości. Te metody noszą ogólną nazwę badań paleoklimatycznych. 
Badania polowe.
Inną metodą badania zmian klimatu jest prowadzenie badań eksperymentalnych w atmosferze. Podczas gdy zmiany klimatu mierzone są w kategoriach lat, intensywne pomiary polowe prowadzone są zazwyczaj przez kilka tygodni. W badaniach polowych wybiera się zazwyczaj pewien proces fizyczny. Przykładowo, w czasie zimowego monsunu indyjskiego na półkuli północnej jest dużo zanieczyszczeń przywiewanych z Indii nad Ocean Indyjski. W tym samym czasie na półkuli południowej nie ma zanieczyszczeń. Tę różnicę można wykorzystać do zrozumienia roli pyłów zawieszonych na zmianę klimatu. W ostatniej dekadzie przeprowadzono kilka eksperymentów klimatycznych badających różne aspekty zmian klimatu: CEPEX, INDOEX, FIRE-Cirrus, ARESE, SUCCESS, MINOS, ACE-Asia, ACE-2 i inne.
Ponowna analiza istniejących danych.
Ciągi pomiarowe nawet najbardziej podstawowych wielkości atmosferycznych, takich jak temperatura powierzchni Ziemi, są bardzo krótkie. Większość systematycznych pomiarów zaczęto dokonywać dopiero po II wojnie światowej. Jakość tych danych zależy od kraju, w którym robione były pomiary; problemem jest duża odległość pomiędzy stacjami pomiarowymi, zwłaszcza w obszarach oceanicznych. Jednym z największych sukcesów współczesnej meteorologii jest użycie metod teledetekcyjnych z satelitów meteorologicznych i z pomiarów naziemnych. Pozwoliło to na uzyskiwanie globalnych informacji na temat rozkładu temperatury z wysokością, na temat prędkości wiatru na powierzchni oceanu lub na temat ilości chlorofilu w oceanie (kolor oceanu). Dodatkowym problemem w ocenie zmian klimatu jest fakt, że techniki pomiarowe zmieniają się w czasie. Rozwiązaniem było ujednolicenie pomiarów za pomocą technik asymilacji danych i przeprowadzenie dokładnej analizy jakościowej. Metoda ta nazywa się ponowną analizą danych meteorologicznych, które dostępne są na szczegółowym poziomie dla atmosfery i powierzchni Ziemi od lat 60.–70. XX
Numeryczne modele ogólnej zmiany klimatu.
Zebrane dane klimatyczne służą za bazodanową podstawę do komputerowych programów modeli klimatycznych. Do modelowania klimatu używa się superkomputerów, których moc obliczeniowa ciągle rośnie, pozwalając na coraz dokładniejsze prognozy.
Modele numeryczne globalnej cyrkulacji (GCM) Ziemi opierają się na modelach podobnych do modeli numerycznych używanych w prognozie pogody. Innymi słowy, z pierwszych zasad fizycznych opisuje się przepływ powietrza w atmosferze, a wiele procesów fizycznych, takich jak pokrywa chmur, oddziaływanie powietrza w swobodnej atmosferze z górami, transport aerozoli atmosferycznych, ilość energii słonecznej absorbowanej i odbijanej w atmosferze, jest parametryzowanych na podstawie równań fizyki. Np. wymiana promieniowania słonecznego w modelach GCM jest opisana najczęściej za pomocą dwustrumieniowego przybliżenia równania transportu. Zaletą modeli GCM jest możliwość studiowania różnych scenariuszy. Np. można zadać pytanie, jaki jest wpływ na średnią temperaturę na powierzchni Ziemi dwukrotnego zwiększenia ilości dwutlenku węgla. Można też zrekonstruować, jakie są czynniki wpływające na zmiany temperatury. Wadą modeli numerycznych GCM jest to, że parametryzacje (przybliżenia) stosowane do opisu zjawisk fizycznych mogą być kwestionowane oraz fakt, że rozdzielczość modeli GCM (jak blisko oddalone są od siebie kolejne punkty na siatce opisującej wyniki symulacji) jest ograniczona. Można w przybliżeniu powiedzieć, że modele numeryczne GCM badają scenariusze lub hipotezy sprzężeń zwrotnych (ang. "feedback") pomiędzy różnymi elementami klimatu.
Naturalne czynniki zmiany klimatu.
Wpływające na klimat czynniki naturalne można podzielić na dwie kategorie. Pierwszą jest niewymuszona zmienność klimatyczna, będąca głównie konsekwencją wewnętrznych interakcji i przepływu energii pomiędzy atmosferą a oceanami. Najlepiej poznanym przykładem takiego rodzaju zmienności jest zjawisko El Niño. Drugą kategorię stanowią różne rodzaje naturalnych wymuszeń klimatycznych, które działają poprzez zmianę ilości energii krążącej w systemie klimatycznym. W skalach czasowych lat, dekad i stuleci najważniejszymi z tych naturalnych wymuszeń są zmiany aktywności słonecznej i erupcje wulkaniczne.
Teoria cykli Milankovicia.
Milutin Milanković pomiędzy 1911 a 1941 rokiem opracował teorię rekonstrukcji warunków klimatycznych panujących dawniej na Ziemi w zależności od cykli astronomicznych (cykl ekscentryczny, cykl skośny i cykl precesyjny). Ta ogólnie przyjęta teoria jest przykładem zewnętrznego wpływu na warunki klimatyczne Ziemi.
Zmiany stałej słonecznej.
‘Zmienną’ o podstawowym znaczeniu dla klimatu na Ziemi jest Słońce. Zmiana ilości energii dochodzącej do Ziemi ulega zmianie niezależnej od cykli Milankovicia. Istnieje wiele prac naukowych łączących zmianę stałej słonecznej ze zmianami klimatu, m.in. przed rewolucją przemysłową. Nawiązują one m.in. do wystąpienia średniowiecznego optimum klimatycznego i tzw. małej epoki lodowej.
Wpływ erupcji wulkanów.
Erupcja wulkanu Tambora (VEI=7), od 5 kwietnia do 15 kwietnia 1815 w Indonezji wprowadziła 70 Gt popiołu wulkanicznego do atmosfery, sięgając warstw ponad 40 km i powodując największy egzystencjalny kryzys w czasach nowożytnych. Mróz w maju 1815 w Ameryce Północnej zniszczył większość plonów, a w czerwcu dwie wielkie burze śnieżne we wschodniej Kanadzie i w Nowej Anglii doprowadziły do wielu ofiar śmiertelnych. Na początku czerwca w mieście Quebec leżało prawie 30 cm śniegu, co dodatkowo w konsekwencji doprowadziło do wymrożenia ziemi i zniszczenia upraw.
Erupcja pogłębiła efekt Minimum Daltona, małej aktywności słonecznej w latach 1790–1830 oraz erupcji innych wulkanów: Mayon w 1814 roku, Soufrière (Saint Vincent) w 1812 oraz być może nieznanego wulkanu około 1810 r.
Erupcję wulkanu ‘napędzały’ gazy wulkaniczne SO2 i głównie CO2, których wyrzut przyspieszył koniec małej epoki lodowej. Poziom CO2 tej epoki osiągnął minimum 275 ppm około 1800.
Gazy cieplarniane i pyły zawieszone.
Wiele gazów cieplarnianych, takich jak dwutlenek siarki czy dwutlenek węgla, jest produkowanych w naturalnych procesach biologicznych. Dla przykładu wiele typów fitoplanktonu produkuje propionian siarczku metylu (ang. "dimethyl sulphoniopropionate" (DMSP)), który jest przekształcany na siarczek metylu (ang. DMS dimethyl sulphide). Obecność DMS w atmosferze prowadzi do zwiększonej ilości aerozoli siarczanowych. Podobnie aerozol soli morskiej jest związany z prędkością wiatru, czyli jest pochodzenia naturalnego, z wyjątkiem sytuacji gdy prędkość wiatru jest modulowana poprzez antropogeniczne zmiany temperatury na Ziemi.
Antropogeniczne czynniki zmiany klimatu.
Gazy cieplarniane.
Najpowszechniejszym gazem cieplarnianym jest para wodna. Stężenie innego gazu cieplarnianego – dwutlenku węgla – wynosi obecnie ponad 400ppm. Dwukrotny wzrost dwutlenku węgla spowoduje, na podstawie rekonstrukcji modeli numerycznych, zmianę temperatury na ziemi o około +3 °C. Zmiana ta jest tylko w małym stopniu spowodowana bezpośrednim wpływem absorpcji promieniowania słonecznego przez dwutlenek węgla, a w dużym stopniu poprzez sprzężenie zwrotne temperatury z ilością chmur i pary wodnej w atmosferze.
Aerozole atmosferyczne (pyły zawieszone).
Aerozole atmosferyczne (pyły zawieszone) dzielą się na cztery podstawowe grupy: (a) cząstki siarczanów (b) pyły mineralne (c) aerozol soli morskiej oraz (d) pyły węglowo-grafitowe (sadza lub związki organiczne węgla). Część z aerozoli atmosferycznych tworzy się na prekursorach gazowych powodowanych działalnością człowieka. Tylko dwa typy pyłów zawieszonych są absorbujące: sadza i tlenki żelaza w drobinach piasku (pyły mineralne). Ostatnio absorbujące własności sadzy i pyłów mineralnych są bardzo intensywnie badane, ponieważ ich efekt jest podobny do efektu gazów cieplarnianych.
Chmury i efekty pośrednie.
Pomimo że bezpośrednie czynniki zmian klimatu są powszechnie dyskutowane (takie jak gazy cieplarniane czy sadze), to efekty pośrednie związane z tymi czynnikami mają często znacznie większe znaczenie klimatyczne. Dla przykładu, dwutlenek węgla pochłania około 2 watów na metr kwadratowy, podczas gdy chmury odbijają około 50% przychodzącego promieniowania słonecznego (czyli w tropikach w środku dnia około 500 watów na metr kwadratowy). Innymi słowy efekt chmur na zmianę klimatu może być kilkaset razy większy niż efekt cieplarniany dwutlenku węgla. Jednak nie należy z tego wyciągać wniosku, że gazy cieplarniane nie są istotne. Oddziałują one z atmosferą w sposób ciągły i mogą powodować zmianę pokrywy chmur. Innym przykładem efektu pośredniego jest zmiana wielkości i ilości kropli w chmurach w sytuacji, gdy w atmosferze jest dużo małych pyłów zawieszonych (aerozoli). Ten efekt powoduje zmianę odbijalności chmur. To właśnie efekty pośrednie są jednymi z najważniejszych antropogenicznych czynników zmiany klimatu.
Przyczyny zmian klimatu.
Powody zmian klimatu można podzielić na dwie grupy: zmiany wywołane (a) czynnikami naturalnymi (b) efektami antropogenicznymi (działalność człowieka). Wiele scenariuszy ogólnych zmian klimatu jest formułowanych w postaci prostych hipotez sprzężeń zwrotnych (zob. punkty krytyczne w ziemskim systemie klimatycznym), w których zmiana jednego parametru powoduje zmianę innych parametrów. Przykładowe powody zmian klimatu są opisane poniżej. Istnieje wiele innych hipotez.
Gazy cieplarniane.
Efekt cieplarniany to proces, w którym absorpcja i emisja promieniowania podczerwonego przez gazy atmosferyczne ogrzewa dolną atmosferę (troposferę) i doprowadza do wzrostu temperatury powierzchni planety.
Naturalnie występujące gazy cieplarniane podnoszą przeciętną temperaturę Ziemi o około 33 °C, dzięki czemu jest ona zamieszkiwalna. Główne gazy cieplarniane na Ziemi to para wodna, odpowiedzialna za 50% efektu cieplarnianego (razem z chmurami 75%); oraz dwutlenek węgla, powodujący 19% efektu; metan, ozon, podtlenek azotu, inne gazy odpowiedzialne są za mniej niż 7% efektu cieplarnianego. 
Teoria CLAW.
W 1987 Charlson, Lovelock, Andreae oraz Warren zaproponowali, że wzrastająca temperatura Ziemi doprowadzi do rozwoju większej ilości fitoplanktonu. Wiele typów fitoplanktonu produkuje dimetylosulfoniopropionian ("DMSP" (CH3)2S+CH2CH2COO−), który jest przekształcany na siarczek dimetylu ("DMS" (CH3)2S). Obecność DMS w atmosferze prowadzi do zwiększonej ilości aerozoli siarczanowych. Autorzy zakładają, że aerozole siarczanowe nad oceanami służą jako jądra kondensacji chmur. Chmury zwiększają ilość promieniowania słonecznego odbitego, co powoduje zmniejszenie temperatury powierzchni Ziemi. Hipoteza CLAW jest przykładem (ujemnego) sprzężenia zwrotnego zjawisk klimatycznych. Modele ogólnej cyrkulacji atmosfery mogą być używane do testów hipotezy CLAW. Obecnie coraz większą uwagę zwraca się na sprzężenia zwrotne pomiędzy zmiennymi atmosferycznymi i innymi parametrami otoczenia (np. biologia morza, jak w przypadku hipotezy CLAW).
Teoria termostatu tropikalnego.
Jedną z hipotez ogólnych zmian klimatu jest oddziaływanie chmur lodowych typu cirrostratus i ich wpływ na regulację temperatury oceanu w atmosferze tropikalnej. Obserwuje się, że w tropikach temperatura oceanu prawie nigdy nie przekracza pewnej granicznej temperatury. Teoria kontroli temperatury oceanu w tropikach zakłada, że zwiększona temperatura oceanu powoduje powstawanie najpierw wypiętrzonych chmur cumulus, a potem rozległych chmur cirrus. Chmury te odbijają promieniowanie słoneczne dochodzące do Ziemi i zmniejszają jej temperaturę. Jest to przykład ujemnego sprzężenia zwrotnego. Hipotezę tę opublikował w 1993 Ramanathan i Collins, i była ona następnie badana w eksperymencie CEPEX.
Aerozole.
Hipoteza oziębiającego wpływu aerozoli atmosferycznych (pyłów zawieszonych) związana jest z ich własnościami odbijania promieniowania słonecznego z powrotem w przestrzeń kosmiczną. Przez wiele lat myślano o aerozolach (czyli cząstkach siarczanów, pyłach mineralnych, aerozolu soli morskiej) jako o cząstkach głównie odbijających. Obecnie coraz częściej bada się rolę aerozoli związków węglowo-grafitowych (sadza), które są w stanie absorbować promieniowanie atmosferyczne. Żeby rozważyć ten scenariusz sprzężenia zwrotnego, ogólne numeryczne modele cyrkulacji atmosfery muszą uwzględniać procesy zmian chemicznych atmosfery i emisję (powstawanie) i transport pyłów zawieszonych.
Efekt motyla.
Hipoteza wpływu skrzydeł motyla jest jedną z najbardziej znanych hipotez zmian klimatu i pogody. Jest to hipoteza mówiąca o telekonekcjach (oddziaływaniach na odległość) pomiędzy zjawiskami pozornie nie związanymi ze sobą. W szczególności uważa się, że małe lokalne zaburzenie w przepływie powietrza może powodować duże zaburzenie przepływu w znacznej odległości od początkowego zaburzenia. Hipoteza ta tłumaczy, dlaczego zjawiska pogodowe są trudne do prognozowania. Ogólne modele numeryczne cyrkulacji ziemskiej są oczywiście podatne na tego typu błędy. Wobec tego przeprowadza się obliczenia dla wiązek (kilkunastu) zbliżonych sytuacji, a średnia z wyników opisuje klimat. (Patrz też: Edward Lorenz.)
Efekt pary wodnej.
Efekt tęczówki w meteorologii to kontrowersyjny mechanizm klimatycznego sprzężenia zwrotnego wiążącego parę wodną, temperaturę oceanu i pokrywę wysokich chmur w tropikach. Według tej hipotezy klimatycznej zwiększona temperatura oceanu związana z globalnym ociepleniem prowadzi do zmniejszenia pokrywy chmur w atmosferze tropikalnej. W związku z tym powierzchnia ziemi może wyemitować więcej energii cieplnej, co prowadzi do oziębienia. Zwiększona ilość pary wodnej, według tej hipotezy, prowadzi do stabilizacji klimatu. Nazwa "tęczówka" jest analogią do fizjologii oka, którego tęczówka może się zwężać lub rozszerzać, regulując ilość dochodzącego światła.
Globalne ocieplenie.
Globalna temperatura powierzchni w latach 1970–2020 rosła szybciej niż w którymkolwiek innym 50-leciu w ciągu ostatnich 2000 lat. Temperatury w latach 2011–2020 były wyższe od tych podczas ostatniego kilkusetletniego ciepłego okresu sprzed ok. 6500 lat i podobne do średnich temperatur w ciepłym okresie który miał miejsce ok. 125 000 lat temu.
Przyczyny zmian klimatu w historii geologicznej Ziemi są tematem intensywnych badań. Kolejne raporty Międzyrządowego Zespołu do spraw Zmian Klimatu (IPCC) precyzują obecny stan wiedzy na temat przyczyn zarówno globalnego ocieplenia, jak i zmian klimatu które miały miejsce w odległej przeszłości. Raport podsumowujący IPCC, opublikowany w 2013, potwierdził, że większość globalnej zmiany temperatury w okresie 1951-2010 należy przypisać działalności człowieka (przede wszystkim emisjom). Nowsze analizy przypisują czynnikom antropogenicznym większość z globalnego ocieplenia o wartości około 1 °C mierzonego od roku 1850.

</doc>
<doc id="428026" url="https://pl.wikipedia.org/wiki?curid=428026" title="Liam Rosenior">
Liam Rosenior

Liam Rosenior (ur. 9 lipca 1984 roku w Londynie, w Anglii), były piłkarz angielski, występujący w klubie Brighton &amp; Hove Albion na pozycji obrońcy.
Kariera.
Młody obrońca został sprowadzony do Fulham w listopadzie 2003 roku. Został kupiony z trzecioligowego Bristol City F.C. za 55 tys. £. W ekipie The Cottagers zadebiutował 22 września 2004 roku, w wyjazdowym meczu Pucharu Ligi Angielskiej z Boston United (wygrana 4-1). W zespole z Londynu Rosenior szybko się zaaklimatyzował, dobrze grając pierwsze pół sezonu w zespole rezerw. Resztę sezonu Rosenior spędził wówczas na wypożyczeniu w Torquay United F.C., gdzie menedżerem jest jego ojciec, przed laty piłkarz West Hamu i Fulham, Leroy Rosenior. Po powrocie z wypożyczenia młody piłkarz zaczął grać poważną rolę w drużynie z zachodniego Londynu. W Premier League pierwszy mecz rozegrał 13 grudnia, przeciwko Manchesterowi United, a w całym sezonie 2004/05 rozegrał ponad 20 spotkań. W kwietniu 2005 roku obrońca przedłużył swój kontrakt z londyńczykami do 2007 roku. O miejsce na prawej obronie The Cottagers walczył przede wszystkim z Niemcem Moritzem Volzem.
31 sierpnia 2007 Rosenior przeszedł do Reading F.C. Na początku września 2009 roku wypożyczono go do Ipswich Town. W 2010 roku przeszedł do Hull City. W czerwcu 2013 przedłużył kontrakt z klubem na dwa lata.

</doc>
<doc id="428027" url="https://pl.wikipedia.org/wiki?curid=428027" title="Władimir Tatlin">
Władimir Tatlin

Władimir Jewgrafowicz Tatlin (, ur. 16 grudnia 1885 w Charkowie, zm. 31 maja 1953 w Moskwie) – ukraiński malarz i architekt.
Zaczął swoją karierę w Moskwie jako ikonopis. W roku 1920 zdobył sławę projektem "Pomnika III Międzynarodówki" (Wieży Tatlina, wys. około 400 metrów); wysokie koszty uniemożliwiły rozpoczęcie budowy.
Tatlin był również założycielem rosyjskiego konstruktywizmu.
Stwarzał kompozycje o formach geometrycznych, demonstrując dyscyplinę ładu i porządku. Rozwijał te zagadnienia w abstrakcyjnych kompozycjach powstałych w 1911 roku, a zatytułowanych "Reliefy". Uległ kubizmowi po podróży do Paryża. W latach 1914-1915 rozwijał ideę "kultury materiałów" w "Reliefach narożnych", które zostały tak nazwane ze względu na sposób zawieszenia ich w rogach sal wystawowych. Poprzez swoje "Reliefy" zapoczątkował łączenie cech malarstwa, rzeźby i architektury. Podczas pobytu w Leningradzie zaprojektował „Letatlin” – latającą maszynę poruszaną siłą mięśni. Po roku 1935 poświęcił się scenografii.
Życiorys.
Matki nie pamiętał, gdyż miał zaledwie dwa lata, gdy umarła. Ojciec powierzył wychowanie syna drugiej żonie. Władimir nie cierpiał macochy, zresztą ojca także, był nieszczęśliwym i trudnym chłopcem. Mając 15 lat porzucił naukę i zaciągnął się na statek w charakterze majtka. Po śmierci ojca w 1904 r. wstąpił do Instytutu sztuki w Penzie – obwodowym mieście w południowo-wschodniej Rosji. W roku 1909 przeniósł się do Moskwy i zapisał do tamtejszej szkoły malarstwa, rzeźby i architektury. Tam poznał architekta Aleksandra Wiesnina, a następnie twórców związanych z awangardą - Michaiła Łarionowa i Natalię Gonczarową, z którymi blisko współpracował do 1913 r. W marcu 1914 r. Tatlin wyjechał do Paryża, gdzie odwiedził Pabla Picassa w jego pracowni. Kontakt z hiszpańskim artystą zaowocował pomysłami komponowania z rozmaitych materiałów „reliefów malarskich”, które wystawił po powrocie, zimą 1914 roku w Moskwie. W marcu 1916 r. Tatlin zorganizował w Moskwie wystawę o nazwie „Magazin”. Jej tytuł miał być odpowiedzią na atak Łarionowa, który powiedział o nim że robi sztukę „dla sklepikarzy”. Na wystawie tej zaprezentowali swoje prace liczni przedstawiciele rosyjskiej awangardy: Tatlin „reliefy malarskie” i „kontr reliefy”, Lubow Popowa obrazy plastyczne oraz Aleksander Rodczenko abstrakcje graficzne. Z tymi też artystami Tatlin znajdował się w 1918 roku w gronie wykładowców moskiewskiego Wchutiemasu. W następnym roku pracował nad projektem pomnika III Międzynarodówki. W tym również okresie, manifestując pragnienie oddania swej sztuki w służbę społeczeństwu, skierował swoje poszukiwania artystyczne na funkcjonalizm. Od 1927 do 1930 roku kontynuował pracę pedagogiczną w powołanym w miejsce Wchutiemasu pracowniach Wchutein. Jako jeden z nielicznych artystów awangardy pozostał w kraju, kiedy większość jej przedstawicieli w latach czystek stalinowskich wyjechała za granicę. Od roku 1940 został pozbawiony prawa wystawiania, Tatlin powraca do malarstwa realistycznego.
Twórczość.
Do roku 1912 prace Tatlina sytuują się w nurcie reprezentowanym przez Paula Cezann’a i fowistów. Wzorem francuskiego mistrza, artysta stara się „ujmować naturę poprzez walec, kulę i stożek”. Porządkuje rytmiczne plany i siatką linii ożywia przestrzeń swoich obrazów. Tatlin zniekształca obraz rzeczywistości, przedstawia jej przetworzoną plastycznie wizję. Postacie poddaje geometrycznym transformacjom i wpisuje je w wirującą formę o kształcie elipsy. Rozmaite koliste formy korespondują ze sobą w wielu jego dziełach. Zastosowane wygięte i napięte linie są jedną z charakterystycznych cech malarstwa Tatlina.

</doc>
<doc id="428029" url="https://pl.wikipedia.org/wiki?curid=428029" title="Mundur pustynny">
Mundur pustynny

Mundur pustynny - lżejsza, wykonana zazwyczaj z tkaniny rip-stop (lub z innej o wysokiej oddychalności) wersja munduru polowego. Kamuflaż jest dostosowany do warunków pustynnych. Wiele armii świata posiada własne wzory kamuflażu pustynnego, zarówno przeznaczonego na pustynię skalistą, jak i piaszczystą.

</doc>
<doc id="428031" url="https://pl.wikipedia.org/wiki?curid=428031" title="NON/Boyd Rice">
NON/Boyd Rice



</doc>
<doc id="428032" url="https://pl.wikipedia.org/wiki?curid=428032" title="NON">
NON



</doc>
<doc id="428033" url="https://pl.wikipedia.org/wiki?curid=428033" title="Mission of Dead Souls">
Mission of Dead Souls

Mission of Dead Souls – płyta dokumentująca ostatni koncert grupy Throbbing Gristle. Występ miał miejsce 29 maja 1981 w klubie Kezar Pavilion, San Francisco.
Album zawiera dodatkowo dwa spośród ostatnich studyjnych utworów TG.

</doc>
<doc id="428035" url="https://pl.wikipedia.org/wiki?curid=428035" title="Gawriił Dierżawin">
Gawriił Dierżawin

Gawriił (Gawriła) Romanowicz Dierżawin (; ur. we wsi Sokury, zm. w Zwance) – rosyjski poeta epoki klasycyzmu. 
Dierżawin rozwinął odę, przy czym nie przestrzegał klasycznej hierarchii form literackich i wplatał elementy satyryczne. Do jego najważniejszych dzieł należą ody teologiczne i filozoficzne, na przykład oda "Bóg", do której fragmentów nawiązuje Adam Mickiewicz w "Dziadach". Mickiewicz cenił talent Dzierżawina i zestawiał go z Adamem Naruszewiczem.
Dierżawin był związany z otoczeniem Katarzyny II, pisał panegiryki na jej cześć. 
Życiorys.
Według rodzinnych przekazów rodzina Dierżawinów pochodziła od jednego z rodów tatarskich – niejaki murza Bagrim wyjechał z Wielkiej Ordy do Moskwy i po przyjęciu chrztu wstąpił na służbę do wielkiego kniazia Wasyla III Ślepego.
Gawriil (Gawriła) Romanowicz urodził się w rodzinie szlachty zaściankowej w rodowej posiadłości we wsi Sokury (obecnie Kazań) w guberni kazańskiej. Jego rodzicami byli major-sekundant Roman Nikołajewicz (który zmarł w latach młodości Dierżawina) i Fiekła Adriejewna (nazwisko panieńskie Kozłowa).
Od 1762 roku służył jako szeregowy gwardzista w pułku Prieobrażenskij, z którą brał udział w państwowym przewrocie z 28 lipca 1762 roku, w rezultacie którego na tron wstąpiła caryca Katarzyna II. Od 1772 roku służył w pułku na stanowisku oficera, z którą w latach 1773-1775 brał udział w stłumieniu powstania Pugaczowa. Pierwsze wiersze Dierżawina ujrzały światło dzienne w 1773 roku.
W 1777 roku, po opuszczeniu wojska, rozpoczął służbę cywilną jako radca stanu w Senacie Rządzącym. Na początku 1778 roku ożenił się z 16-letnią wówczas Jekatieriną Jakowlewną Bastidon, córką Portugalczyka Bastidona, byłego kamerdynera cara Piotra I.
Literacka popularność Dierżawina rozpoczęła się w 1782 roku po opublikowaniu ody "Felica", która w sposób dziękczynny dedykowana była carycy Katarzynie II.
Od momentu powstania w 1783 roku Imperatorskiej Akademii Rosyjskiej, Dierżawin był członkiem akademii, brał udział w stworzeniu i wydaniu pierwszego słownika opisowego języka rosyjskiego.
W maju 1784 roku otrzymał nominację na pierwszego gubernatora cywilnego przy nowo powstałej guberni ołonieckiej. Po przybyciu do stolicy guberni – Pietrozawodska, zorganizował utworzenie gubernialnych organów administracyjnych, finansowych i sądowych oraz pierwszego w guberni ogólnodostępnego szpitala miejskiego. Rezultatem inspekcji obwodowej po powiatach guberni był utwór "Podionnaja zapiska, uczinionnaja wo wriemia obozrenija gubernii prawitelem Ołonieckogo namiesniczestwa Dierżawinym", w którym Dierżawin przedstawił wzajemne oddziaływanie czynników naturalnych i ekonomicznych oraz zanotował elementy materialnej i duchowej kultury kraju. Obraz Karelii później został przedstawiony w wierszach "Buria", "Lebied"', "Ko wtoromu sosiedu", "Na Sczastije", "Wodopad".
W latach 1786-1788 pełnił służbę tambowskiego gubernatora. W latach 1791-1793 był sekretarzem stanu Katarzyny II. W 1793 roku otrzymał nominację na senatora.
W 1794 roku w wieku 32 lat nagle zmarła żona Dierżawina – Jekatierina Jakowlena. Po pół roku po raz drugi ożenił się z Darją Aleksiejewną Djakową.
Od 1795 roku był prezydentem Kolegium Komercyjnego. W latach 1802-1803 był ministrem sprawiedliwości Imperium Rosyjskiego. Przez cały ten okres Dierżawin kontynuował pracę literacką – powstały ody "Bog", "Niech rozgrzmiewa pieśń zwycięstwa", "Wielmoża", "Wodopad" i inne.
7 października 1803 roku został zdymisjonowany ze wszystkich stanowisk. Po dymisji przeniósł się do swojej posiadłości Zwanka w guberni nowogrodzkiej. W ostatnich latach życia zajmował się działalnością literacką.
Dierżawin zmarł w swojej posiadłości Zwanka. Został pochowany wraz z drugą żoną (zmarła w 1842 roku) w soborze Monasteru Przemienienia Pańskiego Warłaama Chutyńskiego niedaleko Nowogrodu Wielkiego. Dierżawin nie miał dzieci.
W czasie II wojny światowej budowle monasteru zostały uszkodzone przez ostrzał artyleryjski i przez ponad 40 lat znajdowały się w ruinie. W 1959 roku odbyło się przeniesienie szczątków Dierżawina i jego żony do Kremlu Nowogrodzkiego w Nowogrodzie Wielkim.
W 1993 roku, po zakończeniu restauracji Monasteru Przemienienia Pańskiego Warłaama Chutyńskiego, z okazji 250-lecia urodzin Dierżawina, szczątki pisarza i jego żony zostały przeniesione z powrotem do grobowca w monasterze.

</doc>
<doc id="428036" url="https://pl.wikipedia.org/wiki?curid=428036" title="Zwrotnica torowa">
Zwrotnica torowa

Zwrotnica torowa – element toru, w którego skład wchodzą dwie nieruchome szyny (opornice) oraz dwie ruchome szyny (iglice) używane do przekierowywania pojazdów z jednego toru na drugi.
Opornica to specjalnie sfrezowana szyna umożliwiająca dokładniejsze przyleganie iglicy. Opornica z iglicą tworzą półzwrotnicę, natomiast dwie półzwrotnice połączone ściągiem iglicowym i zamknięciem nastawczym tworzą zwrotnicę (zwaną czasem także zwrotnicą skupioną). Sterowanie zwrotnicą może być zdalne (mechaniczne albo elektryczne) lub lokalne (ręczne za pomocą zwrotnika). Po dokonaniu manipulacji zwrotnice obsługiwane ręcznie zamykane są zazwyczaj na zamki.
W potocznym znaczeniu przez zwrotnicę rozumiany jest najprostszy rodzaj rozjazdu – rozjazd pojedynczy. Charakterystyczną cechą zwrotnicy jest rozdzielenie toru za jej pomocą na dwa inne. Zwrotnica może być zwyczajna (prawa lub lewa) lub łukowa (prawa, lewa, symetryczna, kołowa). Zwrotnica (rozjazd pojedynczy) składa się z 3 głównych części: zwrotnicy skupionej z napędem, szyn łącznych oraz krzyżownicy z kierownicami. W przypadku rozjazdów tramwajowych kierownice są zastąpione przez prowadnice, które stanowią zasadniczy element szyny tramwajowej (rowkowej).
Pojęciami stosowanymi w ruchu pojazdów szynowych i związanymi ze zwrotnicami są:
Niektóre historyczne konstrukcje zwrotnic tramwajowych miały tylko jedną iglicę. Istniały też konstrukcje beziglicowe, z przesuwem całych szyn, bardzo szybko zarzucone.
Zwrotnice kolejowe bardzo często mają sprzężony mechanicznie wskaźnik pokazujący nastawienie zwrotnicy. Używane były tzw. lampy zwrotnicowe mające postać latarni obracającej się w zależności do nastawienia zwrotnicy. Latarnie takie były wyposażane w lampy naftowe albo karbidowe (dawniej); spotykane też są znaki namalowane na blaszanych elementach obracającego się wskaźnika. Ręcznie obsługiwane zwrotnice mają też w specyficzny sposób pomalowaną przeciwwagę – biała część na górze oznacza jazdę na kierunek zasadniczy, a czarna wskazuje nastawienie zwrotnicy na kierunek zwrotny. Obecnie przy zwrotnicach elektrycznych nie stosuje się żadnych wskaźników, a, jeżeli takowe występują, to latarnia jest oświetlana światłem elektrycznym.
Działanie zwrotnic tramwajowych.
W wielu miastach sterowanie zwrotnicami rozwiązano w rozmaity sposób.
Najstarszym rozwiązaniem umożliwiającym przestawianie zwrotnicy bez udziału motorniczego było zatrudnienie zwrotniczego, który w zależności od linii zbliżającego się tramwaju odpowiednio przestawiał zwrotnicę. Rozwiązanie to zostało wyparte przez urządzenia techniczne, lecz jeszcze dziś bywa doraźnie stosowane, np. podczas remontów, gdy wymagana jest zwiększona przepustowość na linii objazdowej bez zwrotnic automatycznych.
Pierwsze urządzenia do automatycznego przestawiania zwrotnic były sterowane prądem pobieranym przez tramwaj. Na sieci zawieszony był czujnik, tzw. sanki, a nieco dalej, tuż nad sterowanym rozjazdem, świetlny wskaźnik ustawienia zwrotnicy. Ustawienie zwrotnicy zmieniało się na przeciwne w zależności od tego, czy tramwaj przejechał pod czujnikiem sankowym pobierając prąd z sieci czy też nie. System ten musiał zostać znacznie zmodyfikowany po pojawieniu się składów tramwajowych z dwoma odbierakami, gdyż nie chronił przed przestawieniem zwrotnicy np. przez drugi pantograf tramwaju, choć i wcześniej nie chronił należycie przed przestawieniem zwrotnicy przez kolejny tramwaj.
Nowy system sterowania zwrotnicą składał się z trzech czujników sankowych i tabliczki. Działanie jego było nieco inne – pierwszy czujnik wykrywał nie tylko pobór prądu przez tramwaj, ale także sam fakt prześlizgnięcia się pod nim pantografu. W zależności od tego, czy był to przejazd „z prądem” czy „bez prądu”, odpowiednio była przestawiana zwrotnica; tabliczka wskazywała motorniczemu, jaki kierunek odpowiadał jakiemu sposobowi jazdy – na niebieskiej tabliczce czerwonym kolorem zaznaczony był kierunek przełożenia zwrotnicy w stanie jazdy „z prądem”, a białym „bez prądu”; świetlny wskaźnik początkowego ustawienia zwrotnicy był już niepotrzebny. W momencie uaktywnienia pierwszego czujnika możliwość przestawienia zwrotnicy była blokowana aż do momentu zadziałania jednego z dwóch (każdy na innym torze) czujników umieszczonych za zwrotnicą. Musiały one być umieszczone na tyle daleko za zwrotnicą, by zagwarantować bezpieczny przejazd całego składu. Prowadziło to jednak do komplikacji całego urządzenia i spadku przepustowości rozjazdu.
W Krakowie, Wrocławiu, Łodzi, Szczecinie oraz Toruniu wszystkie tramwaje od paru lat wyposażone są w urządzenia zdalnego sterowania w kabinie motorniczego działające w oparciu o podczerwień. Na każdym skrzyżowaniu zamontowane jest odpowiednie urządzenie, a czujniki do nich znajdują się zazwyczaj nad torami. Na przewodach zaznaczona jest strefa działania odbiornika podczerwieni. Aby ustawić żądany kierunek jazdy należy w czasie przejazdu przez tę strefę wcisnąć odpowiedni przycisk na nadajniku podczerwieni, który wysyła sygnał do odbiornika znajdującego się na przewodach.
Istnieje również zdalny sposób sterowania. Na trasach są dodatkowe wykrywacze sygnału i sygnalizatory przy zwrotnicy pokazujące kierunek ustawienia. Jeśli nie dojdzie do przestawienia zdalnego bądź będzie jechać wagon starego typu, trzeba skorzystać z kontaktu, metodą z poborem prądu lub bez.
W Warszawie i Poznaniu zastosowano nowoczesny sposób sterowania zwrotnicami tramwajowymi. Składa się on z nadajnika radiowego (w kabinie motorniczego), umieszczonego przy zwrotnicy odbiornika wraz z sygnalizatorem optycznym wskazującym kierunek przełożonej zwrotnicy oraz systemu czujników magnetycznych wykrywających obecność tramwaju. 30 metrów przed rozjazdem znajduje się odbiornik radiowy ustawiający żądany kierunek przejazdu, natomiast 3 metry przed zwrotnicą jest umieszczony czujnik blokujący zwrotnicę, co ma uniemożliwić „podcięcie” przejeżdżającego tramwaju czyli zmianę ustawienia kierunku przez wóz nadjeżdżający w czasie przejazdu przez rozjazd poprzedniego tramwaju. Czujnik odblokowujący zwrotnicę znajduje się 3 metry za nią.
Działanie systemu jest następujące:
System ten dzięki utwierdzeniu przejazdu zabezpiecza przed przełożeniem zwrotnicy przez następny pojazd, gdy poprzedni nie opuścił rozjazdu – taka sytuacja najczęściej doprowadzała do wykolejenia drugiego wagonu.
W przypadku niezadziałania systemu sterowania zwrotnicą należy ją przestawić ręcznie przy pomocy klucza do zwrotnic (drążka). Istnieje kilka sposobów przestawiania zwrotnicy kluczem, w zależności od jej typu.
Podczas remontów lub przy budowie szlaku tramwajowego stosuje się również tymczasowe zwrotnice nakładkowe, pozwalające zmieniać tor bez ingerencji w istniejące torowisko.

</doc>
<doc id="428055" url="https://pl.wikipedia.org/wiki?curid=428055" title="Javier Saviola">
Javier Saviola

Javier Pedro Saviola Fernández (ur. 11 grudnia 1981 w Buenos Aires) – argentyński piłkarz, reprezentant Argentyny występujący na pozycji napastnika lub pomocnika. Posiada także obywatelstwo hiszpańskie. W latach 2001–2007 zawodnik FC Barcelony.
Początki kariery.
Karierę piłkarską rozpoczynał w klubie Club Atlético River Plate. Dzięki dobrej grze w październiku 1998 roku został powołany do pierwszego składu w meczu przeciwko Gimnasia y Esgrima de Jujuy. Od tego czasu stał się ulubieńcem kibiców oraz został powołany do młodzieżowej reprezentacji drużyny Argentyny. W 1999 roku zdobył z klubem El Trofeo Apretura oraz wystąpił wraz z reprezentacją na Mistrzostwach Świata U-20, gdzie oprócz zwycięstwa drużyny, zdobył sobie także tytuł króla strzelców oraz najlepszego zawodnika turnieju.
Osiemnastoletni Saviola został wyróżniony przez urugwajski dziennik El Pais jako najlepszy piłkarz Ameryki Południowej sezonu 1999/2000.
Kariera klubowa.
Młodym napastnikiem interesowały się europejskie kluby. Walkę o piłkarza wygrała FC Barcelona, płacąc prawie 25 milionów €. Dobrą grę z Ameryki Południowej przeniósł do Europy i w pierwszym swoim sezonie na Starym Kontynencie strzelił 21 goli, dzięki czemu został uznany najlepszym graczem z Ameryki Południowej w Primera Division 2001/02. Jego gol w drugim ćwierćfinałowym meczu z Panathinaikosem Ateny w Lidze Mistrzów 2001/02 dało Barcelonie awans do półfinału.
Na początku sezonu 2002/03, gdy do klubu powrócił Louis van Gaal, Saviola stracił pozycję w drużynie, w kilku spotkaniach strzelił dwie bramki. Kiedy w drugiej części sezonu na ławce trenerskiej zasiadł Radomir Antić, Javier odzyskał miejsce w ekipie. Wystąpił w siedemnastu ligowych spotkaniach, w których strzelił 11 goli, a kolejne 7 bramek zdobył w Lidze Mistrzów.
W sezonie 2003/04 posadę trenera objął Frank Rijkaard. Argentyńczyk strzelił w lidze 14 goli, dzięki którym Barcelona awansowała do Ligi Mistrzów.
Wyjazd na letnie IO i niechęć wobec obniżenia zarobków z kontraktu podpisanego w czasie prezesury Joana Gasparta były jednymi z czynników, którymi kierował się Rijkaard, rezygnując z usług Argentyńczyka.
W sezonie 2004/05 został wypożyczony do AS Monaco. W tym sezonie strzelił 8 bramek w Ligue 1, 5 w Pucharze Francji i 4 w Lidze Mistrzów.
W sezonie 2005/06 grał na zasadzie wypożyczenia w Sevilli, z którą zdobył Puchar UEFA.
Javier wrócił do Barçy na czas sezonu 2006/07. W roku 2007 wygasł jego kontrakt z "Dumą Katalonii", po czym zdecydował się na transfer do odwiecznego rywala Barcelony - Realu Madryt.
Przez dwa sezony (2007/08 oraz 2008/09) w barwach "Królewskich" rozegrał 31. spotkań, w których zdobył 5. bramek.
Po zakończeniu sezonu 2008/09 za kwotę 5 milionów € przeszedł do "As Águias". W styczniu 2012 roku przedłużył swój kontrakt z Benficą do 30 czerwca 2013. Javier Saviola podpisał kontrakt z Málagą CF – poinformowała oficjalna witryna klubu z Andaluzji. Umowa obowiązywała przez jeden sezon. Saviola rozwiązał kontrakt ze swoim wcześniejszym klubem, którym była SL Benfica. Argentyńczyk podpisał kontrakt ze swoim nowym klubem na Estadio La Rosaleda, gdzie wcześniej obejrzał losowanie grup Ligi Mistrzów, w której wystąpił w barwach Málagi. W lipcu 2013 roku Málaga nie przedłużyła kontraktu z graczem.
W lipcu 2013 roku przeszedł na zasadzie wolnego transferu do greckiego klubu Olympiakos SFP. Latem 2014 został zawodnikiem Hellas Werona.
Reprezentacja.
W 2004 Javier pojechał wraz z reprezentacją Argentyny do Peru, gdzie odbywał się turniej Copa América 2004, na których Argentyna zajęła 2. miejsce. Saviola strzelił 3 gole, wszystkie w meczu fazy grupowej z Ekwadorem.
W tym samym roku wystąpił też na igrzyskach olimpijskich w Atenach. Strzelił jedną bramkę i wywalczył wraz z kolegami z drużyny złoty medal olimpijski po finale z Paragwajem.
W 2005 roku wraz z reprezentacją Argentyny pojechał do Niemiec, gdzie odbywały się rozgrywki o Puchar Konfederacji 2005. Javier nie zagrał jednak w finale, ponieważ otrzymał czerwoną kartkę w meczu półfinałowym z Meksykiem. Ostatecznie Argentyna przegrała w finale z Brazylią 4:1.
W czerwcu 2006 roku zagrał na Mistrzostwach Świata w Niemczech. Swoją jedyną bramkę w turnieju strzelił w meczu fazy grupowej z Wybrzeżem Kości Słoniowej. Argentyna odpadła w 1/4 finału w meczu z Niemcami (1:1, 4:2 w rzutach karnych).
5 grudnia 2009 zdecydował o zakończeniu reprezentacyjnej kariery. Swoją decyzję umotywował chęcią skupienia się na karierze klubowej.

</doc>
<doc id="428059" url="https://pl.wikipedia.org/wiki?curid=428059" title="Mbandaka">
Mbandaka

Mbandaka (lingala: "Mbándáká", do 1966 "Coquilhatville") – miasto w zachodniej części Demokratycznej Republice Konga, stolica Prowincji Równikowej, port na lewym brzegu rzeki Kongo. Według danych szacunkowych na rok 2004 miasto liczyło ok. 263 tys. mieszkańców. Mbandaka jest ośrodkiem budowy i remontów statków rzecznych, przemysłu spożywczego, metalowego i rybołówstwa. Ludność zajmuje się również rolnictwem i leśnictwem. Miasto posiada własne lotnisko. Działają tu także browar, drukarnia, muzeum etnograficzne i ogród botaniczny.
Historia.
Miejscowość została założona w 1883 roku przez Henry'ego Mortona Stanleya pod nazwą Équateur (fr. "równik"). W 1886 roku, wraz z początkiem rządów belgijskich nazwa Équateur została zmieniona na Coquilhatville.
W latach 30. XX wieku Belgowie planowali wybudować w mieście kilka fabryk i m.in. nowy ratusz. W 1938 roku rozpoczęto prace nad mostem na rzece Kongo, którym miał połączyć miasto z Kongiem Francuskim. Wybuch II wojny światowej uniemożliwił dokończenie prac i dziś po moście pozostały jedynie ślady posadowień. W 1947 roku ukończono budowę ratusza o wysokości 39 m, który był w owym czasie najwyższą budowlą na terenie Konga Belgijskiego.
W 1966 roku nowe władze zmieniły nazwę miasta na Mbandaka.
Ogród botaniczny Eala.
Położony 7 km od centrum miasta ogród botaniczny Eala został założony w 1900 z inicjatywy belgijskiego botanika dra Émile’a Laurenta. Na powierzchni 371 ha zebrano ponad 4 tys. gatunków roślin. W ogrodzie znajdują się m.in. dendrarium, ogród skalny i palmiarnia.

</doc>
<doc id="428064" url="https://pl.wikipedia.org/wiki?curid=428064" title="Nukus">
Nukus

Nukus (uzb. cyr. i ros. Нукус; karak. Нөкис, "Nókis") – miasto w zachodnim Uzbekistanie, na prawym brzegu Amu-darii, na zachodnim skraju pustyni Kyzył-kum, siedziba administracyjna Republiki Karakałpackiej. W 2016 roku liczyło ok. 286,5 tys. mieszkańców. Ośrodek przemysłu chemicznego, metalowego, materiałów budowlanych, spożywczego i lekkiego. W mieście działa uniwersytet, filia Uzbeckiej Akademii Nauk oraz liczne instytucje kulturalne, m.in.: dwa teatry, muzeum sztuki im. Igora Sawickiego oraz muzeum historyczno-krajoznawcze.
Miejscowość otrzymała prawa miejskie w 1932 roku, a w 1939 roku została ustanowiona stolicą Karakałpackiej ASRR.

</doc>
<doc id="428065" url="https://pl.wikipedia.org/wiki?curid=428065" title="Cyjan (kolor)">
Cyjan (kolor)

Cyjan (gr. "κυανoῦς" – „niebieski”) – odcień niebieskiego, blady i spłowiały; można go określić jako szarobłękitny lub sinoniebieski. Najbardziej podobne kolory to błękit, szafir i turkus.
Nazywanie cyjanu kolorem „zielononiebieskim” wynika z pojmowania w zakresie subtraktywnej metody mieszania barw i nie jest błędem. W syntezie addytywnej kolor uzyskany w wyniku połączenia niebieskiego z domieszką zielonego.

</doc>
<doc id="428067" url="https://pl.wikipedia.org/wiki?curid=428067" title="Napier (Nowa Zelandia)">
Napier (Nowa Zelandia)

Napier (maor. Ahuriri) – miasto portowe w Nowej Zelandii, na wschodnim wybrzeżu Wyspy Północnej. Około 58,1 tys. mieszkańców. 10 km na południe leży Hastings, bliźniacze miasto. W Nowej Zelandii dwa miasta Napier i Hasting nazywane są czasami miastami bliźniaczymi (ang. "„The Twin Cities”"). Miasto położone jest 322 km na północny wschód od stolicy Wellington.
3 lutego 1931 o 10:47 miasto zostało nawiedzone przez trzęsienie ziemi o sile 7,8 stopni w skali Richtera. Epicentrum wstrząsu położone było na północ od miasta w odległości od 15 do 20 km. W wyniku trzęsienia zginęło 162 mieszkańców (258 w regionie) i zostało zburzone miasto. Trzęsienie podniosło poziom dna zatoki o 2,1 metra i odsłoniło 3 tysiące hektarów dawnej laguny. Pomimo panującego wielkiego kryzysu gospodarczego mieszkańcom udało zebrać się fundusze na odbudowę i niezwłocznie przystąpić do odbudowy. Centrum miasta zostało odbudowane w modnym wówczas stylu Art déco. Zakończenie pierwszego etapu odbudowy mieszkańcy świętowali podczas "New Napier Carnival" w styczniu 1933 roku. Pomimo planów modernizacji centrum miasta i wyburzeń stylowej zabudowy (między innymi budynek "National Bank and Norwich Union" w 1983), większość budynków została zachowana, odnowiona i objęta ochroną konserwatorską. Stanowi jeden z nielicznych na świecie zwartych zespołów urbanistycznych w stylu Art déco. Miasto należy do organizacji "Art Deco Trust" zajmującej się propagowanie tego stylu sztuki.

</doc>
<doc id="428068" url="https://pl.wikipedia.org/wiki?curid=428068" title="Kwas ε-aminokapronowy">
Kwas ε-aminokapronowy

Kwas ε-aminokapronowy () – organiczny związek chemiczny, aminokwas stosowany jako środek przeciwkrwotoczny.
Działanie.
Aminokwas o działaniu hemostatycznym. Jako inhibitor plazminy przeciwdziała fibrynolizie, blokując przejście plazminogenu w plazminę. Na drodze konkurencyjnego hamowania blokuje czynniki aktywujące plazminogen (urokinazę, streptokinazę) powodując zachowanie fibryny w czopie hemostatycznym, co daje większą stabilizację skrzepu.
Szybko wchłania się z przewodu pokarmowego osiągając szczytowe stężenie we krwi w ciągu 22 godz. Stosowany przewlekle kumuluje się w organizmie.
Wydalany jest z moczem.
Wskazania.
Może być stosowany zapobiegawczo i leczniczo w skazie krwotocznej spowodowanej fibrynolizą (w przebiegu DIC, w małopłytkowości). W chirurgii zapobiegawczo po torakotomii, po operacjach na gruczole krokowym czy wycięciu migdałków. W ginekologii – w krwawieniach i skazach krwotocznych, np. po powikłanym porodzie lub poronieniu, wskutek mięśniaków macicy, przy nadmiernych krwawieniach miesiączkowych. W przedawkowaniu leków trombolitycznych którego skutkiem jest skaza krwotoczna. Czasem jako lek pomocniczy przy zabiegach stomatologicznych u chorych na hemofilię.
Objawy uboczne.
Niekiedy obserwuje się odczyny skórne, nudności, biegunkę, bóle brzucha, podciśnienie ortostatyczne, obrzęk błon śluzowych nosa, zaczerwienienie spojówek, rzadziej zakrzepowe zapalenie żył.
Kwas aminokapronowy może ulegać inkorporacji do białek organizmu w miejscu lizyny. Mogą się wiązać z tym bóle, martwica mięśni (w tym także mięśnia sercowego)
Przeciwwskazania.
Choroba zakrzepowa, ciąża, ciężkie uszkodzenia czynności nerek lub wątroby, miażdżyca z tendencją do zakrzepów, krwiomocz.
Nie należy stosować w przypadku wylewów do jam ciała lub narządów wewnętrznych i OUN u chorych na hemofilię.
Interakcje.
Estrogeny oraz doustne środki antykoncepcyjne zwiększają efekt działania EACA. Równoczesne podawanie tych leków może prowadzić do powstania zakrzepu.
Dawkowanie.
Zwykle podaje się 200 do 350 mg/kg m.c. na dobę, podzielone na 4 do 6 dawek. U dzieci około 100 mg/kc m.c. 4 razy na dobę.
Preparaty.
Jedynymi, zarejestrowanymi preparatami dostępnymi w Polsce, produkowanymi przez Przedsiębiorstwo Farmaceutyczne "Ziołolek" były:
"Produkcja krajowa tych preparatów została zakończona w 2006 roku."
Preparaty zagraniczne: Amicar® tabl. 0,5g

</doc>
<doc id="428070" url="https://pl.wikipedia.org/wiki?curid=428070" title="Zhangjiakou">
Zhangjiakou

Zhangjiakou, dawniej Kałgan (, pinyin: "Zhāngjiākǒu"; ) – miasto o statusie prefektury miejskiej w Chinach, w prowincji Hebei, na północny zachód od Pekinu. W 2010 liczba mieszkańców miasta wynosiła 857 555. Prefektura miejska w 1999 liczyła 4 436 907 mieszkańców.
Ośrodek przemysłu maszynowego, hutniczego, elektrotechnicznego, spożywczego i włókienniczego. W 2022 zostaną tutaj rozegrane skoki narciarskie i niektóre inne konkurencje Zimowych Igrzysk Olimpijskich w ośrodku Snow Ruyi National Ski Jumping Centre. Znajduje się tu również port lotniczy Zhangjiakou.
Podział administracyjny.
Prefektura miejska Zhangjiakou podzielona jest na:

</doc>
<doc id="428073" url="https://pl.wikipedia.org/wiki?curid=428073" title="Stefania Belmondo">
Stefania Belmondo

Stefania Belmondo (ur. 13 stycznia 1969 w Vinadio) – włoska biegaczka narciarska, dziesięciokrotna medalistka olimpijska, trzynastokrotna medalistka mistrzostw świata oraz zdobywczyni Pucharu Świata.
Kariera.
Urodziła się w miejscowości Vinadio. Ma starszą siostrę Manuelę i młodszego brata Enrico. Biegi narciarskie zaczęła uprawiać w wieku trzech lat. Z powodu niewielkiej postury nazywano ją "Małym Tornado". Belmondo była znana z surowego reżimu treningowego. Rocznie pokonywała na nartach około 10 000 km. W 1987 roku wystąpiła na mistrzostwach świata juniorów w Asiago, gdzie była czwarta w sztafecie, dwunasta w biegu na 5 km techniką klasyczną i czternasta w biegu na 15 km stylem dowolnym. Na rozgrywanych rok później mistrzostwach świata juniorów w Saalfelden zdobyła srebrny medal w biegu na 5 km klasykiem, a w sztafecie zajęła trzecie miejsce. Ponadto podczas mistrzostw świata juniorów w Vang triumfowała w biegach na 5 km techniką klasyczną i 15 km stylem dowolnym.
W Pucharze Świata w biegach narciarskich zadebiutowała w sezonie 1988/1989. Nie stawała na podium jednak trzy razy zdobyła punkty i zakończyła ten sezon na niezłym jak na debiutantkę 13 miejscu. Pierwszy raz stanęła na podium zawodów PŚ w sezonie 1989/1990 wygrywając zawody w amerykańskim Soldier Hollow w biegu na 15 km techniką dowolną. W każdym kolejnym sezonie startów, aż do 2002 r. przynajmniej raz zajmowała miejsce na podium. Łącznie odniosła 23 zwycięstwa, a 66 razy stawała na podium. Najlepsze wyniki osiągała w sezonie 1998/1999, kiedy to triumfowała w klasyfikacji generalnej ("ex aequo" z Norweżką Bente Martinsen), a w klasyfikacji biegów długodystansowych była druga. W sezonie 1996/1997 była druga w klasyfikacji generalnej oraz w klasyfikacji biegów długodystansowych, a w klasyfikacji sprinterskiej wywalczyła małą kryształową kulę. W sezonie 1997/1998 była trzecia w klasyfikacji generalnej, długodystansowej i sprinterskiej. Ponadto w sezonach 1990/1991 i 1991/1992 była druga, a w sezonach 1992/1993 i 2001/2002 była trzecia. W sezonie 1999/2000 była druga w klasyfikacji biegów średniodystansowych.
Igrzyska olimpijskie w Calgary w 1988 r. były jej olimpijskim debiutem. Jej najlepszym indywidualnym wynikiem na tych igrzyskach było 19. miejsce w biegu na 10 km techniką klasyczną. Pierwsze sukcesy osiągnęła na igrzyskach w Albertville. Zdobyła tam indywidualnie złoty medal w biegu na 30 km stylem dowolnym i srebrny w biegu pościgowym 5+10 km ulegając jedynie Rosjance Lubow Jegorowej. Ponadto na tych samych igrzyskach wraz z Bice Vanzettą, Manuelą Di Centą oraz Gabriellą Paruzzi wywalczyła brązowy medal w sztafecie 4 × 5 km. Dwa lata później, na igrzyskach w Lillehammer wywalczyła brązowe medale w sztafecie i biegu pościgowym 5+10 km. Kolejne medale zdobywała na igrzyskach olimpijskich w Nagano. Była druga w biegu na 30 km techniką dowolną, ulegając jedynie Rosjance Julii Czepałowej, a wspólnie z Karin Moroder, Gabriellą Paruzzi i Manuelą di Centą zdobyła brązowy medal w sztafecie. Igrzyska olimpijskie w Salt Lake City w 2002 r. były jej ostatnimi. Zdobyła złoty medal w biegu na 15 km techniką dowolną, srebrny w biegu na 30 km stylem klasycznym oraz brązowy w biegu na 10 km również rozgrywanego stylem klasycznym.
W 1989 r. zadebiutowała na mistrzostwach świata biorąc udział w mistrzostwach w Lahti. Jej najlepszym wynikiem indywidualnym było tam 10. miejsce w biegu na 10 km technika dowolną. Dwa lata później, podczas mistrzostwach świata w Val di Fiemme zdobyła swoje pierwsze medale zajmując trzecie miejsce w biegu na 15 km techniką klasyczną oraz drugie w sztafecie wraz z Vanzettą, di Centą i Paruzzi. Na mistrzostwach świata w Falun w 1993 r. zdobyła złote medale w biegu pościgowym 5+10 km oraz w biegu na 30 km techniką dowolną, a w sztafecie wraz z koleżankami była druga. W 1993 r. po mistrzostwach świata z powodu kontuzji musiała poddać się operacji prawego palucha co wykluczyło ją ze startów na 4 miesiące. Mistrzostwa świata w Thunder Bay były jedynymi, oprócz mistrzostw z 1989 r., podczas których Belmondo nie wywalczyła żadnego medalu. Jej najlepszym wynikiem było 5. miejsce w biegu pościgowym 5+10 km. Dwa lata później, na mistrzostwach świata w Trondheim powetowała sobie niepowodzenia z Kanady zdobywając aż cztery medale, wszystkie indywidualnie. Zajęła ex aequo z Rosjanką Jeleną Välbe pierwsze miejsce w biegu pościgowym 5+10 km. Ponadto była druga na dystansie 15 km techniką dowolną oraz 5 i 30 km techniką klasyczną. Podczas mistrzostw świata w Ramsau Belmondo obroniła tytuł w biegu pościgowym zdobyty w Trondheim oraz wygrała w biegu techniką klasyczną na 15 km. Ponadto razem z Valbusą, Paruzzi i Antonellą Confortolą zdobyła srebrny medal w sztafecie. Mistrzostwa świata w Lahti rozgrywane w 2001 r. były jej ostatnimi. Zdobyła tam brązowy medal w sztafecie wraz z Paruzzi, Valbusą i Cristiną Paluselli. Indywidualnie otarła się o podium zajmując czwarte miejsca w biegu łączonym na 10 km oraz w biegu na 10 km techniką klasyczną, ale kolejnego medalu nie zdobyła.
Na igrzyskach olimpijskich w Lillehammer w 1994 zdobyła dwa brązowe medale, zaś w Nagano w 1998 jeden brązowy i jeden srebrny. Karierę zawodniczą zakończyła w 2002 roku, kiedy to zdobyła dwa medale, złoty i srebrny na igrzyskach olimpijskich w Salt Lake City i zajęła 3. miejsce w klasyfikacji generalnej Pucharu Świata. Podczas ceremonii otwarcia zimowych igrzysk w Turynie dokonała zapalenia znicza olimpijskiego.
Emerytura.
W 1997 r. otrzymała medal Holmenkollen wraz z dwoma norweskimi biegaczami: Bjarte Engenem Vikiem i Bjørnem Dæhlie.
Po zakończeniu sezonu 2001/2002 postanowiła zakończyć karierę. W tym samym roku została odznaczona Orderem Zasługi Republiki Włoskiej.
Podczas ceremonii otwarcia igrzysk olimpijskich w Turynie w 2006 r. Belmondo zapaliła znicz olimpijski. Do dziś pozostaje jedną z najbardziej utytułowanych biegaczek narciarskich w historii. Mieszka w Pietraporzio, ma męża Davide Casagrande i dwóch synów: Mathiasa (ur. 2003 r.) i Lorenzo (ur. 2005 r.). Oprócz włoskiego posługuje się także językiem francuskim i trochę angielskim.

</doc>
<doc id="428080" url="https://pl.wikipedia.org/wiki?curid=428080" title="Cesarstwo Austrii">
Cesarstwo Austrii

Cesarstwo Austrii (, dawniej pisane "Kaiserthum Oesterreich") – historyczne państwo w Europie utworzone w 1804 w reakcji na proklamowanie przez Napoleona I Cesarstwa Francuskiego.
Historia.
W latach 1804–1806 wchodziło w skład Świętego Cesarstwa Rzymskiego. Po jego rozwiązaniu 6 sierpnia 1806, w wyniku powstania zależnego od Francji Związku Reńskiego, istniało jako państwo dziedziczne Habsburgów do 1918, choć od 1867 stało się jedną z dwóch części dualistycznych Austro-Węgier. Pierwszym władcą Cesarstwa Austrii był Franciszek I Habsburg, zarazem ostatni władca Świętego Cesarstwa Rzymskiego jako Franciszek II. Jego następcami byli: Ferdynand I, Franciszek Józef I i Karol I.
W Cesarstwie nie przeprowadzano formalnej koronacji (w przeciwieństwie np. do Królestwa Węgier).
Od 1815 roku Cesarstwo Austrii było jednym z głównych decydentów europejskich, wchodząc w skład Świętego Przymierza. Jego polityką kierował przez blisko 40 lat kanclerz Klemens Metternich. O potędze Austrii świadczy fakt jej ciągłej ingerencji w wewnętrzne sprawy państw niemieckich i włoskich oraz Hiszpanii, a także ważna rola arbitra międzynarodowego podczas wojny krymskiej (1853–1856). Terytorium cesarstwa obejmowało Austrię właściwą, Tyrol, Styrię, Czechy właściwe, Morawy, część Śląska, Węgry, Siedmiogród, Słowację, Dalmację, Slawonię, Słowenię, Galicję, Bukowiny, Wenecję i Lombardię.
Wiosna Ludów (1848-1849) nie ominęła też Austrii, która przeżyła niepokoje wewnętrzne i starcia z Węgrami (1848-1849).
Po abdykacji Ferdynanda I tron objął jego bratanek, Franciszek Józef I, który w 1849 wprowadził konstytucję (tzw. "Konstytucja marcowa"), na mocy której Cesarstwo Austrii tworzyły następujące kraje koronne:
W 1850 roku liczba ludności cesarstwa wynosiła 30,7 mln. Od połowy XIX wieku zaznaczył się stopniowy upadek potęgi Habsburgów austriackich, utrata wpływów w państwach niemieckich, klęski w wojnie z Francją i Piemontem (1859) i wojnie z Prusami (1866) oraz utrata ziem włoskich (1859-1866) i upadek koncepcji odbudowy Rzeszy Niemieckiej pod rządami Wiednia.
Od 1867 Cesarstwo Austrii razem z Królestwem Węgier tworzyło dwuczłonową monarchię austro-węgierską.
Od 1879 roku Austria wchodziła w koalicję z Cesarstwem Niemieckim, która po przyłączeniu się Włoch (1882) nazwana została Trójprzymierzem.
W rzeczywistości od tego momentu Austria zaczęła tracić samodzielność polityczną i podporządkowywać się interesom współkoalicjanta niemieckiego. Trudności zewnętrzne rzutowały również na kłopoty wewnątrz imperium – polityka germanizacyjna wywołała reakcje narodowościowe, które zmusiły władze centralne do złagodzenia swojej polityki, czego skutkiem było nadanie narodom imperium autonomii politycznej i kulturowej (np. Polakom galicyjskim, Czechom) oraz przyznanie najpotężniejszemu po Niemcach narodowi imperium – Węgrom – statusu narodu współrządzącego (1867). Dzięki temu starano się zapobiec wojnom wewnętrznym i nieuniknionemu rozpadowi imperium. W latach 1914–1918 Austria brała udział w I wojnie światowej po stronie Niemiec, Bułgarii i Turcji. Klęski poniesione w wojnie z Serbią (1914) i Rosją (1914-1915, 1916) zadecydowały o całkowitym podporządkowaniu jej polityki zagranicznej Niemcom. O klęsce imperium zadecydowała ostateczna porażka Niemiec na froncie zachodnim (1918) oraz ruchy rewolucyjne i narodowościowe wewnątrz państwa.
Istnienie państwo zakończyło ogłoszenie w Wiedniu republiki, potwierdzonej traktatem z Saint-Germain-en-Laye (1919) oraz wydzieleniem z terytorium cesarstwa niepodległej Czechosłowacji (z ziem Czech, Moraw, Śląska Czeskiego i Słowacji), części Polski (w skład której weszła dawna Galicja) oraz Jugosławii (obejmującej m.in. Chorwację i Słowenię), a także rozszerzenie terytorium Rumunii o należące do monarchii Siedmiogród i Bukowinę. Ostatni cesarz Karol I zrzekł się udziału w rządach (bez formalnej abdykacji) i udał się na emigrację na portugalską Maderę.

</doc>
<doc id="428086" url="https://pl.wikipedia.org/wiki?curid=428086" title="Wapedia">
Wapedia

Wapedia – wersja Wikipedii z przeznaczeniem do przeglądania na urządzeniach przenośnych typu telefon komórkowy oraz palmtop.
Wapedia wystartowała w sierpniu 2004, a 4 listopada 2013 została zamknięta.
W odróżnieniu od standardowego skryptu Wikipedii, Wapedia pozwalała jedynie przeglądać informacje tekstowe i graficzne – bez możliwości edycji.
Skrypt Wapedia został stworzony przez Floriana Amrheina. Strona Wapedii dostępna była w 14 językach, w tym w języku polskim. Dostępne były cztery wersje encyklopedii Wiki w wersji WAP:

</doc>
<doc id="428088" url="https://pl.wikipedia.org/wiki?curid=428088" title="Domieszka">
Domieszka

Domieszka – jon lub atom obcej substancji (pierwiastka albo związku chemicznego) wprowadzany do sieci krystalicznej ciała stałego w celu zmiany własności fizycznych bądź chemicznych w procesie zwanym domieszkowaniem.
Proces domieszkowania można przeprowadzać podczas tworzenia substancji (np. podczas wzrostu kryształu) albo po wytworzeniu substancji (patrz implantacja jonów, dyfuzja).

</doc>
<doc id="428092" url="https://pl.wikipedia.org/wiki?curid=428092" title="Legiony polskie we Włoszech">
Legiony polskie we Włoszech



</doc>
<doc id="428108" url="https://pl.wikipedia.org/wiki?curid=428108" title="Fort-de-France">
Fort-de-France

Fort-de-France – stolica francuskiego departamentu zamorskiego Martyniki, położona zachodnim wybrzeżu wyspy nad zatoką Fort-de-France. Ludność miasta 89,79 tys. (2007), a całego zespołu miejskiego 132,98 tys. (2007). 
XVII-wieczne, francuskie osadnictwo na wyspie koncentrowało się na jej zachodnim, karaibskim wybrzeżu. Jedną z głównych osad było założone w 1672 Fort-Royal, dzisiejsze Fort-de-France. Fort, założony u wejścia do największej zatoki wyspy, stanowił doskonałe stanowisko obrony, zarówno przeciwko miejscowym ludom karaibskim, jak i kolonistom holenderskim i angielskim. 
Położenie miasta nie miało jednak wyłącznie zalet. Otoczenie bagnami sprzyjało rozwojowi malarii. W XIX wieku dołączyły do tego inne klęski żywiołowe: trzęsienie ziemi 11 stycznia 1839, wielki pożar miasta 22 czerwca 1890 i huragan z 18 sierpnia 1891. Fort-de-France przez cały ten okres stanowiło jednak główny ośrodek administracyjny i militarny Martyniki. Mimo to nie rozwijało się tak szybko jak położone bardziej na północ Saint-Pierre, główny ośrodek handlowy wyspy. Dopiero całkowite zniszczenia Saint-Pierre podczas wybuchu Montagne Pelée 8 maja 1902 dało szansę do szybszego rozwoju stolicy terytorium.
W 1894 miasto zamieszkiwało 16 tys. osób, w 1936 – 52 tys., 1946 – 66 tys., a w 2007 – 89,8 tys., co stanowiło 22,6% ludności całej wyspy.
Fort-de-France jest głównym ośrodkiem gospodarczym i portem morskim wyspy. Rozwinął się tutaj zwłaszcza przemysł spożywczy, w postaci cukrowni i destylarni rumu. W mieście znajduje się też jedna z głównych wojskowych baz morskich Francji na Karaibach.
Miasto rozwija się również jako ośrodek turystyczny. Główną atrakcją turystyczną są trzy forty z XVIII i XIX w.: Desaix, Tartenson i Gerbault. Często odwiedzany przez turystów jest również pomnik Joséphine de Beauharnais, żony Napoleona, urodzonej na Martynice, w posiadłości w okolicach dzisiejszego miasta Trois-Îlets po drugiej stronie zatoki. Pomnik stoi w parku miejskim "La Savane", który obecnie znajduje się w likwidacji (na jego miejscu ma powstać nowoczesne centrum handlowe).
2 kwietnia 1959 roku zakończył się tu rejs Chatki Puchatków - szalupy, którą dwaj polscy żeglarze pokonali Atlantyk.

</doc>
<doc id="428112" url="https://pl.wikipedia.org/wiki?curid=428112" title="Lew Alcindor">
Lew Alcindor



</doc>
<doc id="428113" url="https://pl.wikipedia.org/wiki?curid=428113" title="Kareem Abdul Jabbar">
Kareem Abdul Jabbar



</doc>
<doc id="428118" url="https://pl.wikipedia.org/wiki?curid=428118" title="Lewis Alcindor">
Lewis Alcindor



</doc>
<doc id="428119" url="https://pl.wikipedia.org/wiki?curid=428119" title="Ferdinand Lewis Alcindor">
Ferdinand Lewis Alcindor



</doc>
<doc id="428123" url="https://pl.wikipedia.org/wiki?curid=428123" title="Wieża obserwacyjna">
Wieża obserwacyjna

Wieża obserwacyjna – wieża przeznaczona do obserwacji otaczającego ją terenu. Z reguły wieże obserwacyjne są usytuowane w najwyższym punkcie okolicy.
Potocznie wieże obserwacyjne utożsamiane są z "wieżami widokowymi" jako punktami widokowymi, sztucznie wyniesionymi w terenie w celu umożliwienia obserwacji walorów widokowych i estetycznych terenu. Wieże obserwacyjne mają szerokie zastosowanie i mogą być wykorzystywane do obserwacji:
Jako wieże obserwacyjne wykorzystuje się również latarnie morskie, wieże ciśnień, ratuszowe, kościelne, obronne, telekomunikacyjne, w tym telewizyjne itp.

</doc>
<doc id="428124" url="https://pl.wikipedia.org/wiki?curid=428124" title="Alajuela">
Alajuela



</doc>
<doc id="428125" url="https://pl.wikipedia.org/wiki?curid=428125" title="Sheyi Emmanuel Adebayor">
Sheyi Emmanuel Adebayor



</doc>
<doc id="428131" url="https://pl.wikipedia.org/wiki?curid=428131" title="Chengdu">
Chengdu

Chengdu (""; chiń. 成都; pinyin: "Chéngdū") – miasto w Chinach, liczące ponad 15 milionów mieszkańców, stolica prowincji Syczuan.
Geografia i klimat.
Miasto leży w zachodniej części Kotliny Syczuańskiej, w 40% na żyznej równinie Chengdu. Najniższym punktem jest ujście rzeki Zhi Shui w dystrykcie Jintang na wysokości 387 m n.p.m., zaś najwyższym szczyt w paśmie górskim Qionglai, w zachodnim dystrykcie Dayi, mający wysokość 5364 m. Przez obszar miasta przepływa kilka rzek, zaś przez ścisłe centrum rzeka Jin, która blisko najstarszej części miasta dzieli się na dwie odnogi.
Chengdu leży w strefie klimatu subtropikalnego, monsunowego. Występują tutaj duże wahania opadów w cyklu rocznym, zaś średnia wilgotność względna wynosi około 80%. Pora deszczowa występuje od czerwca do września. Zimy są łagodne, zaś lata niezbyt gorące z dużą wilgotnością powietrza. 
Podział administracyjny.
Chengdu dzieli się na 11 dzielnic, 5 miast na prawach powiatów i 4 hrabstwa.
Historia.
Wczesna historia.
Najstarsze ślady osadnictwa na terenie dzisiejszego Chengdu pochodzą sprzed 4500 lat. Na obszarze obejmującym miasto znajdowała się stolica państwa Shu, które istniało od XI wieku p.n.e. do końca IV wieku p.n.e. Z powyższego okresu pochodzi obszar religijno-ofiarny Jinsha w dystrykcie Qingyang oraz grobowce w centralnej części miasta. W 316 roku p.n.e. po podbiciu miasta przez Qin, stało się ono stolicą prefektury, zaś w 311 roku p.n.e. rozpoczęto budowę murów miejskich. W tym okresie rozpoczęto także budowę Shu Dao, pierwszej drogi biegnącej z Syczuanu do północnej prowincji Shaanxi, której trasa biegnie przez urwiste góry i momentami jest wykuta w stromych klifach. Około 251 roku p.n.e. ukończono budowę systemu irygacyjnego Dujiangyan, który funkcjonuje do obecnych czasów.
II wiek p.n.e. – XVII wiek.
Od czasów panowania dynastii Han Chengdu stawało się jednym z najważniejszych ośrodków polityki i gospodarki w Chinach. W tym okresie miasto słynęło z produkcji wysokiej jakości brokatu, eksportowanego także poza granice państwa. Według chińskiej historii, na górze Qingcheng, która znajduje się na północy zespołu miejskiego, w 142 roku Zhang Daoling ustanowił doktrynę religijnego taoizmu . W połowie VIII wieku zamieszkiwali w Chengdu Du Fu i Li Bai, uznawani za jednych z najwybitniejszych poetów chińskich, tworząc w tym okresie jedne z najważniejszych swoich dzieł. 
W epoce Trzech Królestw Chengdu było stolicą królestwa Shu Han, zaś po zjednoczeniu pozostawało stolicą prowincji Syczuan i jednym z najważniejszych ośrodków gospodarczych cesarstwa. W 1023 roku w Chengdu wprowadzono najwcześniejszą papierową walutę na świecie – jiaozi, która była powszechnie uznawanym środkiem płatniczym wymienialnym na monety. Wenecki kupiec i podróżnik Marco Polo w drugiej połowie XIII wieku przebywał w mieście i opisał ówczesną zabudowę mostu Anshun. 
W 1362 roku miasto zostało na krótko zdobyte podczas Powstania Czerwonych Turbanów. Pod koniec XIV wieku cesarz Hongwu, pierwszy z dynastii Ming, wybudował dla swojego syna pałac, którego mury o wysokości 5 metrów miały długość 4,5 km. Pałac został zniszczony podczas wojen w okresie upadku dynastii Ming w połowie XVII wieku. Po dwuletniej okupacji miasta w latach 1644-1646, w wyniku masakr dokonanych przez wojska Zhanga Xianzhonga oraz późniejszych działań wojennych, Chengdu niemal całkowicie się wyludniło. W 1696 roku powołano w mieście dzisiejszą diecezję rzymskokatolicką.
XVIII - XX wiek.
Po tragicznych wydarzeniach z połowy XVII wieku w wyniku których prowincja utraciła około 75% populacji, przez dziesięciolecia tereny były zasiedlane przez ludność z sąsiednich prowincji. Ponownie rozwinął się przemysł związany z produkcją brokatu, pod koniec panowania dynastii Qing w mieście działało ponad 2000 prywatnych warsztatów posiadających około 10 tysięcy krosień. Równina Chengdu słynęła również z uprawy wysokiej jakości tytoniu. 
Wybudowanie w 1877 roku fabryki broni przez gubernatora prowincji zainicjowało w mieście budowę zakładów w stylu zachodnim. W 1896 roku z polecenia cesarza Guangxu założono Syczuańską Szkołę Chińską i Zachodnią, zaś w 1910 roku zachodni misjonarze otworzyli szkołę medyczną pod nazwą Zachodnio-Chiński Uniwersytet, z obydwu wywodzi się obecny Uniwersytet Syczuański. Na początku XX wieku ludność samego miasta liczyła od 450 do 500 tysięcy osób, zaś całej równiny Chengdu około 5 milionów osób. Przez miasto przechodziły główne szlaki handlowe prowincji, zaś samo Chengdu było wówczas otoczone murem o łącznej długości ponad 19 km. Dzisiejsza ulica handlowa Chunxi Road, która została wybudowana w latach dwudziestych XX wieku, skupiała wówczas 70% biznesu całego miasta.
W czasie wojny chińsko-japońskiej toczonej od 1937 roku, miasto pozostawało w rękach rządu chińskiego, którego tymczasową siedzibą, jak też główną bazą wojsk pod dowództwem Czang Kaj-szeka był Chongqing, drugie wielkie miasto Kotliny Syczuańskiej. Chengdu w tym okresie było wielokrotnie celem nalotów prowadzonych przez bombowce japońskie. Podczas II wojny światowej z lotnisk w Chengdu i okolicy korzystała XIV Armia Powietrzna Stanów Zjednoczonych, walcząca z Japonią, zaś bombowce B-29 wielokrotnie atakowały cele na wyspach japońskich oraz na obszarach okupowanych przez wojska japońskie w Chinach. Chengdu było ostatnim ważnym miastem kontynentu pozostającym w rękach nacjonalistów po przegranej wojnie domowej z komunistami. Miasto zostało zdobyte przez wojska Chińskiej Armii Ludowo-Wyzwoleńczej pod koniec grudnia 1949 roku.
W 1952 roku otwarto połączenie kolejowe z Chongqing, które jednocześnie było pierwszą nowo wybudowaną linią w Chińskiej Republice Ludowej. Port lotniczy Chengdu-Shuangliu oddano do użytku cywilnego w 1956 roku. W tym samym roku założono Uniwersytet Elektroniki i Technologii w Chengdu. Pierwszą linię kolejową prowadzącą poza prowincję Syczuan, do Baoji w północnej prowincji Shaanxi, oddano do użytku w 1958 roku, której fragment był jednocześnie pierwszą zelektryfikowaną linią w historii kraju. W tym samym roku zburzono mur miejski, pozostawiając 9 odcinków o łącznej długości około 1 km. W 1970 roku otwarto linię o długości ponad 1000 km do leżącego na południu Kunming w prowincji Junnan, prowadzącą w większości przez tunele i wiadukty z uwagi na górzysty teren. 
Pierwszą obwodnicę miasta tzw. wewnętrzną, biegnącą w większości wzdłuż dawnych murów miejskich o długości 19,4 km ukończono w 1986 roku. Jedna z najstarszych wyższych uczelni w kraju, założony w 1896 roku Uniwersytet Południowo-Zachodni Jiaotong, przeniósł się do Chengdu w 1988 roku. W 1991 roku otwarto w mieście, jako jedną z pierwszych w kraju strefę zaawansowanych technologii Chengdu (Chengdu Hi-tech Industrial Development Zone). Drugą obwodnicę miasta o długości 28,3 km oddano do użytku w 1993 roku. W tym samym roku pierwsze firmy z Fortune Global 500 dokonały inwestycji w mieście.
XXI wiek.
W 2002 roku ukończono trzecią obwodnicę o długości 51 km oraz czwartą o długości 85 km (pierwszą o statusie drogi ekspresowej). Trzęsienie ziemi w Syczuanie o sile 7,9 w skali Richtera, które miało miejsce 7 maja 2008 roku, pociągnęło za sobą dużą liczbę ofiar śmiertelnych oraz poczyniło znaczne szkody w mieście. 
Uroczyste otwarcie pierwszej linii metra w Chengdu, a zarazem pierwszej w zachodnich Chinach, odbyło się 27 września 2010 roku. W tym samym roku UNESCO nadało Chengdu, jako drugiemu miasto na świecie tytuł „Gastronomicznej stolicy świata” . W 2013 roku oddano do użytku New Century Global Center, największy budynek na świecie pod względem powierzchni użytkowej. Chengdu od 26 kwietnia 2013 roku jest jedną z końcowych stacji tzw. nowego szlaku jedwabnego, regularnego połączenia kolejowego z Europą utworzonego w wyniku inicjatywy „jeden pas i jedna droga”. Dwie kolejne obwodnice o statusach drogi ekspresowej tj. piątą o długości 223 km oraz szóstą o długości 459 km (biegnącą częściowo poza granicami miasta), oddano do użytku odpowiednio w 2015 i 2021 roku. 
W 2019 roku Chengdu zostało wybrane na gospodarza Letniej Uniwersjady w 2021 roku, lecz z uwagi na panującą na świecie pandemię COVID-19 została ona przeniesiona na 2022 rok. Powyższa impreza sportowa przyczyniła się do wybudowania w mieście szeregu obiektów sportowych, na czele ze stadionami o pojemności 60 i 40 tysięcy widzów. 
Pod koniec 2020 roku, po uruchomieniu 5 nowych linii metra (w tym jednej automatycznej), łączna długość systemu w Chengdu wyniosła 558 km, co czyniło go czwartym najdłuższym systemem metra na świecie. W czerwcu 2021 roku otwarto Port Lotniczy Chengdu Tianfu, dzięki czemu Chengdu zostało trzecim po Pekinie i Szanghaju mieście w Chinach, które posiada dwa międzynarodowe porty lotnicze. W trakcie realizacji jest największy transportowy projekt w Chinach, linia kolei dużych prędkości Syczuan – Tybet, mająca połączyć Chengdu z Lhasą, stolicą Tybetańskiego Regionu Autonomicznego. W budowie jest środkowy odcinek o długości 1011 km pomiędzy Ya’an a Nyingchi, który ma być ukończony do 2030 roku.
Demografia.
W 2019 roku w Chengdu mieszkało 15 000 686 osób. Wśród osób zameldowanych na stałe 50,4% mieszkańców było mężczyznami, a 49,6% kobietami.
Gospodarka.
W 2019 roku przychód PKB Chengdu zaliczył wzrost 8% w stosunku do poprzedniego roku i wyniósł ponad 1,7 biliona CNY, co stanowiło ósmy wynik na kontynentalnych Chinach. W 2019 roku sektor usług odpowiadał za 65,6% przychodu PKB miasta, zaś za 34,4% pozostałe sektory gospodarki tj. 30,8% - sektor przemysłowy i 3,6% - sektor rolniczy.
Otwarta w 1991 roku jako jedna z pierwszych w kraju strefa zaawansowanych technologii Chengdu (Chengdu Hi-tech Industrial Development Zone) w 2019 roku osiągnęła przychód PKB w wysokości 228 miliardów CNY, co stanowiło ponad 13% przychodu całego miasta. Ponadto od 2000 roku działa specjalna strefa ekonomiczna Chengdu Economic &amp; Technological Development Zone, która odpowiada za 8% przychodu miasta. Działająca od 1 kwietnia 2017 roku Syczuańska strefa wolnego handlu, obejmuje w mieście trzy lokacje: część wyżej wymienionej strefy zaawansowanej technologii, międzynarodowy terminal kolejowy oraz centrum logistyczne przy porcie lotniczym Chengdu-Shuangliu.
Do końca 2018 roku 285 firm z listy Fortune Global 500 dokonało inwestycji w mieście. W Chengdu na początku 2020 roku siedzibę miało 96 spółek notowanych na giełdzie, o całkowitej wartości rynkowej ponad 793 miliardy CNY, co stanowiło dziesiąty wynik w kraju.
Do rozwoju miasta przyczynił się także fakt, iż Chengdu od 26 kwietnia 2013 roku jest jedną z końcowych stacji tzw. nowego szlaku jedwabnego, regularnego połączenia kolejowego z Europą utworzonego w wyniku inicjatywy „jeden pas i jedna droga”. Do końca sierpnia 2020 roku miasto obsłużyło ponad 6000 pociągów towarowych na powyższej trasie.
W 2019 roku dochód rozporządzalny mieszkańca Chengdu zameldowanego na stałe wyniósł 45 878 CNY, który w stosunku do poprzedniego roku (bez uwzględnienia inflacji) wzrósł o 9%.
Transport.
Transport kolejowy.
Największymi dworcami w Chengdu są odpowiednio: Wschodni, Główny i Południowy. Z powyższych dworców kursują pociągi kolei dużej prędkości, które obsługują m.in. bezpośrednie połączenia do Kantonu, Szanghaju i Pekinu oraz biegnącą w połowie przez tunele i wiadukty linię do Guiyang. Ponadto w 2018 roku oddano linię do sąsiedniego miasta Ya’an, z którego od 2030 roku mają kursować pociągi dużej prędkości do Nyingchi w Tybecie. W okresie od 28 września do 8 października 2020 roku, przypadającym na święto narodowe wszystkie stacje obsłużyły ponad 3,2 mln osób wyjeżdżających z miasta, w tym 372 tysiące w dniu 1 października 2020 roku.
Transport lotniczy.
Miasto obsługuje port lotniczy Chengdu-Shuangliu, z którego w 2019 roku skorzystało prawie 56 mln pasażerów co stawiało je na czwartym miejscu w kraju pod względem ilości obsłużonych osób. W czerwcu 2021 roku otwarto Port Lotniczy Chengdu Tianfu, który docelowo ma obsługiwać do 120 mln pasażerów rocznie.
Transport drogowy.
W połowie 2020 roku w Chengdu było zarejestrowanych ponad 5 mln samochodów, ustępując w kraju pod tym względem jedynie Pekinowi.
Miasto posiada trzy zwykłe obwodnice i trzy o statusie dróg ekspresowych.
Najważniejsze drogi wychodzące z Chengdu:
Transport publiczny.
W 2020 roku z transportu publicznego w Chengdu korzystało dziennie średnio 6,820 mln pasażerów, w tym:
Na koniec 2019 roku Chengdu posiadało 1132 linie transportu publicznego, które były obsługiwane przez prawie 16 tysięcy autobusów. Ponadto w mieście było zarejestrowanych ponad 16 tysięcy taksówek. Miasto posiada cztery linie systemu BRT.
Pod koniec 2020 roku system metra w Chengdu miał długość 558 km i liczył 13 linii.
Najwyższe budynki.
W Chengdu pod koniec lipca 2021 roku znajdowało się 88 budynków których wysokość przekraczała 150 metrów.
Edukacja.
W 2019 roku w Chengdu znajdowały się 57 wyższych uczelni, na których studiowało około 880 tysięcy osób, ponadto w mieście funkcjonowało 708 szkół średnich i 607 szkół podstawowych.
Najstarszymi wyższymi uczelniami w Chengdu są:
Ponadto w 2021 roku w pierwszej setce najlepszych uniwersytetów w Chinach znajdował się także:
Pozostałe notowane wyższe uczelnie:
Ponadto w mieście funkcjonują m.in. następujące wyższe uczelnie:
Kultura i religia.
Miasto słynie z kuchni syczuańskiej. UNESCO nadało Chengdu jako drugiemu miastu na świecie tytuł „Gastronomicznej stolicy świata”. Chengdu jest też głównym ośrodkiem rozwoju opery syczuańskiej. Rejon równiny Chengdu znany jest także z haftu syczuańskiego, brokatu syczuańskiego, zdobienia laką oraz tkania z bambusa. Od 2007 roku co dwa lata odbywa się w mieście pod patronatem UNESCO Festiwal Niematerialnego Dziedzictwa Kulturowego. W 2019 roku w Chengdu działało 49 muzeów.
W mieście znajduje się siedziba rzymskokatolickiej diecezji Chengdu. Na górze Qingcheng, na której znajduje się szereg świątyń, wedle podań Zhang Daoling ustanowił doktrynę religijnego taoizmu.
Atrakcje.
Lista najważniejszych atrakcji turystycznych w mieście:
Sport.
W 2022 roku w Chengdu ma się odbyć przeniesiona z 2021 roku letnia Uniwersjada.
Miasto było gospodarzem międzynarodowych imprez sportowych m.in. :
Od 2016 roku organizowany jest w mieście turniej tenisowy rangi ATP Tour 250 – Chengdu Open.
W mieście od 2014 roku odbywa się międzynarodowy młodzieżowy turniej piłki nożnej Panda Cup.
W Chengdu swoją siedzibę mają następujące kluby sportowe:
W Chengdu znajdują się różne obiekty sportowe m.in.:
W związku z wybraniem Chengdu na gospodarza letniej Uniwersjady wybudowano szereg obiektów sportowych: dwa stadiony o pojemności 60 i 40 tysięcy widzów oraz kilka hal sportowych o pojemności ponad 10 tysięcy widzów.
W dystrykcie Dayi znajduje się Xiling Snow Mountain, największy ośrodek narciarski w południowo-zachodnich Chinach.
Miasta i regiony partnerskie.
Miasta i regiony partnerskie Chengdu (stan na 1.01.2020).
Znane osoby.
W Chengdu urodziły się m.in. następujące osoby:

</doc>
<doc id="428132" url="https://pl.wikipedia.org/wiki?curid=428132" title="Piastów (ujednoznacznienie)">
Piastów (ujednoznacznienie)



</doc>
<doc id="428136" url="https://pl.wikipedia.org/wiki?curid=428136" title="Cartago">
Cartago



</doc>
<doc id="428137" url="https://pl.wikipedia.org/wiki?curid=428137" title="Limón">
Limón



</doc>
<doc id="428138" url="https://pl.wikipedia.org/wiki?curid=428138" title="Puntarenas">
Puntarenas



</doc>
<doc id="428139" url="https://pl.wikipedia.org/wiki?curid=428139" title="Heredia">
Heredia



</doc>
<doc id="428140" url="https://pl.wikipedia.org/wiki?curid=428140" title="Lower Hutt">
Lower Hutt

Lower Hutt (maor. "Awakairangi") – miasto w Nowej Zelandii, na Wyspie Północnej, przy ujściu rzeki Hutt, do zatoki Port Nicholson, od 1951 w zespole miejskim Wellington. Miasto zamieszkuje ok. 98 tys. osób.
W mieście rozwinął się przemysł włókienniczy, odzieżowy, chemiczny, maszynowy oraz samochodowy.

</doc>
<doc id="428144" url="https://pl.wikipedia.org/wiki?curid=428144" title="Atbara">
Atbara

Atbara (arab. عطبرة "Aṭbara") – miasto w północno-wschodnim Sudanie, w wilajecie Nahr an-Nil, przy ujściu rzeki Atbara do Nilu. Około 87,8 tys. mieszkańców. Ośrodek handlowy regionu rolniczego; przemysł cementowy, spożywczy; węzeł kolejowy; siedziba biskupstwa koptyjskiego.
Transport.
Miasto jest węzłem kolejowym kolei sudańskich, posiadającym połączenia z Chartumem, Wadi Halfą i Port Sudan.
W pobliżu znajduje się port lotniczy.

</doc>
<doc id="428145" url="https://pl.wikipedia.org/wiki?curid=428145" title="Wielka Synagoga w Tykocinie">
Wielka Synagoga w Tykocinie

Wielka Synagoga w Tykocinie – synagoga znajdująca się na Kaczorowie w Tykocinie przy ulicy Koziej 2, w sąsiedztwie Małego Rynku. Jest obecnie drugą co do wielkości i jedną z najstarszych synagog w Polsce oraz jedną z najlepiej zachowanych synagog z XVII w. w Europie.
Historia.
Synagoga została zbudowana w 1642 na miejscu starszej, drewnianej bożnicy. W XVIII wieku do narożnika północno-wschodniego dobudowano niską wieżę, która pierwotnie służyła jako więzienie dla Żydów. W latach 40. XIX w. synagoga przeszła gruntowny remont. W XVII i XVIII wieku stanowiła wielki żydowski ośrodek intelektualny. Działało przy niej wielu znanych, szanowanych rabinów i talmudystów.
Podczas II wojny światowej, w 1941 hitlerowcy zdewastowali i ograbili wnętrze synagogi i urządzili w niej magazyny. Po zakończeniu wojny w synagodze na polecenie władz miejskich nadal znajdowały się magazyny, ale tym razem nawozów sztucznych. W 1965 w synagodze wybuchł pożar, który dopełnił dzieła niszczenia budynku, spłonęła unikalna biblioteka i archiwa gminy żydowskiej, a pozostałe cudem uratowane księgi wyrzucono do pobliskiej rzeki.
W latach 1974-1978 przeprowadzono gruntowny remont i konserwację synagogi. Od 1977 stanowi siedzibę Muzeum Kultury Żydowskiej w Tykocinie. Obecnie muzeum posiada bardzo bogatą ekspozycję judaiców oraz innych przedmiotów związanych z kulturą żydowską.
W głównej sali modlitewnej prezentowane są m.in. zabytkowe zwoje Tory nakryte koroną, tasy, tałesy, księgi, tefiliny, chanukije, menory, besaminki. W wieży urządzono pokój rabina oraz rekonstrukcję Seder Pesach, czyli wieczerzy paschalnej. W 1992 roku synagogę odwiedził prezydent Izraela Chaim Herzog.
Architektura.
Murowany budynek synagogi wzniesiono na planie kwadratu o wymiarach 18 na 18 metrów, w stylu barokowym i licznymi elementami późnorenesansowymi. Według niektórych źródeł wzorowana jest na warownej synagodze z Pińska z 1640.
Synagoga jest obecnie przykryta wysokim łamanym dachem z czerwonej dachówki. Zastąpił on pierwotny dach, zasłonięty wysoką attyką. W północno-wschodnim narożniku stoi, w dolnej części kwadratowa, w górnej ośmioboczna, niska wieża, mieszcząca pierwotnie więzienia dla Żydów. Z trzech stron przylegają niskie przybudówki – niegdyś sklepiki, domy nauki, przedsionki oraz babińce, z których kobiety mogły obserwować modły przez zakratowane okienka.
Wewnątrz w głównej, kwadratowej sali modlitewnej 18,0 x 17,6 m sięgającej 9 metrów wysokości znajduje się popularne w polskich synagogach sklepienie dziewięciopolowe. W jej centralnym punkcie znajduje się bima, opierająca się na czterech masywnych filarach z bogatą renesansową dekoracją zakończonych baldachimem stanowiącym strop, wewnątrz której znajduje się szulham. Sala ma obniżoną posadzkę nawiązującą do słów psalmu: „"Z głębokości wołam do ciebie, Panie!"”. Do sali prowadzi wejście przez obszerny Przedsionek, mieszczący niegdyś biura kahału i sąd gminny.
Na ścianach znajdują się barwne polichromie. Ich główny element dekoracyjny, obok ornamentów w kształcie wici roślinnych oraz lokalnych i egzotycznych zwierząt, to wielkie XIX-wieczne tablice z hebrajskimi i aramejskimi cytatami biblijnymi oraz tekstami modlitw.
Na ścianie wschodniej znajduje się rzeźbiony w kamieniu, niezwykle bogato zdobiony manierystyczny Aron ha-kodesz z dwiema kolumnami i wielką nadstawą z Koroną Tory w okrągłym medalionie, zasłonięty bogato tkanym, nowym parochetem. Został ufundowany przez Naczelnego Rabina Polski Michaela Schudricha i Fundację Judaica.
Dawniej synagogę i pobliskie budynki gminy żydowskiej otaczał arkadowy mur z bramą, który po wojnie nie został odbudowany. Przed wejściem do synagogi widać jeszcze fundamenty zniszczonych kramnic, pochodzących z pierwszej połowy XVIII wieku.
Legendy.
Z synagogą związana jest legenda o rabinie, który przybył do Tykocina pod koniec XVI wieku i umieścił w wielkim żyrandolu amulety z wypisanymi modlitwami. Te amulety, według tradycji tykocińskiej, miały chronić Żydów od różnych nieszczęść.
I wydarzył się kiedyś bardzo groźny wypadek. W czasie uroczystej modlitwy w wigilię święta Jom Kipur, kiedy cała synagoga była wypełniona ludźmi, kobietami i mężczyznami, którzy wspólnie się modlili (a było pewnie z tysiąc albo i więcej osób), urwał się nagle żyrandol. Zaczął spadać, wszyscy zaczęli krzyczeć, ale dzięki wstawiennictwu tego świątobliwego rabina żyrandol spadł w takim miejscu, że nikogo nawet nie ranił.

</doc>
<doc id="428147" url="https://pl.wikipedia.org/wiki?curid=428147" title="Craiova">
Craiova



</doc>
<doc id="428148" url="https://pl.wikipedia.org/wiki?curid=428148" title="Ralph Goodale">
Ralph Goodale

Ralph Edward Goodale (ur. 5 października 1949 w Regina, Saskatchewan) – polityk kanadyjski, minister kilku restortów, działacz Liberalnej Partii Kanady.
Studiował prawo na University of Regina i University of Saskatchewan w Saskatoon. Zaangażował się w politykę w młodym wieku i już w 1974 został wybrany do parlamentu federalnego. Przegrał walkę o reelekcję w 1979, ale został dostrzeżony jako obiecujący młody polityk, m.in. kanadyjska edycja "Time" wymieniła go w gronie potencjalnych przyszłych szefów rządu. W 1981 został wybrany na przewodniczącego Partii Liberalnej Saskatchewan. Pod jego kierownictwem partia uzyskała słaby rezultat w wyborach do zgromadzenia prowincji w 1982 (nie zdobywając żadnego mandatu), ale sam Goodale zgromadził znaczącą liczbę głosów i utrzymał pozycję lidera. W kolejnych wyborach w 1986 jako jedyny przedstawiciel liberałów znalazł się w zgromadzeniu prowincji.
W 1988 zrezygnował z kierowania Partią Liberalną Saskatchewan z zamiarem ubiegania się o funkcję lidera federalnego liberałów kanadyjskich, ale nie zdobył nawet mandatu delegata na konwencję wyborczą. Wycofał się wówczas na kilka lat z życia politycznego i podjął pracę w sektorze prywatnym, m.in. w ubezpieczeniach. W 1993 został ponownie wybrany do parlamentu. W rządzie Jeana Chrétiena został powołany na stanowisko ministra rolnictwa (od 1995 jako minister rolnictwa i żywności rolniczej).
W 1997 objął resort zasobów naturalnych. W 2002 pełnił przez kilka miesięcy funkcję lidera frakcji rządowej w parlamencie (jednocześnie jako minister stanu). W latach 2002-2003 był ministrem robót publicznych i służby rządowej. W grudniu 2003 nowy premier Paul Martin powierzył mu funkcję ministra finansów.
Po porażce liberałów w przedterminowych wyborach parlamentarnych w 2006 utracił stanowisko ministerialne (w resorcie finansów zastąpił go Jim Flaherty z Partii Konserwatywnej), ale pozostał deputowanym; objął funkcję parlamentarnego lidera opozycji.
Nosi tytuł członka Tajnej Rady Królowej ds. Kanady.

</doc>
<doc id="428150" url="https://pl.wikipedia.org/wiki?curid=428150" title="Błagowieszczeńsk">
Błagowieszczeńsk

Błagowieszczeńsk () – miasto w azjatyckiej części Rosji, ośrodek administracyjny obwodu amurskiego, nad Amurem. Miasto leży naprzeciwko chińskiego miasta Heihe.
W mieście znajduje się port lotniczy i rzeczny. Ośrodek kulturalny (muzeum) i naukowy (cztery uczelnie).
Historia.
W przeszłości sięgały tu wpływy mongolskie i mandżurskie. Traktat nerczyński z 1689 przyznał obszar dynastii Qing.
Błagowieszczeńsk został założony w 1856 roku, jako posterunek wojskowy, po zajęciu obszaru przez Rosję. W 1858 przyznano region Rosji, a car Aleksander II nadał osadzie prawa miejskie.
W trakcie Interwencji syberyjskiej pod kontrolą wojsk japońskich.
Gospodarka.
W mieście rozwinął się przemysł maszynowy, elektrotechniczny, stoczniowy, papierniczy, drzewny, włókienniczy oraz spożywczy.
Transport.
Błagowieszczeńsk posiada międzynarodowy port lotniczy o znaczeniu federalnym.
Religia.
Siedziba prawosławnej eparchii błagowieszczeńskiej i tyndyńskiej oraz katolickiej parafii Przemienienia Pańskiego

</doc>
<doc id="428160" url="https://pl.wikipedia.org/wiki?curid=428160" title="Limetka">
Limetka



</doc>
<doc id="428161" url="https://pl.wikipedia.org/wiki?curid=428161" title="Limonka">
Limonka



</doc>
<doc id="428164" url="https://pl.wikipedia.org/wiki?curid=428164" title="Tiksi (miejscowość)">
Tiksi (miejscowość)

Tiksi – osiedle typu miejskiego w Rosji, w Jakucji, ośrodek administracyjny ułusu bułuńskiego. W 2010 roku zamieszkane przez 5063 osoby.
Leży nad zatoką Tiksi (odnogą zatoki Guba Buor-Chaja, Morze Łaptiewów), w pobliżu ujścia Leny; u podnóża pasma Charaułachskij chriebiet w Górach Wierchojańskich. Port morski (dostępny przez 3 miesiące w roku), lotnisko; w pobliżu stacja polarna (zał. 1932).
Założone w 1932 r. jako jeden z portów Północnej Drogi Morskiej. Prawa osiedla typu miejskiego otrzymało w 1939 roku.
W miejscowości znajduje się siedziba zarządu Rezerwatu Ujścia Leny.

</doc>
<doc id="428166" url="https://pl.wikipedia.org/wiki?curid=428166" title="Toamasina">
Toamasina

Toamasina (do 1979 "Tamatawa", ) – miasto we wschodnim Madagaskarze, ośrodek administracyjny regionu Atsinanana, nad Oceanem Indyjskim. Według spisu z 2018 zamieszkane przez 325,9 tys. mieszkańców, co czyni je drugim pod względem wielkości miastem w kraju. W północnej części miasta zlokalizowano lotnisko.
Jest głównym portem morskim Madagaskaru usytuowanym mniej więcej w połowie wschodniego wybrzeża. Około 16 km na północny wschód znajduje się wyspa Nosy Alanana, na której znajduje się najwyższa w Afryce latarnia morska.

</doc>
<doc id="428168" url="https://pl.wikipedia.org/wiki?curid=428168" title="Seat">
Seat



</doc>
<doc id="428174" url="https://pl.wikipedia.org/wiki?curid=428174" title="Bhopal">
Bhopal

Bhopal (hindi भोपाल, trb.: "Bhopal", trl.: "Bhopāl"; ang. "Bhopal") – miasto w środkowych Indiach, stolica stanu Madhya Pradesh, na wyżynie Dekan, nad sztucznymi i naturalnymi zbiornikami wodnymi. Około 2 mln mieszkańców. Ważny węzeł komunikacyjny.
W nocy z 2 na 3 grudnia 1984 roku w zakładach chemicznych firmy "Union Carbide India Ltd" miała miejsce katastrofa – otworzył się zawór bezpieczeństwa na zbiorniku magazynowym zawierającym silnie toksyczny izocyjanian metylu. Uwolniony gazowy MIC utworzył chmurę która przepłynęła nad pobliskie zabudowania. Skażenie było bezpośrednią przyczyną śmierci około 2500 osób. Szacuje się, że blisko 100 tys. doznało ciężkiego uszczerbku na zdrowiu. Dokładna liczba ofiar śmiertelnych i obrażeń nie jest pewna, ponieważ jeszcze w ciągu następnych lat następowały zgony spowodowane awarią. Ewakuacja około 200 tys. osób zapobiegła jeszcze bardziej tragicznym skutkom. Rozmiary tragicznych skutków awarii uczyniły z niej najgorszą awarię odnotowaną w przemyśle chemicznym.

</doc>
<doc id="428178" url="https://pl.wikipedia.org/wiki?curid=428178" title="Yantai">
Yantai

Yantai (chiń. 烟台; pinyin: "Yāntái") – miasto o statusie prefektury miejskiej we wschodnich Chinach, w prowincji Szantung, ważny port nad Morzem Żółtym. W 2010 roku liczba mieszkańców miasta wynosiła 811 224. Prefektura miejska w 1999 roku liczyła 6 447 873 mieszkańców. Ośrodek regionu sadowniczego i uprawy winorośli; rozwinięty przemysł spożywczy, włókienniczy, odzieżowy, skórzany, chemiczny i elektromaszynowy. Stolica diecezji rzymskokatolickiej.
Przed II wojną światową miasto znane było na Zachodzie jako Czyfu (ang. "Chefoo"), od nazwy pobliskiej wyspy Zhifu.

</doc>
<doc id="428180" url="https://pl.wikipedia.org/wiki?curid=428180" title="Szkuner gaflowy">
Szkuner gaflowy



</doc>
<doc id="428185" url="https://pl.wikipedia.org/wiki?curid=428185" title="Glikogenoliza">
Glikogenoliza

Glikogenoliza – proces rozkładu glikogenu do glukozy (w wątrobie i nerkach) lub
glukozo-6-fosforanu (w mięśniach szkieletowych). Jest ważnym procesem, który może szybko dostarczyć organizmowi glukozę lub jej fosforan w odpowiedzi na nagłe zapotrzebowanie na energię.
Regulacja.
Glikogenoliza nasila się, gdy maleje stężenie ATP i glukozy w komórce – w wątrobie w okresie głodu, a w mięśniach w okresie intensywnego wysiłku. Fosforylaza glikogenowa jest hamowana allosterycznie przez glukozę, glukozo-6-fosforan i ATP.
Proces pobudzany jest również przez hormony: przez adrenalinę (w wątrobie i mięśniach), glukagon (w wątrobie) i trójjodotyroninę (w wątrobie).
Przebieg procesu.
Glikogen jest polisacharydem zbudowanym z rozgałęziających się łańcuchów glukozy. W odcinkach prostych reszty glukozy połączone są wiązaniami α-1,4-glikozydowymi, a w rozgałęzieniach występują dodatkowo wiązania α-1,6-glikozydowe. Powstaje w procesie glikogenogenezy.
Glikogenoliza nie jest prostym odwróceniem glikogenogenezy, gdyż przebiega z udziałem innych enzymów i inne są produkty pośrednie. W glikogenolizie biorą udział 2 enzymy: fosforylaza glikogenu i enzym usuwający rozgałęzienia, który wykazuje dwie niezależne aktywności enzymatyczne – transferazy i glukozydazy.
Pierwszym etapem glikogenolizy jest usuwanie kolejnych reszt glukozy na końcach łańcuchów o długości &gt;4 jednostek. Proces ten może zachodzić równocześnie w wielu miejscach cząsteczki glikogenu. Katalizuje go fosforylaza glikogenu, a uwalnianymi monomerami są ufosforylowane w pozycji 1 cząsteczki glukozy. Reakcja zachodzi do momentu, gdy do miejsca rozgałęzienia pozostają 4 reszty glukozy, jej dalszy przebieg jest niemożliwy ze względu na przestrzenne wymagania fosforylazy. Gdy oba łańcuchy za rozgałęzieniem zostają skrócone do 4 reszt, do akcji wkracza enzym usuwający rozgałęzienia. Najpierw przenosi 3 reszty glukozowe z jednego łańcucha na drugi – działa wówczas jako α-[1,4]→α-[1,4] transferaza glukanowa. W wyniku tej reakcji jeden z łańcuchów zostaje wydłużony, a drugi skrócony do 1 reszty glukozy.
Enzym usuwający rozgałęzienia działa następnie jako amylo-1,6-glukozydaza i odłącza wolną cząsteczką glukozy, pozostawiając prosty łańcuch oligoglukozowy podatny na dalszą degradacją z udziałem fosforylazy glikogenu. W procesie tym ok. 7% glikogenu przekształcane jest bezpośrednio w glukozę.
Glukozo-1-fosforan generowany przez fosforylazę glikogenu jest substratem dla fosfoglukomutazy, która w odwracalnej reakcji przekształca go w glukozo-6-fosforan.
Dalszy los glukozo-6-fosforanu zależy od miejsca, w którym zachodzi glikogenoliza. W wątrobie i nerkach obecna jest glukozo-6-fosfataza, defosforylująca ten związek do wolnej glukozy, która przedostaje się do krwiobiegu.
Komórki mięśni nie zawierają glukozo-6-fosfatazy i glukozo-6-fosforan staje się tam źródłem energii w beztlenowej glikolizie. Może też zostać wykorzystany jako substrat do odtworzenia glikogenu w glikogenogenezie.

</doc>
<doc id="428190" url="https://pl.wikipedia.org/wiki?curid=428190" title="Herb Jabłonkowa">
Herb Jabłonkowa

Herb Jabłonkowa - herb miasta Jabłonków w kraju morawsko-śląskim w Czechach – 
Obecny trójpolowy herb został ustalony przywilejem cesarza Franciszka Józefa I w dniu 9 października 1894 roku. Składa się z połowy czarnego orła dolnośląskiego z czerwonym językiem i srebrną zbroją po lewej stronie. Po prawej zaś z Baranka Wielkanocnego w złotej aureoli w drugim polu i zielonej jabłoni w trzecim jako herbu mówiącego miasta. jest użycie herbu Piastów dolnośląskich tj. czarnej orlicy na złotym tle (symbolizuje on Dolny Śląsk, jednak w herbie Czech symbolizuje ona cały Śląsk), zamiast orła Piastów cieszyńskich – złotego na tle błękitnym.

</doc>
<doc id="428198" url="https://pl.wikipedia.org/wiki?curid=428198" title="Heredia (miasto)">
Heredia (miasto)

Heredia – miasto w środkowej Kostaryce, położone w śródgórskim obniżeniu Meseta Centralna na wysokości około 1140 m n.p.m., u południowych podnóży wulkanu Barva. Znajduje się 11 km na północ od stolicy kraju San José. Heredia jest ośrodkiem administracyjnym prowincji Heredia. Ludność: 20,2 tys. mieszk. (2000).
Miasto zostało założone około 1570 jako Cubujuquí. Później nosiło nazwę Villavieja, by ostatecznie przyjąć obecną nazwę w 1763. W latach 30. XIX wieku Heredia pełniła krótko funkcję stolicy kraju.
W Heredii znajduje się jeden z najważniejszych uniwersytetów kraju Universidad Nacional de Costa Rica.
Miasto położone jest niedaleko Drogi Panamerykańskiej.

</doc>
<doc id="428207" url="https://pl.wikipedia.org/wiki?curid=428207" title="Herb mówiący">
Herb mówiący

Herb mówiący – herb, którego nazwa (w heraldyce polskiej) lub nazwisko posługującej się nim rodziny pochodzi od godła na tarczy herbowej, barw herbu, rzadziej klejnotu. Nazwa herbu lub nazwisko albo dosłownie odpowiada godłu (np. herb Topór, herb miasta Łodzi, czy wilk w herbach wielu rodzin o nazwisku Wolf), lub jest z nim związana, tworząc często rodzaj rebusu heraldycznego (np. herb miejski Berlina – niedźwiedź (niem. "Bär"); lub Jaworzna – scena ścinania jaworu, staropolskie: "jawor zno").
Herby mówiące, choć występowały już u zarania heraldyki, szczególnie popularne stały się w czasach nowszych, w XIX i XX wieku, zwłaszcza przy tworzeniu nowych herbów miejskich i rodowych.

</doc>
<doc id="428212" url="https://pl.wikipedia.org/wiki?curid=428212" title="Tuwińcy">
Tuwińcy

Tuwińcy (dawniej "Urianchajcy", "Sojoci", czasem nazywani "Tuwijczykami") – naród turkijski, żyjący w Tuwińskiej Republice Autonomicznej w południowej Syberii, w Mongolii (24 tys.) i Chinach. Społeczność Tuwińców w Rosji liczy 264 tysiące osób (w 2010). Mongolscy Tuwińcy zasymilowali się wśród Mongołów i nie używają już własnego języka tuwińskiego. 
Tuwińcy dzielą się na dwie grupy. Wschodni Tuwińcy, nazywani Todżyńcami, stanowią około 5% społeczności, od reszty Tuwińców odróżnia ich tradycyjny sposób gospodarowania: są myśliwymi i hodowcami reniferów. Zajęciem reszty Tuwińców była hodowla bydła. Obecnie prowadzą półosiadły tryb życia, mieszkają, podobnie jak Mongołowie, w jurtach. Pierwotną religią Tuwińców był szamanizm, współcześnie praktykowany przez nielicznych. Od XVIII wieku zdecydowana większość ludności tuwińskiej wyznaje buddyzm tybetański. 
Do 1911 kontrolę nad ziemiami Tuwińców sprawowały Chiny, w okresie 1911–1914 faktycznie niepodległa Mongolia, a od kwietnia 1914 Tuwa była częścią Rosji. W 1921 roku powstała formalnie niezależna Tuwińska Republika Ludowa, będąca w praktyce formą radzieckiego protektoratu. W 1944 roku republikę zlikwidowano i włączono do ZSRR. 
Obecnie Tuwińcy przeżywają okres renesansu kultury narodowej. Słynny w świecie stał się ich tradycyjny krtaniowy śpiew – chöömej. Dużą popularność po 1991 zyskały idee niepodległościowe, jednak od początku XXI wieku są one przytłumione.
Około 200-osobowa grupa Tuwińców, żyjąca po mongolskiej stronie granicy mongolsko-rosyjskiej, w odosobnionej i trudno dostępnej okolicy, wciąż prowadzi koczowniczy tryb życia mieszkając w stożkowych namiotach bardzo podobnych do indiańskich tipi. Tuwińcy ci hodują renifery i są w zasadzie samowystarczalni. Nazywani też bywają „Catanami”.
Tuwińcy mieszkają także w chińskim regionie Sinciangu, m.in. nad jeziorem Kanas, gdzie ujmuje się ich w spisie pomiędzy Mongołami lub Ojratami.

</doc>
<doc id="428215" url="https://pl.wikipedia.org/wiki?curid=428215" title="Akumulator mechaniczny">
Akumulator mechaniczny

Akumulator mechaniczny — urządzenie służące do akumulacji energii kinetycznej lub potencjalnej.
Akumulatory energii kinetycznej gromadzą energię w postaci energii kinetycznej poruszających się elementów, na przykład obracającego się koła zamachowego.
Akumulatory energii potencjalnej gromadzą energię poprzez:
Przykładem akumulatora energii potencjalnej wykorzystującego odkształcenie sprężyste jest sprężyna w wiatrówce czy sprężyna napędowa w zegarku mechanicznym.
Akumulatory wykorzystujące ściśliwość gazów (patrz pneumatyka) wykorzystywane są w układach hydraulicznych maszyn do zmniejszenia skoków ciśnienia towarzyszących nierównomiernej pracy pompy. Akumulator hydrauliczny umożliwia przepływu cieczy roboczej z chwilową prędkością przepływu przewyższającą wydajność pompy, a także pozwala na wyłącznie pompy w przypadku chwilowego braku zapotrzebowania na energię hydrauliczną.
Akumulator powietrzny (zbiornik ze sprężonym powietrzem) stosowany jest w układach hamowania pociągów, przyczep samochodowych. Energia sprężonego powietrza wykorzystywana była dawniej do napędu torped, a obecnie do rozruchu dużych silników spalinowych (np. okrętowych, pojazdów wojskowych, maszyn roboczych itp.).
Akumulatory energii wykorzystujące energię potencjalną w polu grawitacyjnym Ziemi (przemieszczanie mas wody) są wykorzystywane w elektrowniach szczytowo-pompowych.

</doc>
<doc id="428216" url="https://pl.wikipedia.org/wiki?curid=428216" title="Złote Wybrzeże">
Złote Wybrzeże



</doc>
<doc id="428220" url="https://pl.wikipedia.org/wiki?curid=428220" title="Video">
Video



</doc>
<doc id="428222" url="https://pl.wikipedia.org/wiki?curid=428222" title="Krystyna Wituska">
Krystyna Wituska

Krystyna Urszula Wituska (ur. 12 maja 1920 w Jeżewie, zm. 26 czerwca 1944 w Halle) – żołnierz wywiadu Armii Krajowej.
Córka Feliksa i Marii z Orzechowskich. Jej rodzice byli właścicielami majątku Jeżew i Kłoniszew. Wituscy h. Gozdawa byli w tej części Sieradzkiego zasiedzieli od ponad dwóch stuleci. Przybyli tu z Łęczyckiego, a ich gniazdem rodowym była wieś Witusza w dawnym powiecie orłowskim.
W wieku 10 lat Wituska, wraz ze starszą siostrą Haliną, została umieszczona przez rodziców w szkole ss. urszulanek w Poznaniu. Po 5 latach siostry kontynuowały naukę w Gimnazjum Królowej Jadwigi w Warszawie. Choroba płuc Krystyny spowodowała konieczność jej kuracji w Zakopanem, a potem w Szwajcarii, gdzie Wituska pogłębiała znajomość niemieckiego i francuskiego. Latem 1939, wbrew woli rodziców, wróciła do Jeżewa. Na początku wojny rodzina została usunięta z majątku i wywieziona w okolice Warszawy. Ojciec pracował pod Łowiczem, a Krystyna Wituska wraz z matką zamieszkała u rodziny w stolicy, włączając się do konspiracji w ZWZ i AK. Przyjęła ps. "Kasia". Prowadziła działalność wywiadowczą wśród wojskowych, zbierała informacje o lotnisku na Okęciu. Gdy jej informator został aresztowany, ukryła się w Brwinowie, gdzie jej ojciec otrzymał pracę administratora majątku. Niebawem otrzymała przydział do nowej komórki wywiadowczej: jej zadaniem było zbieranie informacji na temat oddziałów Wehrmachtu na terenie Warszawy.
Została przypadkowo aresztowana 19 października 1942. Osadzono ją na Pawiaku, a po śledztwie w Alei Szucha wywieziono do Berlina. Śledztwo zakończyło się 19 kwietnia 1943 sądem wojennym, który skazał ją za „szpiegostwo i współdziałanie w zbrodni zdrady stanu” na śmierć przez ścięcie. Po odrzuceniu przez Hitlera prośby o ułaskawienie Krystyna Wituska została wywieziona do więzienia w Halle, gdzie 26 czerwca 1944 r. został wykonany wyrok śmierci przez ścięcie na gilotynie. Jej ciało zostało pochowane w zbiorowej mogile na cmentarzu w Getraudenfriedhof w Halle.
Historia jej pobytu w niemieckim więzieniu, w opracowaniu i ze wstępem Wandy Kiedrzyńskiej, została zawarta w książce "Na granicy życia i śmierci. Listy i grypsy więzienne Krystyny Wituskiej", Warszawa 1970. Na terenie należącym do niemieckiej Bundeswehry w podmonachijskim mieście Fürstenfeldbruck istnieje ulica nazwana imieniem gen.-leutn. Hermanna Rittera von Manna – członka składu kolegium sędziów, który skazał Krystynę Wituską na śmierć.
Imię Krystyny Wituskiej nosi szkoła w Małyniu, a szczep harcerski w Poddębicach przyjął ją za patronkę. 18 marca 2010 została odznaczona pośmiertnie Krzyżem Komandorskim Orderu Odrodzenia Polski.
26 marca 2010 odbyła się konferencja poświęcona losom kobiet, które działały w służbie wywiadu ZWZ-AK (upamiętnione zostały także Monika Dymska, Władysława Maciesza, Wanda Węgierska).

</doc>
<doc id="428223" url="https://pl.wikipedia.org/wiki?curid=428223" title="Wideo">
Wideo

Wideo (z łaciny „widzę“) – technika elektroniczna bazująca na sekwencji nieruchomych obrazów, które mogą być nagrywane, przetwarzane, transmitowane, a następnie odtwarzane, dając złudzenie ruchu. Terminem tym określa się również sekwencję obrazów zarejestrowaną na nośniku danych.
Formaty pozwalające na przechowywanie wideo dzielą się na analogowe (starsze i coraz rzadziej stosowane – VHS i Betamax) oraz cyfrowe (m.in. Blu-ray, DVD Video, VCD, QuickTime i MPEG-4). Analogowe kamery wideo rejestrują sygnały w formacie PAL lub NTSC na taśmie magnetycznej. Kamery cyfrowe rejestrują sygnały w formacie MPEG-4 lub DV na taśmie magnetycznej, dyskach twardych, kartach pamięci lub płytach DVD.
W Wielkiej Brytanii, Australii, Nowej Zelandii, Holandii, Finlandii i na Węgrzech terminem "wideo" często nieformalnie nazywa się magnetowid i kasety wideo – znaczenie wynika z kontekstu.

</doc>
<doc id="428225" url="https://pl.wikipedia.org/wiki?curid=428225" title="Maciej Drzewicki">
Maciej Drzewicki

Maciej Drzewicki herbu Ciołek (ur. 22 lutego 1467 w Drzewicy, zm. 22 sierpnia 1535 w Łowiczu) – arcybiskup gnieźnieński i prymas Polski w 1531 roku, biskup włocławski w 1513 roku, biskup przemyski w 1503 roku, kanclerz wielki koronny w 1511 roku, podkanclerzy koronny w 1501 roku, kanonik poznański w 1500 roku, prepozyt u św. Floriana w Krakowie w 1499 roku, scholastyk łęczycki w 1496 roku, scholastyk krakowski w 1492 roku, prepozyt skalbmierski w 1498 roku, kantor sandomierski w 1493 roku, kanonik krakowski w 1488 roku, sekretarz królewski, I sekretarz kancelarii królewskiej w 1497 roku, sekretarz kancelarii królewskiej w 1492 roku, komisarz królewski w Gdańsku w 1524 roku, humanista.
Życiorys.
Urodzony 22 lutego 1467 w Drzewicy k. Opoczna jako syn Jakuba, późniejszego kasztelana żarnowskiego, i Katarzyny Libiszowskiej. Jego stryjem był Jan Drzewicki. Kształcił się we Włocławku i Krakowie, był uczniem Filipa Kallimacha. Zaufany Jana Olbrachta, do 1492 działał Jako sekretarz kancelarii koronnej, w 1497 był już pierwszym sekretarzem, podkanclerzym koronnym został w 1501. Po śmierci Olbrachta tracił gwałtownie na znaczeniu, choć zachował urząd, w 1505 z trudem uzyskał biskupstwo przemyskie. Podpisał konstytucję "Nihil novi" na sejmie w Radomiu w 1505 roku. Podpisał dyplom elekcji Zygmunta I Starego na króla Polski i wielkiego księcia litewskiego na sejmie w Piotrkowie 8 grudnia 1506 roku. Dopiero po elekcji Zygmunta I Starego ponownie odgrywał rolę polityczną, tocząc ostrą walkę z kanclerzem Janem Łaskim. W 1510 został kanclerzem wielkim koronnym. Po Wyborze na bpa Kujawskiego (1513) musiał zrezygnować z kanclerstwa na sejmie 1515.
Zwolennik orientacji prohabsburskiej był nadal aktywny w dyplomacji jagiellońskiej. W imieniu Zygmunta I Starego jako prawnego opiekuna małoletniego Ludwika Jagiellończyka przyczynił się do wyboru Karola V Habsburga na cesarza rzymskiego we Frankfurcie w 1519 roku. Był sygnatariuszem aktu traktatu krakowskiego w 1525 roku. Po śmierci Jana Łaskiego, na życzenie królowej Bony, został mianowany przez króla abpem gnieźnieńskim (12 czerwca 1531). Ingres do Gniezna odbył 20 marca 1532. W sierpniu tegoż roku zwołał synod prowincjonalny, którego statuty wydrukował w Krakowie. Rezydował głównie w Łowiczu, skąd przybywał na kwietniowe kapituły generalne do Gniezna w 1534 i 1535. Nadal brał czynny udział w polityce, zwłaszcza w czasie sejmów piotrkowskich 1534, zwalczając szlachecką opozycję. Znacznie zwiększył zbiory biblioteki katedralnej. Był wówczas pod silnym wpływem politycznym Piotra Tomickiego. W 1535 w czasie podróży i do Krakowa zachorował i zmarł w Łowiczu 22 sierpnia 1535. Został pochowany w katedrze gnieźnieńskiej, gdzie zachowała się płyta nagrobna. Z Wielkopolską był związany w schyłkowym okresie kariery politycznej. Bogate uposażenie arcybiskupstwa obracał na umocnienie pozycji swej rodziny. Humanista, dla którego biblioteki wykonano pierwszy polski ekslibris, prowadził obszerny dziennik, zachowany dla lat 1499–1515. Był autorem kontynuacji długoszowego katalogu bpów kujawskich i rodowodu Ciołków na Drzewicy. W praktyce kancelaryjnej oraz dla celów prywatnych posługiwał się technikami kryptograficznymi. Zachowały się jego listy.

</doc>
<doc id="428232" url="https://pl.wikipedia.org/wiki?curid=428232" title="Alkor">
Alkor

Alkor ("80 Ursae Majoris", "80 UMa") – gwiazda w konstelacji Wielkiej Niedźwiedzicy. Jest oddalona o około 81 lat świetlnych od Słońca.
Nazwa.
Tradycyjna nazwa gwiazdy, Alkor, pochodzi od zniekształconego arabskiego słowa "", oznaczającego „czarny koń” lub „byk”. To samo pochodzenie ma nazwa gwiazdy Alioth. Międzynarodowa Unia Astronomiczna w 2016 formalnie zatwierdziła użycie nazwy Alkor dla określenia tej gwiazdy (ściśle – jej jaśniejszego składnika 80 UMa A).
Charakterystyka obserwacyjna.
Jest to gwiazda słabo widoczna gołym okiem w sąsiedztwie dużo jaśniejszego Mizara w załamaniu „dyszla” Wielkiego Wozu. Gwiazdy te dzieli na niebie 11,8 minuty kątowej. Dla Arabów para ta była „jeźdźcem i koniem”, a rozróżnienie gwiazd stanowiło test dobrego wzroku.
Charakterystyka fizyczna.
Składniki.
Alkor to biała gwiazda ciągu głównego należąca do typu widmowego A5 o temperaturze około 8000 K i jasności 12 razy większej niż jasność Słońca. Gwiazda ta ma masę 1,8 razy większą niż Słońce i szybko obraca się wokół osi (ponad 100 razy szybciej niż Słońce), przez co w jej atmosferze zachodzi mieszanie materii i nie jest ona osobliwa chemicznie. Alkor wykazuje niewielkie pulsacje. Towarzyszy jej czerwony karzeł, reprezentant typu M3–M4 o masie 0,25 razy mniejszej od Słońca.
Układ.
Alkor i Mizar, będący gwiazdą poczwórną, razem tworzą układ sześciokrotny. To, czy Alkor i Mizar są związane grawitacyjnie, długo stanowiło przedmiot kontrowersji; wykazują one taki sam ruch własny, ale pomiary paralaksy z sondy Hipparcos nie pozwalały wykluczyć możliwości, że są one położone w różnych odległościach od Słońca i wspólny ruch wynika tylko z przynależności do luźnej Gromady Wielkiej Niedźwiedzicy. Według najnowszych pomiarów sondy Gaia gwiazdy te mają jednakową paralaksę, z dokładnością do niepewności. Tak duża odległość sprawia, że jeden obieg Alkora wokół centralnej czwórki gwiazd trwa co najmniej 750 tysięcy lat.
Układ ten ma także wiele optycznych towarzyszek. Jedna z nich, gwiazda o wielkości 7,6, która oglądana przez teleskop zdaje się leżeć bliżej Mizara niż Alkor, zyskała nazwę Sidus Ludoviciana lub Stella Ludoviciana („Gwiazda Ludwika”); ma ona jednak inny ruch własny i znajduje się w znacznie większej odległości od Słońca.

</doc>
<doc id="428237" url="https://pl.wikipedia.org/wiki?curid=428237" title="Bill Graham (polityk)">
Bill Graham (polityk)

William C. Graham, Bill Graham (ur. 17 marca 1939 w Montrealu, zm. 7 sierpnia 2022) – kanadyjski polityk, minister spraw zagranicznych, minister obrony, członek Liberalnej Partii Kanady.
Studiował na uniwersytetach w Toronto i Paryżu, gdzie obronił doktorat z prawa. Prowadził prywatną praktykę prawniczą, następnie pracował jako wykładowca na uniwersytecie w Montrealu i uniwersytecie McGill (także w Montrealu). W 1993 został po raz pierwszy wybrany do parlamentu z ramienia Partii Liberalnej, zajmował się jako deputowany problematyką polityki zagranicznej i międzynarodowych stosunków gospodarczych.
W styczniu 2002 został ministrem spraw zagranicznych w gabinecie Jeana Chrétiena, zastępując Johna Manleya. Zachował tekę w rządzie Paula Martina, utworzonym w grudniu 2003. Po wyborach parlamentarnych w czerwcu 2004 przeszedł na stanowisko ministra obrony (w miejsce Davida Pratta). Jednocześnie był nieprzerwanie wybierany do parlamentu (1997, 2000, 2004, 2006).
Po porażce liberałów w wyborach parlamentarnych w styczniu 2006 utracił miejsce rządowe. Pozostał natomiast w parlamencie i został tymczasowym liderem opozycji.
Żonaty, ma dwoje dzieci. Nosi tytuły członka Tajnej Rady Królowej ds. Kanady oraz radcy królowej.

</doc>
<doc id="428238" url="https://pl.wikipedia.org/wiki?curid=428238" title="Bishōjo">
Bishōjo

, zapisywane również jako bishoujo – japońskie słowo odnoszące się do młodych, ładnych dziewczyn. W odniesieniu do anime i mangi termin oznacza tytuł, w którym występują tego typu postaci. Seriom tym często towarzyszy fanserwis.

</doc>
<doc id="428240" url="https://pl.wikipedia.org/wiki?curid=428240" title="Ataraksja">
Ataraksja

Ataraksja ( – brak zamętu, niepokoju) – postawa niewzruszoności, równowagi i spokoju ducha, ideał spokoju wewnętrznego człowieka. Jedna z cech mędrca według filozofów hellenistycznych.
Filozofia starożytna.
Stan ataraksji osiągany jest przez wyzbycie się nadmiernych pragnień oraz lęku przed śmiercią i cierpieniem, a znajdowanie radości duchowych, których źródłem jest cnota i rozum. Jest to stan doskonały, stanowiący warunek szczęścia, a niekiedy nawet z nim tożsamy. 
Pojęcie ataraksji wprowadzone zostało przez Demokryta, a upowszechniło się wśród filozofów epoki hellenistycznej, w poszczególnych szkołach przyjmując nieco odmienne znaczenia: 

</doc>
<doc id="428242" url="https://pl.wikipedia.org/wiki?curid=428242" title="Bishoujo">
Bishoujo



</doc>
<doc id="428243" url="https://pl.wikipedia.org/wiki?curid=428243" title="Międzynarodowy Alfabet Fonetyczny">
Międzynarodowy Alfabet Fonetyczny



</doc>
<doc id="428244" url="https://pl.wikipedia.org/wiki?curid=428244" title="Rafał Leszczyński (duchowny)">
Rafał Leszczyński (duchowny)

Rafał Leszczyński (ur. 1480, zm. 23 sierpnia 1527 roku) – biskup płocki od 1522 roku, biskup przemyski od 1520 roku, kasztelan lądzki w latach 1518-1520, starosta człuchowski. 
Życiorys.
Syn Kacpra, podkomorzego kaliskiego. Kształcił się w Padwie, był sekretarzem królewicza Zygmunta w czasie jego rządów w księstwie głogowsko-opawskim, starostą słuchowskim, kasztelanem, sprawował poselstwa.
Po roku 1518 przyjął święcenia kapłańskie, od 1520 biskup przemyski, od 1523 płocki. Jako biskup płocki na zjeździe w Warszawie w 1525 r. wymógł na księciu Januszu wydanie dekretu, który pod groźbą konfiskaty majątku zakazywał innowiercom przebywania na Mazowszu.
Był sygnatariuszem aktu traktatu krakowskiego w 1525 roku. 
Pochowany w kolegiacie Zwiastowania NMP i Św. Mateusza w Pułtusku.
Bibliografia.
ks. Piotr Nitecki, "Biskupi Kościoła w Polsce w latach 965-1999. Słownik biograficzny", wyd. II, popr. i uzupeł., Warszawa 2000, k. 246. ; Polski Słownik Biograficzny, T. XVII, s. 130-132.

</doc>
<doc id="428246" url="https://pl.wikipedia.org/wiki?curid=428246" title="Bishōnen">
Bishōnen

 – specyficzny japoński koncept estetyczny idealnie pięknego młodego mężczyzny. W odniesieniu do anime i mangi termin oznacza tytuł, w którym pojawiają się piękni chłopcy, zazwyczaj o zniewieściałym typie urody. Potencjalnymi odbiorcami gatunku "bishōnen" są kobiety.
Sztampowy bishōnen jest szczupły, ma wielkie oczy, męskie rysy twarzy, lecz na tyle delikatne, że twarz przypomina twarz kobiecą. Historie, w których występują tego typu postacie, często zawierają motyw romansu dwojga bishōnenów. Tego typu bohaterowie zyskali na popularności w Japonii w latach 70. XX wieku, kiedy to za symbole seksu uznawano glam rockowych, stylizowanych na kobiety, wykonawców płci męskiej. Trudno jest dziś ustalić pochodzenie takiego modelu postaci. Za archetyp bishōnena uznaje się postać wojownika żyjącego na przełomie okresów Heian i Kamakura – Yoshitsune Minamoto, który – przynajmniej tak jest do dziś przedstawiany w spektaklach kabuki – znany był zarówno ze smukłej budowy ciała i niemalże kobiecego piękna, jak i z umiejętności przywódczych. W "kabuki" rolę Yoshitsune odgrywa . W roku 1848 pisarz Bakin Kyokutei użył słowa bishōnen jako tytułu swojej książki traktującej o młodszych, bardziej kobiecych partnerach w związkach homoseksualnych, którzy byli często przedstawiani w sztuce i literaturze okresu Edo. Od tamtej pory słowo to weszło do powszechnego użytku.
Postacie typu bishōnen pojawiają się niekiedy w mangach i anime skierowanych do mężczyzn, lecz tam pełnią rolę bohaterów negatywnych lub też nielojalnych sprzymierzeńców.
Niektórzy wysnuli teorię, że bishōnen zapewniają nietradycyjne ujście dla relacji między płciami. Co więcej, przełamuje stereotypy dotyczące zniewieściałych postaci męskich.

</doc>
<doc id="428247" url="https://pl.wikipedia.org/wiki?curid=428247" title="48. ceremonia wręczenia nagród Grammy">
48. ceremonia wręczenia nagród Grammy

48. ceremonia wręczenia nagród Grammy odbyła się w 8 lutego 2006 w Staples Center w Los Angeles w Stanach Zjednoczonych. Nominacje zostały ogłoszone 6 grudnia 2005.
Ceremonia została zdominowana przez zespół U2, który zdobył 5 statuetek. Jak również przez Marie Carey, Johna Legenda oraz Kanya Westa, którzy zdobyli odpowiednio po 3 statuetki. Kelly Clarkson zdobyła dwie nagrody w kategoriach (Best Female Pop Vocal Performance oraz Best Pop Vocal Album).
Podczas ceremonii na scenie wystąpili następujący artyści:
Zwycięzcy.
General.
Najwięcej nominacji w tej kategorii zdobyli Mariah Carey, John Legend oraz Kanye West. Łącznie przełożyło się to na 3 nagrody, dla każdego z artystów.

</doc>
<doc id="428253" url="https://pl.wikipedia.org/wiki?curid=428253" title="Bijsk">
Bijsk

Bijsk (ros. Бийск) – miasto w azjatyckiej części Rosji, nad rzeką Biją. Jest drugim pod względem liczby mieszkańców miastem w Kraju Ałtajskim (po Barnaule). Według spisu z 2021 zamieszkane przez 198 433 osób.
Historia.
Osada założona w 1709. Prawa miejskie nadane w 1782.
Po 1939 roku do Bijska trafiło wielu Polaków przymusowo wywiezionych z Kresów Wschodnich. 4 czerwca 1942 zmarł tu Władysław Jaruzelski, ojciec Wojciecha. Został pochowany na miejscowym Cmentarzu Zarzecznym, gdzie od lat 80. XX wieku znajduje się jego nagrobek. Obok jest zbiorowy grób innych zesłanych Polaków, którzy zmarli w Bijsku.
Obecnie rozwinięty ośrodek przemysłowy m.in. fabryki broni, wytwórnie farb, lakierów, farmaceutyków.
Wspólnoty wyznaniowe.
Eparchia bijska.
Od 2015 miasto jest siedzibą prawosławnej eparchii bijskiej, której katedrą jest sobór Zaśnięcia Matki Bożej w Bijsku.
Parafia Kościoła rzymskokatolickiego.
Parafię zarejestrowano w 1997, a rok później została erygowana kanonicznie. Pierwszym proboszczem parafii jest polski ksiądz Andrzej Obuchowski. W 1999 zakupiono duży dom na cele kaplicy. W 2008 rozpoczęto budowę nowego kościoła. Kościół św. Jana Chrzciciela poświęcono 2 sierpnia 2014. Parafia jest siedzibą dekanatu ałtajskiego w diecezji nowosybirskiej.
Gospodarka.
W mieście rozwinął się przemysł spożywczy, maszynowy, chemiczny, włókienniczy, obuwniczy oraz drzewny.

</doc>
<doc id="428256" url="https://pl.wikipedia.org/wiki?curid=428256" title="Czwórka (stacja radiowa)">
Czwórka (stacja radiowa)

Polskie Radio Czwórka (dawniej "Polskie Radio Program IV", "Polskie Radio Bis", "Polskie Radio Euro") – ogólnopolska, całodobowa, publiczna polska stacja radiowa, będąca częścią Polskiego Radia S.A. Stacja rozpoczęła regularną emisję programu 2 stycznia 1976 jako program IV Polskiego Radia.
8 października 1994 dotychczasowy program IV został przekształcony w Radio Bis. Na początku była to stacja o profilu popularnonaukowym, adresowana do młodzieży. 26 maja 2008 stacja zmieniła nazwę na Radio Euro i profil na muzyczno-rozrywkowo-sportowy. 2 sierpnia 2010 stacja powróciła do dawnej nazwy Polskie Radio Program IV. Od 1 października 2013 roku rozgłośni można słuchać na radioodbiornikach naziemnej radiofonii cyfrowej DAB+. 1 września 2016 stacja opuściła swoje częstotliwości analogowe na rzecz Polskiego Radia 24, kontynuując emisję w internecie, HbbTV i systemie radiofonii cyfrowej DAB+. W związku z uwarunkowaniami prawnymi obligującymi Polskie Radio do emisji w systemie UKF „Programu IV Polskiego Radia” tytuł ten także odebrano Czwórce na rzecz anteny informacyjnej.
W latach 2011–2014 stacja realizowała także projekt "Radio na Wizji", polegający na równoległym nadawaniu fal radiowych i emisji programu telewizyjnego.
Historia.
Przez pierwszy okres działalności (od 1976 roku do 2004) nadawała głównie program popularnonaukowy, skierowany do uczniów i nauczycieli. Przez trzy lata, w związku z zawaleniem się masztu radiowej Jedynki w Gąbinie i remontem masztu w Raszynie, dzieliła czas antenowy z radiową Dwójką, nadając od 9 do 17 (na falach długich od 8 do 18), począwszy od 24 września 1997. 1 września 2000 roku nastąpiło rozdzielenie, jednak stacja przejęła tylko część poprzednich częstotliwości, przez co mimo swego ogólnopolskiego charakteru nie obejmowała swym zasięgiem całego kraju. W sierpniu 2002 roku dysponowała 33 nadajnikami fal ultrakrótkich oraz jednym nadajnikiem fal długich. Tuż po północy z 30 na 31 maja 2007 roku (alokacja częstotliwości Polskiego Radia) zmniejszony został zasięg stacji na korzyść Jedynki.
W 2004 roku postanowiono dokonać zmiany formatu stacji, mającej śladową słuchalność (0,2%), poprzez zmianę charakteru na młodzieżowo-poznawczy z dużą liczbą audycji muzycznych z różnorodnych gatunków (hip-hop, elektronika, rock alternatywny). Stacja przestała jednocześnie nadawać na falach długich. Zatrudniono osoby związane z Radiostacją, kultową rozgłośnią radiową, która „dała głos polskiemu rapowi”, np. Kamila Dąbrowę. Pomysł został zrealizowany i słupki słuchalności zaczęły iść w górę (do 0,4–0,6% w skali kraju).
W 2005 posadę szefa anteny objął Paweł Sito, który podniósł poziom ramówki i przyjął nowych ludzi (np. Novikę), jednak wkrótce został zwolniony. Głównym tego powodem była audycja, do której (po śmierci Jana Pawła II) zaprosił obok osób wierzących również ateistów, feministki i inne osoby krytycznie patrzące na ówczesną żałobę.
Kolejną zmianę formatu spowodowały zmiany we władzach Polskiego Radia S.A. po zmianie składu Krajowej Rady Radiofonii i Telewizji. 6 lipca 2006 nowym dyrektorem Radia Bis został Jacek Sobala, dziennikarz radiowy.
Po objęciu stanowiska Jacek Sobala interweniował w sprawie programu „Masala” Maksa Cegielskiego, którego wydanie przypadające na następną niedzielę miało dotyczyć walki z faszyzmem w Polsce, a do studia zostali zaproszeni działacze antyfaszystowskiej organizacji Nigdy Więcej. Zapowiedź programu wspominała, że „podżegający do przemocy faszyści są często blisko związani z Ligą Polskich Rodzin i Młodzieżą Wszechpolską”. Prowadzący nie zgodzili się na zmianę tematu audycji i została ona zdjęta z ramówki.
W rozmowie z „Gazetą Wyborczą” dyrektor Sobala ogłosił rezygnację z audycji autorskich oraz wycofanie z anteny ciężkiej muzyki, takiej jak hardcore i heavy metal.
Zdaniem odwołanego dyrektora Kamila Dąbrowy, te zmiany oznaczały zmarnowanie nowo stworzonego profilu stacji dla nowych ludzi, a nowy dyrektor nie przedstawił spójnej koncepcji stacji i jej adresata. Zmiany te wywołały też gwałtowny sprzeciw części słuchaczy, a słuchalność stacji spadła z 0,7% do 0,3%.
Od 2005 roku stacja organizuje plebiscyt Nieprzeciętni promujący młodych, ambitnych i zdolnych ludzi, którzy swoimi działaniami i postawą wyróżniają się na tle innych. Wśród finalistów dotychczasowych edycji znaleźli się między innymi: muzycy, reżyserzy, sportowcy, wolontariusze i młodzi ludzie podejmujący różne inicjatywy na rzecz tworzenia społeczeństwa obywatelskiego.
W 2009 Roku Polskie Radio Euro przeprowadziło kilka akcji, m.in. „Akcja Reakcja w czwartym Wymiarze”, „Od Morza do Morza (Szwecja)”, „Eurostopem po Polsce”, „Lista Przebojów Nadaje się! 2009”. Jesienią 2010 roku, już jako Czwórka, stacja zorganizowała akcję „Czwórka w wielkim mieście” – w jej ramach ekipa stacji co weekend odwiedzała największe miasta w Polsce, nadając z nich regularny program wypełniony dodatkowo ciekawostkami oraz rozmowami z najważniejszymi ludźmi każdego z odwiedzanych miast. Od czerwca 2014 roku Radiowa Czwórka realizuje cykl audycji wyjazdowych „PlenAir”, podczas których gości w różnych miejscach Polski. Audycje PlenAir nie ograniczają się do jednego tematu, inspiracją jest miejsce, programy prowadzone są przez różnych czwórkowych prowadzących. Wspólnym elementem jest dobra zabawa – rozmowy, relacje oraz zapewnienie różnorodnych atrakcji
Radio na Wizji.
Czwórka – Radio na Wizji (także: "Czwórka – Radio z Wizją", "Czwórka na Wizji", "Czwórka z Wizją") to projekt realizowany przez Program IV Polskiego Radia, polegający na równoległym nadawaniu fal radiowych i emisji programu telewizyjnego. Było to pierwsze 24-godzinne radio na wizji w Polsce. Czwórka z Wizją była obecna początkowo na satelicie i w wielu sieciach kablowych. Jednak z powodów finansowych zrezygnowano z emisji satelitarnej stacji, co ograniczyło szeroką dystrybucję. Stacja pozostała dostępna w nielicznych sieciach kablowych (m.in. UPC Polska, Toya, Echostar Studio), internecie oraz na urządzeniach mobilnych. 18 sierpnia 2014 stację wycofano z największej sieci kablowej UPC. 31 sierpnia 2014 zakończono projekt.
Historia Czwórki na Wizji.
Radio na Wizji było autorskim pomysłem ówczesnego prezesa Polskiego Radia, Jarosława Hasińskiego. Był to jeden z najważniejszych projektów realizowanych w ramach 85-lecia Polskiego Radia. Na potrzeby projektu, Studio S-2 Polskiego Radia zostało przebudowane i dostosowane technicznie do nadawania programu telewizyjnego, przy zachowaniu wysokich parametrów akustycznych. Kilka miesięcy przed uruchomieniem, ramówka Programu IV dostosowana została do potrzeb nowego charakteru stacji. Docelowo miał to być kanał o profilu publicystyczno-rozrywkowym, skierowanym głównie do odbiorców w wieku 25–45 lat.
Od 17 grudnia 2010, czyli od chwili uruchomienia emisji testowej, odbiór możliwy był poprzez łódzką sieć kablową Toya. Później kanał był dostępny również w kilku innych w sieciach kablowych i platformach cyfrowych. Podpisano także umowę z francuską firmą Eutelsat, mającej wysyłać sygnał Radia na Wizji na całą Europę oraz na część Afryki i Azji. 10 stycznia 2011 emisja testowa pojawiła się na należącym do konsorcjum Eutelsat satelicie Hot Bird.
Oficjalny, regularny przekaz Radia na Wizji rozpoczęto w dniu 18 stycznia 2011 o godzinie 23:00.
Od 13 lutego 2011 Radio na Wizji można oglądać poprzez stronę internetową Polskiego Radia. Zapowiedziano wtedy także, że Radio na Wizji będzie można odbierać również za pomocą telewizji mobilnej (DVB-H).
Obraz nadawany był w formacie 16:9 i rozdzielczości 720x576. W siedzibie Polskiego Radia sygnał można odbierać w nieskompresowanym formacie HD-SDI.
22 lutego 2011, jako pierwsza w Polsce, łódzka sieć kablowa TV-SAT 364 udostępniła swoim abonentom Czwórkę – Radio na Wizji HD. Sygnał wejściowy to HD-SDI w rozdzielczości 1080i50.
Pod koniec października 2011 roku, z powodów finansowych, zapadła decyzja o zakończeniu emisji satelitarnej, która stanowiła dosył sygnału dla części sieci kablowych i na platformach satelitarnych. Planowany budżet wynosił 3,5 mln zł, a tymczasem bilans roczny Polskiego Radia to strata 30 mln zł. Stacja miała także bardzo niską oglądalność – we wrześniu 2011 program oglądało średnio 350 osób, czyli 0,01% widzów. Jednocześnie postanowiono kontynuować emisję w Internecie i na urządzeniach mobilnych.
W kolejnych dniach po podjęciu decyzji o zakończeniu telewizyjnej emisji, Polskie Radio rozpoczęło zrywanie umów na nadawanie Radia z Wizją z poszczególnymi operatorami. 30 maja 2012 Radio z Wizją zakończyło nadawanie satelitarne. Tego samego dnia zarząd Polskiego Radia zdecydował kontynuować jednak emisję Czwórki na Wizji w niektórych sieciach kablowych – już nie jako projekt telewizyjny, lecz jako „multimedialne radio dla młodych ludzi”. Sygnał był dostarczany kablówkom światłowodem.
31 sierpnia 2014 roku projekt Czwórka Radio na Wizji zakończył nadawanie. Jednocześnie usunięto teledyski. Obecnie za pomocą strony internetowej kanału można jedynie podejrzeć pracę prezenterów radiowych.
Czwórka po 2016 roku i zejściu z częstotliwości UKF.
1 września 2016 Czwórka opuściła swoje częstotliwości analogowe na rzecz anteny informacyjnej Polskiego Radia 24. Obecnie można jej słuchać przez Internet, aplikację „Player Polskie Radio” i w systemie radiofonii cyfrowej DAB+. W tym samym roku funkcję dyrektora programowego i redaktora naczelnego Czwórki przejęła długoletnia dziennikarka stacji Hanna Dołęgowska, która zastąpiła na stanowisku Iwonę Kostkę-Kwiatkowską (obecnie Chillizet). 
Reaktywacja plebiscytu Nieprzeciętni.
W 2017 roku, po 8-letniej przerwie, Czwórka reaktywowała plebiscyt Nieprzeciętni, mający promować młodych, ambitnych i zdolnych ludzi, którzy swoimi działaniami i postawą wyróżniają się na tle innych.
Konkurs „Wydaj płytę z Będzie Głośno”.
W tym samym roku Czwórka ogłosiła pierwszą edycję konkursu dla początkujących muzyków „Wydaj płytę z Będzie Głośno”, w którym nagrodą główną jest wydanie debiutanckiego albumu z radiową Czwórką i Agencją Muzyczną Polskiego Radia. Aby wziąć w nim udział należy spełnić dwa warunki: mieć gotowy materiał na płytę i nie posiadać kontraktu z wytwórnią muzyczną. Laureatką pierwszej edycji konkursu została Ms. Obsession. W 2018 roku zwyciężyła multiinstrumentalistka Marta Zalewska, a rok później Sara Kordowska, która doświadczenie wokalne zdobywała pod okiem takich artystów jak Paulina Przybysz, Mieczysław Szcześniak, Katarzyna Wilk czy Natalia Lubrano.
Konkurs jest rozszerzeniem audycji „Będzie głośno” – pierwszego radiowego talent show, z koncertami na żywo. Program emitowany jest na antenie radia od 2016 roku. Pomysłodawcą audycji jest Mariusz Infulecki (obecnie gospodarz programu „Ameryka po polsku” – chicagowskiej stacji WPNA). Po jego odejściu z Czwórki funkcję prowadzącego przejął Damian Sikorski.
Nowe audycje i prowadzący.
W lipcu 2017 roku do zespołu stacji dołączyli: kompozytorka muzyki elektronicznej Natalia Zamilska z autorską audycją „Nocny TransPort” oraz Jakub Chuptyś – vloger, znany także pod pseudonimem Gargamel (od 2010 roku prowadzi na YouTube kanał utrzymany w stylu tzw. "commentary vlog"). W Czwórce zadebiutował jako dziennikarz radiowy. W autorskiej audycji muzycznej „Pogłos” prezentuje utwory z gatunków trap, cloudrap, newschool, grime i soundcloud rap.
Od 4 października 2017 roku na antenie Czwórki można usłyszeć także autorski program rapera R.A.U. „RAUdycja” to „idealna propozycja dla ludzi, którzy szukają w muzyce świeżych brzmień, nowych inspiracji i dźwięków”. Prowadzący – znany z niekonwencjonalnego stylu swoich produkcji i kąśliwego, autoironicznego humoru – dzieli się na antenie muzycznymi fascynacjami, „gorącymi” odkryciami, własnymi premierami, luźnymi spostrzeżeniami na aktualne tematy ze świata, które przeplatane są momentami poważnej refleksji”. Za audycję Tomasz „R.A.U.” Rałowski został nominowany do Nagrody Rady Programowej Polskiego Radia. To wyróżnienie m.in. za realizację misji kulturowej, społecznej i obywatelskiej mediów publicznych.
Na antenie Czwórki nadawana jest także audycja „Teraz Kpop!”. Pierwszy program radiowy w Polsce w całości poświęcony koreańskiej muzyce i subkulturze k-pop. Prowadząca Klaudia Tyszkiewicz przedstawia słuchaczom nowości muzyczne i plotki ze świata k-popu. W audycji pojawiają się także recenzje koreańskich filmów i seriali oraz relacje z koncertów. Grupa słuchaczy audycji na Facebooku liczy ponad 3 tys. osób (stan na lipiec 2019).
Od października 2018 roku, w poniedziałkowe wieczory, nadawana jest audycja „Wieczór rezydentów” prowadzona rotacyjnie przez cenionych muzyków: kolektyw Czeluść, Jurka Przeździeckiego, Kubę Sojkę i Rrrkrt z projektu Brutaż. DJ-e analizują w niej twórczość producentów i raperów powiązanych z nową falą hip-hopu, trapem, muzyką bassową i klubową. Rotacyjnie prowadzona jest także audycja „Dziewczyny grają” (nadawana od marca 2019 roku), w której o swoich muzycznych inspiracjach i ulubionych utworach opowiadają wokalistki: Marcelina, Rosalie., Kasia Lins i Justyna Święs z zespołu The Dumplings.
We wrześniu 2017 roku Czwórka wystartowała z internetowo-muzycznym projektem „12”/h” (12 cali na godzinę ). To pierwsze tego typu przedsięwzięcie w Polsce. W każdy wtorek po godzinie 19:00 na antenie pojawiają się DJ-e, kolekcjonerzy, muzycy i pasjonaci czarnych płyt. Cykliczne sety grane wyłącznie z winyli transmitowane są w Internecie za pośrednictwem Facebooka stacji oraz Playera Polskiego Radia.
Czwarta Scena Czwórki na Up To Date Festival.
W 2017 roku Czwórka połączyła siły z Up To Date Festival. Współpraca zaowocowała powstaniem na festiwalu Czwartej Sceny Czwórki. „Muzyka, która zabrzmi na Czwartej Scenie, jest bliska naszemu sercu, ale też bliska sercu radiowej Czwórki – dużo fajnej polskiej elektroniki, a także niestandardowego, ciekawego rapu, który trudno jest usłyszeć poza wyjątkowymi okazjami, a szczególnie w takim zestawieniu, w jakim będzie nam dane to usłyszeć” – tak o współpracy opowiadał na antenie Jędrzej Dondziło (Dtekk), organizator Up To Date Festiwal. W 2017 roku w ciągu dwóch dni festiwalu na Czwartej Scenie Czwórki zagrali: Holak, Rosalie., R.A.U., Adi Nowak, Jurek Przeździecki, Eltron John, Harper, Bert i Mr. Lex. W 2018 można było usłyszeć: KAMP!, Mordor Muzik, Undadasea, Earth Trax &amp; Newborn Jr., R.A.U., Berta, Harpera, Mr. Lexa, Deaf Can Dance, Kubę Sojkę i Dwa Sławy. W 2019 roku na czwórkowej scenie wystąpili: Włodi, Koza, kolektyw Czeluść, FALCON1 i DJ KEBS, Harper, Jealo, K.O.D. (Kovvalsky i Pitti Schmitti), P.Unity, Piernikowski w towarzystwie Brodki i Katarzyny Kowalczyk z duetu Coals oraz reprezentacja The Very Polish Cut Outs (Kacper Kapsa, Holiday 80, Karol Aleksander).
W ramach promocji festiwalu na antenie Czwórki w roli prowadzącego zadebiutował Dtekk – DJ, promotor i współtwórca Up To Date Festival.
W 2019 roku, tuż przed 10. odsłoną festiwalu, Dtekk w towarzystwie DJ Czarka oraz Pana Zygmunta zaprezentował jubileuszowy set, w trakcie którego goście wspominali początki imprezy i w humorystyczny sposób opowiadali o tym jak brzmienie techno na przestrzeni lat definiowało charakter festiwalu.
Jubileuszowe wydania „Off Control”.
„Off Control” to audycja nadawana na antenie Czwórki od 29 września 2014 roku. Prowadzący Mateusz Tomaszuk prezentuje w niej utwory z takich gatunków jak: dark wave, new wave, shoegaze, post punk, acoustic czy jazz.
Tradycją programu są listy obecności i spotkania ze słuchaczami.
Z okazji setnego wydania „Off Control” (22 sierpnia 2016 roku) w programie pojawiła się „Tajemnicza Iza M.”, którą słuchacze Czwórki do tej pory znali wyłącznie dzięki telefonicznym łączeniom i muzycznym wyborom. Na scenie wystąpili także artyści związaniu z NEXTPOP – „jedną z najprężniejszych małych wytwórni w Polsce, skupiających niezwykle zdolnych i oryginalnych artystów sceny niezależnej”: Baasch, Milky Wishlake oraz Oly.
201 wydanie „Off Control” także współprowadzili słuchacze, którzy prezentowali przyniesione ze sobą utwory. „Dwusetną odsłonę audycji świętowaliśmy w Katowicach na OFF Festivalu, teraz czas na «Off Control» z udziałem słuchaczy” – tak program zapowiedział wówczas Mateusz Tomaszuk.
Zlot słuchaczy audycji „Hejterska 4”.
W 2017 roku w siedzibie stacji odbył się pierwszy zlot słuchaczy audycji „Hejterska 4”.
„Hejterska 4” to program „o zabarwieniu humorystycznym, w którym autor (Kamil Jasieński – przyp. red.) prezentuje najgorsze, najdziwniejsze, najbardziej zabawne i przewrotne nowości, ale także wraca do starych nagrań, często nieznanych szerszej publiczności ze względu na znikomą wartość artystyczną”. W audycji sporadycznie pojawiają się także wywiady. W „Hejterskiej 4” gościli m.in. tacy artyści jak Aldona Orłowska czy Klocuch, który zaprezentował swój debiutancki album “Kaseta z komunii”.
Podczas „I Ogólnopolskiego Zlotu Hejterów” wystąpił duet Salami tworzony przez Mikę Mikowskiego i Damiana Salę, stałych słuchaczy Czwórki, którzy poznali się dzięki audycji i postanowili „połączyć muzyczne siły”. „W ich secie usłyszeliśmy mieszankę brzmień 8bitowych, chiptunowych i vaporków”. Po nich wystąpił Autistic Unicorn, czyli Adam Ligocki, warszawski promotor i DJ. Założyciel kolektywu Gabba Tallion, któremu „nie są straszne żadne BPMy”. W swojej twórczości Autistic Unicorn eksperymentuje z takimi gatunkami jak gabber, speedcore i terrorcore.
Gwiazdą drugiej edycji zlotu pt. „H4MeetUp” był Marian Lichtman, którego zapętlony refren do piosenki „Urodziny” („Jepepepepej”) jest leitmotivem audycji. Podczas występu w Czwórce „współzałożyciel Trubadurów, jazzman, twórca muzyki disco, muzyk nieznający żadnych ograniczeń” scatował m.in. do sampli Molesty, Żabsona, Hemp Gru czy Toto granych przez DJ-a Berta. Jako warmup wystąpił duet Salami.
W trakcie występu swoje pałeczki Marianowi Lichtmanowi przekazał Michał Bryndal, perkusista zespołu Voo Voo, klękając przed nim w studiu.
Do scatu podczas koncertu w Krakowie w ramach „Helsinki Tour” nawiązała Daria Zawiałow prosząc publiczność o zaśpiewanie z nią do podkładu z utworu „Africa” Toto.
Nagrody i wyróżnienia.
29 listopada 2017 roku Hanna Dołęgowska (dyrektor redaktor naczelna Czwórki) została laureatką Złotego Mikrofonu 2017. Nagrodę otrzymała m.in. „za otwartość na młodych słuchaczy, determinację, pomysłowość i niekonwencjonalne popularyzowanie sportu jako sposobu na życie”. Hanna Dołęgowska od 1992 roku związana jest z Programem 4 Polskiego Radia (pod kolejnymi nazwami). Zaczynała pracę jako reporterka, potem tworzyła m.in. programy „Deskorolka”, „Bisowisko” i „Krajobrazy”. Później była autorem i wydawcą najważniejszych pasm publicystycznych w Czwórce. Jest autorką audycji „Co Was kręci” nadawanej od 2004 roku i popularyzującej krajową turystykę, historię oraz sporty niszowe i ekstremalne.
Od 2016 roku na antenie Czwórki emitowany jest program „Strefa Prywatna”, audycja poradniczo-psychologiczna „o relacjach, seksie, uzależnieniach, problemach i radościach przeciętnego Kowalskiego”. Za program jej gospodarz Jakub Jamrozek w 2017 został nagrodzony w konkursie dla dziennikarzy „Uzależnienia XXI wieku” zorganizowanym z inicjatywy Fundacji Inspiratornia. Dziennikarz został doceniony przez jury za materiał o uzależnieniu od pornografii internetowej. Podczas kolejnej edycji konkursu zajął zaś III miejsce za program pt. „Hazard – kiedy życie staje się grą”. Konkurs „Uzależnienia XXI wieku” powstał w 2014 roku i jest jedną z pierwszych inicjatyw adresowanych do dziennikarzy, której celem jest zainspirowanie mediów do poruszania trudnego, choć aktualnego tematu uzależnień behawioralnych. W 2018 roku gospodarz „Strefy prywatnej” został także wyróżniony w 12. ogólnopolskim konkursie dla dziennikarzy „Kryształowe Pióra” w kategorii „Depresja – przełamać tabu, za audycję radiową poświęconą depresji młodzieńczej”. W styczniu 2019 roku otrzymał zaś I Nagrodę w konkursie „Dziennikarz Medyczny Roku 2018” Stowarzyszenia Dziennikarze dla Zdrowia.
W 2017 roku redakcja „Aktualności Czwórki” zdobyła główną nagrodę w konkursie Fundacji Rozwoju Systemu Edukacji EDUinspiracje – Media. Oceniane w nim były najlepsze materiały podejmujące tematykę projektów edukacyjnych finansowanych ze środków Unii Europejskiej i Europejskiego Obszaru Gospodarczego, czyli m.in. w programie Erasmus+. Do konkursu Czwórka zgłosiła cykl materiałów, który emitowany był w serwisach informacyjnych 15 września w ramach „Tematu dnia”. Reporterzy stacji – Anna Depczyńska, Mateusz Gołębiewski, Marek Nowacki i Maciek Oswald – rozmawiali m.in. z osobami, które wyjechały na wymianę w ramach program Erasmus+; sprawdzali, jak poradzić sobie finansowo na takim wyjeździe; na jakim etapie studiów najlepiej wyjechać; a także jakie są najpopularniejsze kierunki wyjazdów polskich studentów.
W konkursie wyróżniono także Justynę Tylczyńską. Zajęła pierwsze miejsce w kategorii „Przekraczanie granic – zagraniczne wyjazdy w celach edukacyjnych” za audycję pt. „Fundusze UE na popularyzację polskiej literatury”. Nagrodzona audycja dotyczyła projektu „Pan Tadeusz, czyli historia szlachecka z roku 2015”. To projekt wymiany młodzieży z Nysy ufundowany ze środków unijnych w ramach programu „Młodzież w działaniu”. 
W 2016 roku Beata Kwiatkowska została nagrodzona na Przeglądzie Sztuki Survival we Wrocławiu za słuchowisko „Rękoczyny” stworzone z artystką Kariną Marusińską. „Rękoczyny” to „instalacja wizualno-dźwiękowa zbudowana na skrajnych kontekstach. Projekt można bowiem interpretować pozytywnie – jako wytwory pracy ręcznej, lub negatywnie – jako cios. Pracy robotników towarzyszy również pewna koincydencja. Z jednej strony praca daje im pieniądze i zapewnia godne życie, z drugiej strony niszczy ich dłonie do tego stopnia, że zacierają się ich linie papilarne”. W tym samym roku dziennikarka Czwórki została finalistką Konkursu Stypendialnego im. Jacka Stwory dla młodych reportażystów do 35.roku życia za reportaż „Natalia i jej mizofonia”, przedstawiający historię kobiety, która cierpi na rzadką nadwrażliwość dźwiękową. Dzięki reportażowi udało się zorganizować spotkanie Natalii ze specjalistami, którzy mogą jej pomóc. Ciekawa historia i dźwiękowa warstwa reportażu wpłynęły na pozytywne komentarze podczas seminarium dla młodych reportażystów. Beata Kwiatkowska jest także laureatką Nagrody Młodych Dziennikarzy im. Bartka Zdunka. W 2018 roku wygrała "ex aequo" z Szymonem Piegzą w kategorii "Reportaż – po debiucie" za pracę pt. „Nieulotne”. Reportaż opowiada o historii życia pierwszej polskiej stewardesy – Zofii Glińskiej, która była organizatorką służby stewardes w Polskich Liniach Lotniczych LOT, sanitariuszką Armii Krajowej, uczestniczką Powstania Warszawskiego.
W 2018 roku do zespołu stacji dołączył Łukasz „JeffreJ” Chmiel. youtuber, komentator e-sportowy i gospodarz czwórkowej audycji „Strefa gamingu” w styczniu 2019 roku został wyróżniony nagrodą komentatora e-sportowego na Gali Polskiej Ligi Wirtualnych Klubów. PLWK to pierwsze w Polsce przedsięwzięcie łączące ze sobą galę rozdania nagród oraz decydujący mecz o Puchar PLWK.
Platformy społecznościowe i streamingowe.
Transmisje z koncertów oraz wybrane wywiady ze studia Czwórki publikowane są na kanałach społecznościowych stacji: Facebooku, Instagramie oraz YouTube.
Na platformie YouTube radio ma ponad 27 tys. subskrybentów (stan na lipiec 2019).
Na Facebooku Czwórkę obserwuje ponad 162 tys. użytkowników co czyni ją drugą po Trójce najpopularniejszą stacją Polskiego Radia na tej platformie (Jedynka – 70 686, Dwójka – 36 628, Trójka – 310 936 obserwujących, Polskie Radio 24 – 41 478).
Na Instagramie z 26,8 tys. obserwujących, stacja jest najpopularniejszą anteną Polskiego Radia (Jedynka – 716, Dwójka – 1 467, Trójka – nie prowadzi profilu, Polskie Radio 24 – 556 użytkowników). Wszystkie dane pochodzą z lipca 2019 roku.
Podcasty Czwórki publikowane są na stronie internetowej stacji (archiwum obejmuje wszystkie podcasty) oraz w serwisach iTunes i Spotify (wybrane wywiady).
Słuchalność.
Według badania Radio Track (wykonane przez MillwardBrown SMG/KRC) za okres grudzień 2013 – luty 2014, wskaźnik słuchalności Polskiego Radia Programu IV wynosił 0,6 proc., co dawało tej stacji 9. pozycję w Polsce. Po przejściu stacji na nadawanie cyfrowe, stacja zniknęła z ogólnopolskiego badania, jedynymi pojawiającymi się informacjami są okazjonalne wskazania w niektórych miastach. 

</doc>
<doc id="428257" url="https://pl.wikipedia.org/wiki?curid=428257" title="Mahō-shōjo">
Mahō-shōjo

 – podgatunek mang i anime z gatunku "shōjo", opowiadający o dziewczynach, zazwyczaj nastoletnich, posiadających magiczne moce. W gatunku tym, w przeciwieństwie do klasycznych historii fantasy, dziewczęta te żyją w zwykłym, ziemskim świecie. Przeciętni ludzie nie wiedzą o ich zdolnościach, ponieważ nie afiszują się magiczną mocą bez ważnej potrzeby. A jeśli już, to tak by się nie zdekonspirować.
Ewolucja gatunku magical girls.
Popularny gatunek komiksów i seriali telewizyjnych, mahō-shōjo przeszedł podczas swojej kariery znaczącą przemianę. Pierwszy serial telewizyjny z gatunku magical girls, "Sally czarodziejka", przedstawiał bardzo młodą dziewczynkę obdarzoną niemal absolutną mocą – Sally potrafiła mrugnięciem oka wznieść pałac z niczego lub nadać życie szczotce do włosów. Zasadniczą zmianę w gatunku spowodowały dwa niezależne od siebie seriale: "Majokko Megu-chan" z 1974 r., (znany w Polsce jako "Bia – czarodziejskie wyzwanie"), oraz "Czarodziejka z Księżyca" z roku 1992. 
"Majokko Megu-chan" zrywa z tradycyjną beztroską, jaką przepełnione były dotychczas komiksy z gatunku magical girls. Bohaterka musiała się dopiero nauczyć panować nad swoją mocą, lecz przede wszystkim musiała nauczyć się jak żyć wśród innych ludzi, i pielęgnować więzi z nimi. Serial poruszał takie poważne i istotne tematy jak: przemoc domowa, samobójstwo czy śmierć bliskiej osoby. Poważna i czasami dość mroczna tematyka serialu uczyniła z niego pozycję bardzo różną od zwykłych, „radosnych” mahō-shōjo-manga.
"Czarodziejka z Księżyca" wprowadza do gatunku nowe idee. Stworzona zostaje grupa bohaterek, która zastępuje jedną, wyróżnioną osobę. Głównym novum jest jednak nałożenie na bohaterki odpowiedzialności, która przychodzi z mocą. „Magiczne dziewczęta” nie są już czarodziejkami dla własnej przyjemności, lecz w określonym celu, którym jest walka ze złem, jakiemu nie podołają zwykli ziemianie. "Czarodziejka z Księżyca", oraz późniejsze seriale magical girls, silnie nią inspirowane, kładą duży nacisk na odpowiedzialność, na obowiązek chronienia osób niewinnych i bezbronnych, bo pozbawionych magicznych mocy.
Komiksy i seriale z gatunku magical girls zmieniły się więc znacząco – od beztroskiej zabawy nie pilnowanej nawet przez rodziców Sally Czarodziejki do heroicznej walki o ocalenie świata. W miarę ewolucji gatunku coraz silniej daje się odczuć nacisk kładziony na pozytywne, budujące wartości – czarodziejki zawsze walczą w imię (różnie rozumianych) idei wolności, miłości, piękna czy marzeń, nigdy dla zemsty czy własnej korzyści. Przeważnie zresztą pełnią funkcję strażniczek – ich zachowanie jest defensywne, same nie dokonują aktów agresji, a jedynie bronią świata przed agresorami. Silnie podkreślana jest konieczność pracy zespołowej i harmonii, zwalczania negatywnych uczuć, takich jak nienawiść czy gniew. Bohaterki często zwyciężają wielokroć silniejszego przeciwnika dzięki wzajemnemu zaufaniu i współpracy. Często zdarza się, że zwycięstwo następuje poprzez okazanie wrogowi współczucia i zrozumienia.
Klasyczne elementy mahō-shōjo.
Czarodziejki mogą walczyć samotnie ("Cardcaptor Sakura"), z pomocą (zazwyczaj tajemniczego) sprzymierzeńca ("Kamikaze kaitō Jeanne", pierwsze odcinki "Czarodziejki z Księżyca"), lub też grupami (większość serii "Czarodziejka z Księżyca", "Wojowniczki z Krainy Marzeń", "Tokyo Mew Mew", "Demashita! Powerpuff Girls Z"). 
Bardzo często w roli pomocników bohaterek występują zaczarowane zwierzęta (powinny mówić ludzkim głosem) lub czarodziejskie stworzenia niewielkich rozmiarów. Popularnym elementem jest również wykorzystanie magicznych przedmiotów (różdżek, broszek, zegarków) niezbędnych do rzucania zaklęć. Same zaklęcia zaś zwykle mają stałą formę słowną i powtarzalną z odcinka na odcinek animację.

</doc>
<doc id="428258" url="https://pl.wikipedia.org/wiki?curid=428258" title="Presov">
Presov



</doc>
<doc id="428264" url="https://pl.wikipedia.org/wiki?curid=428264" title="Ricco Groß">
Ricco Groß

Ricco Groß (ur. 22 sierpnia 1970 w Bad Schlema) – niemiecki biathlonista, wielokrotny medalista igrzysk olimpijskich i mistrzostw świata.
Kariera.
Biathlon uprawiał od 1983 roku, a w 1990 roku znalazł się w kadrze narodowej. Pierwsze sukcesy osiągnął w 1989 roku, zdobywając złoty medal w biegu drużynowym i brązowy w sztafecie podczas mistrzostw świata juniorów w Voss. Na rozgrywanych rok później mistrzostwach świata juniorów w Sodankylä zwyciężył w sztafecie.
W Pucharze Świata zadebiutował 13 grudnia 1990 roku w Les Saisies, zajmując 22. miejsce w biegu indywidualnym. Tym samym już w swoim debiucie zdobył pierwsze punkty. Na podium zawodów tego cyklu po raz pierwszy stanął 2 lutego 1991 roku w Oberhofie, zajmując drugie miejsce w sprincie. Rozdzielił tam swego rodaka - Franka Lucka i Włocha Andreasa Zingerle. W kolejnych startach jeszcze 51 razy stawał na podium, odnosząc przy tym dziewięć zwycięstw. Najczęściej wygrywał w biegu pościgowym, 4 razy: 13 lutego 1999 roku w Kontiolahti, 16 marca 2003 roku w Chanty-Mansyjsku, 8 lutego 2004 roku w Oberhofie i 20 stycznia 2006 roku w Anterselvie. Ponadto trzykrotnie wygrywał w biegu indywidualnym: 9 stycznia 1997 roku w Ruhpolding, 7 lutego 1997 roku w Osrblie i 3 marca 1998 roku w Pokljuce, 12 stycznia 2000 roku w Ruhpolding wygrał bieg masowy, a trzy dni później w tej samej miejscowości był najlepszy w sprincie. Ostatnie pucharowe podium wywalczył 25 marca 2006 roku w Oslo, gdzie był trzeci w biegu pościgowym. Najlepsze wyniki osiągał w sezonie 1997/1998, kiedy zajął drugie miejsce w klasyfikacji generalnej, za Norwegiem Ole Einarem Bjørndalenem. W tym sezonie zajął również drugie miejsce w klasyfikacjach biegu pościgowego i indywidualnego. Był też trzeci w sezonach 2002/2003 i 2003/2004, wyprzedzili go odpowiednio Bjørndalen i reprezentujący Białoruś Władimir Draczow oraz Francuz Raphaël Poirée i Bjørndalen. Ponadto w sezonie 1996/1997 zdobył małą kryształową kulę za triumf w klasyfikacji biegu indywidualnego. W klasyfikacji tej był drugi w sezonie 2003/2004 oraz trzeci w sezonach 2000/2001 i 2002/2003, a w biegu pościgowym zajmował trzecie miejsce w sezonach 2002/2003 i 2003/2004.
Na mistrzostwach świata w Lahti w 1991 roku zdobył swój pierwszy medal, wspólnie z Frankiem Luckiem, Markiem Kirchnerem i Fritzem Fischerem wygrywając w sztafecie. Podczas rozgrywanych rok później igrzysk olimpijskich w Albertville zdobył pierwsze trofeum indywidualne, zajmując drugie miejsce w sprincie. Uplasował się tam między Kirchnerem a Harrim Elorantą z Finlandii. Ponadto wraz z kolegami zdobył złoty medal w sztafecie, był to pierwszy raz w historii gdy w rywalizacji olimpijskiej sztafet nie wygrała reprezentacja ZSRR. Taki sam wynik osiągnął na igrzyskach w Lillehammer dwa lata później. Tym razem w sprincie rozdzielił dwóch Rosjan: Siergieja Czepikowa i Siergieja Tarasowa. W tych samych konkurencjach medale zdobył również na mistrzostwach świata w Anterselvie w 1995 roku. W sztafecie Niemcy ponownie zwyciężyli, natomiast w sprincie Groß był trzeci, za Francuzem Patrice'em Bailly-Salins'em i Pawłem Muslimowem z Rosji.
Kolejny medal zdobył podczas mistrzostw świata w Ruhpolding w 1996 roku, gdzie w sztafecie był drugi. W startach indywidualnych nie stanął na podium, zajmując dziewiąte miejsce w biegu indywidualnym i dwunaste w sprincie.
Z mistrzostw świata w Osrblie w 1997 roku wrócił z dwoma medalami. Najpierw zwyciężył w biegu indywidualnym, wyprzedzając Olega Ryżenkowa z Białorusi i Austriaka Ludwiga Gredlera. Następnie sztafeta Niemiec w składzie: Ricco Gross, Peter Sendel, Sven Fischer i Frank Luck zdobyła kolejny złoty medal. W tym samym składzie Niemcy triumfowali także na igrzyskach olimpijskich w Nagano w 1998 roku, broniąc drugi raz z rzędu tytułów mistrzów olimpijskich. Na tej samej imprezie zajął też szóste miejsce biegu indywidualnym i siedemnaste w sprincie. W tym samym roku zdobył również srebrny medal w biegu drużynowym podczas mistrzostw świata w Hochfilzen.
Podczas mistrzostw świata w Kontiolahti/Oslo w 1999 roku zdobył swój pierwszy medal w biegu pościgowym. Wygrał tą rywalizację, wyprzedzając Lucka i Svena Fischera, zostając jednocześnie pierwszym Niemcem, który został mistrzem świata w tej konkurencji. Na tych samych mistrzostwach był też drugi w biegu indywidualnym, plasując się między Svenem Fischerem i Białorusinem Wadimem Saszurinem. Na rozgrywanych rok później mistrzostwach świata w Oslo jedyny medal zdobył w sztafecie, w której zajął trzecie miejsce.
Na igrzyskach olimpijskich w Salt Lake City w 2002 roku we wszystkich konkurencjach plasował się w czołówce. W biegu indywidualnym i sprincie zajmował czwarte miejsce, przegrywając walkę o podium odpowiednio z Rosjaninem Wiktorem Majgurowem i Wolfgangiem Pernerem z Austrii (o 0,2 sekundy). W biegu pościgowym stanął jednak na najniższym stopniu podium, ulegając tylko Bjørndalenowi i Poirée. W ostatniej konkurencji, sztafecie, Niemcy zajęli tym razem drugie miejsce, przegrywając z Norwegami.
Największe sukcesy osiągnął na mistrzostwach świata w Chanty-Mansyjsku w 2003 roku, gdzie zdobył cztery medale. Najpierw był drugi w sprincie, ulegając tylko Bjørndalenowi. Dzień później wygrał w biegu pościgowym, plasując się przed Norwegiem Halvardem Hanevoldem i Fina Paavo Puurunena. Następnie był trzeci w biegu indywidualnym, w którym wyprzedzili go Hanevold i kolejny Fin, Vesa Hietalahti. Na zakończenie Niemcy z Großem w składzie zdobyli złoto w sztafecie. Kolejne trzy medale przywiózł z mistrzostw świata w Oberhofie rok później. Był tam najlepszy w sztafecie i biegu pościgowym, a w sprincie zajął drugie miejsce, przegrywając tylko z Raphaëlem Poirée.
Swój jedyny medal w sztafetach mieszanych wywalczył podczas mistrzostw świata w sztafet mieszanych w Chanty-Mansyjsku, gdzie razem z Uschi Disl, Kati Wilhelm i Michaelem Greisem zajął trzecie miejsce. W tym samym roku wywalczył też brązowy medal w biegu indywidualnym na mistrzostwach świata w Hochfilzen, gdzie uległ tylko Czechowi Roman Dostálowi i Michaelowi Greisowi.
Brał też udział w igrzyskach w Turynie w 2006 roku, gdzie wspólnie z Greisem, Michaelem Röschem i Svenem Fischerem zdobył swój ostatni złoty medal. W startach indywidualnych był jedenasty w biegu indywidualnym, szósty w sprincie oraz dwunasty w biegu pościgowym. Rok później zdobył swój ostatni medal, zajmując trzecie miejsce w sztafecie na mistrzostwach świata w Anterselvie.
Po zakończeniu kariery został komentatorem dla niemieckiej stacji ARD. Pracuje też jako trener, od 2015 roku prowadził męską reprezentację Rosji, a w 2018 roku objął męską reprezentację Austrii.
Z dorobkiem ośmiu medali (cztery złote, trzy srebrne i jeden brązowy) Groß jest najbardziej utytułowanym mężczyzną w historii startów Niemiec na zimowych olimpiadach, w klasyfikacji ogólnej wyprzedza go pięciokrotna mistrzyni olimpijska, panczenistka Claudia Pechstein.
Od 1994 jest żonaty (żona Katrin), ma trzech synów (Marco, ur. 1995, Simona, ur. 1998, Gabriela, ur. 2004).

</doc>
<doc id="428265" url="https://pl.wikipedia.org/wiki?curid=428265" title="Macy Gray">
Macy Gray

Macy Gray, znana również jako Natalie Hinds lub Nemesis Jaxson (ur. 6 września 1967 w Canton w stanie Ohio w USA jako Natalie Renee McIntyre) – amerykańska piosenkarka soul i R&amp;B, producentka muzyczna i aktorka. Jako piosenkarka Macy Gray znana jest ze swojego charakterystycznego, chrapliwego głosu.
Dotychczas Gray wydała pięć albumów studyjnych, jedną kompilację i jeden album koncertowy. Otrzymała pięć nominacji do Nagrody Grammy, nagrodę zdobyła jednak tylko raz. Wystąpiła również w wielu filmach, m.in. "Dniu próby" i "Spider-Manie". Największym hitem Gray jest utwór "I Try" z albumu "On How Life Is".
Początki.
Macy Gray urodziła się w Canton w stanie Ohio w USA jako córka nauczycielki matematyki – Laury McIntyre i Otisa Jonesa. Decyzję o wyborze kariery muzycznej podjęła po relegowaniu jej z Western Reserve Academy w Hudson w stanie Ohio, do której uczęszczała od 14. roku życia. Podczas nauki na University of Southern California Gray zgodziła się napisać kilka piosenek dla swojego przyjaciela i gdy na sesji nagraniowej, na której miały zostać nagrane napisane przez Gray piosenki, wokalista nie pojawił się, Gray sama zaśpiewała swoje teksty. Następnie podczas pracy jako kasjerka Gray spotkała producenta muzycznego i pisarza – Joe Solo, z którym nagrała swoją pierwszą kasetę demo. Nagranie zwróciło powszechną uwagę i pozwoliło Gray śpiewać w kafejce jazzowej w Los Angeles. Charakterystyczny głos Gray stawał się coraz bardziej znany, co w końcu zaowocowało kontraktem z Atlantic Records w 1994 roku. Po podpisaniu kontraktu Natalia McIntyre przybrała pseudonim artystyczny Macy Gray. Piosenkarka wysłała kasetę demo również do innych wytwórni, owocem tego było podpisanie kontraktu z Epic Records w 1998 roku. Jednocześnie Gray współpracowała z The Black Eyed Peas przy ich debiutanckim albumie Behind the Front.
Kariera muzyczna.
"On How Life Is" (1999).
Przez cały 1998 rok Gray pracowała nad swoim debiutanckim albumem – "On How Life Is". Został on wydany latem 1999 roku i szybko zdobył międzynarodową popularność. Największym hitem okazał się drugi singiel z albumu, nagranie "I Try" które stało się jednym z najpopularniejszych utworów 1999 roku. Kolejne single – "Still" i "Why Didn’t You Call Me" – tylko potwierdziły wartość albumu i zapewniły mu potrójną platynę w Stanach Zjednoczonych i poczwórną w Wielkiej Brytanii.
W 2001 roku, na 43. ceremonii rozdania nagród Grammy, Gray zdobyła nagrodę w kategorii "Best Female Pop Vocal Performance" dla utworu "I Try", który był również nominowany w kategoriach: "Song of the Year" i "Record of the Year". Następnie Gray współpracowała z takimi artystami jak Fatboy Slim, The Black Eyed Peas czy Slick Rick, jak również wystąpiła w filmie "Dzień próby". W sierpniu 2001 roku Gray została wygwizdana podczas corocznego meczu Pro Football Hall of Fame, kiedy zapomniała słów amerykańskiego hymnu narodowego.
"The Id" i "The Trouble With Being Myself" (2001–2005).
Drugi album studyjny Gray – "The Id" – został wydany 18 września 2001 roku i nie odniósł wielkiego komercyjnego sukcesu. W albumie pojawili się John Frusciante i Erykah Badu (na singlu "Sweet Baby", przy którym współpracował Joe Solo). Album wspiął się na 11. miejsce zestawienia Billboard 200 oraz 1. notowania "UK Albums Charts", przy certyfikacji złotem przez "British Phonographic Industry".
W 2002 roku Gray pojawiła się w filmie "Spider-Man" oraz współpracowała z Carlosem Santaną przy jego albumie "Shaman". Wystąpiła też w duecie z Zucchero w piosence "Like The Sun (From Out of Nowhere)". Piosenka Gray "Time of My Live" pojawiła się w soundtracku do filmu "8. Mila".
28 kwietnia 2003 roku Gray wydała swój trzeci album studyjny – "The Trouble with Being Myself". Nagranie zostało ciepło przyjęte przez krytyków muzycznych, a główny singel – "When I See You" – zyskał dość dużą popularność w Stanach Zjednoczonych. Cały album nie osiągnął jednak, zresztą tak jak poprzedni, sukcesu komercyjnego. Nagranie osiągnęło 44. miejsce w notowaniu Billboard 200, 17. w zestawieniu UK Albums Chart i 22. w polskim OLiS-ie.
W 2002 roku Gray współpracowała przy soundtracku do musicalu "Chicago", gdzie u boku Queen Latifah i Lil’ Kim wystąpiła w utworze "Cell Block Tango (He Had It Comin’)".
W 2004 roku została wydana kompilacja "The Very Best of Macy Gray", zawierająca największe przeboje artystki, a w 2005 roku album koncertowy "Live in Las Vegas".
"Big" (2007) – powrót do muzyki.
W styczniu 2007 Gray wzięła udział w Barbados Jazz Festival, gdzie podczas swojego występu używała wulgarnych słów. Doprowadziło to do natychmiastowego zakończenia jej występu i wezwania policji. Aby uniknąć aresztu, Gray jeszcze tej samego wieczoru przeprosiła za swoje zachowanie.
27 marca 2007 Gray wydała swój czwarty album studyjny "Big". Singlami z albumu były utwory "Finally Made Me Happy" i "Shoo Be Doo", a piosenka "What I Gotta Do" została użyta w soundtracku do filmu "Shrek Trzeci". Album "Big" uważany jest za powrót artystki do muzyki po czterech latach przerwy. Przy albumie współpracowali: Natalie Cole, Fergie, Justin Timberlake, will.i.am.
W notowaniach album radził sobie umiarkowanie dobrze. Osiągnął 39. miejsce w amerykańskim notowaniu "Billboard 200" i 14. w notowaniu "Billboard R&amp;B Albums". W Wielkiej Brytanii album osiągnął 62. miejsce w notowaniu "UK Albums Top 75", a w Polsce 24. na OLiSie.
"The Sellout" (2010).
Piąty album studyjny Gray – "The Sellout" – miał swoją premierę w Stanach Zjednoczonych 22 czerwca 2010 roku. Singlami promującymi płytę są utwory "Beauty In The World", "Kissed It", "Lately" i "The Sellout".
Album otrzymał umiarkowane recenzje:
Życie prywatne.
Gray w 1996 roku wyszła za mąż za Tracy’ego Hindsa, ich związek trwał do 1998 roku. Mają trójkę dzieci: Aanisah (ur. 1994), Tahmel (ur. 1994) i Cassiusa (ur. 1997). W 2005 roku Gray otworzyła własną szkołę muzyczną pod nazwą The Macy Gray Music Academy.

</doc>
<doc id="428272" url="https://pl.wikipedia.org/wiki?curid=428272" title="Waga skręceń">
Waga skręceń

Waga skręceń, zwana także "wagą Cavendisha" – przyrząd do pomiaru małych sił, np. elektrostatycznych lub grawitacyjnych. Przyrząd ten składa się z dwóch jednakowych mas umieszczonych na końcach lekkiej, poziomej belki zawieszonej na cienkiej, skrętnej nici. Skonstruowana została niezależnie przez Johna Michella i Charles'a Coulomba, który badał za jej pomocą siły elektrostatyczne; Henry Cavendish użył jej do wyznaczenia stałej grawitacji.
Nawet pomimo zastosowania możliwie najcięższych, ołowianych kul, siły oddziaływania grawitacyjnego pomiędzy nimi są na tyle małe, że przygotowywany przez Cavendisha eksperyment wymagał wyjątkowych starań, polegających między innymi na całkowitym zabudowaniu wagi skręceń, tak, by podmuchy powietrza i inne podobne zakłócenia nie mogły wpływać na jej zachowanie. Stosując swój układ, wyposażony w lusterka umożliwiające badanie niewielkich wartości skręcenia, Cavendish wykonał pierwszy w dziejach bezpośredni eksperyment pozwalający na obliczenie stałej grawitacji.
Wagę skręceń w 1896 r. udoskonalił węgierski geofizyk, Loránd Eötvös.
W wadze skręceń Eötvösa, nazwanej wagą skręceń drugiego rodzaju, ciężarki m1 i m2 znajdują się na różnych poziomach. Służy ona do pomiaru gradientu poziomego siły ciężkości (drugiej pochodnej potencjału siły ciężkości). Podaje, jak zmienia się przyspieszenie ziemskie na jednostkę długości w danym kierunku i ma zastosowanie w celach geologicznych.

</doc>
<doc id="428277" url="https://pl.wikipedia.org/wiki?curid=428277" title="Waldemar Świerzy">
Waldemar Świerzy

Waldemar Świerzy (ur. 9 września 1931 w Katowicach, zm. 27 listopada 2013 w Warszawie) – polski artysta plakatu.
Życiorys.
Współtwórca polskiej szkoły plakatu, profesor projektowania plakatu w Akademiach Sztuk Pięknych w Poznaniu i Warszawie. Otrzymał wiele nagród za twórczość plastyczną m.in. Grand Prix Toulouse Lautrec (Paryż), The Hollywood Reporter Los Angeles, Biennale w São Paulo, złote medale na Międzynarodowych Biennale Plakatu w Warszawie i Lahti. Współpracował z miesięcznikiem „Ty i Ja”. Oprócz plakatów tworzył znaczki pocztowe, ilustracje do książek, a także okładki płyt i czasopism.
W latach 70. poświęcił się podróżom w celu propagowania nauki o plakacie. Odwiedził Meksyk, Hawanę i Berlin Zachodni. Jego plakaty można zobaczyć m.in. w Warszawie, Poznaniu, Amsterdamie, Londynie, Petersburgu i Berlinie.
W listopadzie 2006 został odznaczony Złotym Medalem „Zasłużony Kulturze Gloria Artis”.
W latach 2003–2013 namalował cykl 49 portretów polskich władców tzw. Nowy poczet władców Polski. Obejmuje on polskich królów i książąt od Mieszka I do Stanisława Augusta Poniatowskiego. Ostatni portret ukończył na kilka dni przed swoją śmiercią.
Został członkiem komitetu poparcia Bronisława Komorowskiego przed przyspieszonymi wyborami prezydenckimi 2010.
Został pochowany w Alei Zasłużonych na cmentarzu Wojskowym na Powązkach w Warszawie (kwatera FIV-tuje-12).
W kulturze.
Jest bohaterem jednego z odcinków cyklu filmów dokumentalnych przedstawiających sylwetki polskich twórców plakatu (tytuł odcinka: Polnische Plakat Kunst. Waldemar Świerzy, 2008; autor cyklu: Robert Laus). Jest to pierwsza część cyklu dokumentalnego, którego tematem jest tzw. polska szkoła plakatu. Film ukazuje bohatera, który pracuje nad plakatem do sztuki teatralnej "Nanghar Khal".

</doc>
<doc id="428279" url="https://pl.wikipedia.org/wiki?curid=428279" title="Świerzy">
Świerzy



</doc>
<doc id="428287" url="https://pl.wikipedia.org/wiki?curid=428287" title="Atlanta (ujednoznacznienie)">
Atlanta (ujednoznacznienie)

Miejscowości w USA:
Gminy w USA:
Zobacz też:

</doc>
<doc id="428289" url="https://pl.wikipedia.org/wiki?curid=428289" title="Michael Greis">
Michael Greis

Michael Greis (ur. 18 sierpnia 1976 w Füssen) – niemiecki biathlonista, trzykrotny mistrz olimpijski, wielokrotny medalista mistrzostw świata, a także zdobywca Pucharu Świata. Od 17 maja 2019 główny trener reprezentacji Polski kobiet w biathlonie.
Kariera.
Pierwszy sukces osiągnął w 1999 roku, zdobywając w kategorii juniorów złoty medal w sztafecie na mistrzostwach Europy w Iżewsku. Od początku XXI wieku zaliczał się do ścisłej czołówki światowej. W Pucharze Świata zadebiutował 28 lutego 2001 roku w Soldier Hollow, zajmując 66. miejsce w biegu indywidualnym. Pierwsze punkty wywalczył dwa dni później w tej samej miejscowości, zajmując szóste miejsce w sprincie. Na podium zawodów tego cyklu po raz pierwszy stanął 18 stycznia 2002 roku w Ruhpolding, kończąc rywalizację w sprincie na drugiej pozycji. Rozdzielił tam Francuza Raphaëla Poirée oraz Frode Andresena z Norwegii. W kolejnych startach jeszcze 33 razy stawał na podium, odnosząc przy tym jedenaście zwycięstw: 14 grudnia 2006 roku w Hochfilzen, 12 stycznia 2008 roku w Ruhpolding, 18 stycznia 2008 roku w Anterselvie i 19 marca 2009 roku w Trondheim triumfował w sprincie, 9 lutego 2005 roku i 11 lutego 2006 roku w Cesana San Sicario oraz 3 grudnia 2008 roku w Östersund wygrywał bieg indywidualny, 25 lutego 2006 roku w Cesana San Sicario i 11 lutego 2007 roku w Anterselvie zwyciężał w biegach masowych, a 13 stycznia 2008 roku w Ruhpolding i 29 lutego 2008 roku w Pjongczangu był najlepszy w biegu pościgowym. Ostatnie pucharowe podium wywalczył 20 stycznia 2011 roku w Anterselvie, zajmując drugie miejsce w sprincie.
Najlepsze wyniki osiągnął w sezonie 2006/2007, kiedy zwyciężył w klasyfikacji generalnej, wyprzedzając Norwega Ole Einara Bjørndalena i Raphaëla Poirée. Zwyciężył też w klasyfikacji sprintu, a w klasyfikacji biegu indywidualnego był drugi. Ponadto w sezonach 2004/2005, 2005/2006 i 2008/2009 wygrywał klasyfikację biegu indywidualnego.
Pierwszy medal wśród seniorów wywalczył w 2004 r., kiedy na mistrzostwach świata w Oberhofie zdobył złoty medal w składzie sztafety niemieckiej. Rok później podczas mistrzostw świata w Hochfilzen został wicemistrzem świata w biegu indywidualnym, rozdzielając Czecha Romana Dostála i swego rodaka Ricco Großa. W 2005 roku zdobył też brązowy medal w sztafecie mieszanej na mistrzostwach świata w Chanty-Mansyjsku, gdzie wystartował razem z Uschi Disl, Kati Wilhelm i Ricco Großem.
Kolejne trzy medale wywalczył na mistrzostwach świata w Anterselvie w 2007 roku. Najpierw zdobył srebro w biegu indywidualnym, plasując się między Raphaëlem Poirée i Czechem Michalem Šlesingrem. Następnie wraz z kolegami z reprezentacji zajął trzecie miejsce w sztafecie. Ponadto zwyciężył w biegu masowym, wyprzedzając kolejnego Niemca - Andreasa Birnbachera i Raphaëla Poirée. Na rozgrywanych rok później mistrzostwach świata w Östersund nie zdobywał medali w startach indywidualnych. Za to wspólnie z Sabriną Buchholz, Magdaleną Neuner i Andreasem Birnbacherem zwyciężył w sztafecie mieszanej, a męska sztafeta niemiecka w składzie Michael Rösch, Alexander Wolf, Andreas Birnbacher i Michael Greis zajęła trzecie miejsce. W obu tych konkurencjach zdobył brązowe medale podczas mistrzostw świata w Pjongczangu w 2009 roku. Ostatni medal w zawodach tego cyklu zdobył w 2012 roku, razem z kolegami ze sztafety zajmując trzecie miejsce na mistrzostwach świata w Ruhpolding.
W 2002 roku wystartował na igrzyskach olimpijskich w Salt Lake City, zajmując 15. miejsce w sprincie i 16. w biegu pościgowym. Cztery lata później, podczas igrzysk olimpijskich w Turynie, pierwszego dnia zawodów sięgnął po złoto w biegu indywidualnym. O 16 sekund wyprzedził Ole Einara Bjørndalena, a o ponad minutę jego rodaka - Halvarda Hanevolda. W sprincie uplasował się poza czołową trzydziestką, jednak w biegu na dochodzenie był ósmy. Drugi złoty medal zdobył w składzie niemieckiej sztafety, wspólnie ze Svenem Fischerem, Ricco Großem i Michaelem Röschem. Ponadto zwyciężył w biegu masowym na 15 kilometrów, wygrywając o 6,3 sekundy z Tomaszem Sikorą. Brał też udział w igrzyskach w Vancouver w 2010 roku, gdzie zajął między innymi piątą pozycję w biegu pościgowym i sztafecie.
Jego trenerem był Fritz Fischer. W 2011 r. otrzymał medal Holmenkollen.
Na początku grudnia 2012 roku ogłosił zakończenie sportowej kariery.

</doc>
<doc id="428291" url="https://pl.wikipedia.org/wiki?curid=428291" title="Macy gray">
Macy gray



</doc>
<doc id="428296" url="https://pl.wikipedia.org/wiki?curid=428296" title="Izabal (jezioro)">
Izabal (jezioro)

Izabal (hiszp. "Lago Izabal" lub "Lago de Izabal", dawniej Golfo Dulce) – jezioro w północno-wschodniej Gwatemali, położone w obniżeniu między górami Sierra de Santa Cruz na północy a Minas i San Isidro na południu. Jezioro, zajmujące powierzchnię 589,6 km², jest największym jeziorem kraju. Położone jest na wysokości 8 m n.p.m. Jego maksymalna głębokość to 18 m, jego dno stanowi zatem kryptodepresję.
Główną rzeką zasilającą jezioro jest Polochic, która uchodzi deltą w jego zachodniej części. Z jeziora wypływa szeroka na kilkaset metrów rzeka Dulce, które płynie dalej na wschód przez mniejsze jezioro El Golfete i uchodzi do Zatoki Amatique (Morze Karaibskie).
Najważniejsze miejscowości nad jeziorem Izabal: El Estor, Mariscos i Punta Brava.
W okolicach El Estor prowadzone jest wydobycie niklu.
Od nazwy jeziora wywodzi się nazwa gwatemalskiego departamentu Izabal.

</doc>
<doc id="428312" url="https://pl.wikipedia.org/wiki?curid=428312" title="Ludwik Puget">
Ludwik Puget

Ludwik du Puszet Puget (ur. 21 czerwca 1877 w Krakowie, zm. rozstrzelany 27 maja 1942 w Auschwitz-Birkenau) – rzeźbiarz, malarz i historyk sztuki, baron herbu własnego.
Życiorys.
Wywodził się z rodziny pochodzenia francuskiego ("Puget de la Marche et de Saint-Alban"), osiadłej w Polsce od połowy XVII wieku, obdarzonej indygenatem w 1726 i potwierdzeniem tytułu baronowskiego w Polsce (1824–1829) i w Imperium Rosyjskim w 1861. 
Był synem Jana Antoniego (1851–1913) i Marii de Mylo herbu Czochron (1853–1899). Studiował rzeźbę w Szkole Sztuk Pięknych w pracowni Alfreda Dauna w latach 1895–1897. Równocześnie uzupełniał wiedzę studiując historię sztuki na Uniwersytecie Jagiellońskim. Dalsze studia odbył w Paryżu. Uzyskał tytuł naukowy doktora. Po powrocie szlifował umiejętności w pracowni Konstantego Laszczki. Został członkiem Towarzystwa Artystów Polskich „Sztuka”. 
Od 1907 współpracował z artystami tworzącymi kabaret "Zielony Balonik", zajmując się modelowaniem i animacją lalek. Dla kabaretu pisał także fraszki. Był członkiem Ligi Narodowej przed 1914 rokiem. W latach 1915–1918 wykładał na kursach dla kobiet im. A. Baranieckiego, pod koniec I wojny światowej (w 1918) wyjechał do Francji. W 1925 na Wystawie Sztuki Zdobniczej w Paryżu organizował dział polski.
Po powrocie do Polski objął stanowisko kustosza muzeum miejskiego w Poznaniu. Dla Poznania stworzył Pomnik Wolności w 1927, a dwa lata później kierował pracami konserwatorskimi na zamku poznańskim. Jego pracownia artystyczna znajdowała się przy ulicy Berwińskiego 1. W 1930 założył w Poznaniu kabaret "Różowa Kukułka", którego występy po powrocie do Krakowa przeniosły się do mieszkania państwa Pugetów na ulicę Piłsudskiego 18. Teksty kabaretowe Ludwik Puget pisał wraz z synem Jackiem (ur. 1904), również rzeźbiarzem. Równocześnie działał w amatorskim teatrze plastyków "Cricot", istniejącym do 1939. 
Publikował w krakowskim "Czasie" i "Ilustrowanym Kurierze Codziennym". Jako rzeźbiarz wykonywał niemal wyłącznie portrety między innymi Olgi Boznańskiej, Zofii Jachimeckiej i Karola Huberta Rostworowskiego. Pozostawił także studia zwierząt, na przykład „Lwy” z 1913. 
Do niemieckiego obozu koncentracyjnego KL Auschwitz trafił po aresztowaniu w Domu Plastyków przy ulicy Łobzowskiej, gdzie w czasie II wojny światowej pracował jako kelner. Jego ostatnią pracą jest portret psa, wykonany już w obozie.

</doc>
<doc id="428315" url="https://pl.wikipedia.org/wiki?curid=428315" title="Kropka">
Kropka

Kropka – oddzielający znak przestankowy, stawiany na końcu wypowiedzenia, będący wskazówką dla czytającego na głos, że należy zniżyć głos oraz zrobić przerwę.
Pismo.
Najczęstszym zastosowaniem kropki w piśmie jest zakończenie zdania lub równoważnika zdania. Bywa też często używana do tworzenia skrótów (jednak nie zawsze).
Innym zastosowaniem kropki w piśmie jest tworzenie liczebników porządkowych z liczebników głównych w skróconym, cyfrowym zapisie zdania. Przykłady:
Użycie kropki nie jest w takiej sytuacji konieczne, jeśli z kontekstu wynika, że chodzi o liczebnik porządkowy. Nikt, kto zna gramatykę języka polskiego, nie przeczyta pierwszego przykładu jako „lata dwadzieścia”, chyba że z kontekstu zdania wynika, że istotnie „lata dwadzieścia (np.) samolotów”
Kropka jest też częścią znaków takich jak dwukropek, średnik i wielokropek.
Kropka w matematyce.
Według przyjętej w Polsce i innych krajach kontynentalnej Europy konwencji nazewnictwa i zapisu liczb kropka używana bywa do rozdzielania grup trzycyfrowych, np. 1.000 = tysiąc, 1.000.000 = milion, 1.000.000.000 = miliard, 12.345,67 = dwanaście tysięcy trzysta czterdzieści pięć całych i sześćdziesiąt siedem setnych (natomiast według polskiej konwencji edytorskiej separatorem takim jest spacja nierozdzielająca). Do oddzielania liczby całkowitej od części ułamkowej używa się przecinka.
W krajach anglosaskich zapis jest odwrotny – kropka jest używana do oddzielenia w liczbie rzeczywistej części całkowitej od ułamkowej, a grupy trzycyfrowe oddziela się przecinkami.
W geometrii kropką oznacza się kąt prosty.
Kropka w informatyce.
W informatyce kropkę stosuje się, w szczególności w programowaniu, jako:
W Unikodzie występuje w wersji:

</doc>
<doc id="428316" url="https://pl.wikipedia.org/wiki?curid=428316" title="Muzyk sesyjny">
Muzyk sesyjny

Muzyk sesyjny – profesjonalny muzyk wynajmowany do grania lub śpiewania, w przeciwieństwie do muzyków, którzy albo są stałymi członkami zespołów muzycznych, albo występują na własną rękę.
Od muzyków sesyjnych zwykle wymaga się zdolności do przystosowania się do wielu różnych stylów muzycznych oraz umiejętności szybkiej nauki partii instrumentalnych/wokalnych.
Chociaż termin najczęściej stosowany jest w kontekście muzyki rozrywkowej (np. rock, jazz, country, pop), może być też użyty w odniesieniu do wykonawców muzyki poważnej.
Z usług muzyków sesyjnych korzysta się w sytuacjach, kiedy ich umiejętności potrzebne są w pewnym okresie, od kilku godzin do wielu miesięcy. Do takich sytuacji należą:
Zwykle muzycy sesyjni nie zdobywają wielkiej popularności, ale przeważnie są znani w środowisku muzycznym.
Muzyk studyjny to muzyk sesyjny, który pracuje wyłącznie w studio nagrań i nie udziela się na koncertach i innego rodzaju występach.

</doc>
<doc id="428318" url="https://pl.wikipedia.org/wiki?curid=428318" title="Traktat angielsko-irlandzki">
Traktat angielsko-irlandzki

Traktat angielsko-irlandzki (ang. "Anglo-Irish Treaty", "Treaty", ofic. "Articles of Agreement for a Treaty Between Great Britain and Ireland", irl. "Conradh Angla-Éireannach") – traktat angielsko-irlandzki, kończący irlandzką wojnę o niepodległość.
Negocjacje zaczęły się w lipcu 1921. Na czele angielskiej delegacji stał premier Wielkiej Brytanii Lloyd George, stronę irlandzką reprezentował Michael Collins oraz Arthur Griffith. Po wielu dyskusjach i sporach traktat ostatecznie podpisano w Londynie o 2:20 w nocy 6 grudnia 1921.
Późniejsze wydarzenia.
Brytyjska Izba Gmin zatwierdziła traktat 16 grudnia 1921 większością 401 przeciw 58, Izba Lordów tegoż dnia większością 166 przeciw 47.
7 stycznia 1922 parlament w Dublinie ratyfikował traktat nieznaczną większością głosów (64 za, 57 przeciw), co spotkało się z burzliwymi protestami Eamona de Valery i części IRA – chodziło zwłaszcza o możliwy podział Irlandii i przysięgę wierności. De Valera rozpoczął wojnę domową. W tym czasie przez Ulster przetoczyła się fala antykatolickich rozruchów. 5 grudnia 1922 przyjęto konstytucję Wolnego Państwa. Dzień po jej przyjęciu Ulster formalnie opuścił Wolne Państwo.
Zgodnie z art. 18 Traktatu Wersalskiego Sekretariat Ligi Narodów zarejestrował Traktat 11 lipca 1924.
Część zapisów traktatu nigdy nie znalazła realnego odzwierciedlenia w rzeczywistości (np. gubernator nie miał żadnej władzy). Stanowił on jednak olbrzymi krok na drodze Irlandii do niepodległości, równocześnie jednak Traktat stał się podstawą faktycznego podziału Irlandii na dwie odrębne części: Republikę Irlandii (pełna niepodległość w 1937) i Irlandię Północną (pozostającą w granicach państwa brytyjskiego). Uznaje się go także za główne źródło targającego Ulster po dziś dzień konfliktu religijnego.

</doc>
<doc id="428328" url="https://pl.wikipedia.org/wiki?curid=428328" title="El Golfete">
El Golfete

El Golfete – jezioro w północno-wschodniej Gwatemali, w departamencie Izabal, o powierzchni 61 km². Stanowi rozszerzenie rzeki Dulce, która wypływa wcześniej z jeziora Izabal. Rzeka ta wypływa z jeziora El Golfete i płynie dalej w kierunku wschodnim, uchodząc do Zatoki Amatique (Morze Karaibskie).

</doc>
<doc id="428330" url="https://pl.wikipedia.org/wiki?curid=428330" title="Papocezaryzm">
Papocezaryzm

Papocezaryzm – doktryna polityczna głosząca zwierzchnictwo papieża nad cesarzem i innymi władcami świeckimi. W 1075 papież Grzegorz VII sporządził notatkę „Dictatus Papae”. Dokument ten wyrażał przekonanie, że to papież, nie cesarz, jest zwierzchnikiem świata chrześcijańskiego. Próba wcielenia w życie tych postulatów doprowadziła do sporu o inwestyturę.

</doc>
<doc id="428336" url="https://pl.wikipedia.org/wiki?curid=428336" title="Biathlon na Zimowych Igrzyskach Olimpijskich 2006">
Biathlon na Zimowych Igrzyskach Olimpijskich 2006

Biathlon na Zimowych Igrzyskach Olimpijskich 2006 składał się z dziesięciu wyścigów, pięciu wśród mężczyzn oraz pięciu u pań. Konkurencje rozgrywane były w miejscowości Cesana San Sicario. Zawody rozpoczęły się 11 lutego, zaś skończyły 25 lutego 2006. Organizatorzy spodziewali się około 6500 widzów. W zawodach startowały zarówno kobiety jak i mężczyźni, ale rywalizowali oni na różnych dystansach.
Do zawodów zakwalifikowało się 28 ekip męskich oraz 27 damskich. Medale zdobyli reprezentanci siedmiu państw, najwięcej zawodnicy Niemiec – 5 złotych, 4 srebrne, 2 brązowe. Sześciu biathlonistów zdobyło trzy medale: Albina Achatowa, Kati Wilhelm, Martina Glagow, Michael Greis, Ole Einar Bjørndalen oraz Sven Fischer. Najwięcej złotych – trzy – zdobył Greis.
Kwalifikacje.
Dwadzieścia najlepszych reprezentacji w Pucharze Narodów sezonu 2004/2005 miało zezwolenie wybrać po czterech biathlonistów na poszczególne zawody, oraz pięciu na całe Igrzyska. Najlepsza „piątka” miała dodatkowego jednego zawodnika w rezerwie. Kraje plasujące się na miejscach 21-28 (21-27 u kobiet) mogły wystawić maksymalnie jednego zawodnika. Narody plasujące się poniżej 28. miejsca nie kwalifikowały się do zawodów, jeśli wszystkie reprezentacje zajmujące wyższe miejsca wystawiły reprezentacje. Te ograniczenia stosowane były we wszystkich biathlonowych konkurencjach, tak więc kraje, które w rankingu kobiet i mężczyzn zajmowały miejsce w czołowej „20” mogły wysłać na igrzyska pięciu mężczyzn oraz pięć kobiet.
Poniższa tabela przedstawia reprezentacje zakwalifikowane do Igrzysk Olimpijskich 2006:

</doc>
<doc id="428344" url="https://pl.wikipedia.org/wiki?curid=428344" title="Rush (ujednoznacznienie)">
Rush (ujednoznacznienie)

Filmy:
Muzyka:
Miasta w USA:
Gminy w USA:
Hrabstwa w USA:

</doc>
<doc id="428346" url="https://pl.wikipedia.org/wiki?curid=428346" title="Szarysz">
Szarysz

Szarysz (, , , ) – region historyczny, geograficzny i etnograficzny we wschodniej Słowacji. 
Geografia.
Szarysz leży w Zewnętrznych, Centralnych i Wewnętrznych Karpatach Zachodnich. Na północy Szarysz sąsiaduje z polską ziemią sądecką i biecką, na wschodzie z Zemplínem, na południu z Abovem, na zachodzie ze Spiszem. 
Pod względem geograficznym Szarysz zajmuje górne (północne) części dorzeczy Torysy, Topľi i Ondavy oraz skrawki dorzeczy Hornadu i Popradu. W granicach Szarysza znajdują się, w całości lub w części, następujące regiony geograficzne: południowe stoki Beskidu Niskiego, Góry Czerchowskie, Międzygórze Spisko-Szaryskie, Pogórze Ondawskie, Branisko i Bachureń, północne części Kotliny Koszyckiej i Gór Tokajsko-Slańskich. Szarysz jest krainą wyżynną i pagórkowatą, w części również górzystą. 
Po rozbiorze Królestwa Węgier w 1918 Szarysz w całości znalazł się na terytorium najpierw Czechosłowacji, a następnie Słowacji. Od 1923 nie stanowi odrębnej jednostki administracyjnej, jednak nazwa „Šariš” jest w powszechnym użyciu wśród mieszkańców, używają jej również na potrzeby turystyki i kultury słowackie władze.
Obszar Szarysza pokrywa się z obszarem dawnego węgierskiego komitatu Sáros. Powierzchnia Szarysza wynosi około 3,7 tys. km² (powierzchnia komitatu Sáros w 1910 wynosiła 3.652 km²). Największe miasta Szarysza to Preszów, Bardejów, Sabinov i Svidník. Szarysz zamieszkują dziś głównie Słowacy. Z mniejszości narodowych Szarysz zamieszkują silnie zasymilowani Rusini i rozproszeni Cyganie.
W przeszłości Szarysz zaliczał się do najbogatszych regionów całych Węgier. Obecnie jest jednym z uboższych regionów Słowacji. W ostatnich latach rozwija się tu turystyka i rekreacja. Do największych atrakcji turystycznych zaliczają się miasta Bardejów (wpisany na listę światowego Dziedzictwa UNESCO) i Preszów. Liczne są również zamki z czasów panowania węgierskiego, dziś najczęściej w ruinie, oraz drewniane cerkwie greckokatolickie. W Svidníku, Bardejowie i Raslavicach odbywają się imprezy kulturalne związane z kulturą rusińską. Przyrodniczymi atrakcjami regionu są okalające go pasma górskie i doliny rzek, które również dają warunki do uprawiania sportu. Największym zbiornikiem wodnym (i ośrodkiem sportów wodnych) Szarysza jest utworzony na Ondawie zbiornik zaporowy Veľká Domaša.
Komitat Szarysz ("Sáros").
Osadnictwo słowiańskie na terenach Szarysza datuje się już od V w. Jest ono udokumentowane licznymi znaleziskami archeologicznymi. Tereny dzisiejszego Szarysza w I połowie XI wieku znajdowały się w granicach Polski. W jego południowej części (koło dzisiejszego Preszowa) znajdował się znany polski graniczny gród "Castrum Salis" wzmiankowany zarówno w dokumentach polskich jak i węgierskich. 
W II połowie XI wieku Węgrzy zaczęli opanowywać ten region. Z tym że jeszcze w XII w. i w I połowie XIII w. jego północna część znajdowała się we władaniu Polski. Tam m.in. dokonano nadań ziemi cystersom w okolicy dzisiejszego Bardiowa.
Po zajęciu przez Węgry teren Szarysza stanowił początkowo, wraz z Abovem i regionem Heves, część wielkiego komitatu "Novi Castri". Szarysz wyodrębnił się jako jego skrajnie północna część w XIII wieku. Ośrodkiem władz komitatu (oraz tzw. stolicy – okręgu samorządu szlacheckiego) był najpierw Zamek Szaryski ("Šarišský hrad") w Wielkim Szaryszu, potem różne miejscowości w zależności od osoby żupana, a od 1647 – Preszów. W XV w. na terenie Szarysza aktywnie działali "bratrzycy" – słowaccy husyci, zorganizowani na wzór braci czeskich. W XVI w. sukcesy odnosiła reformacja. W okresie od XVI do początków XVIII w. na terenie Szarysza miało miejsce wiele wydarzeń, w tym bitew i oblężeń miast, związanych z powstaniami kuruców. Wschodniosłowackie powstanie rolników w 1831 r. z terenów Zemplina przeniosło się przede wszystkim do Szarysza.
Szaryszem władały różne rody magnackie – najdłużej ród Rakoczych (Rákóczi). Do 1775 komitat dzielił się na cztery powiaty, obok których istniało, jako samodzielna jednostka, dominium Makovicy (słow. "Panstvo Makovica", łac. "Dominium Makovicza") z siedzibą na zamku Makowica. Od 1775 komitat dzielił się na sześć powiatów, z których każdy dzielił się na trzy obwody. Z czasem liczba powiatów doszła do dziesięciu, w tym trzech miejskich.

</doc>
<doc id="428352" url="https://pl.wikipedia.org/wiki?curid=428352" title="Tomasz Szlendak">
Tomasz Szlendak

Tomasz Szlendak (ur. 1 marca 1974 w Toruniu) – socjolog, profesor zwyczajny na Wydziale Filozofii i Nauk Społecznych UMK, dyrektor Szkoły Doktorskiej Nauk Społecznych Uniwersytetu Mikołaja Kopernika w Toruniu.
Życie i działalność naukowa.
Pracę magisterską obronił w 1997 roku, doktorat w roku 2000 pod kierunkiem Janusza Muchy. Pięć lat później, uzyskał stopień doktora habilitowanego, a w 2012 tytuł profesora nauk humanistycznych. W latach 2011–2019 dyrektor Instytutu Socjologii UMK. Obecnie dyrektor Szkoły Doktorskiej Nauk Społecznych Uniwersytetu Mikołaja Kopernika w Toruniu. W latach 2004–2008 prezes Toruńskiego Uniwersytetu Trzeciego Wieku (został nim mając trzydzieści lat).
Stypendysta Fundacji na Rzecz Nauki Polskiej i tygodnika „Polityka” w pierwszej edycji konkursu „Zostańcie z nami”. Laureat Cycerona 2019 – nagrody Stowarzyszenia Profesjonalnych Mówców. W 2014 roku, został uhonorowany przez Ministra Kultury i Dziedzictwa Narodowego medalem Zasłużony Kulturze „Gloria Artis”. W roku 2015, w uznaniu zasług dla miasta Torunia otrzymał medal „Thorunium”.
Aktualny wiceprzewodniczący Komitetu Socjologii PAN, były członek Komitetu Polityki Naukowej Ministerstwa Nauki i Szkolnictwa Wyższego oraz Zespołu ds. Polityki Rodzinnej Prezydenta Rzeczypospolitej Polskiej. Przez kilka lat pracował w zespole zajmującym się wdrażaniem programu rozwoju kultury w Biurze Kultury miasta stołecznego Warszawy. Redaktor „Studiów Socjologicznych”.
Autor lub współautor osiemnastu książek, szeregu artykułów i opracowań naukowych. Jego wypowiedzi i teksty często pojawiają się w czasopismach popularnonaukowych i gazetach (Focus, Elle, Polityka, Newsweek, Gazeta Wyborcza czy Tygodnik Powszechny).
Publikacje.
Wybrane publikacje naukowe:
Redakcja prac zbiorowych:
Beletrystyka:

</doc>
<doc id="428353" url="https://pl.wikipedia.org/wiki?curid=428353" title="Szarisz">
Szarisz



</doc>
<doc id="428356" url="https://pl.wikipedia.org/wiki?curid=428356" title="Kościół Matki Bożej Łaskawej w Warszawie">
Kościół Matki Bożej Łaskawej w Warszawie

Kościół Matki Bożej Łaskawej (Patronki Warszawy), dawniej "kościół klasztorny Narodzenia NMP i św. Ignacego Loyoli w Warszawie" – kościół znajdujący się na Starym Mieście w Warszawie przy ul. Świętojańskiej 10.
Mieści się tu sanktuarium Matki Bożej Łaskawej, w której czci się intronizowany i koronowany obraz Matki Bożej Łaskawej.
Historia.
Kościół został zbudowany w latach 1609-1626 według projektu nieznanego architekta, który swym kunsztem udowodnił niezwykły profesjonalizm i fachowość. – budowniczy i twórca kościoła św. Kazimierza w Wilnie.
Inicjatorem budowy kościoła był ks. Piotr Skarga. Kaznodzieja przeznaczał pieniądze zebrane z jałmużny na kupno domu w 1597 roku dla zakonu jezuitów. Kamienica, w której początkowo przebywali Jezuici, była nazywana „klasztorkiem”. W kolejnych latach zakonnicy wykupywali kolejne sąsiednie kamienice i przygotowywali fundamenty pod budowę kościoła. Dostali plac pod budowę także od króla Zygmunta.
Zakon Jezuitów przybył w 1607 do Warszawy, ówczesnej siedziby Króla Zygmunta III Wazy. Zgromadzenie Jezuitów pragnęło założyć w pobliżu zamku swą siedzibę. Miejsce, w którym miała powstać siedziba zakonu, zostało wybrane nieprzypadkowo, gdyż granicząca z katedrą i znajdująca się w pobliżu zamku planowana siedziba Jezuitów podkreślałaby ich znaczenie w ówczesnym społeczeństwie.
Fundatorami tej świątyni byli m.in. król Zygmunt III Waza, Andrzej Bobola (podkomorzy), bracia Gostomscy.
W 1656 świątynia została zniszczona i splądrowana przez najazd wojsk szwedzkich. W 1660 zakon założył przy kościele aptekę. Wejście było od Rynku Starego Miasta. Służyła ona również mieszkańcom Warszawy i była po aptece zamkowej najstarszą apteką warszawską. W 1668 założyli szkołę z wykładami między innymi z teologii i filozofii na poziomie akademickim.
W 1720 rozpoczęła się budowa dwupiętrowego budynku na tyłach kościoła, której inicjatorem był Biskup płocki Ludwik Bartłomiej Załuski. Dzięki tej budowli powstała ulica Jezuicka. Do nowo powstałego budynku przeniesiona została szkoła, która nosiła nieoficjalną nazwę pochodzącą od nazwiska biskupa Załuskiego – Gymnasium Zaluscianum. Do budynku przeniesiono także aptekę i bogaty księgozbiór.
W 1773, po kasacie zakonu, świątynia ta stała się kościołem szkolnym podległym Komisji Edukacji Narodowej. Kościół przez krótki czas należał też do Bractwa Niemieckiego pod wezwaniem Świętego Brunona. Krótko mieściła się tam również siedziba paulinów.
W 1818 kościół przeżył kryzys i był traktowany jako magazyn katedralny, a w 1828 roku przechowywano w nim wełnę. Świątynia powróciła do pełnienia swej pierwotnej funkcji dopiero w 1834 roku dzięki zakonowi pijarów. Usunięci przez zaborcę ze swojej poprzedniej siedziby zakonnicy przenieśli do kościoła na Świętojańskiej cały swój dobytek, włącznie z pomnikami. Zakonnicy ci przynieśli do swej nowej siedziby rzeźbę niedźwiedzia, którą do dziś można podziwiać przy wejściu do świątyni. W 1864 roku, gdy zakon pijarów został zlikwidowany, kościół począł pełnić funkcje pomocnicze wobec sąsiadującej katedry. Kościół dopiero w 1918 roku powrócił we władanie jezuitów, jednak już w 1944 roku świątynia została prawie doszczętnie zniszczona na skutek podpalenia i wysadzenia w powietrze. Kościół Matki Boskiej Łaskawej pozostał pod opieką zakonu jezuitów.
Styl.
Kościół zaprojektował prawdopodobnie Jan Frankiewicz. Jest to budowla łącząca elementy architektury włoskiej z elementami architektury północnoeuropejskiej. W budowie kościoła można dostrzec też elementy charakterystyczne dla Polski m.in. sklepienie lubelskie. Architekt wykazał się też umiejętnością wykorzystania wąskiej przestrzeni pod budowę świątyni. Kościół ten jest manierystyczno-barokową, jednonawową budowlą. Budynek zwieńczony jest ozdobnym szczytem, a także kopułą nad absydą. W nawie bocznej znajduje się kaplica nieustającej adoracji Najświętszego Sakramentu (kaplica adoracyjna).
Z tyłu do budowli asymetrycznie dostawiono 65-metrową wieżę.
Elementy wyposażenia.
Tablica papieska.
W kościele po prawej stronie od wejścia znajduje się kamienna tablica. Jest ona pamiątką dwukrotnego odwiedzenia tej świątyni przez Ojca Świętego Jana Pawła II. Wizyty te miały miejsce 2 czerwca 1979 roku i 16 czerwca 1983 roku.
Anielskie drzwi.
Drzwi wejściowe wykonane zostały w 2009 roku przez rzeźbiarza Igora Mitoraja, który w swojej twórczości nawiązuje do rzeźby antycznej, i uroczyście poświęcone 12 września 2009. Wcześniej Mitoraj wykonał podobne drzwi dla kościoła Santa Maria degli Angeli w Rzymie). Wrota te zostały ufundowane z okazji 400-lecia świątyni. Wykonane są z brązu i przedstawiają płaskorzeźbioną scenę zwiastowania. W górnej partii drzwi umieszczona została Maryja, a na otwieranych skrzydłach dwa anioły. Według niektórych publicystów wizerunek kobiecy inspirowany jest antyczną rzeźbą Wenus z Milo, według tradycji chrześcijańskiej w scenie zwiastowania występuje jeden anioł - Archanioł Gabriel, jako dzieło sztuki wydaje się być sprzeczne z artykułem 124 Sacrosanctum concilium. Sam artysta o swoim dziele mówił: "Niektórych może szokować zupełnie inny niż tradycyjny wizerunek Madonny, która spogląda z góry na dwa uchwycone w ruchu anioły".
Obraz Najświętszej Matki Bożej Łaskawej.
Obraz znajduje się w absydzie nawy głównej. Pierwotnie znajdował się w kaplicy bocznej. Przedstawia on wizerunek Najświętszej Maryi Panny Łaskawej. Matka Boża trzyma w obu dłoniach połamane strzały, symbol ochrony przed nieszczęściami. Ten owalny obraz jest kopią renesansowej polichromii znajdującej się w Faenzie we Włoszech. Namalowany został przez nieznanego warszawskiego artystę na zamówienie rektora pierwszego konwentu pijarów na ziemiach polskich, ks. Hiacynta Orsellego, z przeznaczeniem na ołtarz kościoła Pijarów przy ul. Długiej (obecna katedra polowa). 24 marca 1651 w obecności nuncjusza papieskiego arcybiskupa Jana de Torres został uroczyście wprowadzony do świątyni i ukazany ludowi Warszawy. Nuncjusz odczytał bullę papieża Innocentego X ustanawiającą święto "Mater Gratiarum Varsaviensis" na drugą niedzielę maja.
Po przemianowaniu kościoła Pijarów w 1834 roku na cerkiew prawosławną, obraz został przeniesiony i znajduje się w kościele ojców Jezuitów. W 1970 roku Watykan uroczyście zatwierdził Matkę Bożą Łaskawą jako Patronkę Warszawy. Dnia 7 października 1973 roku cieszący się niezwykłym kultem obraz Najświętszej Maryi Panny koronowano papieskimi koronami z inicjatywy Ks. Kard. Prymasa Stefana Wyszyńskiego. W latach 2004-2007, zniszczony nieumiejętną odnową z 1961 roku obraz, przeszedł profesjonalną, długotrwałą i gruntowną restaurację.
Krucyfiks.
Zabytkowy krucyfiks pochodzi z XVII wieku z Lubeki. Wykonany został z drewna. Przedstawia Chrystusa umierającego na krzyżu. Krzyż ten został wysłany w 1645 roku do Jana Bolfelta – sekretarza królewskiego mieszkającego w Gdańsku, przez kupca Ryszarda von der Hardt z prośbą o umieszczenie go w polskim kościele. Bolfelt postanowił ofiarować go zakonowi jezuitów. Krucyfiks ten został uroczyście umieszczony w nawie głównej na osi poprzecznej, z lewej strony ołtarza głównego w święto Podwyższenia Krzyża 14 września 1648. Podczas II wojny światowej krzyż opuścił świątynię i został ukryty. Krucyfiks powrócił do prezbiterium dopiero w 1957 roku. Następnie, po wybudowaniu przez jezuitów kościoła św. Szczepana na Mokotowie, został przekazany tam do głównego ołtarza, a w sanktuarium zawisła kopia.
Rzeźba Matki Boskiej Łaskawej.
Wykonana z drzewa lipowego rzeźba Matki Bożej Łaskawej pochodzi z XVII wieku. Matka Boska posiada złotą koronę zdobioną czarnymi kamieniami szlachetnymi. Połączenie złotych szat z niebieskim płaszczem symbolizuje władzę i łaskawość. Matka Boża trzyma w obu dłoniach połamane strzały. Symbolizują one miłosierdzie i łaskawość okazywaną człowiekowi przez powstrzymywanie boskiego gniewu.
Portalowy kenotaf Jana Tarły.
Pomnik nagrobny wojewody Jana Tarły (1684-1750), jednego z głównych fundatorów "Collegium Nobilium" i dobroczyńcy pijarów, pierwotnie ustawionego w kościele oo. Pijarów, w rzeczywistości pochowanego w kościele oo. Pijarów w Opolu Lubelskim, znajduje się po lewej stronie w nawie bocznej. Nagrobek powstał w pracowni Jana Jerzego Plerscha w 1752–1753 dla kościoła oo. Pijarów. Rozebrany, przeniesiony a następnie ponownie złożony przez Faustyna Cenglera w kościele oo. Jezuitów. Zniszczony w 1944, scalony i zrekonstruowany w 2010.
Rzeźba niedźwiedzia.
Rzeźba przedstawiająca niedźwiedzia, pozostałość z istniejącej do 1944 pary niedźwiedzia i lwa, została wykonana w pracowni Jana Jerzego Plerscha w połowie XVIII wieku dla kościoła oo. Pijarów pw. św. Pryma i św. Felicjana, jako atrybut patronów kościoła, męczenników z początków chrześcijaństwa, rozszarpanych przez dzikie zwierzęta na arenie w czasach Cesarstwa Rzymskiego. Wyobrażenie św. Pryma związane jest z lwem, a św. Felicjana – z niedźwiedziem. W 1834 po przekazaniu przez Iwana Paskiewicza kościoła pw. św. Pryma i Felicjana na cerkiew prawosławną, przeniesiono wiele elementów wyposażenia do kościoła pojezuickiego (po kasacie jezuitów w 1773), przekazanego pijarom wyrzuconym z ich własnego kościoła. Do 1944 rzeźby pary niedźwiedzia i lwa (łapy z pazurami obu przedstawionych zwierząt: lwa i niedźwiedzia były identyczne, lwa od niedźwiedzia różniła jedynie grzywa) wraz z nieistniejącą rzeźbą lwa znajdowały się w kruchcie kościoła. W czasie powstania warszawskiego rzeźba lwa towarzysząca św. Prymowi została całkowicie zniszczona, ocalał, choć mocno uszkodzony, niedźwiedź, który po restauracji, został umieszczony na schodach przy schodach przed wejściem do kościoła.
Z figurą związana jest warszawska legenda mówiąca o tym, iż kamienny niedźwiedź to zakochany książę Mieszko. Młodzieniec zamienił się w posąg z żalu, że miłość jaką darzył swą wybrankę nie jest odwzajemniona, i poślubiła ona innego mężczyznę. Według legendy książę zaklęty pod postacią posągu ciągle czeka na dziewczynę, która miłością przywróci go do życia i da mu szczęście, którego pragnął.
Wnętrze.
Gotyckie podziemia.
Podczas powojennych prac budowlano-rekonstrukcyjnych odkryto obszerne gotyckie podziemia, będące świadectwem sztuki budowania w średniowieczu. Mały obszar przeznaczony pod budowę świątyni zmuszał budowniczych do wygospodarowania każdego zakątka. Efektem takich ograniczeń było budowanie wielopoziomowych piwnic. Ponieważ kościół stanął na gruzach kamienic, resztki murów rozebrano jedynie do poziomu gruntu, a niepotrzebnym gruzem zasypano głębsze poziomy piwniczne, zostawiając jedynie jeden najbliższy powierzchni poziom piwnicy, który miał być przeznaczony na krypty grzebalne. W czasie rozbiorów rząd rosyjski nakazał zamurowanie istniejących piwnic, w celu zapobiegnięcia gromadzenia broni dla powstańców. Dzięki stałej roszadzie zarządców kościoła, stare, zabytkowe piwnice odeszły w zapomnienie.
Podziemia zostały na nowo odkryte dzięki rekonstrukcji budynku po II Wojnie Światowej. Podczas prac rekonstrukcyjnych odkopano górne partie piwnic i przeprowadzono konserwację, zaś dolne części czekają nieodkopane na kontynuację prac. W zachowanych kryptach ulokowano ocalałe epitafia lub ich fragmenty wydobyte podczas wykopalisk spod gruzów kościoła, a także pamiątki z Powstania Warszawskiego oraz popiersia Piotra Skargi i Macieja Kazimierza Sarbiewskiego – pozostałości epitafiów istniejących w kościele do 1944.
W jednym z pomieszczeń umieszczono i otwarto w 1979 roku kaplicę poświęconą czci i pamięci nauczycieli i uczniów gimnazjum prowadzonego przez Jezuitów w Wilnie. Kaplica ta powstała z inicjatywy byłych uczniów tego gimnazjum.
Kaplica Wileńska.
Kaplica usytuowana w jednym z pomieszczeń gotyckich piwnic świątyni. Poświęcona została pamięci nauczycieli i uczniów gimnazjum prowadzonego przez jezuitów w Wilnie. Inicjatorami powstania tej kaplicy były osoby związane z placówką w Wilnie, m.in. uczniowie.
Świątynia w poezji.
Adam Jarzębski ("Gościniec albo krótkie opisanie Warszawy", Warszawa: PWN, 1974).

</doc>
<doc id="428358" url="https://pl.wikipedia.org/wiki?curid=428358" title="Saris">
Saris



</doc>
<doc id="428360" url="https://pl.wikipedia.org/wiki?curid=428360" title="Bishounen">
Bishounen



</doc>
<doc id="428361" url="https://pl.wikipedia.org/wiki?curid=428361" title="Plakaty">
Plakaty



</doc>
<doc id="428362" url="https://pl.wikipedia.org/wiki?curid=428362" title="Bishonen">
Bishonen



</doc>
<doc id="428363" url="https://pl.wikipedia.org/wiki?curid=428363" title="Bishojo">
Bishojo



</doc>
<doc id="428364" url="https://pl.wikipedia.org/wiki?curid=428364" title="Magical girl">
Magical girl



</doc>
<doc id="428365" url="https://pl.wikipedia.org/wiki?curid=428365" title="Magical girls">
Magical girls



</doc>
<doc id="428366" url="https://pl.wikipedia.org/wiki?curid=428366" title="Mahou shoujo">
Mahou shoujo



</doc>
<doc id="428367" url="https://pl.wikipedia.org/wiki?curid=428367" title="Maho shojo">
Maho shojo



</doc>
<doc id="428368" url="https://pl.wikipedia.org/wiki?curid=428368" title="Shounen">
Shounen



</doc>
<doc id="428369" url="https://pl.wikipedia.org/wiki?curid=428369" title="Shonen">
Shonen



</doc>
<doc id="428370" url="https://pl.wikipedia.org/wiki?curid=428370" title="Kościół Matki Boskiej Łaskawej">
Kościół Matki Boskiej Łaskawej



</doc>
<doc id="428378" url="https://pl.wikipedia.org/wiki?curid=428378" title="Droga wojewódzka nr 381">
Droga wojewódzka nr 381

Droga wojewódzka nr 381 (DW381) – droga wojewódzka łącząca Wałbrzych z Nową Rudą i Kłodzkiem. Droga przebiega przez malowniczy teren górzysty (Góry Wałbrzyskie, Góry Sowie, Obniżenie Noworudzkie, Kotlina Kłodzka). Występują duże różnice wysokości. Jest to najszybszy przejazd z Kotliny Kłodzkiej w kierunku Wałbrzycha, Nowej Rudy oraz Kotliny Jeleniogórskiej.
Historia numeracji.
Na przestrzeni lat trasa posiadała różne oznaczenia i kategorie:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
Wcześniej droga wojewódzka nr 381 była objęta ograniczeniami dopuszczalnego nacisku pojedynczej osi:
Stan techniczny drogi.
Droga Wojewódzka nr 381 znajduje się pod nadzorem Dolnośląskiej Służby Dróg i Kolei, Oddział Wałbrzych. Znaczne natężenie ruchu dobowego, błędy techniczne popełnione podczas budowy trasy oraz wieloletnie zaniedbania w bieżącym utrzymaniu drogi sprawiły, iż stan techniczny pozostawia wiele do życzenia. Z wyjątkiem nielicznych wyremontowanych od podstaw odcinków (Jedlina-Zdrój, Nowa Ruda (ul. Niepodległości), Bierkowice-Gołogłowy) większość trasy znajduje się w opłakanym stanie technicznym i wymaga szybkiej interwencji i nakładów ze strony zarządcy. Największe wyrwy w trasie oraz koleiny występują na odcinkach:
Obwodnice.
1) Obwodnica Nowej Rudy Droga wojewódzka 381 jest głównym ciągiem komunikacyjnym Nowej Rudy łączącym aglomerację wałbrzyską z Kotliną Kłodzką. Średni Dobowy Ruch w 2000 r. na odcinku miejskim wyniósł 6630 pojazdów (a jego prognozowana wartość na rok 2020 wynosi prawie 13 tysięcy pojazdów). Intensywny ruch pojazdów (z dużym udziałem tranzytu pojazdów ciężkich obsługujących kopalnię kruszyw skalnych w Nowej Rudzie Słupcu) po dotychczasowym przebiegu tej drogi, w wielu miejscach nie spełniających parametrów normatywnych (szerokość jezdni poniżej 6m, nienormatywne łuki poziome, ograniczenia widoczności) powoduje ogromne uciążliwości komunikacyjne (wibracje, spaliny, hałas) i straty w substancji materialnej na terenie gęsto zabudowanego i zamieszkanego obszaru miasta.Budowa obwodnicy podniesie w znacznym stopniu atrakcyjność inwestycyjną gruntów przeznaczonych pod zabudowę przemysłową na terenach po zlikwidowanej kopalni i innych zakładach przemysłowych. W chwili obecnej czynnikiem utrudniającym wysokim pojazdom dostęp do tych terenów jest wiadukt kolejowy przy ul. Niepodległości (w ciągu drogi nr 381). Jej realizacja wpłynie na poprawę jakości środowiska i wzrost bezpieczeństwa mieszkańców miasta Nowa Ruda poprzez:
Zmniejszenie emisji spalin
Zmniejszenie emisji hałasu komunikacyjnego
Zmniejszenie ilości wypadków samochodowych
Oddziaływanie projektowanej drogi na świat zwierzęcy i roślinny będzie nieznaczne (brak stanowisk fauny i flory objętych ochroną).
Realizacja projektu jest jednym z największych zadań inwestycyjnych ujętych w Wieloletnim Programie Inwestycyjnym Województwa Dolnośląskiego na lata 2004–2008, który jest podstawowym instrumentem realizacji Strategii Województwa Dolnośląskiego w zakresie zadań własnych samorządu województwa.
I Etap zakończony został w styczniu 2007 roku. Odcinek o długości 700 m. rozpoczyna się rondem przy ul. Niepodległości. Odcinek budowany był w bardzo trudnych warunkach, na potrzeby drogi konieczne było wydrążenie głębokiego wąwozu pod budowę ronda oraz przeprowadzenia drogi. Na odcinku wybudowane zostały dwa mosty przepustowe, jeden nad potokiem Woliborka, drugi nad ul. Młyńską. I Etap kończy się skrzyżowaniem z DW (384) do Ząbkowic Śląskich. (dane pochodzą ze stron DZDW we Wrocławiu)
II Etap Oddano do użytku w październiku 2008 r. W ramach odcinka wykonano odcinek nowej drogi o długości 3,06 km w tym: pasów ruchu powolnego na odcinku o długości ok. 1 km, dwóch skrzyżowań z drogami powiatowymi Nowa Ruda – Przygórze i Nowa Ruda – Jugów, mosty na potoku Piekielnica i na potoku Jugowskim, trzy przejazdy gospodarcze (ul. Reymonta, ul. Kopalniana, droga polna), wiadukt kolejowego nad obwodnicą w km 1+944,02, wiadukt drogowego (nad droga polną), odwodnienie wraz z przepustami- rowy i odcinki kanalizacji deszczowej, oświetlenie drogowego (nie usunięto jeszcze kolizji z sieciami elektroenergetycznymi SN), drogi serwisowe o nawierzchni tłuczniowej
III Etap Prace na tym odcinku mają się rozpocząć w 2010 roku.

</doc>
<doc id="428379" url="https://pl.wikipedia.org/wiki?curid=428379" title="Uniwersytet Bundeswehry w Monachium">
Uniwersytet Bundeswehry w Monachium

Uniwersytet Bundeswehry w Monachium (niem. "Universität der Bundeswehr München, UniBw München") – niemiecka uczelnia wojskowa powstała w 1972 roku jako "Wyższa Szkoła Bundeswehry w Monachium". W 1973 roku dokonano pierwszego naboru studentów na tę uczelnię.
Uniwersytet ten jest razem z Uniwersytetem Bundeswehry w Hamburgu jednym z dwóch funkcjonujących obecnie w Niemczech uniwersytetów Bundeswehry. Ich celem jest kształcenie kadr oficerskich.
Od początku istnienia uczelnia kształci zarówno na kierunkach uniwersyteckich, jak i na poziomie wyższej szkoły zawodowej (Fachhochschule). W 2007 roku system studiów został przekształcony na kompatybilny do systemu bolońskiego. Obecnie na dziesięciu wydziałach uczelnia oferuje 15 programów licencjackich i 13 magisterskich.
Aktualnie zapisanych jest na uczelni w Neubiberg ok. 2800 studentów, w tym ok. 300 kobiet, 50 cudzoziemców i 100 cywilów. O nich troszczy się 162 profesorów i ponad 1100 innych pracowników.
Ze względu na studium w trymestrach można studiować na uczelniach Bundeswehry szybciej niż na uczelniach cywilnych. Dlatego licencjat można tu zdobyć w przeciągu trzech, a tytuł magistra w przeciągu czterech lat. Dyplomy te są w pełni porównywalne z dyplomami innych niemieckich uczelni państwowych. Większość studentów podczas studiów mieszka na terenie kampusu i chwali sobie zarówno krótkie drogi jak i studia w małych grupach. Dzięki dobrym warunkom na uczelni można nie tylko studiować, ale i prowadzić prace badawcze zdobywając doktorat oraz habilitację.

</doc>
<doc id="428380" url="https://pl.wikipedia.org/wiki?curid=428380" title="Niedokończone życie">
Niedokończone życie

Niedokończone życie (ang. "An Unfinished Life") – film produkcji amerykańskiej z 2004 roku w reżyserii Lasse Hallströma.
Fabuła.
Jennifer Lopez gra kobietę, która musi się wprowadzić do swojego teścia – Einara Gilkysona (w tej roli Robert Redford), z którym łączą ją chłodne stosunki. Pragnie tym samym zapewnić swojej małej córeczce lepsze warunki dorastania. Żyjąc razem, kobieta i starszy mężczyzna, powoli uczą się jak zapomnieć o przeszłości i wybaczyć sobie...

</doc>
<doc id="428382" url="https://pl.wikipedia.org/wiki?curid=428382" title="Stoner rock">
Stoner rock

Stoner rock lub stoner metal – podgatunek rocka i metalu. W stoner rocku często stosowane są powolne tempa, psychodeliczne improwizacje, ciężkie gitarowe riffy i melodyjne wstawki. Gitarzyści stosują różnorodne efekty gitarowe, przede wszystkim wah-wah i opóźnienia (delay). Śpiew jest szorstki i ma prostą, rytmiczną melodię. Produkcja jest często bardzo surowa, ograniczona do minimum, może nawet brzmieć amatorsko.
Stoner powstał w wyniku fascynacji latami 60. i 70. Słychać w nim naleciałości psychodelicznego, "kosmicznego" rocka i klimatu towarzyszącego dopiero co tworzącemu się heavy metalowi. W stoner metalu słychać wyraźne wpływy doom metalu. Zespoły stoner rockowe często wśród swych inspiracji wymieniają Black Sabbath, Led Zeppelin, Jimiego Hendriksa, Deep Purple. To właśnie tych artystów można nazwać prekursorami stylu.
Przełomowy dla stoner rocka był rok 1992 i płyta amerykańskiego zespołu Kyuss – "Blues for the Red Sun". Krążek ten wraz z płytami "Sleep's Holy Mountain" (1992) zespołu Sleep i "Spine of God" (1991) Monster Magnet, jest uważany za filar i podwalinę stoner rocka. Mniej więcej w tym samym czasie w Anglii swój pierwszy album wydał Electric Wizard. Zespoły te uzyskały status kultowych, a Kyuss stał się synonimem amerykańskiego stoner rocka.
Stoner rock w Polsce.
Początki stoner rocka w Polsce sięgają roku 2001, kiedy to założony w 1991 roku doom/deathmetalowy zespół Corruption nagrał płytę Pussyworld, utrzymaną po raz pierwszy w stylistyce stoner metal. Drugim istotnym momentem w historii polskiego stoner rocka było powstanie warszawskiej grupy Elvis Deluxe i wydanie ich dema w 2003 roku. Album ten, w porównaniu do Corruption, prezentował bardziej psychodeliczną odmianę stoner rocka – w stylu sceny Palm Desert, z wyraźnymi wpływami Kyuss. Do wczesnych zespołów grających w Polsce klasyczny stoner rock należał także Castor Fiber i jego późniejsze wcielenie – Oregano Chino.
Bardzo ważnym ośrodkiem stoner rocka, zwłaszcza odmiany stoner doom stał się Lublin i jego okolice – to z tego miasta wywodziła się formacja Fifty Foot Woman, grająca w tym stylu. Obecnie przekształciła się ona w instrumentalne trio Major Kong, grające tradycyjny doom metal. Inne ważne zespoły tej sceny z Lublina i okolic to Solarbabes (klasyczny stoner rock), Klingonian Beauty, Ultimate Universe oraz Dopelord. Od 2006 r. na antenie lubelskiego Radia Centrum emitowana jest „Skamielina”, audycja poświęcona muzyce stoner rockowej, psychodelicznej, sludge i doom, prowadzona przez basistę Fifty Foot Woman i Major Kong – Dominika „Domela” Stachyrę.
Pozostałe warte odnotowania zespoły polskiej sceny, to m.in.: The Vagitarians, nieistniejąca już Luna Negra (większość jej muzyków gra obecnie w formacji Tres Perros), Satellite Beaver, Palm Desert, Broken Betty, Natural High, Belzebong, All Alone, SautruS oraz Death Denied.
Popularność stoner rocka w Polsce, choć wciąż niewielka, stopniowo wzrasta, co widać na podstawie liczby aktywnych zespołów lokalnych inspirujących się tym gatunkiem lub bezpośrednio wykorzystujących tę stylistykę w swoich utworach. Formacje sceny stoner rockowej wydały już w sumie kilkanaście albumów, a ich recenzje ukazały się w uznanych czasopismach muzycznych i serwisach branżowych (np. Metal Hammer, Magazyn Gitarzysta, Teraz Rock czy Muzyka WP.pl).
Poza pojedynczymi koncertami, organizowane są również imprezy prezentujące wyłącznie grupy muzyczne z tego środowiska, np. Stoner Ceremony, Doom Over Goatville, czy Desert Carnival. Zespoły stoner rockowe można także coraz częściej spotkać na popularnych imprezach cyklicznych, jak Asymmetry Festival czy Pepsi Rocks.
W Polsce wystąpiło wiele znanych zespołów zagranicznych prezentujących stoner rock i gatunki bliskie tym brzmieniom, w tym m.in.: Saint Vitus, Orange Goblin, Electric Wizard, Yawning Man, Karma to Burn, Brant Bjork and the Bros, The Atomic Bitchwax, Weedeater, Down, Truckfighters, Fu Manchu, Queens of the Stone Age, Monster Magnet, Nebula, Asteroid, Ufomammut, Lucky Funeral, Black Cobra oraz The Grand Astoria.

</doc>
<doc id="428387" url="https://pl.wikipedia.org/wiki?curid=428387" title="Model przyrostowy">
Model przyrostowy

Model przyrostowy (realizacja przyrostowa, ) – technika tworzenia oprogramowania stosowana w przypadkach, w których dopuszczalna jest okrojona funkcjonalność systemu.

</doc>
<doc id="428389" url="https://pl.wikipedia.org/wiki?curid=428389" title="Andrzej Trzebicki">
Andrzej Trzebicki

Andrzej Zawisz Trzebicki herbu Łabędź (ur. 23 listopada 1607 we wsi Trzebiczna koło Sieradza, zm. 28 grudnia 1679 w Kielcach) – mianowany biskupem krakowskim w 1657 roku, biskup przemyski w 1654 roku, podkanclerzy koronny, prepozyt płockiej kapituły katedralnej w latach 1653-1659, kanonik krakowski, opat czerwiński w latach 1653-1657, w 1674 pełnił funkcję interreksa w zastępstwie prymasa.
Życiorys.
Jako senator wziął udział w sejmach: 1654 (II), 1655, 1659, 1661, 1662, 1664/1665, 1665, 1666 (I), 1666 (II), 1667, 1668 (I), 1668 (II), 1668 (III), 1669 (I), 1669 (II), 1670 (I), 1670 (II), 1672 (I), 1673, 1674 (I), 1674 (II), 1676 i 1677 roku.
Był synem Marcina – kasztelana wieluńskiego i Katarzyny Rożniatowskiej herbu Ostoja. Kształcił się w kolegium jezuitów w Kaliszu, następnie na studiach filozoficznych w kolegium jezuickim w Krakowie. Główne studia teologiczne odbył w Rzymie, święcenia kapłańskie przyjął po powrocie do Polski. Jego pierwszą pracą jako kapłana była funkcja proboszcza parafii Prochy w diecezji płockiej. W 1633 został kanonikiem kapituły płockiej. Jednocześnie uzyskał doktorat z teologii obojga praw.
30 kwietnia 1642 wygłosił mowę w katedrze płockiej na przywitanie króla Władysława IV Wazy z rodziną. Od tego momentu jego kariera nabrała rozpędu. 30 maja 1642 został kanonikiem gnieźnieńskim, a w 1644 kanonikiem kapituły katedralnej w Krakowie. W okresie bezkrólewia w 1648 kierował kancelarią prymasa, a od króla Jana Kazimierza w 1653 roku przyjął urząd podkanclerzego koronnego.
12 grudnia 1654 decyzją papieża Innocentego X został biskupem przemyskim. Sakrę biskupią przyjął w kościele Jezuitów w Krakowie 21 września 1655. Opóźnienie spowodowane było wojną ze Szwecją. W czasie "potopu szwedzkiego" towarzyszył królowi Janowi Kazimierzowi, również na wygnaniu na Śląsku. Był zwolennikiem wypędzenia braci polskich z Polski, do czego doprowadził na sejmie w 1658.
14 lipca 1657 umarł w Raciborzu biskup krakowski Piotr Gembicki. Król Jan Kazimierz w liście do Stolicy Apostolskiej zaproponował na stanowisko biskupa krakowskiego Andrzeja Trzebickiego. Propozycja królewska została pozytywnie rozpatrzona i 2 marca 1658 papież Aleksander VII zwolnił Trzebickiego z funkcji biskupa przemyskiego, powołując równocześnie do Krakowa. 3 listopada 1658 Andrzej Trzebicki odbył ingres do katedry wawelskiej.
Na sejmie abdykacyjnym 16 września 1668 roku podpisał akt potwierdzający abdykację Jana II Kazimierza Wazy. Był członkiem konfederacji generalnej zawiązanej 5 listopada 1668 roku na sejmie konwokacyjnym. Po abdykacji Jana II Kazimierza Wazy w 1668 roku, popierał do polskiej korony kandydaturę francuskiego księcia Wielkiego Kondeusza. Był elektorem Michała Korybuta Wiśniowieckiego w 1669 roku z województwa krakowskiego.
Jako biskup krakowski przeprowadził wielką lustrację dóbr biskupstwa krakowskiego, odbudował zniszczenia po wojnie ze Szwecją, wspierał, zwłaszcza finansowo, Arcybractwo Miłosierdzia i założył pierwszy w Polsce szpital dla obłąkanych, tzw. "Dom pod Łabędziem" (ul. Szpitalna 13). W katedrze dopilnował dokończenia budowy kaplicy Wazów, wyremontował wieżę zegarową i prezbiterium. Katedrze ofiarował bardzo cenną serię gobelinów, kielichy oraz wypełniając testament poprzednika, zamówił w Gdańsku nowy relikwiarz dla świętego Stanisława. Relikwie świętego złożono w nim w 1671 r. Biskup sprowadził i pochował w podziemiach kaplicy rodzinnej zmarłego po abdykacji we Francji Jana Kazimierza. Po śmierci króla Michała Korybuta Wiśniowieckiego uczestniczył w przygotowaniach wyboru nowego króla. Z powodu obłożnej choroby interrexa, został wyznaczony do przeprowadzenia w jego zastępstwie elekcji. Był członkiem konfederacji generalnej zawiązanej 15 stycznia 1674 roku na sejmie konwokacyjnym. W 1674 roku był elektorem Jana III Sobieskiego z województwa krakowskiego, podpisał jego "pacta conventa". Kilka dni po śmierci prymasa Kazimierza Floriana Czartoryskiego ogłosił królem Jana III Sobieskiego, chociaż był jego przeciwnikiem. Precedens ten sprawił, że biskup Trzebicki rościł sobie pretensje do sprawowania kompetencji prymasowskich, w tym prawa do koronacji królewskiej. Gdy wybrano nowego arcybiskupa gnieźnieńskiego Andrzeja Olszowskiego, obaj duchowni weszli w ostry konflikt, który zakończyła dopiero interwencja papieska.
Zaczął poważnie chorować pod koniec 1679, jeszcze w Boże Narodzenie odprawił mszę świętą. Zmarł 28 grudnia 1679 w Kielcach. Po mszy w katedrze wawelskiej został pochowany 29 stycznia 1680 w kościele św. św. Piotra i Pawła w Krakowie. Zgodnie z ostatnią wolą przekazano również klasztorowi OO Jezuitów ogromną bibliotekę biskupa (Spłonęła w ogromnym pożarze, jaki wybuchł w klasztorze 26 lipca 1719). Siostrzeniec biskupa – dziekan krakowski Kasper Cieński ufundował wujowi barokowy pomnik z czarnego marmuru dębnickiego, uzupełnionego białym w kościele św. św. Piotra i Pawła w Krakowie i nieco skromniejszy, również marmurowy, w katedrze wawelskiej.

</doc>
<doc id="428397" url="https://pl.wikipedia.org/wiki?curid=428397" title="Dywizjonizm">
Dywizjonizm

Dywizjonizm (fr. "division" = podział) – metoda malarska zapoczątkowana przez twórców impresjonizmu, rozwinięta przez neoimpresjonistów w tzw. pointylizm. Powstanie metody dywizjonizmu wiąże się z artystycznymi poszukiwaniami Claude’a Moneta.
Dywizjonizm polega na ograniczeniu palety barw widma słonecznego. Farby nakładane są plamami „czystych” kolorów, które, obserwowane z pewnej odległości, łączą się w siatkówce oka widza, tworząc kolory uzupełniające. Uzyskuje się w ten sposób efekt wibracji i świetlistości, niemożliwy do osiągnięcia przy mieszaniu kolorów.
Wprowadzenie zasady dywizjonizmu było konsekwencją odkryć fizyków na polu optyki (rozszczepienie wiązki światła białego na barwy spektralne).

</doc>
<doc id="428406" url="https://pl.wikipedia.org/wiki?curid=428406" title="Telimena (Pan Tadeusz)">
Telimena (Pan Tadeusz)

Telimena – jedna z bohaterek "Pana Tadeusza", epopei Adama Mickiewicza, daleka krewna Sędziego, opiekunka Zosi, typ damy modnej, polującej na męża. Kokietuje Tadeusza, Hrabiego i Asesora, zaręcza się z Rejentem. Zwraca uwagę urodą i zbyt wykwintnym jak na wiejski dwór ubiorem oraz zachowaniem. To kobieta dojrzała o kruczych włosach, czarnych oczach, bladej cerze. 
Mieszkała w Petersburgu i chełpi się swą znajomością Rosji oraz jej wielkopańskich stosunków. Wyzuta z uczuć patriotycznych, ceni to, co zagraniczne, nie widzi nic złego w robieniu kariery u Rosjan. Potrafi prowadzić rozmowę o literaturze, malarstwie, rzeźbie, muzyce i tańcu jak typowa salonowa lwica. Ceni wyłącznie sztukę obcą (literaturę francuską, malarstwo włoskie), jej upodobania estetyczne pokrywają się z gustami Hrabiego. Wciąż pozuje, by osiągnąć swój cel. Nie jest to jednak postać negatywna, raczej komiczna. 
Telimena szczerze kocha Zosię, pragnie jej dobra. Nie chce również, by Tadeusz robił sobie krzywdę, choć ją oszukał i porzucił. Mimo zranienia, upokorzenia i zazdrości, wielkodusznie godzi się na ślub Tadeusza i Zosi. 
Stylizuje się na osobę eteryczną, idealistkę, w gruncie rzeczy jednak nie chodzi jej o zdobycie poetycznego kochanka, ale męża.

</doc>
<doc id="428407" url="https://pl.wikipedia.org/wiki?curid=428407" title="F Sharp">
F Sharp

F# – wieloparadygmatowy język programowania zawierający w sobie głównie cechy języka funkcyjnego, ale umożliwiającym także pisanie kodu imperatywnego oraz obiektowego. Jest językiem silnie typowanym zaprojektowanym w celu pisania prostego, solidnego i wydajnego kodu do rozwiązywania złożonych problemów. F# łączy w sobie cechy takie jak zwięzłość, wydajność i ekspresywność. Język ten jest przykładem otwartego oprogramowania.
F# należy do rodziny języków ML, ale posiada również funkcjonalności inspirowane innymi językami, np. leniwe sekwencje wzorowane na języku Haskell. Posiada także funkcjonalności nieobecne w innych językach programowania, na przykład wbudowaną obsługę jednostek miar.
Przykładowe programy.
W przypadku wykonywania kodu języka F# w interaktywnej powłoce codice_1, każde wyrażenie musi być zakończone dwoma średnikami (codice_2).
Program "Hello world".
printfn "Witaj, Świecie!"
Żądanie HTTP.
open System.Net
let httpGet (url : string) =
 use wc = new WebClient()
 wc.DownloadString(url)
httpGet "https://pl.wikipedia.org/wiki/F_Sharp"
Leniwie wartościowany Ciąg Fibonacciego.
/// Ciąg Fibonacciego od trzeciego wyrazu
let fibonacciSeq = Seq.unfold (fun (x, y) -&gt; Some(x + y, (y, x + y))) (0, 1)
/// Lista zawierająca pięć pierwszych elementów ciągu
let firstFive = Seq.take 5 fibonacciSeq |&gt; Seq.toList
// val it : int list = [1; 2; 3; 5; 8]
/// Dziewiąty element ciągu
let ninth = Seq.item 8 fibonacciSeq
// val it : int = 55
/// Funkcja obliczająca średnią pierwszych `n' elementów ciągu
let seqAverage seq n =
 Seq.take n seq
 |&gt; Seq.map float
 |&gt; Seq.average
/// Funkcja obliczająca średnią pierwszych `n' elementów ciągu Fibonacciego wykorzystująca ``auto-currying"
let fibonacciAverage = seqAverage fibonacciSeq
fibonacciAverage 10
// val it : float = 23.1

</doc>
<doc id="428410" url="https://pl.wikipedia.org/wiki?curid=428410" title="Kunming">
Kunming

Kunming (chiń. 昆明; pinyin: "Kūnmíng") – miasto o statusie prefektury miejskiej w południowych Chinach, stolica prowincji Junnan.
Warunki naturalne.
Miasto leży na Wyżynie Junnan-Kuejczou, na północnym brzegu jeziora Dian (滇池). Ze względu na uwarunkowania pogodowe Kunming jest często nazywany Wiosennym Miastem (春城, "Chūnchéng").
Społeczeństwo.
Wszystkie 26 grup etnicznych prowincji Junnan zamieszkują teren miasta Kunming.
Gospodarka.
Ośrodek przemysłu metalurgicznego, maszynowego, elektrotechnicznego, nawozów azotowych i precyzyjnego.
Kultura.
Siedziba katolickiej archidiecezji. Dawniej miasto nosiło nazwę Yunnanfu (云南府).

</doc>
<doc id="428413" url="https://pl.wikipedia.org/wiki?curid=428413" title="San Juan (rzeka w Ameryce Środkowej)">
San Juan (rzeka w Ameryce Środkowej)

San Juan (hiszp. "Río San Juan") – rzeka w Ameryce Środkowej o długości 199 km. Większość jej biegu stanowi rzekę graniczną między Nikaraguą a Kostaryką.
Wypływa z jeziora Nikaragua w pobliżu miasta San Carlos na wysokości 34 m n.p.m. Płynie w kierunku wschodnim, najpierw na terytorium Nikaragui, a po kilkudziesięciu kilometrach jako rzeka graniczna między Nikaraguą a Kostaryką. Uchodzi deltą do Morza Karaibskiego.
Od nazwy rzeki wziął nazwę nikaraguański departament Río San Juan.

</doc>
<doc id="428416" url="https://pl.wikipedia.org/wiki?curid=428416" title="Georg Hettich">
Georg Hettich

Georg Hettich (ur. 12 października 1978 w Furtwangen) – niemiecki narciarz klasyczny, specjalista kombinacji norweskiej, czterokrotny medalista olimpijski, dwukrotny medalista mistrzostw świata oraz srebrny medalista mistrzostw świata juniorów.
Kariera.
Po raz pierwszy na arenie międzynarodowej Georg Hettich pojawił się w sezonie 1996/1997 Pucharu Świata B. W zawodach tego cyklu startował do sezonu 1998/1999 i właśnie wtedy osiągnął najlepsze wyniki, zajmując ostatecznie 11. miejsce w klasyfikacji generalnej. Ani razu nie stanął jednak na podium. W międzyczasie osiągnął swój jedyny sukces w kategorii juniorów wraz z kolegami zdobywając srebrny medal w konkursie drużynowym podczas mistrzostw świata juniorów w Canmore w 1997 roku. Kilkanaście dni później wziął także udział w mistrzostwach świata w Trondheim, gdzie w sztafecie Niemcy zajęli szóste miejsce.
W Pucharze Świata zadebiutował 3 stycznia 2000 roku w Oberwiesenthal, zajmując 40. miejsce w sprincie. Pierwsze punkty zdobył już pięć dni później w Schonach, gdzie w zawodach metodą Gundersena był dwudziesty. W sezonie 1999/2000 wystartował jeszcze jedenaście razy, najlepszy wynik osiągając 11 stycznia 2000 roku w Val di Fiemme, gdzie był czternasty w Gundersenie. W klasyfikacji generalnej dało mu to 29. pozycję. W lecie 2000 roku wystartował w trzeciej edycji Letniego Grand Prix w kombinacji norweskiej. W czterech konkursach indywidualnych raz stanął na podium - 30 sierpnia w Oberhofie był trzeci w Gundersenie. W pozostałych startach plasował się w czołowej dziesiątce, dzięki czemu w klasyfikacji końcowej był trzeci, za Felixem Gottwaldem z Austrii oraz Samppą Lajunenem z Finlandii.
Na mistrzostwach świata w Lahti w 2001 roku startował tylko w konkurencjach indywidualnych. W sprincie był trzynasty, ale w zawodach metodą Gundersena spisał się słabiej zajmując dopiero 48. pozycję. W rywalizacji pucharowej w sezonie 2000/2001 osiągał przeciętne wyniki, które zaowocowały osiemnastym miejscem w klasyfikacji generalnej. Lepiej prezentował się w kolejnym sezonie, który ukończył na jedenastym miejscu. Sześciokrotnie znajdował się w czołowej dziesiątce zawodów, przy czym 18 stycznia 2002 roku w Libercu po raz pierwszy w karierze stanął na podium zawodów pucharowych, zajmując drugie miejsce w sprincie. Do końca sezonu na podium staną jeszcze jeden raz: 13 marca w Trondheim ukończył sprint na trzeciej pozycji. Podczas igrzysk olimpijskich w Salt Lake City wspólnie z Björnem Kircheisenem, Ronnym Ackermannem i Marcelem Höhligiem zdobył srebrny medal w konkursie drużynowym. Po skokach Niemcy zajmowali dopiero piątą pozycję, tracąc do prowadzących Finów blisko dwie minuty. Na trasie biegu byli jednak drugą najszybszą drużyną i dzięki temu wyprzedzili wszystkich oprócz Finów. Na mecie Niemcy stracili do zwycięzców tylko 7,5 sekundy, a trzecich Austriaków wyprzedzili o kolejne 3,5 sekundy. Indywidualnie wystąpił tylko w zawodach metodą Gundersena, jednak zajął zaledwie 34. miejsce.
Najlepsze wyniki osiągał w sezonach 2002/2003 i 2005/2006, które kończył na szóstej pozycji. W tym czasie na podium stawał ośmiokrotnie. W pierwszym przypadku zaczął 6 grudnia 2002 roku w Trondheim, gdzie był trzeci w sprincie, a dzień później drugi w Gundersenie, następnie zajął trzecie miejsce w Gundersenie 22 stycznia 2003 roku w Hakubie, a trzy dni później w Sapporo zajął drugą pozycję w starcie masowym. W sezonie 2005/2006 27 listopada w Ruce był trzeci w sprincie, 21 stycznia w Harrachovie w tej samej konkurencji był drugi, a dzień później trzeci w Gundersenie. Ostatnie podium w tym sezonie wywalczył 5 marca 2006 roku w Lahti, gdzie zajął trzecie miejsce w sprincie. Jak się później okazało było to ostatnie pucharowe podium w jego karierze. Na mistrzostwach świata w Val di Fiemme w 2003 roku razem z Thorstenem Schmittem, Ackermannem i Kircheisenem zdobył srebrny medal w sztafecie. Drugie miejsce Niemcy zajmowali już po skokach, tracąc 13 sekund do prowadzących Austriaków. Nie zdołali ich jednak wyprzedzić w biegu, na mecie meldując się ze stratą 12.6 sekundy. Obie konkurencje indywidualne Georg ukończył na czwartej pozycji. Było to wynikiem słabszej postawy w biegu, ponieważ po skokach do sprintu Hettich był na prowadzeniu o 9 sekund przed Ackermannem, a w Gundersenie skoki ukończył na drugiej pozycji za tym samym zawodnikiem. Na trasie biegu nie był w stanie obronić swej pozycji, choć w sprincie do zwycięzcy - Johnny'ego Spillane'a ze Stanów Zjednoczonych stracił tylko 2.1 sekundy.
Kolejny srebrny medal w sztafecie wywalczył wraz z Haseneyem, Hettichem i Kircheisenem podczas mistrzostw świata w Oberstdorfie w 2005 roku. Po skokach prowadzili Norwegowie o 19 sekund przed Austriakami oraz 36 sekund przed Amerykanami. Niemcy znajdowali się na piątej pozycji ze stratą minuty i 26 sekund. W biegu kazali się jednak najszybsi i zdołali awansować aż na drugie miejsce. Na mecie Ackermann, który biegł na ostatniej zmianie w ekipie niemieckiej stracił do zwycięzców tylko 7,1 sekundy, a o zaledwie 0,3 sekundy wyprzedził Gottwalda, który kończył sztafetę Austrii. Indywidualnie Georg lepiej wypadł w sprincie, w którym był siódmy, Gundersena ukończył na 22 pozycji. Największe sukcesy Niemiec osiągnął jednak na igrzyskach olimpijskich w Turynie w 2006 roku. W zawodach metodą Gundersena skoki na odległość 129,0 i 133,5 dały mu prowadzenie przed biegiem, do którego przystąpił z przewagą 2 sekund nad Petterem Tande z Norwegii. Prowadzenia tego już nie oddał i na mecie stawił się pierwszy o 9.8 sekundy przed Felixem Gottwaldem. W sprincie także prowadził po skokach. Przed wyruszeniem na trasę biegu miał 54 sekundy przewagi nad Gottwaldem oraz 56 sekund nad Norwegiem Magnusem Moanem. Okazało się to jednak za mało, bowiem obaj ci zawodnicy wyprzedzili Niemca, który zdołał utrzymać się na trzecim stopniu podium. W sztafecie Niemcy w składzie Björn Kircheisen, Georg Hettich, Ronny Ackermann i Jens Gaiser powtórzyli sukces sprzed czterech lat i zdobyli srebrny medal. Reprezentacja Niemiec prowadziła po skokach, jednak przewaga 10 sekund nad drugimi Austriakami okazała się zbyt mała, by odnieść zwycięstwo. Austriacy stopniowo zmniejszali stratę, choć gdy Ackermann przekazywał sztafetę Gaiserowi Niemcy mieli jeszcze 20 sekund przewagi. Biegnący w ekipie austriackiej Mario Stecher wyprzedził Gaisera i to Austriacy zdobyli złoto o 15 sekund przed Niemcami. Trzecie miejsce wywalczyli reprezentanci Finlandii, tracąc do Niemców 11.5 sekundy.
Od sezonu 2006/2007 Hettich uzyskiwał coraz słabsze rezultaty. W Pucharze Świata startował do sezonu 2009/2010, najlepszy wynik uzyskał jednak w sezonie 2006/2007, który ukończył na 25. pozycji. Na mistrzostwach świata w Sapporo w 2007 roku wystąpił tylko w Gundersenie, zajmując zaledwie 29. miejsce. W lecie 2008 roku zajął czwarte miejsce w jedenastej edycji Letniego Grand Prix. Na podium stanął wtedy tylko raz: 26 lipca 2008 roku w Hinterzarten zwyciężył w Gundersenie. Ostatnią duża imprezą w jego karierze były igrzyska olimpijskie w Vancouver w 2010 roku. Wystartował tam w zawodach metodą Gundersena na dużej skoczni, zajmując 24. miejsce. Ostatni oficjalny występ zanotował 14 marca 2010 roku w Oslo, gdzie w zawodach Pucharu Świata ukończył rywalizację w Gundersenie na 40. pozycji. W 2010 roku zakończył karierę.
Osiągnięcia.
Puchar Kontynentalny.
Miejsca na podium chronologicznie.
Hettich nigdy nie stanął na podium zawodów Pucharu Kontynentalnego.

</doc>
<doc id="428418" url="https://pl.wikipedia.org/wiki?curid=428418" title="Monarchomachowie">
Monarchomachowie

Monarchomachowie (tyranobójcy) – nurt w myśli politycznej XVI wieku, wzywający do oporu wobec złego władcy (szczególnie absolutnego), a w nurcie skrajnym - do tyranobójstwa. Myśl ta reprezentowana była zarówno przez kalwińskich protestantów w ogarniętej walkami religijnymi Francji, jak i katolickich radykałów, wpisujących tę ideę w działania kontrreformacyjne, zmierzające do usuwania heretyckich władców.
Głównymi przedstawicielami monarchomachów byli François Hotman, Teodor Beza, Stephanus Junius Brutus (pseudonim nieznanego autora), czy Szkot George Buchanan.
Monarchomachowie głosili zasadę suwerenności ludu. Władza i suwerenność należą do ludu i są jedynie delegowane królowi na podstawie porozumienia. Jeśli lud (i tylko on) zdecyduje, że porozumienie to zostało złamane, dygnitarz-arystokrata (jako reprezentant ludu) ma prawo obalić złego władcę, a nawet pozbawić go życia. Wskazując, że lud sprawuje władzę przez swoich przedstawicieli, monarchomachowie byli też współtwórcami teorii reprezentacji.
Ich poglądy przyczyniły się do osłabiania despotyzmu i samowoli monarchii w Anglii (zwłaszcza w okresie poprzedzającym wybuch rewolucji za Stuartów), Niderlandów (toczących boje z Habsburgami), a także Polski, w której w XVII w. szlachta stopniowo stawiała się w opozycji do monarchii.

</doc>
<doc id="428419" url="https://pl.wikipedia.org/wiki?curid=428419" title="Formuła 1 Sezon 1997">
Formuła 1 Sezon 1997

Sezon 1997 Formuły 1 – 48. sezon Mistrzostw Świata Formuły 1. Sezon ten rozpoczął się 9 marca w Melbourne, a zakończył 26 października 1997 roku w Jerez de la Frontera, po rozegraniu 17 wyścigów Grand Prix. Tytuł mistrza świata kierowców zdobył wówczas Kanadyjczyk Jacques Villeneuve, zaś mistrzem świata konstruktorów został zespół Williams.

</doc>
<doc id="428421" url="https://pl.wikipedia.org/wiki?curid=428421" title="Porozumienie Wassenaar">
Porozumienie Wassenaar

Porozumienie Wassenaar w sprawie Kontroli Eksportu Broni Konwencjonalnej oraz Dóbr i Technologii Podwójnego Zastosowania (ang. "The Wassenaar Arrangement on Export Controls for Conventional Arms and Dual-Use Goods and Technologies") zostało zawarte w miasteczku Wassenaar koło Hagi 31 marca 1994, przejmując funkcje organizacji COCOM, która powołana w czasach zimnej wojny (miała za cel kontrolować eksport do krajów bloku wschodniego).
Porozumienie Wassenaar grupuje 41 państw, w tym kraje, które były objęte restrykcjami eksportowymi COCOM (m.in. Rosja, Polska i pozostałe kraje Europy Środkowej i Wschodniej).

</doc>
<doc id="428423" url="https://pl.wikipedia.org/wiki?curid=428423" title="Marco Van Basten">
Marco Van Basten



</doc>
<doc id="428424" url="https://pl.wikipedia.org/wiki?curid=428424" title="Prešov">
Prešov



</doc>
<doc id="428436" url="https://pl.wikipedia.org/wiki?curid=428436" title="Kalpetus">
Kalpetus

Kalpetus - król miasta Alba Longa, syn Capysa, ojciec Tiberinusa, jeden z potomków Askaniusza. 
Liwiusz pisze o nim w swoim dziele "Ab urbe condita", w księdze I: "Prisci Latini appellati. Mansit Silviis postea omnibus cognomen, qui Albae regnarunt. Latino Alba ortus, Alba Atys, Atye Capys, Capye Capetus, Capeto Tiberinus, qui in traiectu Albulae amnis submersus celebre ad posteros nomen flumini dedit".

</doc>
<doc id="428439" url="https://pl.wikipedia.org/wiki?curid=428439" title="Capys">
Capys

Kapys Sylwiusz (łac. "Capys Silvius") – siódmy legendarny król miasta Alba Longa, syn Atysa Sylwiusza, ojciec Kapeta Sylwiusza, potomek Eneasza. Jego przydomek pochodzi od imienia Sylwiusza. Podobno rządził 28 lat.

</doc>
<doc id="428458" url="https://pl.wikipedia.org/wiki?curid=428458" title="Capetus">
Capetus

Atys Sylwiusz (określany też jako: Kapetus, Epitus; łac. "Atys", "Capetus", "Epytus") – szósty legendarny król miasta Alba Longa, syn Alby Sylwiusza, potomek Eneasza, ojciec Capysa Sylwiusza. Swój przydomek wziął od Sylwiusza. Podobno rządził 26 lat.

</doc>
<doc id="428462" url="https://pl.wikipedia.org/wiki?curid=428462" title="Banská Bystrica">
Banská Bystrica



</doc>
<doc id="428465" url="https://pl.wikipedia.org/wiki?curid=428465" title="Kajman żakare">
Kajman żakare

Kajman żakare ("Caiman yacare") – gatunek gada z rodziny aligatorowatych.
Wygląd.
Z wyglądu podobny do kajmana okularowego i do niedawna był uważany za jego podgatunek. Jak u wszystkich kajmanów skórę grzbietu i brzucha pokrywają kostne płytki. Jego nazwa pospolita, "kajman piraniowy", nawiązuje do widocznych zębów dolnej szczęki, które wystają na boki szczęki górnej.
Rozmiary.
Długość ciała kajmana wynosi od 2,5 do 3 m.
Biotop.
Słodkowodny. Zajmuje rozmaite siedliska w tym rzeki i jeziora. Ma najdalej na południe wysunięty zasięg spośród wszystkich kajmanów.
Pokarm.
Spośród wodnych bezkręgowców głównie ślimaki oraz kręgowce: ryby, płazy, gady i ptaki. Poluje, czając się w wodzie oraz na brzegach. Jego silny ogon potrafi wynurzyć się z wody, łapiąc ofiarę w locie.
Rozmnażanie.
Najczęściej w środku pory deszczowej samica buduje gniazdo w kształcie kopca, do którego składa od 21 do 38 jaj. Samica pozostaje w pobliżu gniazda i pomaga młodym przy wylęgu. Młode opuszczają gniazdo w marcu.
Występowanie.
Występuje w Ameryce Południowej: północnej Argentynie, południowej Brazylii i Boliwii oraz w Paragwaju. Trzyma się raczej z dala od rwących rzek, wybierając spokojniejsze strumienie. Szacowana dzika populacja wynosi od 100000 do 200000 osobników.

</doc>
<doc id="428466" url="https://pl.wikipedia.org/wiki?curid=428466" title="Strefa nadgraniczna">
Strefa nadgraniczna

Strefa nadgraniczna – obszar gmin przyległych do granicy państwowej, a na odcinku morskim – do brzegu morskiego.
W przypadku, gdy szerokość strefy nadgranicznej nie osiąga w ten sposób 15 km, włącza się do strefy również obszar gmin bezpośrednio sąsiadujących z gminami przyległymi do granicy państwowej (lub brzegu morskiego).
Przebieg linii określającej obszar strefy nadgranicznej wyznacza Komendant Główny Straży Granicznej. Wykaz gmin i innych jednostek zasadniczego podziału terytorialnego państwa położonych w strefie nadgranicznej ogłasza minister właściwy ds. wewnętrznych. Obecnie obowiązuje rozporządzenie Ministra Spraw Wewnętrznych i Administracji z dnia 29 sierpnia 2005 r. w sprawie wykazu gmin i innych jednostek zasadniczego podziału terytorialnego państwa położonych w strefie nadgranicznej oraz tablicy określającej zasięg tej strefy ().

</doc>
<doc id="428467" url="https://pl.wikipedia.org/wiki?curid=428467" title="Kompilacja skrośna">
Kompilacja skrośna

Kompilacja skrośna – kompilacja wykonywana na innej architekturze procesora niż docelowa (np. program komputerowy dla docelowej architektury ARM kompilowany na architekturze x86).
Istnieje także rodzaj kompilacji skrośnej (skrótowo nazwany „Canadian Cross”), polegający na wykorzystaniu trzech architektur: na architekturze A kompilowany skrośnie jest kompilator dla architektury B i za jego pomocą kompilowany jest skrośnie program na docelową architekturę C.
Kompilacja skrośna w gcc.
Używając kompilatora gcc, skryptów make oraz configure można łatwo dokonać kompilacji skrośnej: wystarczy wywołać configure z parametrem "--target=architektura", gdzie "architektura" oznacza architekturę docelową.

</doc>
<doc id="428469" url="https://pl.wikipedia.org/wiki?curid=428469" title="Albus">
Albus

Alba Sylwiusz (łac. "Alba Silvius") – legendarny król miasta Alba Longa, syn Latynusa Sylwiusza, wnuk Eneasza Sylwiusza, przodek: Sylwiusza, Askaniusza i Eneasza, ojciec Kapeta (imię według narracji Dionizjusza z Halikarnasu,przez Liwiusza zwany "Atysem"). Rządził 39 lat.

</doc>
<doc id="428473" url="https://pl.wikipedia.org/wiki?curid=428473" title="Big Brothers Big Sisters">
Big Brothers Big Sisters

Big Brothers Big Sisters (BBBS) – organizacja non-profit, której celem jest pomaganie dzieciom osiągnąć ich potencjał przez profesjonalne wsparcie dzięki indywidualnym relacjom z wolontariuszami działającymi w roli mentora. BBBS jest jedną z najstarszych i największych organizacji wspierających młodzież na terenie Stanów Zjednoczonych. Członkowie stowarzyszenia mentorują dzieciom, bez względu na ich wiek jak i pochodzenie.
Historia.
Big Brothers Big Sisters działa na rzecz amerykańskich dzieci od początku XX wieku. BBBS zapoczątkowany został, dzięki wysiłkom pojedynczych osób, które wykazywały troskę o dobro dzieci, które narażone były na wiele przeszkód i groził im brak możliwości rozwinięcia swoich możliwości. W Stanach Zjednoczonych jest ponad 500 programów BBBS, angażujących ponad 125 000 wolontariuszy. W połowie lat 40. XX wieku program rozpoczął działalność w Kanadzie i Japonii. Big Brothers Big Sisters rozwinął się w kilkunastu krajach Europy Środkowej i Wschodniej, jako efekt Programu Rozwoju Wolontariatu Instytutu Społeczeństwa Otwartego.
Starszy Brat Starsza Siostra.
W 2002 roku w Polsce powstała fundacja Starszy Brat Starsza Siostra, która realizowała własny program. Program polskiego oddziału organizacji polega na indywidualnej opiece wolontariuszy nad dziećmi i młodzieżą pozbawioną opieki.

</doc>
<doc id="428478" url="https://pl.wikipedia.org/wiki?curid=428478" title="Latinus Silvius">
Latinus Silvius

Latynus Sylwiusz (łac. "Latinus Silvius") – mityczny król Alba Longa. Syn Eneasza Sylwiusza, wnuk Sylwiusza i prawnuk Askaniusza, potomek Eneasza ojciec Alby. Miał panować przez 50 lat i założyć kilka miast wchodzących w skład Związku Latyńskiego. Przydomek zawdzięczał imieniu swojego dziadka

</doc>
<doc id="428479" url="https://pl.wikipedia.org/wiki?curid=428479" title="Kombinacja norweska na Zimowych Igrzyskach Olimpijskich 2006">
Kombinacja norweska na Zimowych Igrzyskach Olimpijskich 2006

Kombinacja norweska na Zimowych Igrzyskach Olimpijskich 2006 odbyła się w dniach 11 – 21 lutego 2006 roku w Pragelato i na skoczni Stadio del Trampolino. Zawodnicy rywalizowali w trzech konkurencjach: sprint (skoki na dużej skoczni/bieg na 7,5 km), zawody metodą Gundersena (skoki na normalnej skoczni/bieg na 15 km) oraz konkurencja drużynowa (skoki na dużej skoczni/sztafeta 4x5km). W kombinacji norweskiej na XX IO startowali tylko mężczyźni, ponieważ konkurencje kobiece nie były częścią programu olimpijskiego.

</doc>
<doc id="428480" url="https://pl.wikipedia.org/wiki?curid=428480" title="Aposterioryzm">
Aposterioryzm



</doc>
<doc id="428483" url="https://pl.wikipedia.org/wiki?curid=428483" title="Aeneas Silvius">
Aeneas Silvius

Eneasz Sylwiusz (łac. "Aeneas Silvius") – w mitologii rzymskiej król Alba Longa, następca i syn Sylwiusza, wnuk Eneasza, ojciec Latinusa Silviusa. Miał przydomek od imienia jego ojca.

</doc>
<doc id="428485" url="https://pl.wikipedia.org/wiki?curid=428485" title="Starsza Siostra">
Starsza Siostra



</doc>
<doc id="428486" url="https://pl.wikipedia.org/wiki?curid=428486" title="Starszy Brat">
Starszy Brat



</doc>
<doc id="428495" url="https://pl.wikipedia.org/wiki?curid=428495" title="Teologia Polityczna">
Teologia Polityczna

Teologia Polityczna – rocznik filozoficzny reprezentujący dziedzinę z pogranicza teologii, polityki i filozofii, ukazujący się od 2003 roku, wydawany przez Fundację Świętego Mikołaja.
Rocznik został założony przez dwóch filozofów: Marka A. Cichockiego oraz Dariusza Karłowicza, którzy są jego redaktorami naczelnymi. Na swoich łamach podejmuje próbę łączenia spraw społecznych z ostatecznymi; Kościoła z życiem wspólnoty politycznej; władzy duchowej i świeckiej; różnych modeli legitymizacji, reprezentacji, hierarchii i autorytetu; różnych definicji wspólnoty i jej celów; odmiennych modeli racjonalności.
W „Teologii Politycznej” publikowali m.in.: Wojciech Bonowicz, Rémi Brague, Wojciech Chudy, Piotr Dardziński, Dobrochna Dembińska-Siury, Dariusz Gawin, Magdalena Gawin, Jarosław Gowin, Agnieszka Kołakowska, Paweł Kowal, Piotr Kłodkowski, Zdzisław Krasnodębski, Ryszard Legutko, Winfried Lipscher, ks. Wincenty Myszor, ks. Henryk Paprocki, Jacek Salij OP, Jerzy Sosnowski, Jadwiga Staniszkis, Andrzej Waśkiewicz, George Weigel, ks. Tomasz Węcławski, Bronisław Wildstein, Edmund Wnuk-Lipiński, Maciej Zięba OP, Tomasz Żukowski.
Teologia Polityczna to też wydawnictwo oraz konserwatywny think-tank społeczno-polityczny, skupiający intelektualistów, naukowców, publicystów, młodzież akademicką oraz artystów z całej Polski.
Teologia Polityczna jako think-tank.
Teologia Polityczna to ogólnopolskie środowisko skupiające intelektualistów, naukowców, publicystów, młodzież akademicką i artystów. Jako konserwatywny think-tank wydaje książki, organizuje seminaria, debaty, wykłady, konferencje, spotkania promocyjne książek, pokazy filmowe, happeningi (w sumie zorganizowano już około 150 tego typu wydarzeń w różnych miastach Polski).
Redakcja „Teologii Politycznej” mieści się w Warszawie przy ul. Koszykowej 24. Kluby „Teologii Politycznej” działają w Krakowie, Poznaniu, Wrocławiu i na Górnym Śląsku.
Wydawnictwo.
W ramach działalności wydawniczej Teologii Politycznej ukazały się książki:
„Teologia Polityczna Co Tydzień”.
Od 2016 ukazuje się internetowy tygodnik idei "Teologia Polityczna Co Tydzień", dostępny na http://www.teologiapolityczna.pl/teologia-polityczna-co-tydzien. Redaktorem naczelnym jest Jan Czerniecki, zastępcą redaktora naczelnego – Tomasz Herbich, sekretarzem redakcji – Krzysztof Wojciechowski.

</doc>
<doc id="428503" url="https://pl.wikipedia.org/wiki?curid=428503" title="Lolicon">
Lolicon

 – japoński skrót pochodzący od słowa , w Japonii oznaczający pokładanie swoich uczuć w młodych dziewczynkach lub też dorosłych kobietach na takie stylizowanych. Na zachodzie termin odnosi się do erotycznej mangowej sztuki przedstawiającej nieletnie postaci, często produkowanej w Japonii.
Początku loliconu można doszukiwać się w latach 70. XX w., zaś za prekursora tego gatunku uznaje się Hideo Azumę, który w 1979 r. opublikował mangę „White Cybale”. Loliconowa grafika przedstawia zazwyczaj żeńskie postaci w wieku 8–13 lat. Ilustrowany lolicon jest legalny w Japonii. Jest częstym tematem artykułów naukowych na temat życia seksualnego w owym kraju. Rysowane loliconowe media są łatwo dostępne w wielu księgarniach i stoiskach z wiadomościami w Japonii.

</doc>
<doc id="428506" url="https://pl.wikipedia.org/wiki?curid=428506" title="Jan Wielopolski (zm. 1668)">
Jan Wielopolski (zm. 1668)

Jan Wielopolski herbu Starykoń (ur. ok. 1605, zm. w 1668) – wojewoda krakowski w latach 1667–1668, kasztelan wojnicki w latach 1655–1667, starosta warszawski w 1658 roku, starosta nowotarski w 1652 roku, starosta biecki w latach 1639–1655.
Życiorys.
Syn Kaspra i Elżbiety Broniewskiej, pierwszy znany przedstawiciel rodu Wielopolskich. Dziedzic Kobylanki. Kształcił się od 1620 w Akademii Krakowskiej, przebywał też na dworze króla Władysława IV, gdzie nawiązał przyjazne stosunki z Jerzym Lubomirskim i braćmi Adamem i Stanisławem Kazanowskimi. Ożenił się w 1649 z Zofią Kochanowską córką chorążego koronnego Jana Kochanowskiego. miał z nią syna Jana. Dworzanin królewski od 1635, uzyskał tytuł hrabiego Świętego Cesarstwa Rzymskiego, od 1649 administrator żup bocheńskich, kasztelan wojnicki od 1655. Był członkiem konfederacji generalnej zawiązanej 31 lipca 1648 roku. 
Poseł na sejm 1638 roku, sejm 1639 roku, sejm 1641 roku, sejm 1643 roku, sejm 1645 roku.
Był elektorem Jana II Kazimierza Wazy z województwa krakowskiego w 1648 roku, podpisał jego "pacta conventa".
Poseł na sejm koronacyjny 1649 roku z województwa krakowskiego. Poseł na sejm 1649/1650 roku z sejmiku proszowickiego województwa krakowskiego. Poseł na sejm 1653 roku z województwa krakowskiego.
W 1667 roku został wojewodą krakowskim rezydował w krakowskim pałacu. Był także starostą: bieckim, warszawskim, bocheńskim, nowotarskim. Nabył kilka kluczy dóbr: klucz 12 tzw. wsi ruskich od Małego Beskidu po Żmigród, klucz strzyżowski, Pieskową Skałę. Kupił także dobra Obory w pobliżu Warszawy. W 1660 został starostą warszawskim. Uczestniczył w sejmikach, był dziesięciokrotnie wybierany posłem na sejm, 4 razy marszałkiem sejmiku proszowskiego. Od roku 1650 czynił bezskuteczne starania o pozyskanie urzędu podkanclerza koronnego. W 1655 po śmierci Michała Stanisława Tarnowskiego, uzyskał kasztelanię wojnicką – jedną z najważniejszych kasztelanii w kraju. Stał się zatem pierwszym senatorem
w rodzinie. Po dwunastu latach doczekał się w końcu nagrody za zasługi wojenne i poparcie króla podczas rokoszu Lubomirskiego – otrzymał województwo krakowskie.
Gorliwy katolik, popierał reformatów bieckich i krakowskich, jako starosta biecki przyczynił się do wydalenia arian. Ufundował zakonowi reformatów w 1645 kościół i klasztor w Bieczu. Wspierał fundacjami i nieruchomościami reformatów w Krakowie. Zmarł wskutek paraliżu został pochowany w kościele Świętej Anny w Warszawie, którego był głównym fundatorem.

</doc>
<doc id="428520" url="https://pl.wikipedia.org/wiki?curid=428520" title="Cykl miesiączkowy">
Cykl miesiączkowy

Cykl miesiączkowy, cykl menstruacyjny (łac. "cyclus menstrualis") – powtarzające się regularnie zmiany w organizmie kobiety, zachodzące w ustalonym rytmie biologicznym pod wpływem współdziałania układu nerwowo-hormonalnego. Cykl menstruacyjny występuje u kobiet dojrzałych płciowo (po pokwitaniu, ale przed przekwitaniem).
Występowanie cyklu menstruacyjnego kontrolowane jest przez układ hormonalny, jest oznaką dobrze funkcjonującego układu rozrodczego kobiety i jest niezbędne do reprodukcji. Cykl zwykle dzieli się na trzy etapy: fazę folikularną, owulację i fazę lutealną. Inny podział bazujący na zmianach w macicy obejmuje: menstruację, fazę pęcherzykową oraz fazę sekrecyjną. Długość cyklu liczy się od pierwszego dnia krwawienia miesiączkowego do ostatniego dnia przed następną miesiączką. Miesiączka jest najłatwiej zauważalnym objawem przebiegu cyklu i stąd została uwzględniona w jego nazwie, chociaż najważniejszym jego przejawem jest regularne jajeczkowanie. W czasie cyklu zmiany zachodzą nie tylko w układzie rozrodczym, i dotyczy także innych układów (np. mastodynia (ból piersi), czy zmiany nastroju).
Widoczna miesiączka występuje u ludzi i niektórych ssaków naczelnych (np. szympansów). Inne ssaki łożyskowe mają cykl rujowy, w którym nie występuje krwawienie takie jak u ludzi. Błona śluzowa macicy (endometrium, które złuszcza się i powoduje miesiączkę u kobiet) jest wchłaniana przez zwierzęcy organizm. Proces ten jest nazywany "ukrytą menstruacją".
W trakcie trwania cyklu miesiączkowego, w układzie płciowym zachodzą zmiany, umożliwiające dojrzewanie komórki jajowej, jajeczkowanie i przygotowanie błony śluzowej macicy na przyjęcie zapłodnionego jajeczka. W przypadku gdy nie dojdzie do zapłodnienia dochodzi do zmian zanikowych śluzówki macicy i jej złuszczania się, co objawia się krwawieniem. Długość cyklu miesiączkowego, a zatem i jego poszczególnych faz jest różna dla różnych kobiet i często różnych cykli u jednej kobiety. Najczęściej cykl trwa 28 dni, a owulacja następuje w połowie cyklu – w 14. dniu.
Pierwsza miesiączka kobiety, zwana menarche pojawia się zwykle między 12. a 13. rokiem życia. W Stanach Zjednoczonych średni wiek pierwszej miesiączki wynosi 12,5 roku, w Kanadzie 12,72 roku, w Wielkiej Brytanii wiek ten wynosi 12,9 lat,
natomiast w Islandii wiek ten jest równy 13,05 ± 0,10 lat. Koniec okresu płodności kobiety, zwany jest menopauzą, i występuje zwykle pomiędzy 45. a 55. rokiem życia.
Etapy cyklu miesiączkowego.
Analiza zachodzących w ciele kobiety przemian, związanych z dojrzewaniem pęcherzyka jajnikowego, owulacją i powstaniem ciałka żółtego, pozwala na wyodrębnienie w cyklu miesięcznym określonych etapów o różnej charakterystyce. Poniżej wyszczególniono dwa podstawowe podziały cyklu.
Pod względem hormonalnym:
W przeciętnym, 28-dniowym cyklu czas trwania i przebieg poszczególnych faz kształtuje się następująco:
Wartości temperatury w poszczególnych fazach są różne u różnych kobiet, jednak zawsze gdy następuje owulacja, temperatura w drugiej fazie cyklu wzrasta w stosunku do temperatury z pierwszej fazy o ok. 0,5 °C.
lub:
Pod względem płodności owulacyjny cykl miesiączkowy dzieli się na trzy fazy:
Trzeba w tym miejscu zauważyć, że nie u każdej kobiety można wyodrębnić fazę niepłodności przedowulacyjnej, gdyż jej długość zależy od osobniczych właściwości kobiety. Okres poowulacyjny jest względnie stały, natomiast czas przed owulacją jest zmienny, przez co rozstrzyga on o długości danego cyklu miesiączkowego.
Przebieg cyklu miesiączkowego.
W fazie folikularnej poziom estrogenu w organizmie kobiety stopniowo wzrasta. Stymuluje to błonę śluzową macicy do rozrostu. Jednocześnie, pod wpływem hormonu folikulotropowego (FSH) w jajnikach zaczynają się rozwijać pęcherzyki zawierające komórki jajowe. Po kilku dniach jeden z pęcherzyków zaczyna dominować i w dalszym etapie rozwoju pęka, uwalniając komórkę jajową. Uwolnienie komórki jajowej z pęcherzyka nazywa się owulacją. Pozostałości po pęcherzyku Graafa przekształcają się w ciałko żółte, odpowiedzialne za produkcję progesteronu. Pod wpływem progesteronu i estrogenów błona śluzowa macicy przygotowuje się do przyjęcia zapłodnionego jajeczka (implantacji), i nadal się rozrasta. Jeśli po kilku dniach od owulacji zapłodnienie nie nastąpi (lub zapłodniona zygota nie zagnieździ się w ścianie macicy) ciałko żółte stopniowo zanika, powodując po kilkunastu (przeciętnie 14) dniach nagły spadek poziomu progesteronu i estrogenu. Spadek poziomu hormonów płciowych jest sygnałem do usunięcia niepotrzebnego nadmiaru błony śluzowej z macicy. Endometrium zaczyna się złuszczać i rozpoczyna się krwawienie miesiączkowe.
Menstruacja.
Krwawienie miesięczne jest pierwszym etapem cyklu miesiączkowego. Jest spowodowane złuszczaniem się nabrzmiałej i rozrośniętej w ostatniej fazie cyklu (fazie lutealnej), błony śluzowej macicy (endometrium). Płyn wydostający się w tym okresie z pochwy składa się w dużej mierze z krwi i tkanki błony śluzowej. W trakcie miesiączki kobieta traci ok. 35 ml krwi (za normalną jest uważana strata do 80 ml krwi).
Miesiączka trwa zwykle od 3 do 5 dni, choć krwawienia trwające od 2 do 7 dni są uważane za normalne. Krew wydalana w trakcie miesiączki nie krzepnie, dzięki dużej zawartości plazminy.
Menstruacji często towarzyszą bolesne skurcze w podbrzuszu, ból pleców i ud. Zazwyczaj występuje też zespół napięcia przedmiesiączkowego, objawiający się zwiększoną drażliwością, huśtawką nastrojów i zwiększoną wrażliwością piersi.
Występowanie regularnych miesiączek jest oznaką tego, że kobieta nie zaszła w ciążę. Nie można jednak z całą pewnością stwierdzić ani wykluczyć ciąży tylko na podstawie obserwacji cyklu miesiączkowego. Miesiączki mogą stawać się nieregularne lub w ogóle ustawać z innych niż ciąża powodów. Istnieją również czynniki mogące wywoływać krwawienie podobne do miesiączki w trakcie trwania ciąży. Niemniej jednak niepojawienie się miesiączki u zdrowej kobiety w wieku reprodukcyjnym jest pierwszą oznaką ciąży.
Faza folikularna.
Faza folikularna, zwana też fazą proliferacyjną, to czas w którym intensywnie narasta, dopiero co złuszczony w menstruacji, nabłonek błony śluzowej macicy. Zwiększony poziom FSH i estrogenów wpływa na jajniki, pobudzając kilka pęcherzyków Graafa do dojrzewania. Pęcherzyki te, obecne w jajniku od urodzenia, konkurują ze sobą, aż jeden z nich zyska pozycję dominującą i tylko ten osiąga dojrzałość. Reszta pobudzonych pęcherzyków przestaje się rozwijać. Następnie dojrzały pęcherzyk pęka i uwalnia komórkę jajową (w fazie owulacji).
Dojrzewający pęcherzyk wydziela coraz większe ilości estradiolu i estrogenu, które pobudzają komórki macicy do proliferacji (namnażania się i wzrostu). Wpływają również na produkcję charakterystycznego śluzu w szyjce macicy. Obserwacja tego śluzu może być przydatna w ustalaniu aktualnie trwającej fazy cyklu miesiączkowego.
Owulacja.
Gdy pęcherzyk Graafa jest prawie dojrzały (między 12. a 16. dniem licząc od końca cyklu), poziom estrogenu jest na tyle wysoki, że wpływając na przysadkę mózgową, wywołuje szybkie uwolnienie dużych ilości LH. Wysoki poziom LH stymuluje niedojrzałą komórkę jajową (oocyt II rzędu) oraz osłabia ściany otaczającego ją pęcherzyka. Również w tym okresie oocyt II rzędu uwalnia się z pęcherzyka. Uwolnienie to jest nazywane owulacją i zachodzi w jajniku. Zaraz po tym, oocyt jest wyłapywany przez jajowód. Tam dojrzewa, przekształcając się w dojrzałą komórkę jajową o średnicy ok. 0,2 mm. Po około jednym dniu przebywania w jajowodzie, jajeczko obumiera, jeśli nie zostało zapłodnione.
Oocyt uwalnia się raz z prawego, raz z lewego jajnika. Zgodnie z obecną wiedzą, jajniki nie są ze sobą w żaden sposób skoordynowane, a mimo to, w czasie jednego cyklu, uwalnia się na ogół tylko jedno jajeczko, z jednego z jajników. Może jednak zdarzyć się, że oba jajniki uwolnią w jednym cyklu komórkę jajową. Jeśli oba jajeczka zostaną zapłodnione, rozwiną się dwa osobne zarodki i urodzą bliźnięta dwujajowe.
U niektórych kobiet, jajeczkowaniu (owulacji) towarzyszy ból owulacyjny. Nagłe zmiany stężenia hormonów w tym czasie, mogą również powodować niewielkie krwawienia z dróg rodnych (krwawienia międzymiesiączkowe).
Jeśli w pobliżu jajeczka, przebywającego w jajowodzie, znajdą się plemniki, może dojść do zapłodnienia, czyli połączenia tych dwóch komórek. Powstaje wtedy zygota i rozpoczyna się embriogeneza.
Faza lutealna.
Resztki pęcherzyka Graafa, pozostałe w jajniku po owulacji, przekształcają się pod wpływem FSH i LH w ciałko żółte. Ciałko żółte pełni funkcję gruczołu dokrewnego i wydziela estrogeny oraz znaczne ilości progesteronu. Progesteron odgrywa kluczową rolę w przygotowaniu endometrium do implantacji zarodka oraz jest niezbędny do utrzymania ciąży. Hormon ten, powoduje również wzrost temperatury ciała, co może być przydatne w ustalaniu aktualnie trwającej fazy cyklu.
Hormony produkowane przez ciałko żółte powodują, na zasadzie ujemnego sprzężenia zwrotnego, spadek wydzielania FSH i LH przez przysadkę mózgową. Jeśli komórka jajowa nie zostanie zapłodniona, obniżanie się poziomu LH powoduje stopniowe zanikanie ciałka żółtego i obniżanie poziomu produkowanych przez nie hormonów (głównie progesteronu). Spadek stężenia progesteronu, ok. 28 dnia cyklu, wywołuje złuszczanie się niepotrzebnej już błony śluzowej, czyli menstruację.
Od owulacji do menstruacji mija przeciętnie 14 dni (za normalny jest uważany czas od 10 do 16 dni). Czas trwania fazy lutealnej (w przeciwieństwie do fazy folikularnej) jest na ogół stały w różnych cyklach tej samej kobiety, nawet jeśli cykle te mają różną długość.
Jeśli komórka jajowa zostanie zapłodniona (cykl koncepcyjny), powstała zygota podejmuje produkcję gonadotropiny kosmówkowej (hCG), która działając podobnie do LH, podtrzymuje życie ciałka żółtego. Poziom progesteronu w takiej sytuacji nie obniża się, a zatem nie dochodzi do krwawienia miesiączkowego i ciąża może być utrzymana.
Gonadotropina kosmówkowa jest wydzielana tylko przez zarodek, w związku z tym jej obecność w organizmie kobiety jest dowodem na zajście w ciążę. Większość testów ciążowych wykrywa obecność właśnie tego hormonu.
Oddziaływanie cyklu na inne układy.
Część kobiet z problemami neurologicznymi doświadcza wzmożenia objawów w mniej więcej tym samym czasie podczas każdego cyklu miesiączkowego. Na przykład spadek poziomu estrogenu może powodować migrenę, zwłaszcza gdy kobieta cierpiąca na migrenę przyjmuje tabletki antykoncepcyjne. Wiele kobiet cierpiących na padaczkę ma większą częstotliwość napadów w rytmie miesiączki. Jest to tak zwana epilepsja miesięczkowa (ang. "catamenial epilepsy").
Poziom estrogenu może wpływać na działanie tarczycy. Świadczy o tym fakt, że w czasie fazy lutealnej (kiedy poziom estrogenu jest niski), prędkość przepływu krwi przez tarczycę jest mniejszy niż w fazie folikularnej (kiedy poziom estrogenu jest wyższy).
Badania wykazały, że prawdopodobieństwo popełnienia samobójstwa zwiększa się o czynnik 1,68 w czasie menstruacji.
Długość cyklu.
Powszechnie uważa się, że średni cykl menstruacyjny trwa 28 dni. Jednakże badania nad 30 000 cyklami u ponad 2300 kobiet pokazały, że w rzeczywistości średnia długość wynosi 29,1 dni z odchyleniem standardowym 7,5 dnia. Długości cyklu kobiet biorących udział w badaniu wahały się od 15 do 45 dni. W innym badaniu przeprowadzonym na mniejszą skalę na grupie 140 kobiet w 2006 roku, średnia długość cyklu wyniosła 28,9 dnia.
Najbardziej zmienna długość cyklu występuje u kobiet poniżej 25 roku życia. Z kolei najbardziej regularne cykle mają kobiety w wieku od 35 do 39 lat. Następnie zmienność ta wzrasta, zwłaszcza u kobiet od 40 do 44 roku życia. Z umiarkowanymi zaburzeniami miesiączkowania mamy do czynienia, kiedy różnica w długości cykli wynosi od 8 do 20 dni, a różnica powyżej 21 dni oznacza bardzo nieregularny cykl.
Przez długi czas uważano, że długość cyklu miesiączkowego jest powiązana z fazami księżyca. W 1979 roku przeprowadzono badanie na 305 kobietach, w którym okazało się, że około jedna trzecia badanych miała księżycowe cykle miesiączkowe tj. wynoszące średnio 29,5 dnia, plus minus 1 dzień. U prawie dwóch trzecich badanych kobiet cykl miesiączkowy rozpoczynał się, kiedy Księżyc był w swoich jasnych fazach. Z kolei inne badanie pokazało, że statystycznie, menstruacje występują o wiele częściej podczas nowiu, niż w jakimkolwiek innym czasie.

</doc>
<doc id="428521" url="https://pl.wikipedia.org/wiki?curid=428521" title="Uniwersytet w Wilnie">
Uniwersytet w Wilnie



</doc>
<doc id="428522" url="https://pl.wikipedia.org/wiki?curid=428522" title="Risorgimento">
Risorgimento



</doc>
<doc id="428523" url="https://pl.wikipedia.org/wiki?curid=428523" title="Ałtajczycy">
Ałtajczycy

Ałtajczycy (ałt. Алтай кижи "Altaj kiži", dosł. „ludzie Ałtaju”; dawniej zwani "Ojrotami") – naród pochodzenia turkijskiego, zamieszkujący głównie góry Ałtaj na terenie rosyjskiej Republiki Ałtaju.
Podział Ałtajczyków.
W literaturze podaje się, iż Ałtajczycy dzielą się na dwie grupy:
Liczebność grupy północnej szacowana była na ok. 20 tys., zaś południowej na 70 tys.
Problemy po spisie powszechnym z 2002.
Przeprowadzony w Rosji w 2002 r. spis statystyczny zmienił dotychczasowe ustalenia. Wbrew dotychczasowej nomenklaturze wyróżnił on zarówno ogólną narodowość ałtajską, którą zadeklarowało osób, jak i odrębne narodowości, zaliczane dotąd zbiorowo jako podgrupy w obrębie Ałtajczyków. I tak np. jako Tubalarzy zadeklarowało się 1565 osób, jako Teleuci – 2650, a jako Telengici – 2399 osób. Takie rozróżnienie w sposób zasadniczy zaciemnia kwestię związaną z istnieniem jednej lub wielu narodowości ałtajskich.
Jakkolwiek bowiem możliwość określenia się jako np. Teleuci lub Telengici powinna była skłonić osoby z tej grupy do zadeklarowania tej właśnie narodowości, uzyskane po spisie powszechnym wyniki (wielokrotnie niższe od szacunkowej dotąd liczby Teleutów lub Telengitów) wskazują, iż większość osób z tych grup zadeklarowała narodowość ałtajską, przyjmując, iż przykładowi Teleuci lub Telengici są jedynie grupą etniczną Ałtajczyków. Jednak część osób uznała, iż bycie przedstawicielem poszczególnej grupy wyklucza bycie Ałtajczykiem, stąd podawało narodowość teleucką.
Prawdopodobnie zatem część spośród każdej z grup Ałtajczyków deklarowała się jako Ałtajczycy, a część podawała narodowość bardziej szczegółową.

</doc>
<doc id="428532" url="https://pl.wikipedia.org/wiki?curid=428532" title="Józef Częścik">
Józef Częścik

Józef Częścik (ur. 19 czerwca 1955 w Makowie Mazowieckim) – wydawca, redaktor, pisarz, autor książek edukacyjnych, właściciel Grupy Wydawniczej Harmonia, w skład której wchodzą trzy podmioty: edukacyjne Wydawnictwo Harmonia, naukowa Harmonia Universalis i ogólnotematyczne wydawnictwo Józef Częścik.
W latach 1974–1979 studiował filologię polską na KUL. W latach osiemdziesiątych pracował w szkole i gdańskim Pałacu Młodzieży. W 1993 roku założył Wydawnictwo Harmonia, którym kieruje do dzisiaj. Debiutował w lubelskiej Kamenie w 1977 roku jako aforysta. Publikował m.in. we wspomnianej „Kamenie", „Tygodniku Powszechnym", „Fikcjach i Faktach", „Literatura Foiro", „Metaforze". Opublikował apokryf "Dobra Nowina według J. C." (1993), baśń "Kruszynka i Kolczasty" (1999). Jest też autorem książek edukacyjnych z zakresu gramatyki, ortografii i interpunkcji. Jest żonaty, ma dwoje dzieci.
Wykaz edukacyjnych publikacji:

</doc>
<doc id="428533" url="https://pl.wikipedia.org/wiki?curid=428533" title="Pierre Pettigrew">
Pierre Pettigrew

Pierre Stewart Pettigrew (ur. 18 kwietnia 1951 w Quebecu) – kanadyjski polityk, minister kilku resortów, w tym spraw zagranicznych, członek Liberalnej Partii Kanady.
Studiował stosunki międzynarodowe na Université du Québec à Trois-Rivières (uzyskał dyplom bakałarza w 1972) i na Oxfordzie (dyplom magistra w 1976). Do szerszej polityki wszedł w 1996, kiedy premier Jean Chrétien zdecydował się poszerzyć swój gabinet o przedstawicieli Quebecu. Pettigrew został ministrem ds. Frankofonii i ministrem współpracy międzynarodowej, do rządu wszedł także Stéphane Dion.
W marcu 1996 został wybrany do parlamentu w wyborach uzupełniających, obejmując mandat zwolniony przez André Ouelleta (który stanął na czele Poczty Kanadyjskiej). Z powodzeniem ubiegał się o reelekcję w 1997, 2000 i 2004. W 1996 przeszedł na stanowisko ministra zasobów ludzkich, a w 1999 ministra handlu międzynarodowego. Po utworzeniu rządu Paula Martina w grudniu 2003 objął tekę kontaktów międzyrządowych oraz tekę zdrowia. W wyniku rekonstrukcji gabinetu po wyborach parlamentarnych latem 2004 przeszedł na stanowisko ministra spraw zagranicznych, zastępując Billa Grahama.
W 2005 był wymieniany jako potencjalny kandydat na sekretarza generalnego Organizacji Państw Amerykańskich, ale ostatecznie Kanada poparła kandydaturę Luisa Derbeza z Meksyku. W styczniu 2006 Pettigrew przegrał walkę o kolejną kadencję w parlamencie, a w wyniku porażki liberałów stracił także stanowisko ministerialne (nowym szefem resortu spraw zagranicznych został Peter MacKay). Pomimo tych porażek wymieniany jest w gronie kandydatów do pozycji lidera Liberalnej Partii Kanady lub lokalnej Liberalnej Partii Quebecu.
Nosi tytuł członka Tajnej Rady Królowej ds. Kanady.

</doc>
<doc id="428535" url="https://pl.wikipedia.org/wiki?curid=428535" title="Ciąg superrosnący">
Ciąg superrosnący

Ciąg superrosnący – ciąg formula_1 którego każdy wyraz jest większy od sumy wcześniejszych wyrazów ciągu:
Przykładem takiego ciągu jest ciąg potęg dwójki: formula_3
Ciągi superrosnące mają zastosowanie w kryptografii, w szczególności w algorytmie Merkle-Hellmana bazującym na problemie plecakowym.

</doc>
<doc id="428536" url="https://pl.wikipedia.org/wiki?curid=428536" title="Ulrich Plenzdorf">
Ulrich Plenzdorf

Ulrich Plenzdorf (ur. 26 października 1934 w Berlinie, zm. 9 sierpnia 2007 tamże) – niemiecki pisarz, autor scenariuszy i dramaturg. Jego twórczość jest uważana za połączenie poezji i sarkazmu.
Absolwent szkoły filmowej w Babelsbergu. W 1972 wystawiono jego dramat pt „Nowe cierpienia młodego Wertera”. Rok później napisał opowiadanie o tym samym tytule, które jest największym jego dziełem literackim.
Miał krytyczny stosunek do NRD. Ukazał to na przykładzie Edgara Wibeau, ukazując antagonizm między jednostką a społeczeństwem i problem nieszczęśliwej miłości. W 1973 został laureatem Nagrody Heinricha Manna.

</doc>
<doc id="428538" url="https://pl.wikipedia.org/wiki?curid=428538" title="Splot ramienny">
Splot ramienny

Splot ramienny () – twór powstały z gałązek przednich (brzusznych) nerwów rdzeniowych biegnących od rdzenia kręgowego, najczęściej jego korzenie mają swój początek w neuromerach od C5 do Th1, jednak możliwe są odmiany anatomiczne przesunięte o jeden neuromer w dół bądź w górę (czyli C4-C8, lub C6-Th2). Przebiega przez trójkąt boczny szyi (dokładniej trójkąt łopatkowo-obojczykowy), jamę pachową do ramienia.
Pnie i pęczki splotu ramiennego.
Korzenie nerwów rdzeniowych tworzą trzy pnie:
Pnie dzielą się na część przednią i tylną, które to tworzą pęczki:
Podział splotu ramiennego.
Splot ramienny dzieli się na:
Gałęzie krótkie splotu ramiennego.
Część nadobojczykowa:
Część podobojczykowa:
Gałęzie długie splotu ramiennego.
Wyróżniamy:
Ogólne unerwienie.
Obszary unerwienia:
Porażenie.
Bardzo rzadko zdarza się, by porażeniu uległ cały splot, ale jeśli już się to wydarzy, jego obszar obejmie całą kończynę górną (niemożność wykonywania czynnych ruchów, zanik mięśni, brak czucia).
Wyróżnia się porażenia części nadobojczykowej - zespół Erba-Duchenne'a (zespół górny), zespół środkowy, Niedowład Klumpke (zespół dolny) i podobojczykowej.

</doc>
<doc id="428540" url="https://pl.wikipedia.org/wiki?curid=428540" title="Harry Potter i więzień Azkabanu (film)">
Harry Potter i więzień Azkabanu (film)

Harry Potter i więzień Azkabanu (ang. "Harry Potter and the Prisoner of Azkaban") – film fantasy, na podstawie książki Joanne K. Rowling pod tym samym tytułem.
Okres zdjęciowy: 24 lutego – październik 2003.
Serwis Rotten Tomatoes przyznał mu wynik 90%.
Fabuła.
Z pilnie strzeżonego więzienia dla czarodziejów, Azkabanu, ucieka niebezpieczny przestępca – Syriusz Black, ojciec chrzestny Harry’ego podejrzany o zamordowanie Petera Pettigrew oraz dwunastu mugoli. W trzeciej części przygód niezwykłego czarodzieja poznajemy nowego nauczyciela Obrony Przed Czarną Magią, oglądamy Hagrida w nowej roli oraz dowiadujemy się więcej o przeszłości profesora Snape’a. Wyprawiamy się także wraz z trzecioklasistami do obfitującego w atrakcje Hogsmeade, jedynej wioski w Anglii zamieszkanej wyłącznie przez czarodziejów. Po piętach uczniów depczą mrożący krew w żyłach dementorzy.
Nagrody.
Film otrzymał 2 nominacje do Oscara, w kategoriach Najlepsza Muzyka i Najlepsze Efekty Specjalne.

</doc>
<doc id="428542" url="https://pl.wikipedia.org/wiki?curid=428542" title="Puszka różnicowa">
Puszka różnicowa



</doc>
<doc id="428548" url="https://pl.wikipedia.org/wiki?curid=428548" title="Międzynarodowe Biennale Plakatu">
Międzynarodowe Biennale Plakatu

Międzynarodowe Biennale Plakatu – cykliczna impreza artystyczna powołana do życia z inicjatywy polskich artystów grafików w 1966 roku, pierwsze biennale na świecie poświęcone sztuce plakatu. Odbywa się co dwa lata w Muzeum Plakatu w Wilanowie.
Warszawski konkurs towarzyszący wystawie zdobył uznanie w oczach grafików i krytyków całego świata. Objęty jest stałym patronatem Międzynarodowej Rady Stowarzyszeń Grafików Projektantów Icograda. Najsłynniejszymi laureatami tego konkursu są m.in.: Andy Warhol, Hiroshi Tanaka, Kazamusa Nagai, Hans Hillmann, Pierre Bernard, Shigeo Fukuda, Ikko Tanaka, Uwe Loesch, Milton Glaser, Paul Davis, Andre Francois, Mitsuo Katsui, Andriej Loglin, Aleksander Faldin, Henryk Tomaszewski, Jan Lenica, Roman Cieślewicz, Jan Młodożeniec, Waldemar Świerzy, Franciszek Starowieyski, Wiesław Rosocha, Jan Sawka.
Nagrody przyznawane są w kilku kategoriach: plakat ideowy, plakat promujący kulturę, plakat reklamowy, debiuty. Ponadto przyznawane są wyróżnienia honorowe, nagroda specjalna, nagroda honorowa im. Józefa Mroszczaka przyznawana przez rektora ASP w Warszawie i inne.

</doc>
<doc id="428552" url="https://pl.wikipedia.org/wiki?curid=428552" title="Puszka membranowa">
Puszka membranowa

Puszka membranowa to ciśnieniowy element pomiarowy. Puszka membranowa zbudowana jest z dwóch membran połączonych obrzeżem. Jedna z membran przymocowana jest sztywno do obudowy przyrządu (w niektórych przyrządach położenie tej membrany można regulować). Druga membrana, połączona jest z mechanizmem wskazującym, może swobodnie wyginać się pod wpływem różnicy ciśnień między wnętrzem puszki a otoczeniem. 
Rodzaje puszek membranowych to: 

</doc>
<doc id="428556" url="https://pl.wikipedia.org/wiki?curid=428556" title="Nowa era Jedi">
Nowa era Jedi

Nowa era Jedi (ang. "New Jedi Order") - seria książek z cyklu "Gwiezdne wojny", należąca do "Expanded Universe" (książek i komiksów wykraczających poza ramy oryginalnych filmów George'a Lucasa). Nazwa ta funkcjonuje także jako określenie pewnego okresu w historii wszechświata "Gwiezdnych wojen".
Seria "Nowa era Jedi" składa się z 19 książek. Akcja serii rozpoczyna się 25 lat po wydarzeniach z "", a kończy 30 ANH. Cykl opowiada o inwazji wojowniczych istot z innej galaktyki, Yuuzhan Vongów, na Nową Republikę, Imperium i większość zamieszkanych przez inteligentne istoty planet i światów. Cykl rozpoczyna książka R.A. Salvatore'a, "Wektor Pierwszy" ("Vector Prime"), a kończy "Jednocząca Moc" ("The Unifying Force") autorstwa Jamesa Luceno.
Spis książek.
Początkowo książek w tej serii miało być ponad 30.
NEJ w Polsce.
W Polsce ukazały się już wszystkie powyższe pozycje.
Przyjęcie przez fanów.
Znacząca część fanów "Gwiezdnych wojen" przyjęła tę serię dość chłodno. Główne wysuwane zarzuty to:

</doc>
<doc id="428557" url="https://pl.wikipedia.org/wiki?curid=428557" title="Puszka aneroidowa">
Puszka aneroidowa



</doc>
<doc id="428558" url="https://pl.wikipedia.org/wiki?curid=428558" title="Funkcja aproksymująca">
Funkcja aproksymująca

Funkcja aproksymująca – funkcja formula_1 która aproksymuje, tj. przybliża funkcję (nieznaną jawnie) formula_2
Najczęściej stosowana jest funkcja wielomianowa:
gdzie formula_4 jest wielomianem ortogonalnym stopnia formula_5 a współczynniki formula_6 są tak dobrane, by minimalizować wyrażenie: formula_7 będące normą.

</doc>
<doc id="428569" url="https://pl.wikipedia.org/wiki?curid=428569" title="Transporter (film)">
Transporter (film)

Transporter (ang. "The Transporter") – film koprodukcji francusko-amerykańskiej z roku 2002, wyreżyserowany przez Coreya Yuena.
Fabuła.
Film opowiada o byłym komandosie, Franku Martinie (Jason Statham), który nielegalnie przewozi różne towary lub ludzi z miejsca A do miejsca B. Nie docieka, kim są nadawcy lub odbiorcy zlecenia. Nie interesuje go również, co przewozi. Poza świetną umiejętnością sztuki walki jest doskonałym kierowcą, co sprawia, że jest idealną osobą do tego typu pracy, dlatego za wykonywane zlecenia zostaje dobrze wynagradzany. Zleceniodawcami są jednak przestępcy.
Najnowsze zadanie wydaje się nie różnić od poprzednich. "Transportera" wynajmuje biznesmen i gangster zarazem, zwany "Wall Street", który proponuje mu przewiezienie paczki, na co Frank się zgadza. W trakcie wykonywania zadania odkrywa, że paczka się rusza. Łamie swoje zasady i otwiera ją. "Zawartością" okazuje się być Lai – córka szefa chińskiej mafii, Pana Kwai. Martin wplątuje się w intrygę przemytniczą na skalę międzynarodową.
Produkcja.
Film kręcony był w Cannes, Cassis, Èze, Marsylii, Nicei, Paryżu, Aix-en-Provence, Saint-Tropez i Villefranche-sur-Mer (Francja).

</doc>
<doc id="428572" url="https://pl.wikipedia.org/wiki?curid=428572" title="Brendan Nelson">
Brendan Nelson

Brendan John Nelson (ur. 19 sierpnia 1958 w Melbourne) – polityk australijski, deputowany i były minister z ramienia Partii Liberalnej, lekarz.
Życiorys.
Ukończył studia medyczne na Flinders University w Adelaide, pracował jako lekarz w Hobart na Tasmanii. W latach 1990-1992 kierował Australijskim Stowarzyszeniem Medycznym w stanie Tasmania, w latach 1991-1993 był wiceprzewodniczącym, a 1993-1995 przewodniczącym władz ogólnokrajowych tej organizacji. Znany z ambicji politycznych, początkowo należał do Partii Pracy, a praktykę medyczną prowadził wspólnie z Davidem Creanem (przyszłym członkiem stanowego rządu Tasmanii z ramienia Partii Pracy i bratem Simona Creana, federalnego lidera Partii Pracy). W 1994 przeszedł do Partii Liberalnej.
W marcu 1996 został po raz pierwszy wybrany do parlamentu z okręgu wyborczego Bradfield (Nowa Południowa Walia). W 2001 objął funkcję parlamentarnego sekretarza ministra obrony, a po wyborach parlamentarnych w t.r. wszedł do rządu Johna Howarda jako szef resortu edukacji, nauki i wychowania. Prowadził na tym stanowisku politykę zwiększania kontroli rządu nad władzami uczelni państwowych oraz wspierał finansowanie niepaństwowych instytucji edukacyjnych.
W styczniu 2006 został ministrem obrony, zastępując Roberta Hilla. Po przegranych przez Liberałów wyborach w 2007 został wybrany na przewodniczącego Partii Liberalnej i został szefem opozycji (gabinetu cieni). 16 września 2008 na stanowisku lidera Partii Liberalnej zastąpił go Malcolm Turnbull.

</doc>
<doc id="428573" url="https://pl.wikipedia.org/wiki?curid=428573" title="Spermatofor">
Spermatofor

Spermatofor, plemniomieszek – wytwarzany przez samca u niektórych gatunków zwierząt pakiet plemników otoczonych osłonką, który przekazywany jest samicy podczas godów. Spermatofory wytwarzane są przez pierścienice (pijawki) mięczaki, stawonogi (owady, skorupiaki, pareczniki), płazy, niektóre ryby.
Przykłady.
Skorpiony podczas godów wykonują charakterystyczny taniec godowy, w czasie którego samiec składa spermatofor na ziemi i oddala się. Samica podejmuje go i sama doprowadza do zapłodnienia jaj.
U będących obojnakami ślimaków podczas kopulacji następuje oprócz przekazania spermatoforów nie do końca wyjaśnione zjawisko. Mianowicie ślimak przekazujący spermatofor, wbija swojemu partnerowi pod skórę wapienny szpikulec, tzw. strzałkę miłości. Strzałka miłości się łamie i pozostaje w ciele ślimaka.
U wielu gatunków owadów i pajęczaków kopulacja i przekazywanie spermatoforów wiąże się z bardzo dużym ryzykiem dla samca, który może być przez, większą zazwyczaj, samicę zjedzony zaraz po kopulacji (pająki) lub nawet w trakcie (modliszka).
U głowonogów podczas kopulacji samiec oplątuje samicę swoimi ramionami i wsuwa do jej jamy płaszczowej dodatkowe ramię, tzw. hektokotylus. Za pomocą tego ramienia przekazuje samicy spermatofor. U niektórych gatunków ośmiornic hektokotylus odrywa się od ciała samca i wraz ze spermatoforem samodzielnie wnika do jamy płaszczowej samicy.
Samce ryb z występującej w strefie tropikalnej Ameryki podrodziny Glandulocaudinae (kąsaczowate) podwieszają spermatofor do jajowodu samic. Zaplemnienie następuje w warunkach suszy i spowodowanego nią zagęszczenia ryb w wysychających zbiornikach, co zmniejsza szanse przetrwania młodych. Zapłodnienie jaj podczas składania ikry następuje już bez udziału samca, w bardziej sprzyjających warunkach środowiska. 
U płazów plemniki w spermatoforze sklejone są galaretowatą substancją, wydzielaną przez gruczoły kloaki. Są one stosunkowo duże, widoczne gołym okiem i mają często charakterystyczny dla danego gatunku kształt. U traszek samiec wydziela całą serię spermatoforów w ciągu całego okresu godowego. Spermatofory płazów są składane bezpośrednio do kloaki samicy, lub przyklejane do roślin, kamieni lub innych przedmiotów (u większości gatunków w wodzie, u niektórych gatunków na lądzie). Odbywa się to podczas godów, w czasie których samiec wykonuje szereg charakterystycznych czynności, tzw. taniec godowy. Przyklejone spermatofory są następnie podejmowane przez samicę zwykle przypadkowo, podczas jej ocierania się o przedmioty i rośliny. Przyklejają się one do warg kloakalnych samicy, a następnie zostają wessane do środka. Ale nawet wtedy, gdy nie trafią bezpośrednio na wargi kloakalne samicy, lecz przykleją się obok nich, także zostają wessane do kloaki. Występuje tu zjawisko chemotaksji. Po wniknięciu do kloaki galaretowata substancja spermatoforów rozpuszcza się, a plemniki dostają się do zbiornika nasiennego samicy. Przebywają w nim aż do czasu dojrzewania jaj, wówczas następuje zapłodnienie. Tak więc u płazów następuje zapłodnienie wewnętrzne, mimo że samce płazów nie posiadają narządów kopulacyjnych.

</doc>
<doc id="428574" url="https://pl.wikipedia.org/wiki?curid=428574" title="Airline Tycoon First Class">
Airline Tycoon First Class



</doc>
<doc id="428575" url="https://pl.wikipedia.org/wiki?curid=428575" title="Powstanie Warszawskie (album)">
Powstanie Warszawskie (album)

Powstanie Warszawskie – album nagrany przez zespół muzyczny Lao Che i wydany 21 marca 2005. Produkcją i realizacją zajął się Filip Różański, a masteringiem – Bogdan Żywek.
13 października 2010 album uzyskał status złotej płyty w Polsce.
Podczas uroczystych obchodów 68. rocznicy wybuchu powstania warszawskiego (2012), prezydent RP Bronisław Komorowski odznaczył wszystkich muzyków zespołu, którzy brali udział w nagrywaniu albumu, Srebrnymi Krzyżami Zasługi. Odznaczenia zostały przyznane za „zasługi na rzecz popularyzacji i upamiętniania powstania warszawskiego”.
Koncepcja albumu.
Płyta ma charakter z jednej strony słuchowiska, z drugiej: albumu koncepcyjnego. Składa się na nią 10 utworów, które w sferze muzyczno-tekstowej są chronologicznie przyporządkowane historycznym epizodom powstania warszawskiego:
Teksty.
Autorem tekstów jest wokalista zespołu – Hubert „Spięty” Dobaczewski. Warstwa tekstowa ma charakter kompilacyjny – obok autorskich wersów „Spiętego” składają się na nią cytaty i parafrazy z innych źródeł i dzieł artystycznych, m.in.:
Odbiór.
Przeważająca część krytyki (m.in. Onet.pl, rockmetal.pl) doceniła zarówno stronę muzyczną, jak i tekstową wydawnictwa, a także jego oryginalność.
Michał Kirmuć na łamach „Teraz Rocka” ocenił płytę jako „wyjątkowo oryginalną, frapującą i (…) mówiącą w niebanalny sposób o ważnym rozdziale rodzimej historii”.
Marek Włodarski w emfatycznej recenzji na łamach „Lampy” przyznawał, że płyta wprawia go w „szczenięcy zachwyt, w żołnierski trans, w bogoojczyźniane uniesienie”. Pisał: „Człowiekowi serce roście, człowiekowi szajba odbija i z flagą na barykady i z karabinem biec by się chciało do kolegów i koleżanek sprzed lat sześćdziesięciu”. Zwracał uwagę na budowę utworów: „erudycyjną, błyskotliwie zaczepną, jednak nie przytłaczającą quasi-intelektualizmem”. Z uznaniem wyrażał się o intertekstualności tekstowej i muzycznej albumu.
„Gazeta Wyborcza”, podsumowując rok 2005 w polskiej muzyce, uznała album za „wydarzenie numer 1”. Robert Sankowski uzasadniał tę ocenę: „Zespół (…) uniknął banału, ale jednocześnie nie wpadł też w pułapkę patosu. Przełożył dramat 63 dni warszawskiego powstania na język muzyki rockowej zrozumiały dla współczesnego odbiorcy. Tym samym udowodnił, że takie tematy mogą być zarówno inspirujące dla popkulturowych twórców, jak i interesujące dla odbiorców ich twórczości”. Krzysztof Varga na łamach „Dużego Formatu” (cykliczny dodatek do „GW”) pisał: „To jest bez wątpienia pierwsza piątka polskich płyt rockowych ostatniego dwudziestolecia, może nawet pierwsza piątka, jeśli liczyć od czasów płyty numer jeden w historii polskiego rocka, a więc «czarnego» albumu Brygady Kryzys”.
Jacek Świąder podkreśla udane odwołanie do silnych emocji: „Ciary uspra­wie­dli­wione, z tra­dy­cji (…) czer­pano świa­do­mie a skutecznie”. Dziennikarz twierdzi, że płyta jako „całość, koncept album – stanowi najbardziej udane przedsięwzięcie tego typu po ’89 roku w polskiej muzyce”.
Robert Leszczyński umieścił "Powstanie Warszawskie" w zestawieniu „50 płyt, które wstrząsnęły Polską w XXI wieku” (tygodnik „Wprost”, 2010). Znaczenie albumu wyjaśnił następująco: „Nawet w najczarniejszą noc stanu wojennego rockmani stronili od tematów patriotycznych, odstępując je młodzieży oazowej i wszechpolskiej. A tu proszę – narodowa świętość bezceremonialnie odebrana kombatantom i zrobiona na punkowo. Arcydzieło!”.
Z tonem większości komentarzy prasowych kontrastowała ocena serwisu Porcys. Jego recenzent uznał, że album „nie dźwiga ciężaru gatunkowego podjętej tematyki”, a w sferze muzycznej „jawi się jako niestrawne łomotanie bez inwencji”.
Koncerty.
Od ukazania się płyty w 2005 roku zespół wykonuje całość materiału okazjonalnie. 19 czerwca 2005 roku zespół po raz pierwszy zagrał koncert monograficzny „Powstanie Warszawskie” w Parku Wolności w Warszawie przy Muzeum Powstania Warszawskiego. Drugi tego typu koncert odbył się w warszawskim klubie Proxima 19 marca 2006 roku. Trzeci 2 lipca 2012 w Jarocinie. Kolejny lipca 2013 „Powstanie Warszawskie” zostało przedstawione jako spektakl (tzw. mapping) w warszawskim Parku Wolności. Koncert inaugurował 69 rocznicę Powstania. Kolejny koncert odbył się 1 sierpnia 2015 we Wrocławiu z okazji 71 rocznicy Powstania. 
„Przez pierwsze trzy lata graliśmy płytę z pełnym zaangażowaniem, potem odchodziliśmy od tego, coraz częściej z powodu wywoływanych dyskusji. Czułem zmęczenie. Zamknęliśmy ten etap. Nie chcieliśmy w to brnąć i uczestniczyć w tym.”

</doc>
<doc id="428576" url="https://pl.wikipedia.org/wiki?curid=428576" title="Banknoty polskie z 1941">
Banknoty polskie z 1941



</doc>
<doc id="428579" url="https://pl.wikipedia.org/wiki?curid=428579" title="Filipka (dolina)">
Filipka (dolina)

Filipka – jedna z najmniej znanych turystom dolin Tatr Polskich, wcinająca się w zbocza Gęsiej Szyi i schodząca w kierunku północnym w okolicach Zazadniej. Dolina ma dwa odgałęzienia:
Filipkę otaczają Gęsia Szyja i należące do jej masywu szczyty: Suchy Wierch Waksmundzki, Ostry Wierch, Zadnia Kopa Sołtysia (najbardziej na południe wysunięta z Kop Sołtysich) i Filipczański Wierch.
Są to obszary o dużej wartości przyrodniczej. Na 80-metrowej wysokości Filipczańskiej Skałce rosną limby, a na dolomitowym urwisku Skałka w 1954 r. odkryto gniazdo bardzo rzadkiego drozda skalnego. W 1844 r. Ludwik Zejszner podziwiał tutaj wiekowe buki i jawory "„o chorobliwym wyglądzie”". W świetlistych miejscach w lesie rośnie lilia złotogłów. Tereny doliny są także ostoją dzięcioła czarnego, myszołowa, jelenia, wędrują tędy niedźwiedzie. Na zboczach Filipczańskiego Wierchu znajdują się formy skałkowe oraz siedem niewielkich, nieudostępnionych turystom, jaskiń, min. Szczelina za Paśnikiem, Grota Filipczańska nad Mostkiem, Jaskinia Filipczańska Niżnia i Grota Filipczańska Wyżnia. Górną część doliny Filipki obejmowała dawniej Hala Filipka wraz z położoną na wysokości ok. 1090 m n.p.m. Filipczańską Polaną. Od nazwy hali pochodzi nazwa doliny.

</doc>
<doc id="428592" url="https://pl.wikipedia.org/wiki?curid=428592" title="Aachen">
Aachen

Niemcy:
Osoby:
Zobacz też:

</doc>
<doc id="428596" url="https://pl.wikipedia.org/wiki?curid=428596" title="Chad Hedrick">
Chad Hedrick

Chad Paul Hedrick (ur. 17 kwietnia 1977 w Spring) – amerykański łyżwiarz szybki, wielokrotny medalista olimpijski i mistrzostw świata oraz dwukrotny zdobywca Pucharu Świata.
Kariera.
Jest wielokrotnym mistrzem i rekordzistą świata w jeździe na rolkach. Pierwszy tytuł mistrzowski zdobył w wieku 17 lat w 1994. Przyczynił się do rozwoju tego sportu wprowadzając innowacje techniczne. Po osiągnięciu pięćdziesiątego tytułu mistrza świata, zainspirowany przykładem mistrza olimpijskiego w panczenach Dereka Parry, w 2002 rozpoczął treningi łyżwiarskie.
Już w 2004 zdobył w Hamar tytuł wielobojowego mistrza świata, ustanawiając jednocześnie rekord świata (150,478 punktów do wieloboju). W tym samym roku sięgnął po złoto na 5000 m podczas mistrzostw świata na dystansach w Seulu. Za te osiągnięcia w 2004 został uhonorowany nagrodą Oscara Mathisena. W 2005 w Inzell obronił mistrzostwo świata na 5000 m, a w wielobojowych mistrzostwach świata w Moskwie zajął 2. miejsce, przegrywając jedynie z kolegą z reprezentacji, Shanim Davisem. Ustanowił kilka rekordów świata – w Salt Lake City w grudniu 2005 uzyskał czas 12:55,11 na dystansie 10000 m, w tym samym mieście w listopadzie 2005 uzyskał 1:42,78 na 1500 m.
Na igrzyskach olimpijskich w Turynie w lutym 2006 zdobył złoty medal na 5000 m, uzyskując czas 6:14,68. Podczas tych samych igrzysk zdobył srebrny medal na 10000 m i brązowy na 1500 m.
Cztery lata później w Vancouver zdobył dwa kolejne medale olimpijskie: brązowy w wyścigu na 1000 m oraz srebrny w biegu drużynowym.

</doc>
<doc id="428603" url="https://pl.wikipedia.org/wiki?curid=428603" title="Dendrochronologia">
Dendrochronologia

Dendrochronologia – gałąź dendrologii, naukowa metoda datowania zjawisk przyrodniczych, zabytków i znalezisk archeologicznych zawierających drewno. Polega na analizie wzoru przyrostów rocznych (słojów) drzew i pozwala określić wiek z próbek drewna z dokładnością przynajmniej do roku, a czasem nawet co do sezonu. Metoda została opracowana w latach 20. XX wieku przez amerykańskiego astronoma A.E. Douglassa, założyciela Laboratory of Tree-Ring Research na Uniwersytecie Stanu Arizona w Tucson.
W zależności od specyfiki warunków klimatycznych kolejnych lat, przyrosty roczne tworzą sekwencje o zróżnicowanych grubościach. W latach o sprzyjających dla danego gatunku warunkach środowiskowych przyrosty są szersze, a w latach niesprzyjających węższe. Zebrane z wielu lat i wielu drzew próbki z danego regionu wykazują wspólny schemat układu słojów. Poprzez zestawianie ze sobą kolejnych, coraz starszych próbek, tworzone są skale dendrochronologiczne dla poszczególnych gatunków drzew i regionów geograficznych. Punktem wyjścia są drzewa nadal rosnące, z których pobiera się próbki (szczególne znaczenie mają drzewa długowieczne, takie jak sekwoja i sosna długowieczna w Ameryce oraz dąb w Europie), następnie belki konstrukcyjne z budynków o znanej dacie wzniesienia, np. z kościołów średniowiecznych, itd., aż do próbek drewna archeologicznego. Dendrochronolodzy opracowali ciągłe skale dendrochronologiczne sięgające blisko 10,5 tys. lat wstecz (dęby z południowych Niemiec). Długość skali dla danego regionu wyznacza maksymalny okres datowania dendrochronolgicznego.
Wiek znalezisk ustala się przez porównywanie układu słojów (pierścieni przyrostów rocznych) badanej próbki do skali dendrochronologicznej. Dla epoki średniowiecza i epok wcześniejszych dendrochronologia jest aktualnie – na obszarach, dla których utworzono skale dendrochronologiczne – najprecyzyjniejszą metodą datowania. Dzięki nowym datowaniom dendrochronologicznym wczesnopiastowskich grodów w Wielkopolsce możliwe było precyzyjne przedstawienie mechanizmu powstawania państwa polskiego.
Zależnością budowy słojów rocznych od zmian klimatycznych i meteorologicznych występujących w latach ubiegłych zajmuje się dendroklimatologia.
Dendrochronologia jest jedną z najdokładniejszych metod określania wieku bezwzględnego drewna. Umożliwia ona określenie roku kalendarzowego ścięcia drewna, a czasami nawet sezonu, a tym samym pozwala wyznaczyć graniczną datę powstania budowli (jej elementów wykonanych z drewna) i jest powszechnie stosowana w archeologii.

</doc>
<doc id="428604" url="https://pl.wikipedia.org/wiki?curid=428604" title="Airline Tycoon (seria)">
Airline Tycoon (seria)

Airline Tycoon – seria ekonomicznych gier komputerowych niemieckiej firmy Spellbound Entertainment polegająca na zarządzaniu linią lotniczą. Gry z serii cechuje kolorowa grafika, duża dawka humoru oraz stosunkowo mały nacisk na dbałość o finanse czy statystykę.
Seria składa się z dwóch gier: "Airline Tycoon (1998)" oraz "Airline Tycoon 2 (2011)".
Ponadto pierwsza część otrzymała trzy samodzielne dodatki: "Airline Tycoon First Class (2001)", "Airline Tycoon Evolution (2002)" i "Airline Tycoon Deluxe (2003)".
Rozgrywka.
Celem gracza jest stworzenie, a następnie zarządzanie linią lotniczą. Osiągamy to zatrudniając personel, kupując nowe lub używane samoloty, ustalając trasy lotu oraz realizując zlecenia biur podróży. Gracz wciela się w jednego z czterech konkurujących ze sobą właścicieli linii lotniczych. Poza standardowymi metodami konkurowania zostały również oddane nielegalne sposoby zwalczania konkurencji, takie jak na przykład przebijanie opon w samolotach innych linii lotniczych. W każdej części gracz otrzymuje szereg misji do wykonania, ponadto w dodatku "Airline Tycoon First Class" i kolejnych wydaniach serii jest możliwość rozgrywki wieloosobowej.
Gry z serii.
Airline Tycoon.
Jest to pierwsza gra z serii, pozwala na zagranie w kampanii dla pojedynczego gracza składająca się z dziewięciu różnorodnych misji. Przykładowym celem misji to przewiezienie odpowiedniej liczby osób lub budowa promu kosmicznego. Gra została wydana w pełnej polskiej wersji językowej.
Grafika w grze jest dwuwymiarowa, stylizowana na komiks, kwestie mówione wypowiadane są przez aktorów. Nie ma możliwości ustawienia innej niż standardowa rozdzielczość (640x480).
Airline Tycoon First Class.
Jest to pierwszy dodatek do "Airline Tycoon". Największą różnicą względem poprzednika jest dodanie trybu wieloosobowego. Ponadto rozszerzenie dodaje 10 nowych misji oraz możliwość transportu towarów.
"Airline Tycoon First Class" posiada również misje z wersji podstawowej gry, więc nie wymaga jej do poprawnego działania.
Airline Tycoon Evolution.
Drugi dodatek wydany w roku 2002. Dodaje on do kampanii dziesięć nowych misji. Rozszerzenie wprowadza dodatkowo możliwość projektowania własnych samolotów oraz zabezpieczanie floty przed próbami sabotażu. Gra została wydana w pełnej polskiej wersji językowej.
"Airline Tycoon Evolution" podobnie jak poprzedni dodatek nie wymaga podstawowej wersji gry.
Airline Tycoon Deluxe.
Ostatni dodatek do pierwszej części gry. Jest to jedyna gra z serii, która została wydana na inną platformę niż Microsoft Windows, jednocześnie nie wprowadzając żadnych większych zmian do serii – główną różnicą jest dodanie dwudziestu nowych lotnisk.
Airline Tycoon 2.
Gra wprowadza serię w grafikę trójwymiarową oraz dwóch pomocników o przeciwnych poglądach, których głównym zadaniem jest podsuwanie graczowi skrajnie różnych rozwiązań i metod działania.
Gra została wydana w pełnej polskiej wersji językowej.

</doc>
<doc id="428605" url="https://pl.wikipedia.org/wiki?curid=428605" title="Cottbus">
Cottbus

Niemcy:
Inne:

</doc>
<doc id="428608" url="https://pl.wikipedia.org/wiki?curid=428608" title="Joseph Banks">
Joseph Banks

 Joseph Banks, (ur. 13 lutego 1743, zm. 19 czerwca 1820) – brytyjski przyrodnik, członek (od 1766) i prezes (1778–1820) Royal Society.
Uczestniczył jako botanik w pierwszej wyprawie Jamesa Cooka w latach 1768–1771. Około 75 gatunków nosi nazwy pochodzące od nazwiska Banksa oraz rodzaj banksja ("Banksia"). Przypisuje mu się wprowadzenie na zachodzie eukaliptusa, akacji, mimozy.

</doc>
<doc id="428612" url="https://pl.wikipedia.org/wiki?curid=428612" title="Tadeusz Breza">
Tadeusz Breza

Tadeusz Breza (ur. 31 grudnia 1905 w Szekeryncach pod Ostrogiem na Wołyniu, zm. 19 maja 1970 w Warszawie) – powieściopisarz i eseista, a także dyplomata w służbie II Rzeczypospolitej Polskiej oraz Polskiej Rzeczypospolitej Ludowej.
Życiorys.
Pochodził z rodziny ziemiańskiej, był siostrzeńcem Marii Jehanne Wielopolskiej. Maturę zdał w 1926, po ukończeniu I Liceum Ogólnokształcącego im. Karola Marcinkowskiego w Poznaniu, gdzie przebywał u krewnych. Tam rozpoczął studia prawnicze na Uniwersytecie Poznańskim. Potem wstąpił do zakonu benedyktynów w belgijskim miasteczku Lophen. Po powrocie do kraju rozpoczął studia filozoficzne na Uniwersytecie Warszawskim (słuchał wykładów m.in. W. Tatarkiewicza i T. Kotarbińskiego), które z kolei ukończył w Londynie.
W latach 1929–1932 przebywał w Anglii, pełniąc funkcję sekretarza prasowego i attaché ambasady polskiej (dzięki czemu miał sposobność wiele podróżować po Europie). W latach 1933–1937 pracował w warszawskim „Kurierze Porannym”. W latach 1937–1939 kierował „Młodym Teatrem” założonym przez Tadeusza Boya-Żeleńskiego.
W czasie II wojny światowej działał w ruchu oporu.
Po wojnie współpracował z prasą literacką, najpierw w Krakowie, później w Warszawie (w latach 1946–1948 jako recenzent działu teatralnego pisma „Odrodzenie”). W późniejszych latach był radcą kulturalnym ambasady polskiej w Rzymie (1955–1959), a następnie w Paryżu (1961–1965).
W 1955 odznaczony Orderem Sztandaru Pracy II klasy.
Był bratem architekta Achillesa Brezy i Heleny Wierzbickiej.
Został pochowany na Cmentarzu Wojskowym na Powązkach (kwatera 32A-2-7).
Twórczość.
Debiutował w 1925 utworem poetyckim w konkursie młodych talentów. W początkach twórczości pozostawał pod wpływem modnej wówczas prozy psychologicznej, debiutując powieścią "Adam Grywałd".
Po wojnie tworzył już w nurcie problematyki polityczno-społecznej, odnosząc się krytycznie do przeszłości, i aprobująco względem rzeczywistości bierutowskiego PRL. Wyrazem tego były powstałe jeszcze podczas okupacji powieści "Mury Jerycha" (pierwsza nagroda czasopisma „Odrodzenie”) oraz "Niebo i ziemia", ukazujące ironicznie obraz schyłku Polski przedwrześniowej, jak również opowiadania współczesne o tle sensacyjnym i wydźwięku propagandowym ("Uczta Baltazara", "Jokkmokk", "W potrzasku"). Dzięki temu, w powojennym dziesięcioleciu (mimo „sanacyjnej” przeszłości) należał do grona pisarzy aprobowanych i dobrze ocenianych przez władzę, na równi z J. Andrzejewskim, K. Brandysem, Wł. Broniewskim, J. Iwaszkiewiczem, W. Żukrowskim i in.
Krytycznemu spojrzeniu na przedsoborowy Watykan i hierarchię Kościoła katolickiego w kraju poświęcił głośną powieść "Urząd", oraz eseistyczny dziennik pt. "Spiżowa brama. Notatnik rzymski", będące plonem pobytu na placówce we Włoszech. Rezultatem podróży na Kubę były z kolei szkice zawarte w tomie zatytułowanym "Listy hawańskie", ukazujące w korzystnym świetle kraj po przewrocie dokonanym przez Fidela Castro. Za dwa ostatnie utwory otrzymał najwyższą nagrodę Ministra Kultury i Sztuki w 1962. Trzy spośród jego utworów doczekały się w PRL adaptacji filmowych: "Uczta Baltazara", "Urząd" i "Yokmok".

</doc>
<doc id="428613" url="https://pl.wikipedia.org/wiki?curid=428613" title="Łyżwiarstwo szybkie na Zimowych Igrzyskach Olimpijskich 2006">
Łyżwiarstwo szybkie na Zimowych Igrzyskach Olimpijskich 2006

Zawody w łyżwiarstwie szybkim na Zimowych Igrzyskach Olimpijskich 2006 odbywały się w dniach 11 lutego – 21 lutego 2006 roku. Zarówno mężczyźni i kobiety walczyli w sześciu konkurencjach: na 500 m, 1000 m, 1500 m, 5000 m, 10 000 m i biegu drużynowym dla mężczyzn oraz 500 m, 1000 m, 1500 m, 3000 m i biegu drużynowym dla kobiet. Łącznie rozdanych zostało zatem dwanaście kompletów medali. Biegi drużynowe rozegrano po raz pierwszy w historii igrzysk. Zawody odbywały się na torze lodowym w hali Oval Lingotto. W tabeli medalowej zwyciężyli Amerykanie. 
Mężczyźni.
500 m.
Data: 13 lutego 2006
1000 m.
Data: 18 lutego 2006
1500 m.
Data: 21 lutego 2006
5000 m.
Data: 11 lutego 2006
10 000 m.
Data: 24 lutego 2006
Bieg drużynowy.
Data: 16 lutego 2006
Kobiety.
500 m.
Data: 14 lutego 2006
1000 m.
Data: 19 lutego 2006
1500 m.
Data: 22 lutego 2006
3000 m.
Data: 12 lutego 2006
5000 m.
Data: 25 lutego 2006
Bieg drużynowy.
Data: 16 lutego 2006

</doc>
<doc id="428616" url="https://pl.wikipedia.org/wiki?curid=428616" title="Józef Szczepański">
Józef Szczepański

Józef Andrzej Szczepański, ps. „Ziutek” (ur. 30 listopada 1922 w Warszawie, zm. 10 września 1944 tamże) – polski poeta, powstaniec warszawski, żołnierz batalionu „Parasol” Armii Krajowej.
Życiorys.
Urodził się w Warszawie 30 listopada 1922 roku w Wojskowym Szpitalu Ujazdowskim. Był pierwszym dzieckiem Matyldy i Józefa Szczepańskich. Ze względu na słabe samopoczucie matki po porodzie, Józef Szczepański został przewieziony do rodzinnego domu ojca do Łęczycy. Tam też został ochrzczony.
Przed wojną i w czasie okupacji mieszkał przy ul. Targowej, później przy Długiej 10.
Ukończył Gimnazjum im. Władysława IV, małą maturę zdał w 1939. Uczył się na tajnych kompletach organizowanych przez dyrektora Gimnazjum im. Władysława IV dra Zygmunta Usarka, jednak nauki nie ukończył.
Był harcerzem 17 Warszawskiej Drużyny Harcerskiej przed 1939 i w okresie konspiracji. W czasie okupacji był związany z Marią Butyter.
We wrześniu 1939 ewakuował się z rodziną na wschód, powrócił do Warszawy w końcu 1942, w czasie tworzenia Grup Szturmowych Szarych Szeregów, do których wciągnęli go koledzy. Następnie był żołnierzem oddziału/kompanii „"Agat”" – „"Pegaz”" i "„Parasol”", absolwentem Szkoły Podchorążych Piechoty Rezerwy „Agricola” w stopniu plutonowego podchorążego (kwiecień 1944).
Był uczestnikiem licznych akcji bojowych, m.in. zamachu na generała SS Wilhelma Koppego w Krakowie (Akcja Koppe). Gdy wybuchło powstanie warszawskie, był dowódcą drużyny w „"Parasolu”". Uczestniczył w walkach na Woli w rejonie ul. Wolskiej, Żytniej, pl. Kercelego i cmentarzy wolskich, wolski pałacyk Michla (właściwie kamienicę Karola Michlera przy ul. Wolskiej 40) uwiecznił w powstańczej piosence batalionu. Przez ruiny getta przedostał się na Stare Miasto. Tam, dowiadując się o sowieckich oddziałach, które zatrzymały się na przedpolu Pragi, napisał wiersz "Czerwona zaraza".
1 września został ciężko ranny w czasie osłaniania ewakuacji oddziałów powstańczych ze Starego Miasta (przy ul. Barokowej). Przeniesiono go kanałami do Śródmieścia, do szpitala powstańczego przy ul. Marszałkowskiej 75 (inne źródła mówią o szpitalu na ul. Mokotowskiej lub ul. Czackiego). Zmarł 10 września 1944.
Dwukrotnie odznaczony Krzyżem Walecznych, a pośmiertnie Virtuti Militari V klasy, pośmiertnie awansowany do stopnia podporucznika. Jego mogiła powstańcza znajdowała się przy ul. Marszałkowskiej 71.
5 grudnia 1945 został pochowany na Cmentarzu Wojskowym na Powązkach w Warszawie – kwatera "Parasola" (kwatera A24-7-3).
Poezja.
Jego twórczość to kronika walk „Parasola”. Pisał w czasie trwania walk powstańczych, pod wrażeniem chwili. Jest autorem piosenek "Pałacyk Michla", "Parasola Piosenka Szturmowa" (inny tytuł "Chłopcy silni jak stal") i znanego wiersza o wymowie antysowieckiej "Czerwona zaraza" (29 sierpnia, ostatni napisany przed śmiercią).
Poza tym napisał: "Wiersz do pamiętnika", "Już nie wróci twój chłopiec", "Hymn", "W Parasolu" (20 sierpnia), "Do Rafała" (wiersz dedykowany Stanisławowi Leopoldowi "Rafałowi", nauczycielowi Szarych Szeregów poległemu w obronie Starówki 25 sierpnia), "Dziś idę walczyć, Mamo!" (inny tytuł: "Do Matki", pierwodruk 24 sierpnia w "Głosie Starego Miasta").
W roku 2012, w ramach projektu Fundacji Sztafeta „Ziutkowi na urodziny”, skomponowano muzykę do 10 wierszy oraz stworzono spójną aranżację wszystkich utworów, włączając istniejące już piosenki. W projekcie wzięli udział m.in. Tomasz Budzyński i "Armia", Dariusz Budkiewicz i "De Press" oraz młodzież z Teatru Muzycznego "Od Czapy", prowadzonego przez Fundację Sztafeta pod kierunkiem Małgorzaty Godlewskiej, we współpracy z Muzeum Powstania Warszawskiego, Instytutem Pamięci Narodowej oraz Januszem Szczepańskim, młodszym bratem „Ziutka” i powstańcami z batalionu „Parasol”.

</doc>
<doc id="428618" url="https://pl.wikipedia.org/wiki?curid=428618" title="Datowanie">
Datowanie

Datowanie – proces przypisywania zdarzeniom czasu (daty) z przeszłości, w którym mogło się ono wydarzyć. Znane jest wiele metod datowania, opierają się na różnych zmianach zachodzących z upływem czasu, bądź charakterystycznych dla danego czasu.
Metody datowania dzieli się na datowanie bezwzględne, określające czas wystąpienia zdarzenia, oraz datowanie względne spośród dwóch zdarzeń określa, które było wcześniej, a które później.
Metody datowania względnego.
Wiek obiektów może być także datowany wykorzystując informacje na temat warstwy lodowców, osadów dennych, torfu, skał osadowych, resztkowego magnetyzmu skał, innych niż 14C izotopów, np. tlenu, bądź argonu, a także na podstawie obserwacji astronomicznych - wiążąc niecodzienne zdarzenia, takie jak: zaćmienia, pojawienia się komet i obserwowane wybuchy supernowych, z zapisami historycznymi. 

</doc>
<doc id="428620" url="https://pl.wikipedia.org/wiki?curid=428620" title="Jennifer Heil">
Jennifer Heil

Jennifer Heil (ur. 11 kwietnia 1983 w Edmonton) – kanadyjska narciarka, specjalistka narciarstwa dowolnego, mistrzyni i wicemistrzyni olimpijska. Jeździ na nartach od drugiego roku życia. Największe sukcesy odnosi w jeździe po muldach; zarówno w imprezach mistrzowskich jak i w Pucharze Świata. Zdobyła złoty medal na igrzyskach w Turynie w 2006 r. Cztery lata później, podczas igrzysk w Vancouver, zdobyła srebrny medal olimpijski. Na swoich pierwszych igrzyskach, w Salt Lake City uplasowała się tuż za podium, na czwartym miejscu.
Kariera sportowa.
Czterokrotna mistrzyni świata z 2005 roku (Muldy podwójne), 2007 roku (Muldy podwójne) i z 2011 roku (Jazda po muldach) i (Muldy podwójne). Jest także dwukrotną srebrną medalistką mistrzostw świata w jeździe po muldach na mistrzostwach świata w Madonna di Campiglio i mistrzostwach świata w Inawashiro. Najlepsze wyniki w Pucharze Świata osiągnęła w sezonie 2006/2007, kiedy to triumfowała w klasyfikacji generalnej oraz w klasyfikacjach jazdy po muldach i jazdy po muldach podwójnych. W sezonach 2003/2004, 2004/2005, 2005/2006 i 2009/2010 również zdobywała małą kryształową kulę w klasyfikacji jazdy po muldach.

</doc>
<doc id="428625" url="https://pl.wikipedia.org/wiki?curid=428625" title="Joomla">
Joomla



</doc>
<doc id="428626" url="https://pl.wikipedia.org/wiki?curid=428626" title="Ryby z jeziora Kanas">
Ryby z jeziora Kanas

Ryby z jeziora Kanas – ogromne czerwone ryby (około 10 metrów długości), które miały być zaobserwowane w lipcu 1985 roku przez biologa Xianga Lihao w jeziorze Kanas w Sinciangu, w północno-zachodniej części Chin. Xiang miał sfotografować ławicę 60 ryb, jednak zdjęcia nie zostały opublikowane. Trzy lata później rybacy donosili o obserwacji trzech ryb czterometrowych.
Według telewizji CCTV 10, naukowcy chińscy przypuszczają, że chodzi o olbrzymie okazy tajmienia.

</doc>
<doc id="428627" url="https://pl.wikipedia.org/wiki?curid=428627" title="Narciarstwo dowolne na Zimowych Igrzyskach Olimpijskich 2006">
Narciarstwo dowolne na Zimowych Igrzyskach Olimpijskich 2006

Zawody w narciarstwie dowolnym na Zimowych Igrzyskach Olimpijskich 2006 odbywały się w dniach 11-23 lutego 2006 roku. Rywalizacja odbywała się w miejscowości Sauze d’Oulx, położonej około 80 km na zachód od Turynu. Zawodnicy i zawodniczki rywalizowali w dwóch konkurencjach: jeździe po muldach i skokach akrobatycznych.

</doc>
<doc id="428629" url="https://pl.wikipedia.org/wiki?curid=428629" title="Tkanka tłuszczowa">
Tkanka tłuszczowa

Tkanka tłuszczowa (łac. "textus adiposus") – tkanka zwierzęca, zaliczana do tkanki łącznej, która znajduje się głównie w warstwie podskórnej. W rozwoju filogenetycznym tkanka tłuszczowa pojawia się już u stawonogów, jednak dopiero u zwierząt stałocieplnych jej rola nabiera znaczenia. 
Zawartość tkanki tłuszczowej poszczególnych typów, rozmieszczenie w ciele uzależniona jest od wielu czynników m.in. wieku, płci, stanów fizjologicznych, kondycji organizmu, obecności i intensywności czynników środowiskowych fizycznych, społecznych. U noworodków tkanka tłuszczowa stanowi 13% masy ciała. Pod koniec 9. miesiąca stanowi już 25–28% jego masy i jest rozmieszczona przede wszystkim podskórnie. Wysoka zawartość tkanki tłuszczowej u niemowląt jest istotna dla ich przeżycia i prawidłowego rozwoju. Komórki tłuszczowe w pierwszym okresie życia powiększają się głównie przez zwiększenie swojej objętości (hipertrofia), natomiast w okresie dojrzewania przez zwiększenie swojej liczby (hiperplazja).
Najczęściej za optymalną u ludzi dorosłych uznaje się 20–25% masy ciała u kobiet i 15–20% masy ciała u mężczyzn. Niższe wartości klasyfikowane są jako niedowaga natomiast wyższe – otyłość.
Tkanka tłuszczowa składa się z komórek tłuszczowych – adipocytów (łac. "lipocytus") i macierzy łącznotkankowej zawierającej nerwy, naczynia i komórki układu immunologicznego. Tkanka tłuszczowa jest bogato unerwiona przez układ nerwowy współczulny. Głównym sygnałem lipolizy jest noradrenalina uwalniana z zakończeń nerwowych.
Funkcje.
Tkanka tłuszczowa w organizmie zwierząt pełni wiele ważnych funkcji.
Wszystkie typy tkanki tłuszczowej:
Podział.
Ze względu na funkcję tkankę tłuszczową dzieli się na:
Tkanka tłuszczowa biała (ang. white adipose tissue WAT).
Jej cechą charakterystyczną jest mała masa istoty międzykomórkowej. Komórki tkanki tłuszczowej białej zawierają jedną, dużą kroplę tłuszczu, która otoczona jest cienką warstwą cytoplazmy oraz jedno spłaszczone jądro, położone peryferyjnie. Adipocyty białej tkanki tłuszczowej w celu wydajniejszej akumulacji materiałów zapasowych mogą zwiększyć swój rozmiar nawet 20-krotnie. W okresie płodowym od ok. 27 tygodnia obserwowane jest wzmożony rozwój tkanki tłuszczowej białej.
Organizm tkankę tłuszczową gromadzi zwykle pod skórą i między narządami, miejsca jej typowego rozmieszczenia w ciele zależne są od płci i wieku. Uważa się, że główną funkcją tej tkanki jest magazynowanie kwasów tłuszczowych dla celów przede wszystkim energetycznych, ochrona organów wewnętrznych przed urazami, izolacja termiczna, magazynowanie i produkcja hormonów, białek i cytokin. Tkanka tłuszczowa ma wpływ m.in. na poziom hormonów we krwi np.: insuliny, leptyny, moduluje stan zapalny. Zabarwienie tkanki tłuszczowej białej oraz rodzaj zgromadzonych kwasów tłuszczowych uzależniony jest od diety.
Na nadmierny rozwój tkanki tłuszczowej białej, główny wpływ ma: spożywanie większej liczby kalorii niż wynosi zapotrzebowanie energetyczne organizmu, niska aktywność fizyczna, a także zmniejszenie lub brak oddziaływania na organizm naturalnych czynników regulujących m.in. zimna. Jej nadmierny rozrost w każdym wieku jest oznaką zaburzeń funkcji organizmu objawiający się m.in. otyłością, zespołem metabolicznym.
Tkanka tłuszczowa brunatna (ang. brown adipose tissue BAT).
Ten rodzaj tkanki tłuszczowej występuje tylko u ssaków. Komórki tkanki tłuszczowej brunatnej zawierają liczne krople tłuszczu z jednym okrągłym, położonym centralnie jądrem. Kolor brunatny tej tkanki związany jest z dużą liczbą mitochondriów.
W rozwiniętej postaci występuje w okresie niemowlęcym (stanowiąc 5% masy ciała), następnie powoli zanika prawdopodobnie m.in. w związku na mniejszą ekspozycję na zimno środowiskowe. U niemowląt w większej liczbie znajduje się między łopatkami, w okolicy szyi, śródpiersia oraz w okolicy dużych tętnic i nerek, natomiast u ludzi dorosłych (wystawionych regularnie na zimno) najwięcej w okolicy nadobojczykowej, karku, między łopatkami, wzdłuż rdzenia kręgowego, w okolicy przy aortowej w śródpiersiu, w okolicy koniuszka serca. Przy braku narażenia organizmu osoby dorosłej na zimno zanika unerwienie sympatyczne tkanki tłuszczowej brunatnej, w konsekwencji ten rodzaj tkanki zamienia się w tkankę tłuszczową białą.
Główną funkcją brunatnej tkanki tłuszczowej jest wytwarzanie ciepła w wyniku „spalania” kwasów tłuszczowych i glukozy; w niewielkich ilościach, podobnie jak inne rodzaje tkanki tłuszczowej, wytwarza też leptynę.
W populacji ludzi dorosłych mniejsza zawartość tkanki tłuszczowej brunatna skorelowana jest m.in. z siedzącym trybem życia, większą masą ciała, insulinoopornością i podeszłym wiekiem. Aktywacja tkanki brunatnej następuje już w temp. 20–21 °C, jednak zimno pobudza tę tkankę do większych przemian metabolicznych, a także katalizuje przemianę istniejącej tkanki tłuszczowej białej w brunatną.
W zoologii dobrze rozwinięta brunatna tkanka tłuszczowa nazywana jest gruczołami snu zimowego. Ten rodzaj tkanki występuje u gatunków hibernujących. Głównym zadaniem gruczołów snu zimowego jest szybka produkcja ciepła podczas wybudzeń ze stanu hibernacji.
Tkanka tłuszczowa różowa (ang. pink adipose tissue PAT).
Ten rodzaj tkanki tłuszczowej powstaje z przekształcenia podskórnej tkanki tłuszczowej gruczołu mlekowego u samic w ciąży i okresie laktacji. Bierze udział w wytwarzaniu mleka.
Adipokiny.
Komórki tkanki tłuszczowej wydzielają ponad 600 różnych biologicznie czynnych białek, które wykazują działanie plejotropowe, a nazwane są adipokinami (lub adipocytokinami).
Ważniejsze hormony syntetyzowane i wydzielane przez tkankę tłuszczową:

</doc>
<doc id="428633" url="https://pl.wikipedia.org/wiki?curid=428633" title="Cedmon">
Cedmon

Cedmon — imię męskie pochodzenia celtyckiego; jedna z wielu form obocznych celtyckiego imienia "Catumanus" (starowalijskiego "Catman"), które zawiera element "cath–" //"cad–" — "walka, bitwa". Patronem tego imienia jest święty Cedmon z Whitby z VII wieku, poeta religijny, autor najstarszego zachowanego tekstu w staroangielskim. 
Cedmon imieniny obchodzi 11 lutego.

</doc>
<doc id="428637" url="https://pl.wikipedia.org/wiki?curid=428637" title="Datyw">
Datyw

Datyw – imię męskie pochodzenia łacińskiego, które oznacza "prezent, upominek, dar". Zanotowano trzech świętych o tym imieniu.
Datyw imieniny obchodzi 27 stycznia, 12 lutego i 10 września.

</doc>
<doc id="428638" url="https://pl.wikipedia.org/wiki?curid=428638" title="Dworzec kolejowy Sosnowiec Główny">
Dworzec kolejowy Sosnowiec Główny



</doc>
<doc id="428639" url="https://pl.wikipedia.org/wiki?curid=428639" title="Dworzec kolejowy Sosnowiec Maczki">
Dworzec kolejowy Sosnowiec Maczki



</doc>
<doc id="428640" url="https://pl.wikipedia.org/wiki?curid=428640" title="Dekanat Stare Tarnowice">
Dekanat Stare Tarnowice

Dekanat Stare Tarnowice – istniejący do 25 marca 2019 roku dekanat diecezji gliwickiej obejmujący dzielnice Tarnowskich Gór: Bobrowniki Śląskie-Piekary Rudne, Strzybnicę, Opatowice, Stare Tarnowice, Repty Śląskie, Pniowiec oraz wieś Boruszowice w gminie Tworóg. Liczba wiernych wynosiła ok. 29 370.
Dekanat zlikwidowany został postanowieniem I Synodu Diecezji Gliwickiej, które weszło w życie 25 marca 2019 roku.
Parafie dekanatu.
Dekanat obejmował następujące parafie:
Tworzące go parafie włączono do dekanatów Tarnowskie Góry, Żyglin i Toszek.

</doc>
<doc id="428641" url="https://pl.wikipedia.org/wiki?curid=428641" title="Liceum Ogólnokształcące im. Władysława Jagiełły w Płocku">
Liceum Ogólnokształcące im. Władysława Jagiełły w Płocku

Liceum Ogólnokształcące im. Władysława Jagiełły w Płocku (popularnie zwana Jagiellonką) – szkoła ponadpodstawowa, drugie, po Małachowiance, najstarsze liceum w Płocku.
Historia.
W 1905 na fali strajku młodzieży szkolnej w zaborze rosyjskim powstało w Płocku koło Polskiej Macierzy Szkolnej, które w 1906 założyło gimnazjum z polskim językiem wykładowym. Pierwsza inauguracja roku szkolnego odbyła się 4 września 1906 w wynajętym gmachu przy ulicy Królewieckiej w Płocku. Organizatorem i pierwszym dyrektorem szkoły był Józef Szczepański (ojciec pisarki Marii Kuncewiczowej). Większość uczniów i kadry nauczycielskiej stanowili byli uczniowie i nauczyciele rosyjskiego Gimnazjum Gubernialnego (obecnie LO im. Marszałka Stanisława Małachowskiego).
Inauguracja roku szkolnego 1913/1914 odbywa się już w nowo wybudowanym gmachu szkoły, który służy jej do dzisiaj. W związku z wybuchem I wojny światowej w gimnazjum powstaje w 1915 Polska Organizacja Wojskowa (POW). W kwietniu 1915 10 uczniów wstępuje do Legionów i wyrusza na front, wśród nich: Jan Mariański, Władysław Broniewski, Feliks Celmer, Józef Dzierżanowski, Stanisław Gumowski. Od września 1915 szkoła przyjmuje nazwę Gimnazjum Polskie w Płocku. W 1918 szkołę upaństwowiono i nadano jej nazwę Królewsko – Polskie Gimnazjum im. Króla Władysława Jagiełły, a potem Państwowe Gimnazjum Męskie im. Króla Władysława Jagiełły. W 1920 do wojska polskiego wstąpiło 199 ochotników od klasy IV wzwyż. Walczyli w rejonie Ciechanowa, Mławy, Ostrołęki. Nie wszyscy uczniowie powrócili. W walkach zginęło 7, zaginęło bez wieści 6, w niewoli znalazło się 27. Za ofiarność i bohaterstwo w walce 6 osób odznaczono Krzyżem Walecznych. W 1934 szkoła zmieniła nazwę na Państwowe Gimnazjum Liceum Ogólnokształcące im. króla Władysława Jagiełły. Zmiana nazwy wynikała z przekształcenia szkoły z 8-letniego gimnazjum w 4-letnie jednolite programowo gimnazjum i 2-letnie liceum w ramach reformy szkolnictwa zainicjowanej przez ministra Janusza Jędrzejewicza.
W roku szkolnym 2010/2011 przy szkole zaczęło działać Gimnazjum nr 14 z Oddziałami Dwujęzycznymi im. Władysława Jagiełły.

</doc>
<doc id="428643" url="https://pl.wikipedia.org/wiki?curid=428643" title="Baszkirzy">
Baszkirzy

Baszkirzy − naród pochodzenia tureckiego, zamieszkujący głównie Baszkirię, bliski kulturowo, językowo i etnicznie z sąsiednimi Wołga-Ural Tatarami.
Rozmieszczenie i liczebność.
Żyją w przemieszaniu z Rosjanami oraz bliskimi kulturowo Tatarami. Część Baszkirów uważa za swój język ojczysty tatarski oprócz, a czasami zamiast baszkirskiego. Ta bliskość kulturowa i częsta dwujęzyczność powoduje trudności przy określaniu liczebności zarówno Baszkirów jak i Tatarów w Baszkirii. Oceny są różne od 1370 do 1870 tysięcy. Według spisu z 2010 w Baszkirii mieszka 1 172 287 Baszkirów, co stanowi 29,5% populacji regionu, co plasuje ich za Rosjanami (36,1%) i przed Tatarami (25,4%). W sąsiadujących obwodach liczebność Baszkirów wynosi odpowiednio: 162 513 (4,8% populacji) w czelabińskim, 46 696 (2,3%) w orenburskim, 31 183 (0,8%) w obwodzie swierdłowskim, 32 730 w Kraju Permskim i 13 726 w Tatarstanie.
Kultura i tradycyjne zajęcia.
Baszkirzy aż do przełomu XVIII i XIX wieku byli pasterzami, prowadzili koczownicze życie podzieleni na liczne plemiona, które nie miały świadomości wspólnoty narodowej. Hodowali bydło, konie, kozy i owce. Wraz z przybyciem osadników z Rosji zmuszeni zostali do osiedlenia się i zmienili się w rolników, co rozbiło ich plemienną strukturę. Obecnie wielu żyje w miastach utrzymując się w pracy w przemyśle petrochemicznym. Stolicą Baszkirów jest miasto Ufa, które ze względów kulturowych jest ważne dla wszystkich muzułmanów żyjących na Uralu. 
Baszkirzy są muzułmanami sunnitami. W XVIII wieku cerkiew rosyjska próbowała nawrócić ich na prawosławie, ale bezskutecznie.

</doc>
<doc id="428645" url="https://pl.wikipedia.org/wiki?curid=428645" title="Dworzec kolejowy Piotrków Trybunalski">
Dworzec kolejowy Piotrków Trybunalski



</doc>
<doc id="428646" url="https://pl.wikipedia.org/wiki?curid=428646" title="Ampeliusz">
Ampeliusz

Ampeliusz — imię męskie pochodzenia greckiego, oznaczające "hodowca winorośli". Istniało czterech świętych katolickich o tym imieniu. 
Ampeliusz imieniny obchodzi: 
Żeński odpowiednik: Ampelia

</doc>
<doc id="428648" url="https://pl.wikipedia.org/wiki?curid=428648" title="Ampelia">
Ampelia

Ampelia – imię żeńskie pochodzenia greckiego, oznaczające "hodowczyni winorośli".
Męski odpowiednik: Ampeliusz
Ampelia imieniny obchodzi: 8 lutego, 12 lutego, 14 maja i 20 listopada.

</doc>
<doc id="428654" url="https://pl.wikipedia.org/wiki?curid=428654" title="Marsz Radetzky’ego">
Marsz Radetzky’ego

Marsz Radetzkiego (lub "Marsz Radetzky’ego") () – utwór muzyczny skomponowany przez Johanna Straussa (ojca) (op. 228) na uroczysty bankiet, wydany przez habsburski Dom Panujący w Wiedniu 31 sierpnia 1848.
Historia.
Utwór został skomponowany przez Straussa 30 sierpnia 1848 roku. Jego premiera odbyła się w Wiedniu podczas bankietu wydanego przez cesarza Ferdynanda I i rodzinę panującą. Bankiet i utwór zostały zadedykowane austriackiemu feldmarszałkowi Josephowi Radetzkiemu (Radeckiemu), dowodzącemu w bitwie pod Custozą. W lipcu 1849 r. był grany podczas uroczystego wjazdu 82-letniego dowódcy do zdobytej podczas Wiosny Ludów Wenecji.
Orkiestrowa wersja została napisana przez Leopolda Weningera, nazistowskiego kompozytora, szefa okręgowego biura muzycznego NSDAP. W 2001 roku powstała zrewidowana wersja orkiestrowa Nikolausa Harnoncourta, bazująca na oryginale, znalezionym w 1999 roku. W 2019 roku Daniel Froschauer, członek zarządu Filharmoników Wiedeńskich zlecił archiwum muzycznemu zarejestrowanie wszystkich zmian drukarskich Marszu Radetzkiego. Skorygowano błędy w druku, przekreślono zbędne nuty, pominięto partie perkusyjne.
Obecnie grany jest podczas rund honorowych na zawodach jeździeckich i imprezach niepodległościowych oraz na zakończenie każdego Koncertu Noworocznego w Wiedniu, kiedy publiczność tradycyjnie klaszcze w rytm muzyki (co jest tradycją od 1848 roku).

</doc>
<doc id="428656" url="https://pl.wikipedia.org/wiki?curid=428656" title="Manufaktura (Łódź)">
Manufaktura (Łódź)

Centrum Handlowe Manufaktura – centrum handlowo-usługowo-rozrywkowe, otwarte 17 maja 2006 roku w Łodzi, pomiędzy ulicami Zachodnią, Ogrodową, Drewnowską i Jana Karskiego, na terenie dawnego kompleksu fabrycznego Izraela Poznańskiego.
Historia.
Centrum powstało na terenach dawnej fabryki Izraela Poznańskiego w Łodzi, jednego z największych fabrykantów łódzkich. Parcele zakupił Poznański w 1871 po zachodniej stronie „Nowego Miasta”, wzdłuż ul. Ogrodowej. Do końca XIX wieku powstał blisko 30 ha kompleks, na którym znajdowały się tkalnie, przędzalnia, bielnik i apretura, farbiarnia, drukarnia tkanin i wykończalnia, oddział naprawy i budowy maszyn, ślusarnia, odlewnia i parowozownia, gazownia, remiza strażacka, magazyny, bocznica kolejowa oraz kantor fabryczny, pałac fabrykanta i budynki mieszkalne dla robotników. Produkcja w fabryce nie odbywała się na zasadzie podziału pracy, więc nie można jej uznać za manufakturę.
Po II wojnie światowej fabryka stała się własnością państwa polskiego zmieniając nazwę na "Poltex", który w latach 70 stanowił jeden z największych zakładów włókienniczych w Polsce, eksportując produkcję do krajów bloku socjalistycznego. Z powodu wzrostu konkurencji z rynków europejskich i azjatyckich firma upadła w 1997 roku.
Po upadku firmy, ówczesny dyrektor fabryki podjął się poszukiwania inwestorów, którzy przeprowadziliby modernizację starych budynków. W roku 1998 przetarg na realizację projektu rewitalizacyjnego wygrała grupa francuskich inwestorów. Wizję realizatorów projektu stanowiło nadanie postindustrialnym nieużytkom szlachetnego wyrazu, zachowując przy tym kontekst silnych korzeni robotniczych miasta. Projekt zakładał integrację aspektów handlowych, gospodarczych, społecznych i artystycznych oraz wydobycie wartości historycznych i kulturowych obiektu przy jednoczesnym uwzględnieniu trendów architektonicznych. W miejscu dawnej fabryki powstało centrum handlowo-usługowo-rozrywkowe, którego wnętrze charakteryzujące się industrialną estetyką. Bariery otaczające fabrykę zostały usunięte, otwierając przestrzeń dla mieszkańców miasta.
Inicjatorem powstania "Manufaktury" był Cyprian Kosiński, mieszkający w Szwajcarii biznesmen o łódzkim rodowodzie, który wykorzystując swe kontakty na Zachodzie sprowadził do miasta kapitał (ok. 270 mln euro) z Grupy Rotschilda i w ten sposób doprowadził do budowy Manufaktury.
Otwarcie nastąpiło 17 maja 2006, po pięciu latach opracowywania projektu i prawie czterech latach renowacji. Powierzchnia całego centrum wynosi 27 ha (w tym 9 ha powierzchni po modernizacji i 9,5 ha powierzchni użytkowej nowo wybudowanej).
W 2012 roku Manufaktura została kupiona przez niemiecki fundusz inwestycyjny Union Investment Real Estate GmbH. Transakcja jest szacowana na 350-400 mln euro
Cechy charakterystyczne.
Przebudowa dawnej fabryki została tak wykonana, aby częściowo zachować dawną atmosferę tego miejsca. Dominują tu zatem stare, pofabryczne budynki z czerwonej, nieotynkowanej cegły, które zostały jednak całkowicie przebudowane wewnątrz. Zamysł wpisuje się w rewitalizacyjne działania, popularne w miastach o przeszłości przemysłowej – mające na celu zachować atmosferę urbanistyczną z przeszłości z nowoczesnym zastosowaniem budowli. W sumie rewitalizacją objęto kilkanaście hal i budynków poprodukcyjnych, zaliczonych w 1971 obwieszczeniem Konserwatora Miasta Łodzi – Antoniego Szrama – wraz z przyległym pałacem, do czterech najcenniejszych zabytków przemysłowych miasta. Budynki zbudowane po 1930 r., które nie miały znaczenia historycznego, zostały zburzone.
Wizytówką kompleksu jest pięciokondygnacyjna była przędzalnia bawełny z czerwonej nieotynkowanej cegły przy ul. Ogrodowej, powstała w latach 1877–1878. 15 czerwca 2009 roku znalazł się w niej czterogwiazdkowy hotel andel’s z największym w Łodzi centrum konferencyjnym. Hotel należy do austriackiej sieci Vienna International Hotels. Został on zbudowany przez austriacką firmę Warimpex. Pozostałe budynki na terenie Manufaktury mają zbliżony wygląd, ale wielkością ustępują przędzalni. Jedno z wejść na teren Manufaktury prowadzi przez dawną, główną bramę fabryczną przypominającą łuk triumfalny, z odrestaurowanymi żeliwnymi wrotami i mechanicznym, w pełni sprawnym zegarem. Brama została zbudowana w latach 1878–1880. Wrota były dziełem sztuki kowalskiej z warsztatu Karla Krempfa. W latach 50. XX w. bramę zamierzano zburzyć – ocalała ponieważ przemawiał przed nią działacz komunistyczny Julian Marchlewski. Zrekonstruowana brama wjazdowa – jedna z najokazalszych w środkowej Europie – składa się z 4500 elementów, waży 3,7 tony, ma 7,5 m wysokości oraz 4,8 m szerokości, a jej rekonstrukcja wymagała 10 miesięcy pracy 6 osób. Pochodzi ona z pracowni Jana Cygankiewicza. Fragmenty oryginalnych wrót, drugi z zegarów zainstalowanych nad bramą oraz oryginalne cegły z budowli sygnowane napisami IKP (Izrael Kalmanowicz Poznański) lub IP (Izrael Poznański), wypalane w cegielni Poznańskiego, znajdują się obecnie w Muzeum Fabryki. Główna galeria sklepowa, która jest zupełnie nową konstrukcją zbudowaną ze szkła i stali, jest niższa od otaczających ją budynków ceglanych.
Architekturę obiektu łączącą historię i nowoczesność zaprojektowała firma Virgile&amp;Stone z Londynu współpracująca z biurem architektonicznym z Lyonu – Sud Architectes. Pierwotnym architektem kompleksu budynków fabrycznych był od 1872 roku Hilary Majewski.
Na terenie Manufaktury odrestaurowano w sumie 90000 m² obiektów z cegły, stworzono m.in. ponad 3-hektarowy rynek, wybudowano parkingi na 3500 samochodów, posadzono 600 drzewek w wieku 5 lat. Cała inwestycja pochłonęła ok. 200 mln euro. Inwestorami są francuskie firmy Paris Orléans i Foncière Euris. Developerem jest firma Apsys.
W 2011 było to drugie centrum pod względem powierzchni w Europie Wschodniej i trzecie pod względem powierzchni handlowej (po Bielanach Wrocławskich i Arkadii) w Polsce (powierzchnia najmu brutto: 110 000 m²),
Sklepy, obiekty.
W Manufakturze poza sklepami znajdują się m.in.:
W Manufakturze znajduje się ok. 260 sklepów (w tym 2 hipermarkety), część usługowa, która zajmuje 12000 m² powierzchni biurowych, w tym bank. W skład kompleksu wchodzi również czterogwiazdkowy hotel andel’s z 200 pokojami.
W centrum Manufaktury znajduje się 3,5-hektarowy rynek. Organizowane są na nim koncerty, zawody sportowe i różnorodne imprezy. Latem część terenu zajmuje piaszczysta plaża a zimą lodowisko. Na odcinku 300 m zbudowana została na nim najdłuższa w Europie fontanna, zaprojektowana przez hiszpańską firmę GHESA, której woda jest wieczorem podświetlana i sprawia wrażenie, jakby tańczyła w rytm puszczanej z głośników muzyki.
Klientów po terenie Manufaktury wożą dwa trambusy, pokonujące w tempie piechura trasę liczącą ok. 300 m (21 listopada 2006 trambusy zaczęły kursować z placu Wolności do wejścia do Manufaktury – od strony ul. Drewnowskiej).

</doc>
<doc id="428662" url="https://pl.wikipedia.org/wiki?curid=428662" title="Izba Pamięci Adama Mickiewicza w Budziszewku">
Izba Pamięci Adama Mickiewicza w Budziszewku

Izba Pamięci Adama Mickiewicza w Budziszewku – małe muzeum upamiętniające pobyt Wieszcza Narodu Polskiego Adama Mickiewicza w Budziszewku.
Pomysł zorganizowania małego, szkolnego muzeum mickiewiczowskiego zrodził się w czerwcu 1982 r. podczas szkolnej wycieczki do Muzeum Adama Mickiewicza w Śmiełowie. Pomysłodawcami byli: Janina Ruta (historyk) i Bogdan Ruta (plastyk), nauczyciele pracujący w szkole podstawowej im. Adama Mickiewicza w Budziszewku. Plan dydaktyczno wychowawczy szkoły na rok szkolny 1982/1983 został ukierunkowany na zbieranie eksponatów mickiewiczowskich. Do pracy włączyli się wszyscy nauczyciele i uczniowie, nie zabrakło też chętnych rodziców. Dużą pomocą służył ówczesny proboszcz parafii Budziszewko - Aleksy Mercik.
Ekspozycję urządzono w jednej z izb lekcyjnych (lekcje odbywały się tam do 2000 roku), ale wiele prac plastycznych umieszczono w świetlicy, bibliotece oraz na korytarzach. Na zbiory mickiewiczowskie składają się: bogaty księgozbiór (podzielony na dwie części: utwory Poety i opracowania o jego życiu i twórczości), obrazy, rzeźby, plakiety, medale, medaliony, fotokopie, rysunki, grafiki, przedmioty związane z epoką. Wśród książek zwracają uwagę egzemplarze "Poezji" wydane w Paryżu w 1828 i 1899 roku, ponad sto różnych wydań "Pana Tadeusza" (najstarsze z 1878 roku), wydania rocznicowe, miniaturowe i albumowe, publikacje Władysława Mickiewicza.
Wśród eksponatów warto zwrócić uwagę na te, które nawiązują do tzw. epizodu budziszewskiego w życiu Poety – portrety Konstancji i Józefa Łubieńskich, rękopis wiersza Konstancji Łubieńskiej pt. "Elegia" znaleziony na strychu pałacu w 1983 r., listy do Józefa Łubieńskiego z 1835 r. Oddzielną część ekspozycji stanowi porcelana o tematyce mickiewiczowskiej. Są to patery do "Pana Tadeusza", bajek i ballad, 10 figurek do "Pana Tadeusza" oraz dwie płaskorzeźby. Jeszcze inną część zbiorów tworzą liczne materiały zebrane w Roku Mickiewiczowskim - artykuły prasowe, foldery z wystaw, zaproszenia, programy przedstawień, fotografie i plakaty. Także ekranizacja "Pana Tadeusza" w reżyserii Andrzeja Wajdy ma swój wydźwięk w zbiorach Izby - są plakaty, artykuły prasowe, prace plastyczne uczniów.
Budziszewskie mickiewicziana są wypożyczane na wystawy do Muzeum Regionalnego w Rogoźnie, do Biblioteki Publicznej w Obornikach i Budzyniu.
Zbiory mickiewiczowskie w Budziszewku powstały dzięki życzliwości wielu instytucji: Muzeum Literatury im. Adama Mickiewicza w Warszawie, Muzeum Adama Mickiewicza w Śmiełowie, Biblioteki Narodowej w Warszawie, Biblioteki Publicznej miasta Poznania, bibliotek uniwersyteckich, pedagogicznych a nawet szkolnych. Prace plastyczne wykonali specjalnie dla Izby artyści z Krakowa, Warszawy, Poznania, Gdańska, Szczecina, Tarnowa, Rogoźna. W 90% zbiory pochodzą od bezinteresownych darczyńców - wielu z nich o Budziszewku słyszało pierwszy raz, nigdy tu nie byli, ale ofiarowali coś od siebie – od serca. Na przestrzeni dwudziestoletniego istnienia Izby Pamięci liczba eksponatów ciągle rośnie.
Tym samym spełniło się marzenie Wieszcza zawarte w epilogu "Pana Tadeusza":
""O gdybym dożył tej pociechy, żeby te książki zbłądziły pod strzechy"."

</doc>
<doc id="428664" url="https://pl.wikipedia.org/wiki?curid=428664" title="Brooke Astor">
Brooke Astor

Roberta Brooke Astor (ur. 30 marca 1902 w Portsmouth, zm. 13 sierpnia 2007 w Briarcliff Manor) − amerykańska działaczka filantropijna znana jako "First Lady of New York".
Zarys biografii.
Była córką Johna H. Russella (generała, dowódcy Korpusu Piechoty Morskiej) i Mabel Cecile Hornby Howard. Dzieciństwo spędzała w miejscach służby wojskowej ojca, m.in. na Hawajach, w Dominikanie i Chinach. W wieku 16 lat wyszła za mąż po raz pierwszy, ale małżeństwo z J. Drydenem Kuserem, chociaż doczekało się dziecka, okazało się nieudane. Po rozwodzie w 1930 z nadużywającym alkoholu Kuserem, Brooke poślubiła w 1932 Charlesa Marshalla, maklera giełdowego. Marshall adoptował jej syna z pierwszego małżeństwa, który jako Anthony Dryden Marshall został później ambasadorem Stanów Zjednoczonych na Madagaskarze, Seszelach, w Kenii oraz Trynidadzie i Tobago.
Przez osiem lat była redaktorką działu w czasopiśmie „House &amp; Garden”, a następnie pracowała w znanej nowojorskiej firmie dekoratorskiej, Ruby Ross Wood Inc. Jej drugi mąż zmarł w 1952. Po raz trzeci wyszła za mąż rok później, poślubiając dziedzica fortuny rodu Astorów, Vincenta (syna Johna Jacoba Astora IV). Wraz z mężem powołała do życia fundację charytatywną, którą prowadziła aż do jej likwidacji w 1997. Astor, zmarły w 1959, zapisał jej w testamencie swój majątek, który wykorzystała w działalności dobroczynnej; o zapis testamentowy wytoczył jej proces przyrodni brat męża, John Jacob Astor VI, ale sprawę przegrał.
Za wieloletnią działalność filantropijną została odznaczona w 1988 Prezydenckim Medalem Obywatelskim i Narodowym Medalem Sztuk, a w 1998 Prezydenckim Medalem Wolności. Opublikowała kilka książek, m.in. dwutomowe pamiętniki: "A Patchwork Child".

</doc>
<doc id="428666" url="https://pl.wikipedia.org/wiki?curid=428666" title="Kraina indomalajska">
Kraina indomalajska



</doc>
<doc id="428671" url="https://pl.wikipedia.org/wiki?curid=428671" title="René Vandereycken">
René Vandereycken

René Vandereycken (ur. 22 lipca 1953 w Spalbeek) – belgijski piłkarz grający na pozycji pomocnika i trener piłkarski.
W ciągu dwudziestopięcioletniej kariery zawodniczej grał m.in. w Club Brugge i RSC Anderlecht; łącznie z tymi klubami sześciokrotnie wygrywał tytuł mistrza kraju, dwa razy dotarł do finału Pucharu UEFA i raz do finału Pucharu Zdobywców Pucharów. Z reprezentacją Belgii, w której barwach rozegrał 50 meczów, zdobył wicemistrzostwo Europy 1980 i zajął IV miejsce na Mundialu 1986. Od końca lat 80. pracuje jako szkoleniowiec. Prowadził m.in. Standard Liège, krótko Anderlecht, holenderskie FC Twente i Racing Genk, ale nie odniósł z nimi większych sukcesów. Od początku 2006 do 7 kwietnia 2009 roku był selekcjonerem reprezentacji Belgii.
Sukcesy piłkarskie.
W reprezentacji Belgii od 1975 do 1986 roku rozegrał 50 meczów i strzelił 3 bramki – uczestnik Euro 1980 (wicemistrzostwo Europy) oraz Mundiali 1982 (druga runda) i 1986 (IV miejsce).

</doc>
<doc id="428673" url="https://pl.wikipedia.org/wiki?curid=428673" title="Sindelfingen">
Sindelfingen

Sindelfingen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Böblingen. Leży ok. 2 km na północ od Böblingen. Jest największym miastem powiatu.
Nazwa jest pochodzenia alamańskiego i wywodzi się od imienia naczelnika klanu – Sindolfa.
W mieście ma swoją siedzibę firma Maybach, a fabrykę firma IBM. Sindelfingen było w 1980 roku gospodarzem halowych mistrzostw Europy w lekkoatletyce.
Współpraca.
Miejscowości partnerskie:
Transport.
Miasto leży przy autostradach A8, A81, drodze krajowej B464 i linii kolejowej InterCity Stuttgart - Singen (Hohentwiel).

</doc>
<doc id="428674" url="https://pl.wikipedia.org/wiki?curid=428674" title="Mesa 3D">
Mesa 3D

Mesa 3D – biblioteka funkcji graficznych udostępniana wraz z kodem źródłowym, stworzona przez Briana Paula w sierpniu 1993, będąca implementacją OpenGL do renderowania trójwymiarowej grafiki na różnych platformach. Mimo że Mesa nie jest oficjalną implementacją OpenGL (ze względów licencyjnych) to struktura, składnia i semantyka tego API jest taka sama jak w OpenGL. Biblioteka ta jest alternatywą dla zamkniętych sterowników udostępnianych przez AMD i nVidia.

</doc>
<doc id="428678" url="https://pl.wikipedia.org/wiki?curid=428678" title="Pępek">
Pępek

Pępek (łac. "umbilicus") – blizna w środkowym punkcie brzucha będąca pozostałością po odpadniętej pępowinie.
Znaczenie medyczne.
Pępek jest jednym z tzw. miejsc o zmniejszonym oporze (łac. "locus minoris resistentiae"), w którym ściana jamy brzusznej jest słabsza i bardziej podatna na zmiany patologiczne takie jak przepuklina.
Pępek może także służyć do nieinwazyjnego, bezdotykowego mierzenia temperatury ciała, kiedy zastosowanie innych metod jest utrudnione lub niemożliwe (np. podczas niektórych operacji).
Zmiany wyglądu pępka mogą świadczyć o zmianach ciśnienia wewnątrz jamy brzusznej. U kobiet ciężarnych pępek początkowo jest wklęsły, potem staje się płaski, a pod koniec ciąży – wypukły. Jest tak też z noworodkiem, w którego jelitach zbierają się bardzo duże ilości gazów spowodowanych mało urozmaiconym pokarmem. Podobne objawy można zaobserwować u osób z wodobrzuszem.
Znaczenie estetyczne.
Zależnie od tego, w jaki sposób był pielęgnowany kikut pępowiny, pępek może być wklęsły lub wypukły (zwłaszcza gdy dochodzi do nasilonego bliznowacenia). Wypukły pępek bywa uważany za defekt kosmetyczny, którego korekcję oferują kliniki chirurgii plastycznej.
Pępek jest jednym z miejsc, w których wykonywane są zabiegi piercingu.
W kulturze indyjskiej pępek uchodzi za jedną z najbardziej atrakcyjnych części kobiecego ciała. Tradycyjne rzeźby hinduskie umieszczają pępek dokładnie w centrum postaci, by zwracał on uwagę widza. Również tradycyjne sari pozostawia pępek na wierzchu.

</doc>
<doc id="428679" url="https://pl.wikipedia.org/wiki?curid=428679" title="Samuel Jackson">
Samuel Jackson



</doc>
<doc id="428681" url="https://pl.wikipedia.org/wiki?curid=428681" title="Mesa (informatyka)">
Mesa (informatyka)



</doc>
<doc id="428683" url="https://pl.wikipedia.org/wiki?curid=428683" title="Józefa Radzymińska">
Józefa Radzymińska

Józefa Radzymińska ps. "Mieczysława", "Miecz y Sława", "Mieczysława Ogińska" (ur. 1 czerwca 1921 w Lesznowoli, zm. 3 września 2002 w Warszawie) – poetka, powieściopisarka, tłumaczka, plutonowy podchorąży.
Życiorys.
Studiowała w Wydziale Dyplomatyczno-Konsularnym Akademii Nauk Politycznych i tajnym Uniwersytecie Warszawskim, w konspiracji działała od 1939 w Służbie Zwycięstwu Polski (później ZWZ i AK). Została aresztowana 12 stycznia 1941 i do czerwca była przetrzymywana w na Pawiaku. W 1943-1944 należała do redakcji pism "Kuźnia" i "Dźwigary". Gdy wybuchło powstanie warszawskie została łączniczką batalionu Iwo. Była w niewoli jenieckiej w stalagu Oberlangen.
Po wojnie (w latach 1945-46) pracowała w Polskim Czerwonym Krzyżu we Włoszech. Następnie przebywała w Wielkiej Brytanii, w Argentynie (tam też była współzałożycielką Stowarzyszenia Literatów i Dziennikarzy Polskich) i w Buenos Aires. W 1962 powróciła do kraju i działała w Związku Literatów Polskich.
Jako poetka debiutowała w "Nowej Wsi" w 1937. Wydała m.in. tomiki wierszy pt. "Popiół i płomień", "Dzika perła". Ponadto spod jej pióra wyszły powieści "Spojrzenie na brzeg", "Druga ziemia", "Nad nami noc", "Dziewczęta za drutami", "Rzecz najważniejsza", "Przymierze z miastem", "Magnificat, czyli Hymn życia". Była członkiem Stowarzyszenia Pisarzy Polskich.
Wielokrotnie odznaczana m.in. Medalem za Warszawę 1939-1945, Medalem Zwycięstwa i Wolności 1945, Krzyżem Armii Krajowej, Warszawskim Krzyżem Powstańczym, Krzyżem Partyzanckim, Krzyżem Kawalerskim Orderu Odrodzenia Polski.
Została pochowana na cmentarzu Bródnowskim (kw. 110H-II-31/32).

</doc>
<doc id="428690" url="https://pl.wikipedia.org/wiki?curid=428690" title="Tkinter">
Tkinter

Tkinter – biblioteka Pythona umożliwiająca tworzenie interfejsu graficznego (GUI). Tkinter jest dołączony do standardowych instalacji Pythona w systemach Linux, Microsoft Windows i Mac OS X.
Nazwa "Tkinter" pochodzi od interfejsu Tk. Biblioteka ta została napisana przez Fredrika Lundha.
Tkinter to darmowe oprogramowanie wydane na licencji Pythona.
Opis.
Podobnie jak w przypadku większości innych współczesnych powiązań Tk, Tkinter jest implementowany jako opakowanie Pythona wokół pełnego interpretera Tcl osadzonego w interpreterze tego języka. Wywołania tej biblioteki są tłumaczone na polecenia Tcl, które są przekazywane do wbudowanego interpretera, umożliwiając w ten sposób mieszanie Pythona i Tcl w jednej aplikacji.
Dostępnych jest kilka popularnych, alternatywnych bibliotek GUI, takich jak wxPython, PyQt, PySide, Pygame, Pyglet i PyGTK.
Widżety.
Ogólny termin określający dowolny z bloków konstrukcyjnych, które składają się na aplikację w interfejsie graficznym.
Przykładowy kod.
import tkinter as tk
class Aplikacja(tk.Frame):
 def __init__(self, master=None):
 tk.Frame.__init__(self, master)
 self.grid()
 self.createWidgets()
 def createWidgets(self):
 self.przykladowaEtykieta = tk.Label(self, text='Witaj Świecie')
 self.przykladowaEtykieta.config(bg="#00ffff")
 self.przykladowaEtykieta.grid()
 self.quitButton = tk.Button(self, text='Zakończ', command=self.quit)
 self.quitButton.grid()
app = Aplikacja()
app.master.title('Przykładowa Aplikacja')
app.mainloop()
Linia 2: Importuje moduł tkinter (jako tk).
Linia 4: Tworzy klasę Aplikacja, która dziedziczy po tk.Frame.
Linia 6: Konstruktor.
Linia 7: Wywołuje konstruktor dla klasy nadrzędnej (tk.Frame).
Linia 11: Definiuje widżety.
Linia 12: Tworzy etykietę o nazwie przykladowaEtykieta z tekstem „Witaj Świecie”.
Linia 13: Ustawia kolor tła przykladowaEtykieta na cyjan.
Linia 14: Umieszcza etykietę w aplikacji (przy użyciu metody Grid).
Linia 15: Tworzy przycisk z tekstem „Zakończ”.
Linia 16: Umieszcza przycisk w aplikacji.
Linia 18: Przypisuje zmiennej app klasę Aplikacja.
Linia 19: Ustawia tytuł okna na Przykładowa Aplikacja.
Linia 20: Uruchamia aplikacje.
Powyższy kod jest napisany w Python 3, w Python 2 wyglądałby tak samo, oprócz tego, że "tkinter" byłby napisany od wielkiej litery.

</doc>
<doc id="428692" url="https://pl.wikipedia.org/wiki?curid=428692" title="John Malkovich">
John Malkovich

John Gavin Malkovich (ur. 9 grudnia 1953 w Christopher) – amerykański aktor, reżyser i producent filmowy. Nominowany dwukrotnie do Oscara i trzy razy do Złotego Globu.
Życiorys.
Wczesne lata.
Urodził się w Christopher w stanie Illinois w rodzinie pochodzenia chorwackiego. Jego ojciec, Daniel Leon Malkovich (1926–1980), dyrektor stanowego departamentu ochrony przyrody i wydawca czasopisma ochrony "Outdoor Illinois", był pochodzenia chorwackiego, a matka, Joe Anne (z domu Choisser; 1928–2009), która była wydawcą lokalnej gazety "Benton Evening News", a także "Outdoor Illinois", miała korzenie francuskie, angielskie, niemieckie i szkockie. Jego dziadkowie ze strony ojca – Michael „Mike” Malkovich i Goldie Stanisha (córka Antone'go Stanishy i Anne Kayfes) byli Chorwatami. Przodkowie Johna mieszkali w Ozalju na terenie dzisiejszej Chorwacji. Dziadkowie ze strony matki – Stephen „Steve” Choisser (syn Ewinga Everetta Choissera i Emmy Frances Parrish) i Edna Alice Johnson (córka Jamesa Madisona Johnsona oraz Missouri Jane „Jennie” Turner, córki Fieldona B. Turnera i Elizabeth Short) – byli potomkami francusko-kanadyjskich osadników, którzy przenieśli się do Illinois.
Dorastał z trzema młodszymi siostrami – Melissą, Amandą i Rebeccą – i starszym bratem Dannym w Benton w Illinois, w dużym domu na South Main Street, gdzie jego sąsiadem był Doug Collins, gwiazdor NBA, koszykarz i trener. Uczęszczał do Logan Grade School, Webster Junior High School I następnie do Benton Consolidated High School. W szkole średniej brał udział w musicalu "Carousel". Był również członkiem ludowej grupy gospel, śpiewał w kościołach i podczas imprez społecznych. Był też członkiem letniego lokalnego projektu teatralnego, gdzie wystąpił w "America Hurrah" (1972). Po ukończeniu szkoły średniej rozpoczął naukę Eastern Illinois University, a następnie przeniósł się na wydział teatralny do Illinois State University. Studiował aktorstwo w William Esper Studio na Manhattanie.
Kariera teatralna.
W 1976 porzucił studia, aby pracować w Steppenwolf Theatre Company w Chicago, jako współzałożyciel wraz z Joan Allen, Garym Sinise i Glenne Headly. W 1980 przeniósł się do Nowego Jorku. Na początku 1982 wystąpił w "Tramwaju zwanym pożądaniem" z Chicago’s Wisdom Bridge Theatre. Za rolę włóczęgi i złodzieja Lee w sztuce Sama Sheparda "True West" na off-Broadwayu otrzymał nagrody: Clarence Derwent Award (1982), Theatre World Award (1983) i Obie (1983). W 1984 zadebiutował na Broadwayu w roli Biffa Lomana, starszego syna Willy’ego (Dustin Hoffman) w sztuce Arthura Millera "Śmierć komiwojażera". W 1985 wyreżyserował koprodukcję Steppenwolf, wznowioną w 1985 – "Balsam w Gileadzie" Lanforda Wilsona, za którą otrzymał drugą nagrodę Obie, Drama Desk Award i Outer Critics Circle Award.
W 2009 w teatrze Ronacher w Wiedniu w scenicznym performansie, kojarzącym się z popisem stand–upera pomieszanym z występem mówcy motywacyjnego "The Infernal Comedy – Wyznania seryjnego mordercy" ("The Infernal Comedy: Confessions of a Serial Killer") wcielił się w postać Austriaka Johanna „Jacka” Unterwegera, wielokrotnego mordercy kobiet, którego „nawrócenie się” w więzieniu poskutkowało wcześniejszym uwolnieniem, a potem nieoczekiwaną karierą pisarską i dziennikarską. W sierpniu 2011 na scenie podczas Edinburgh Fringe Festival z powodzeniem wyreżyserował sztukę Harolda Pintera "Rocznica" ("Celebration") z Julianem Sandsem. W 2019 wystąpił na londyńskim West Endzie w roli Barneya Feina, czołowego hollywoodzkiego producenta w sztuce Davida Mameta "Gorzka pszenica".
Kariera ekranowa.
Jego pierwszym filmowym doświadczeniem było statystowanie w roli gościa weselnego w czarnej komedii Roberta Altmana "Dzień weselny" (1978). Za pierwszą większą ekranową kreację niewidomego Pana Willa w dramacie Roberta Bentona "Miejsca w sercu" (1984) z Sally Field był nominowany do Oscara dla najlepszego aktora drugoplanowego. W dramacie wojennym Rolanda Joffé "Pola śmierci" (1984) zagrał autentyczną postać Ala Rockoffa, amerykańskiego fotoreportera rozsławionego przez jego relację z wojny w Wietnamie i przejęcie nadzoru przez Czerwonych Khmerów w Phnom Penh. Był wymieniony jako jeden z dwunastu „Obiecujących nowych aktorów roku 1984” w Screen World Johna Willisa, tom 36. Rola Biffa Lomana, starszego syna tytułowego bohatera (Dustin Hoffman) w telewizyjnej ekranizacji sztuki dla CBS "Śmierć komiwojażera" (1985) przyniosła mu nagrodę Emmy i nominację do Złotego Globu dla najlepszego aktora drugoplanowego w serialu, miniserialu lub filmie telewizyjnym.
W dramacie wojennym Stevena Spielberga "Imperium Słońca" (1987) stworzył postać przebiegłego Amerykanina Basie’go. Po roli intryganta wicehrabiego Sébastiena de Valmonta w "Niebezpiecznych związkach" (1988) z Michelle Pfeiffer i Glenn Close, grywał wiele różnorodnych ról filmowych, najczęściej dziwaków, psychopatów, cynicznych manipulatorów, groźnych, sadystycznych złoczyńców lub ludzi ogarniętych szaleństwem. 
Malkovich był gospodarzem trzech odcinków programu NBC "Saturday Night Live" (1989, 1993, 2008). Odpadł z komedii "Wariaci" (1990) po około 2 tygodniach kręcenia i został zastąpiony przez Dudleya Moore’a. Jako gej Eliot w komediodramacie "Queens Logic" (1991) zdobył nominację do Independent Spirit Awards. Był narratorem ekranizacji powieści Piersa Paula Reada "Alive, dramat w Andach" ("Alive", 1993). Drugą nominację do Oscara, nagrody BAFTA, Złotego Globu, MTV Movie Award dla najlepszego czarnego charakteru i Nagrody Saturna w kategorii najlepszy aktor drugoplanowy przyniosła mu kreacja psychopatycznego Mitcha Leary’ego przygotowującego zamach na urzędującego prezydenta Stanów Zjednoczonych w dramacie sensacyjnym Wolfganga Petersena "Na linii ognia" (1993).
Często pojawiał się w niekomercyjnych niezależnych filmach amerykańskich i produkcjach europejskich. W 1995 został wybrany przez magazyn „Empire” jako jedna ze 100 najseksowniejszych gwiazd w historii kina (nr 70). Gościł w ruinach gotyckiego zamku w miejscowości Szymbark pod Iławą, gdzie Volker Schlöndorff kręcił sceny do filmu "Król Olch" (1995), gdzie zagrał Francuza zafascynowanego potęgą Rzeszy Niemieckiej. W sensacyjnym dreszczowcu kryminalnym "Con Air – lot skazańców" ("Con Air", 1997) wystąpił w roli szalonego geniusza i maniaka Cyrusa „Wirusa” Grissoma, przywódcy najgorszych przestępców Ameryki. W dramacie kryminalnym "Hazardziści" ("Rounders", 1998) w roli mistrza nielegalnego pokera, Teddy’ego KGB naśladował rosyjski akcent. Potrafił spojrzeć na siebie ironicznie, co udowodnił w eksperymentalnej surrealistycznej komedii fantastycznej Spike’a Jonze’a "Być jak John Malkovich" (1999), w której zagrał samego siebie, tworząc postać znudzonego, niezbyt błyskotliwego, hollywoodzkiego gwiazdora.
Wspólnie z Lianne Halfon i Russellem Smithem założył spółkę produkcyjną Mr. Mudd, która odpowiedzialna jest za produkcję takich filmów, jak "Juno" (2007) czy "Ghost World" (2001). Kandydował do roli Zielonego Goblina / Normana Osborna w "Spider-Manie" (2002). W komedii "Johnny English" (2003), parodii filmów o Jamesie Bondzie, zagrał głównego antagonistę, francuskiego bogacza Pascala Sauvage’a, chcącego zagarnąć dla siebie koronę królowej Wielkiej Brytanii. W komediodramacie Terry’ego Zwigoffa "Akademia tajemniczych sztuk pięknych" (2006) zagrał egocentrycznego profesora Sandiforda w niewielkiej Akademii Sztuk Pięknych na Zachodnim Wybrzeżu. Wziął udział w pierwszej odsłonie serii online "Kąpiel z Bierko" ("Bathing with Bierko", 2008) z Craigiem Bierko. W komedii sensacyjnej "Red" (2010) i jej sequelu "Red 2" (2013) wystąpił jako Marvin Boggs, były pracownik tajnych służb, który przesadził z LSD i stał się wyznawcą teorii spiskowe paranoikiem.
W 3–odcinkowym miniserialu telewizji BBC One "ABC Morderstwa" ("The ABC Murders", 2018) na motywach powieści Agathy Christie u boku Ruperta Grinta zagrał rolę belgijskiego detektywa Herkulesa Poirota. W serialu HBO Go "Nowy papież" ("The New Pope", 2019–2020) autorstwa Paola Sorrentina wcielił się w postać papieża Jana Pawła III, który zastępuje Piusa XIII (Jude Law), gdy ten zapada w śpiączkę.
Projektowanie mody.
W 2002 założył firmę odzieżową Mrs. Mudd oferującą garnitury, bawełniane koszule, kamizelki i płaszcze. W 2003 firma wydała swoją kolekcję odzieży męskiej Johna Malkovicha „Uncle Kimono”, która została następnie opisana w międzynarodowej prasie. W 2010 zaprojektował stroje dla linii „Technobohemian”.
Działalność muzyczna.
26 listopada 2015 ukazał się album "Like A Puppet Show" nagrany przez Malkovicha z Yoko Ono z jej synem Seanem. Zapowiedzią tego słowno-muzycznego projektu był utwór i singiel „Cryolife 7:14 A.M.”, gdzie Malkovich recytuje dzieło Platona „Alegoria Jaskini”.
W mediach.
Był na okładkach magazynów takich jak „Esquire”, „Entertainment Weekly”, „La Nación” i „Interview”.
Wystąpił w kostiumie z epoki razem z Hugh Lauriem w teledysku do piosenki Annie Lennox pt. „Walking on Broken Glass” (1992). Swoim wizerunkiem reklamował także kawę Nestlé (2009) i iPhone 4S Apple Inc. (2012). Użyczył głosu jako główny antagonista Oz, dozorca zespołu uderzeniowego Atlas w grze wideo "" w części "Exo Zombies" (2014). Wystąpił w wideoklipie do singla Eminema „Phenomenal” (2015). 
W 2014 fotograf Sandro Miller namówił Malkovicha do odtworzenia najbardziej znanych portretów w historii fotografii takich jak Marilyn Monroe, Alfred Hitchcock, Albert Einstein, John Lennon, Simone de Beauvoir, Che Guevara, Bette Davis, Andy Warhol, Salvador Dalí, Dorothea Lange, Pablo Picasso, Ernest Hemingway czy Jack Nicholson. Ponad 30 zdjęć stało się częścią wystawy „Malkovich, Malkovich, Malkovich: Homage To Photographic Masters”, która była wystawiana w różnych zakątkach świata. Ekspozycja trafiła też do warszawskiej Leica Gallery (22 kwietnia do 12 czerwca 2016). 
W 2017 roku pojawił się w humorystycznych reklamach Super Bowl, przedstawiając siebie jako próbę przejęcia kontroli nad domeną johnmalkovich.com.
Życie prywatne.
2 sierpnia 1982 poślubił aktorkę Glenne Headly. Jednak 1 stycznia 1988 rozwiedli się po tym, jak Malkovich związał się z Michelle Pfeiffer na planie "Niebezpiecznych związków". 20 września 1989 ożenił się po raz drugi z Włoszką Nicolettą Peyran, z którą ma dwoje dzieci – córką Amandine (ur. 1990) i syna Loewy (ur. 1992).
W 2008 założył winnicę na swojej farmie. Pierwsze wino wyprodukował w 2011. Na czterech hektarach hodują szczepy pinot noir i cabernet sauvignon. Pięć rodzajów win sprzedawane są pod nazwą Les Quelles de la Coste.
Jest zdeklarowanym ateistą.

</doc>
<doc id="428694" url="https://pl.wikipedia.org/wiki?curid=428694" title="Cerro Chirripó">
Cerro Chirripó

Cerro Chirripó - najwyższy szczyt górski Kostaryki i 5 najwyższy szczyt całej Ameryki Środkowej. Osiąga wysokość 3820 m n.p.m. (niektóre źródła podają 3819 m n.p.m.). Szczyt położony jest w paśmie górskim Cordillera de Talamanca. 
Obszar Chirripó i pozostałą część pasma Talamanca porasta pierwotny las, charakteryzujący się wysoką bioróżnorodności. Występuje tu m.in. formacja paramo z dominującymi bambusami rodzaju "Chusquea". Liczne są też paprocie drzewiaste z gatunku "Cyathea arborea". Izolacja niektórych wysokich szczytów doprowadziła do powstania licznych gatunków endemicznych. Chirripó zamieszkują takie zagrożone zwierzęta jak jaguary, salamandry, czy tapiry. Przyroda tego obszaru chroniona jest w założonym w 1975 parku narodowym Chirripó. 
Pod szczytem Chirripó znajduje się niewielkie jezioro polodowcowe.

</doc>
<doc id="428695" url="https://pl.wikipedia.org/wiki?curid=428695" title="Chirripó Grande">
Chirripó Grande



</doc>
<doc id="428696" url="https://pl.wikipedia.org/wiki?curid=428696" title="Albert Ghiorso">
Albert Ghiorso

Albert Ghiorso (ur. 15 lipca 1915 w Vallejo, zm. 26 grudnia 2010 w Berkeley) – amerykański naukowiec, odkrywca pierwiastków chemicznych. Studiował na uniwersytecie w Berkeley.
Ghiorso uczestniczył w otrzymaniu następujących pierwiastków chemicznych:
Przed ujawnieniem skandalu z odkryciem oganesonu, koledzy Ghiorsa z Uniwersytetu Berkeley zaproponowali nadanie temu pierwiastkowi nazwy "ghiorsium".

</doc>
<doc id="428698" url="https://pl.wikipedia.org/wiki?curid=428698" title="Joseph Wittig">
Joseph Wittig

Joseph Wittig (ur. 22 stycznia 1879 w Słupcu Dolinie k. Nowej Rudy, zm. 22 sierpnia 1949 w Göhrde w Dolnej Saksonii) – niemiecki profesor teologii, filozof, ekskomunikowany ksiądz katolicki, poeta, kronikarz związany z ziemią kłodzką, o której pisał, że jest „krainą Pana Boga”.
Życiorys.
Dzieciństwo.
Urodził się 22 stycznia 1879 w Słupcu Dolinie (niem. "Neusorge"), wówczas części wsi Słupiec ("Schlegel"), będącej obecnie dzielnicą Nowej Rudy. Był szóstym dzieckiem cieśli Eduarda Wittiga i Hanne Wittig z domu Stranfeld. Dzieciństwo, do którego często wracał w późniejszej twórczości, kształtowane było przez proste wiejskie życie i autorytet ojca. Jego dziadek był twórcą ruchomej szopki, która do dzisiaj jest atrakcją turystyczną Wambierzyc. Jednym z najważniejszych momentów w młodości było spotkanie księdza Henryka Maya, który pracował w Słupcu jako neoprezbiter podczas kilkutygodniowego zastępstwa. Ksiądz May podjął się przygotowania wiejskiego chłopca do nauki w gimnazjum, ucząc go podstaw nauk ścisłych, literatury i języków. W 1893 Joseph Wittig mógł rozpocząć naukę w gimnazjum św. Macieja ("Matthias-Gymnasium") we Wrocławiu.
Studia i praca duszpasterska.
W 1899 zdał egzamin dojrzałości i rozpoczął studia na Uniwersytecie Wrocławskim. Podczas studiów szczególnie interesował się historią kościoła starożytnego, archeologią oraz patrystyką. W osobie ks. prof. Maxa Sdralka znalazł przewodnika życiowego, który wyzwolił w nim zamiłowanie do pracy naukowej i utorował drogę do katedry uniwersyteckiej. Studia ukończył w 1902. W rodzinnym Słupcu i Nowym Gierałtowie przygotowywał się do doktoratu. Jeszcze tego samego roku został doktorem teologii, broniąc pracy na temat papieża Damazego I. Kapłanem został 22 czerwca 1903 wyświęcony przez kardynała Koppa w kościele św. Krzyża we Wrocławiu. Swoją mszę prymicyjną odprawił 23 czerwca 1903 w kaplicy sióstr jadwiżanek, u których mieszkał wcześniej w czasie nauki gimnazjalnej. Skierowany został do pracy duszpasterskiej do nowo utworzonego wikariatu w Lubaniu. Pracował tam przez 14 miesięcy.
Pisarstwo i praca naukowa.
W latach 1904–1905 studiował w rzymskim Pontificio Collegio Teutonico di Santa Maria in Campo Santo Papieskiego Uniwersytetu Gregoriańskiego, otrzymując, dzięki staraniom ks. Maxa Sdralka, stypendium Instytutu Archeologicznego w Berlinie. Podczas tych studiów prowadził archeologiczne badania grobu św. Sotery, statui św. Piotra w bazylice watykańskiej oraz procesu Izaaka przeciw papieżowi Damazemu I, których wyniki publikował na łamach prasy. W 1909 uzyskał habilitację, przedstawiając studium o Ambrozjastrze. W 1909 powrócił do pracy duszpasterskiej: najpierw krótko w Paczkowie, a potem we Wrocławiu w kościele NMP na Piasku. W 1909 przerwał pracę duszpasterską rozpoczynając karierę uniwersytecką. Dwa lata później został mianowany profesorem nadzwyczajnym historii kościoła. 14 stycznia 1915 r. mianowano go profesorem zwyczajnym teologii. W latach 1917–1918 pełnił funkcję dziekana Wydziału Teologii Katolickiej Uniwersytetu Wrocławskiego.
Na lata 1922–1924 datuje się pierwszy, wrocławski okres twórczości pisarskiej Josepha Wittiga. Niezrozumienie jego myśli pisarskiej i teologicznej wywołało konflikt z hierarchią kościoła rzymskokatolickiego oraz wciągnięcie części jego twórczości na indeks kościelny. W 1922 ukazał się w czasopiśmie „Hochland” głośny artykuł pt. "Zbawieni" (niem. "Die Erlösten") krytykujący oficjalną wykładnię kościelną grzechu i spowiedzi, który doprowadził ostatecznie do obłożenia pisarza w 1926 ekskomuniką. Prezentował śmiałe poglądy teologiczne i doczekał się nawet przydomka "Nowy Luter". Mimo ekskomuniki Wittig pozostał wciąż głęboko wierzącym katolikiem wiernym Kościołowi, zajmując postawę wolnego pisarza religijnego. Z dzisiejszego punktu widzenia ocenia się, że teologiczne poglądy Wittiga wyprzedzały swoje czasy. Oceniane są jako w dużej mierze zbieżne z duchem nauk posoborowych.
W 1927 będąc zwolniony ze ślubów kapłańskich, wziął ślub z Bianką Geisler, córką burmistrza Bystrzycy Kłodzkiej i zamieszkał z nią w wybudowanym przez siebie domu w Słupcu (obecnie mieści się w nim muzeum jego imienia). Tu urodziła się trójka jego dzieci: Johannes Raphael, Bianca Maria i Christoph Michael. Lata 1928–1932 to drugi, słupiecki okres twórczości pisarskiej. W latach 1937–1943 występował z prelekcjami m.in. w protestanckich środowiskach północnych Niemiec, a działalność teologiczna Wittiga znalazła odbicie w twórczości literackiej, w bogatej korespondencji oraz w aktywności odczytowej. Zajmował się również pisaniem kronik historycznych oraz publikowaniem w regionalnym kalendarzu „Guda Obend”. W 1946 zdjęta została ekskomunika, m.in. za wstawiennictwem kardynała Augusta Hlonda.
Wysiedlenie i koniec życia.
Po przyłączeniu Dolnego Śląska do Polski, 1 kwietnia 1946 pisarz został przymusowo i w pośpiechu wysiedlony z domu w Słupcu. Wraz z rodziną, w złym stanie zdrowia, wywieziony został do Niemiec. W słupieckim domu pozostała większość manuskryptów pisarza. Zamieszkał w miejscowości Göhrde w rejonie Lüneburga. Zmarł na zawał serca 22 sierpnia 1949 r. Pochowany został na cmentarzu w Meschede (Nadrenia Północna-Westfalia).

</doc>
<doc id="428708" url="https://pl.wikipedia.org/wiki?curid=428708" title="Stany skupienia">
Stany skupienia



</doc>
<doc id="428710" url="https://pl.wikipedia.org/wiki?curid=428710" title="Malarstwo jaskiniowe">
Malarstwo jaskiniowe

Malarstwo jaskiniowe, malarstwo naskalne – rysunki i malowidła wykonane na ścianach lub sklepieniach jaskiń, które pochodzą najczęściej z epoki kamienia. Powstawały od okresu górnego paleolitu; najwcześniejsze malowidła naskalne datowane są na ok. 40 tys. lat p.n.e.
W przypadku niektórych rysunków z Zachodniej Australii użyty pierwotnie pigment z biegiem czasu został zastąpiony koloniami grzybów (z rzędu Chaetothyriales) i bakterii dzięki czemu zachowały one intensywne kolory.
Lokalizacje.
Sztuka paleolitu nie była wyłącznie sztuką jaskiń. Wyróżnić można trzy rodzaje miejsc, gdzie ją tworzono:
Tematyka.
Zwierzęta.
Sztuka paleolitu była sztuką animalistyczną, tj. zdominowaną przez tematy zwierząt. Przeważają konie. W niektórych rejonach ich kluczową pozycję mogły przejmować bizony i żubry (jak w Ariège), łanie (w Kantabrii), czasem nosorożce lub kotowate – we wczesnych etapach historii tej sztuki (o czym świadczy Jaskinia Chauveta).
Znaki geometryczne.
Zwierzętom dodatkowo towarzyszą liczne i zróżnicowane znaki geometryczne. Te stanowią największą zagadkę. Najczęściej są to proste formy kropek i kresek, które można napotkać niemal wszędzie. Niektóre z nich, jak dosyć wyjątkowe znaki „podobne do pałeczek” (fr. "claviformes"), cechują się znaczną dystrybucją terytorialną – odnaleźć je można w tak oddalonych od siebie miejscach jak w pirenejskim departamencie Ariège we Francji, Quercy w południowo-zachodniej Francji, a także Kantabrii, Altamira i Asturii w północnej Hiszpanii. Może to świadczyć o szerokim zasięgu określonych wierzeń i mitów podzielanych przez społeczności będące w znacznym wzajemnym oddaleniu.
Na początku 2023 roku opublikowano hipotezę, że sekwencje niektórych z tych znaków to kalendarz cyklu reprodukcyjnego zwierząt. Miałby to być fenologiczny/meteorologiczny kalendarz księżycowy. Rok jednak zaczyna się tutaj wiosną, czyli wraz z (tłum.: dobrym sezonem), gdy topnieje lód na rzekach, znika śnieg, zazielenia się krajobraz. Według autorów wypada to z początkiem maja. Miesiące zaś mają długość miesięcy księżycowych, czyli około 29 dni, a rok liczy 13 miesięcy.
Znakami używanymi w tym kalendarzu są pionowa kreska &lt;|&gt;, kropka &lt;•&gt; i &lt;Y&gt;. Sekwencje kropek lub kresek, często zawierające również pojedynczy znak &lt;Y&gt;, oznaczają liczby miesięcy księżycowych, które upłynęły od początku (nie punkty czasowe), w skrócie RBS ( ). Liczby tych znaków lub pozycja Y w ich sekwencjach odpowiadają okresom godowym, narodzinom, wykluwaniu się ptaków lub ryb, wiosennej migracji ryb. Pozycja Y oznacza zwykle narodziny (lub wykluwanie się), ale może być to też okres godowy ptaków lub wiosenna wędrówka ryb. Przykłady:
Na przykład sezon godowy żubra wypada w miesiącu 3-4 RBS (3-4 miesiące od początku maja), czyli około sierpnia.

</doc>
<doc id="428712" url="https://pl.wikipedia.org/wiki?curid=428712" title="Leslie Lamport">
Leslie Lamport

Leslie Lamport (ur. 1941) – amerykański informatyk.
Kariera naukowa:
Dziedziny w których dokonał znaczącego wkładu:
Wkład w dziedzinę systemy rozproszone obejmuje m.in.:
Ponadto jest znany jako twórca i propagator systemu składu tekstu LaTeX.
Obecnie pracuje dla Microsoft Research.

</doc>
<doc id="428714" url="https://pl.wikipedia.org/wiki?curid=428714" title="Dama z łasiczką">
Dama z łasiczką



</doc>
<doc id="428718" url="https://pl.wikipedia.org/wiki?curid=428718" title="Ratomir Dujković">
Ratomir Dujković

Ratomir Dujković (ur. 24 lutego 1946 w Borovie) – serbski trener piłkarski. Od września 2004 do lipca 2006 roku był selekcjonerem reprezentacji Ghany, którą jako pierwszy szkoleniowiec w historii wprowadził do mistrzostw świata. Na początku lat 90. pracował w sztabie szkoleniowym Crvenej Zvezdy Belgrad, która w 1991 roku triumfowała w Pucharze Mistrzów. W latach 1992–1994 był selekcjonerem reprezentacji Wenezueli. Później pracował w Zjednoczonych Emiratach Arabskich.
W 2004 roku prowadzona przez niego reprezentacja Rwandy po raz pierwszy w historii awansowała do Pucharu Narodów Afryki. W meczach eliminacyjnych pokonała Ghanę.
We wrześniu 2004 roku przejął od Portugalczyka Mariano Barreto stery drużyny narodowej Ghany, która wyprzedziła Republikę Południowej Afryki i Demokratyczną Republikę Konga i awansowała do Mundialu. W Niemczech drużyna, w której barwach grali m.in. Stephen Appiah, Michael Essien, Sulley Muntari, John Mensah i Asamoah Gyan, jako jedyny zespół z Afryki, dotarła do drugiej rundy, w której uległa 0:3 Brazylijczykom. Po mistrzostwach Dujković podał się do dymisji, tłumacząc się kłopotami zdrowotnymi.
W październiku 2006 roku został selekcjonerem olimpijskiej reprezentacji Chin.
Jako piłkarz Dujković występował na pozycji bramkarza. Grał w takich klubach jak FK Crvena zvezda Belgrad, Real Oviedo, NK Osijek i Galenika Zemun. Czterokrotnie zagrał w reprezentacji Jugosławii.

</doc>
<doc id="428719" url="https://pl.wikipedia.org/wiki?curid=428719" title="Ratomir Dujkovic">
Ratomir Dujkovic



</doc>
<doc id="428724" url="https://pl.wikipedia.org/wiki?curid=428724" title="Psylofity">
Psylofity

Psylofity ("Psilophyta" Heintze) – gromada roślin kopalnych, najpierwotniejszych, pionierskich roślin lądowych. Pojawiły się w ludlowie a wymarły w dewonie. Najprawdopodobniej od psylofitów wywodzą się paprotniki.
Współczesne prace podają, że psylofity to takson polifiletyczny, obejmujący trzy niespokrewnione bliżej ze sobą gromady: ryniofity, trymerofity i zosterofilofity.
Według starszych źródeł do klasy psylofity ("Psylophytinae") należą np. rodzaje "Psilophyton" (wymarły) i "Psilotum" (współczesny).

</doc>
<doc id="428727" url="https://pl.wikipedia.org/wiki?curid=428727" title="Ludwig Uhland">
Ludwig Uhland

Johann Ludwig Uhland (ur. 26 kwietnia 1787 w Tybindze, zm. 13 listopada 1862 tamże) – niemiecki poeta, literaturoznawca, prawnik i polityk.
Rodzina.
Johann Ludwig Uhland urodził się 26 kwietnia 1787 w Tybindze, w Księstwie Wirtembergia w rodzinie renomowanych uczonych, której drzewo genealogiczne znane jest od XIV wieku, od 1720 mieszkającej w Tybindze. Dziadek Ludwiga Ludwig Joseph Uhland (1722-1803) działał jako ewangelicki diakon (to znaczy osoba odpowiedzialna za pewne liturgiczne, duszpasterskie, ale głównie charytatywne zadania parafii) w Marbach i Tybindze; od 1761 był profesorem na Uniwersytecie Eberharda i Karola w Tybindze, najpierw historii, od 1776 teologii. Ojciec Johann Friedrich był sekretarzem uniwersyteckim. Matka Elisabeth z domu Hofer, pochodząca z Augsburga, uważana była za kobietę opiekuńczą i dobroduszną. Ludwig Uhland miał troje rodzeństwa, najstarszy brat zmarł wkrótce po urodzeniu, drugi w kolejności, Friedrich, zmarł w wieku dziesięciu lat na szkarlatynę. Młodsza siostra Luise (1795–1836) urodziła się dopiero po śmierci Friedricha.
Dom, w którym się urodził jest okazałym budynkiem fachwerkowym przy "Neckarhalde" 24. W kilka miesięcy później rodzina przeniosła się do domu dziadka ze strony ojca przy "Hafengasse". Od 25. roku życia, w latach 1812–1830, Ludwig Uhland mieszkał w Stuttgarcie. Następnie powrócił do Tybingi, gdzie od 1836 mieszkał w okazałym klasycystycznym budynku przy "Gartenstraße" 1, leżącym naprzeciwko mostu na Neckarze u podnóża góry "Österberg". Budynek ten został zniszczony 15 marca 1944 przez bombę lotniczą.
W roku 1820, w okresie, kiedy był adwokatem w Stuttgarcie, Uhland ożenił się z Emilie Auguste Vischer (ur. 15 maja 1799 w Calw; zm. 5 czerwca 1881 w Stuttgarcie), córkę zamożnego kupca z Calw, Johanna Martina Vischera, i jego żony Friederike Auguste Emilie Vischer, z domu Feuerlein. Ona umożliwiła Uhlandowi późniejszą finansowo niezależną pracę pisarską i polityczną, uczestniczyła w niej, a po śmierci męża napisała jego pierwszą biografię. Emilie Uhland przeżyła męża o 19 lat. Ich małżeństwo było bezdzietne.
Studia i podróż.
W latach 1793-1801 Ludwig Uhland uczęszczał do szkoły "Schola Anatolica" – ówczesnej szkoły łacińskiej w Tybindze. Wykazywał uzdolnienia językowe i stale otrzymywał dobre stopnie, tylko z matematyką miał przez całe życie trudności. Był często odwiedzany przez kolegów, bo jego matka nie chciała, żeby stał się samotnikiem.
W 1801 Uhland otrzymał stypendium na studia w Tübinger Stift, gdzie poświęcił się głównie tematom filologicznym. W roku 1805 rozpoczął studia prawnicze na tybińskim uniwersytecie. Nałożone na niego obowiązki wypełniał z nieustannym zapałem, wyróżniał się opanowaniem i zamiłowaniem do porządku. Pozostawał przy tym milczący i zachowywał rezerwę. Zmieniło się to dopiero, kiedy w roku 1804 do Tybingi przybył jako student medycyny Justinus Kerner. Obaj się zaprzyjaźnili. Wspólnie z innymi kolegami często wybierali się na dłuższe wędrówki. W tym czasie Uhland napisał kilka wierszy, jak np. „Die Kapelle“ (Kaplica, 1805). Podobne usposobienie i jednakowy kierunek pisarski połączyły Uhlanda z dalszymi przyjaciółmi Gustavem Schwabem i Karlem Mayerem. Liczne listy są dowodem, jak ciepłe i bliskie więzy łączyły szwabskich poetów. Wszyscy oni pozostali ze sobą w kontakcie przez całe życie.
1809 monarchia habsburska poprzez wojnę chciała zakończyć francuskie zwierzchnictwo nad Niemcami. W tym kontekście doszło do wybuchu powstania na Tyrolu, który Napoleon niewiele wcześniej przekazał Bawarii. Powstanie to, pod przewodnictwem Andreasa Hofera, zostało z trudem zdławione. Przez pewien czas zanosiło się na to, że także wojsko wirtemberskie zostanie wciągnięte w walkę po stronie Bawarii. W tym kontekście Uhland napisał wiersz "Der gute Kamerad" (Dobry przyjaciel), do którego później (1825) Friedrich Silcher skomponował melodię. Jako pieśń był on często śpiewany – aż po czasy narodowego socjalizmu – a jego wymowa przeinaczana w sensie zrywu patriotycznego i wychwalania wojny. Tekst Uhlanda daleki jest temu, opowiada – trzeźwo i porywająco – o przyjacielskiej wierności w czasie wojny. Wydarzenie, które Uhlandowi dało impuls do napisania wiersza, nie nadawało się zresztą do ojczyźnianego zachwytu, bo Niemcy walczyli w nim przeciwko Niemcom.
3 kwietnia 1810 r. Uhland obronił pracę doktorską z prawa. W miesiąc później wybrał się w podróż do Paryża. Podczas niej interesował się głównie francuskimi i staroniemieckimi tekstami. Zajmował się nimi w paryskiej Bibliotece Narodowej. Z punktu widzenia ojca głównym celem podróży miało być natomiast poznanie sytuacji prawnej we Francji. Tu po raz pierwszy ujawnia się rozdźwięk pomiędzy Uhlandem a ojcem i prawem, które nie było dla niego najważniejsze. 26 stycznia 1811 r. syn wrócił do Tybingi i otworzył wkrótce kancelarię adwokacką. Jednocześnie opracowywał wyniki podróży, w czym pomocny był mu Gustav Schwab ze swymi umiejętnościami.
W tym też czasie (21 marca 1812) powstał chyba najbardziej znany wiersz Uhlanda „Frühlingsglaube“. Romantycznym charakterem jego wersów i doborem lirycznych tematów (przyroda, średniowiecze) nie powinniśmy dać się zwieść, że ich autor tylko w ograniczonym sensie może być uważany za romantyka. Małomówność i trzeźwość Uhlanda przejawia się w jego wierszach, skłaniających się w mniejszym stopniu do zachwytów i wylewów uczuć niż do zwartego, plastycznego, precyzyjnego opisu faktów. Jego ton jest prosty i niepatetyczny, często przypominający pieśni ludowe, którymi zajmował się także naukowo. Dzięki temu Uhland stanie się poetą ludowym, którego tomiki poetyckie będą ciągle wznawiane i w Niemczech XIX w.. stanowić będą podstawę wyposażenia biblioteczki domowej.
Stuttgart – rzecznik reprezentacji stanów.
Pod koniec roku 1812 Uhland zlikwidował kancelarię w Tybindze i przeniósł się do Stuttgartu. Uzyskał zatrudnienie jako drugi sekretarz ministra sprawiedliwości Wirtembergii, ale za to stanowisko nie było wynagrodzenia i w najlepszym razie mogło być ono traktowane jako odskocznia do późniejszej kariery.
We wrześniu 1813 r. Uhland otrzymał od dawna upragnione zaproszenie do stowarzyszenia studentów ’’Schattengesellschaft’’. Odtąd regularnie brał udział w spotkaniach i dyskusjach. 15 grudnia 1814 wymienia po raz pierwszy w dzienniku Emilie Vischer z Calw, swoją późniejszą żonę. Tego samego roku powstała jego najsłynniejsza ballada: „Schwäbische Kunde“ ("Szwabska wieść"). Ma ona tło historyczne: trzecia wyprawa krzyżowa, w której brał udział (i podczas której utonął) cesarz Fryderyk I Barbarossa. Uhlandowi chodzi jednak nie tyle o opis wydarzeń historycznych co o humorystyczne przedstawienie stosunków średniowiecznych. W późniejszym okresie czerpie jednak coraz częściej tematy swoich ballad z historii, głównie wczesnej historii Wirtembergii.
W okresie wojen napoleońskich księstwo Wirtembergia znacznie się powiększyło poprzez przyłączenie sąsiednich obszarów, głównie na południu – pomiędzy Dunajem a granicą szwajcarską; powierzchnia i liczba ludności podwoiły się. Powołując się na to, książę w 1806 r. zawiesił dotychczasową konstytucję Wirtembergii, opierającą się na współdziałaniu mieszczaństwa i kościoła w polityce kraju. Posunięcie to nie łamało prawa, ponieważ rozległe nowe obszary leżały poza zasięgiem dotychczasowej konstytucji. W celu możliwie efektywnego ich wcielenia do starej Wirtembergii należało wypracować nowe regulacje.
W roku 1815 Fryderyk I Wirtemberski, który pod zwierzchnią władzą Napoleona przyjął tytuł króla, zwołał powszechne zgromadzenie stanów, aby przedstawić projekt nowej konstytucji wirtemberskiej. Rozpoczęło to kilkuletnią walkę o ustalenia konstytucji, bo posłowie twardo upierali się przy starych regulacjach. Podczas tego zagorzałego sporu Ludwig Uhland 26 lipca 1815 stał się czołowym rzecznikiem stanów. Do walki o „stare prawo“ włączył także swoje zdolności poetyckie i napisał cały szereg wierszy, w których przedstawił zasady konstytucji odpowiadającej stanom. Jego wersy deklamowane były na licznych zebraniach i w ten jego popularność jako poety ludu dalej rosła.
Dopiero za panowania nowego króla Wilhelma I obrady nad konstytucją zakończyły się w roku 1819 kompromisem. Także i Uhland w końcu musiał przyznać, że ma ona wiele zalet: zatwierdzanie podatków poprzez Landtag i jego współdziałanie w ustawodawstwie, utworzenie trybunału konstytucyjnego, całkowita wolność prasy. Uhland nie mógł pogodzić się z podziałem Landtagu na dwie izby: stworzenie izby szlacheckiej obok zwykłej izby ludowej. Uroczyste ogłoszenie konstytucji 29 października 1819 w Stuttgarcie rozpoczęło się wystawieniem dramatu Uhlanda "Ernst, Herzog von Schwaben" (Ernest, książę Szwabii).
Już w maju 1817 r. Uhland rozwiązał swój stosunek służbowy: Powodami było to, że po pierwsze w dalszym ciągu odmawiano mu zapłaty, a po drugie nie czuł się dobrze na swoim stanowisku. Otworzył wtedy kancelarię adwokacką w Stuttgarcie. Ale i w ten sposób nie zarabiał wiele, bo przy nieśmiałym, małomównym usposobieniu nie był w stanie z powodzeniem reprezentować swoich klientów przed sądem. Nie jest więc przypadkiem, że większość swoich spraw prowadził jako obrońca ubogich i obrońca z urzędu. Dlatego też w tym czasie cierpiał na notoryczny brak pieniędzy.
Poseł stuttgarcki.
W końcu 1819 r. Uhland bez szczególnych starań z własnej strony został ponownie wybrany do Landtagu. W dzień po jego ukonstytuowaniu, 16 stycznia 1820 r. zaręczył się z Emilie Vischer, a 29 maja tego samego roku poślubił ją w stuttgarckim kościele Hospitalkirche. W podróż poślubną młoda para wybrała się do Szwajcarii, gdzie Uhland pogłębił swoją wiedzę z zakresu średniowiecznych rękopisów w bibliotece w Zurychu. Przy innej okazji młodzi małżonkowie odbyli dłuższą podróż po Schwarzwaldzie. Ruiny klasztoru Hirsau były dla poety inspiracją do wiersza (spisanego dopiero w roku 1829) „Ulmenbaum“ ("Wiąz").
Uhland był posłem do Landtagu Wirtembergii do roku 1826. Był w tym zakresie, tak jak i w innych, niezwykle odpowiedzialny i w ciągu tego całego okresu był tylko raz nieobecny; w Landtagu pojawił się nawet w dniu swojego ślubu. Wkrótce jednak stwierdził, że większość posłów zbyt łatwo aprobowała zamierzenia rządu i że zainteresowanie sprawami politycznymi w społeczeństwie wyraźnie się zmniejszyło. On zaś skłaniał się raczej ku opozycji i dążył – bez powodzenia – do zwiększenia skuteczności kontroli pracy rządu. Tak więc z końcem kadencji wycofał się z pracy w Landtagu, by ponownie poświęcić się całkowicie pracy naukowej.
Tybinga – profesor i poseł do Landtagu.
Starania Uhlanda o katedrę powiodły się dopiero w końcu 1829. Został mianowany profesorem języka niemieckiego i niemieckiej literatury na Uniwersytecie Eberharda i Karola w Tybindze. W kwietniu 1830 Uhland z żoną przeprowadził się ze Stuttgartu do Tybingi. Według pewnej anegdoty Uhland otrzymał przy wyprowadzce wieniec laurowy, który później powiesił na drzewie w lesie, bo według jego słów przyrodzie bardziej należało się takie wyróżnienie niż jemu. Wyróżnienia tego rodzaju nie godziły się z jego skromnością.
3 maja 1830 r. Uhland poprowadził swój pierwszy wykład. Studenci byli oczarowani jego osobowością. Czuli jego zafascynowanie tematami, z których wykładał. Uhland intensywnie pracował na polu germanistycznej mediewistyki i przyczynił się do sukcesu tej dyscypliny. Prowadziło to do intensywnej wymiany duchowej z mającym podobne zainteresowania Josephem von Laßbergiem.
Kiedy w roku 1832 zjawiła się u niego delegacja mieszczan za Stuttgartu, Uhland dał się namówić na ponowne kandydowanie do Landtagu. Nie prowadząc własnej kampanii wyborczej, został wybrany większością dwóch trzecich głosów. W związku z poważnymi konfliktami pomiędzy Landtagiem a rządem pracownicy państwowi będący posłami zostali pozbawieni przysługującego im dotąd urlopu na posiedzenia izby. Wskutek tego Uhland miał dylemat: musiał wybierać pomiędzy profesurą a pracą poselską. Wbrew własnej chęci, zdecydował się wytrwać w Landtagu, bo nie chciał ulec szantażowi politycznemu. W ten sposób utracił ukochaną pracę na uczelni w Tybindze.
Uhland był posłem do Landtagu do roku 1838. Znów znajdował się po stronie mniejszości, która nie mogła przeforsować swoich propozycji zmian, a wskutek tego politycznie niewiele mogła zdziałać. Uhland stale opowiadał się za większą oszczędnością i chciał wyraźnie zmniejszyć wydatki na wojsko. Stale głosował przeciwko projektom budżetowym rządu. Nasuwa się pytanie, czy stanowisko profesora nie umożliwiłoby mu osiągnięcie większego wpływu. W Landtagu rzadko zabierał głos, ale jeśli się wypowiadał, to przeważnie na tematy zasadnicze. Kiedy pewnego razu bardzo pobożny szlachcic zaproponował, by każde posiedzenie izby stanów rozpoczynać modlitwą, godnie się uniósł i powiedział : „Uważam, że Bogu bardziej się spodoba, gdy każdy z nas pomodli się w domowym zaciszu niż wszyscy razem w Izbie.“ Taka rzutkość słowa nie pasowała do jego powszedniej małomówności. W tym zakresie jego żona musiała przypuszczalnie wiele wycierpieć. Wbrew powiedzeniu, że każda rzecz ma dwie strony, stwierdziła kiedyś, że zna rzecz, która ma zawsze jedną stronę: listy jej męża.
W owym czasie bezdzietne małżeństwo Uhlandów zdecydowało się przyjąć do siebie bratanka/siostrzeńca oraz syna zmarłego przyjaciela. Aby powiększonej rodzinie zapewnić wygodne życie domowe, Uhland kupił dom przy "Gartenstraße" naprzeciwko mostu na Neckarze; działka obejmowała także duży ogród owocowy. Wkrótce dokupiono jeszcze winnicę z domkiem. Tu Uhland pracował latem na świeżym powietrzu nad swoimi zbiorkami i rozprawami naukowymi. Małżeństwo Uhlandów podejmowało liczne podróże po całych Niemczech i krajach sąsiednich. Większość z nich poświęcona była badaniom naukowym, zbieraniu źródeł jak również spotkaniom z ważnymi autorami. Podróże umożliwiały mu, prowadzenie badań w różnych bibliotekach naukowych nad dotąd mu nieznanymi rękopisami. Kiedy Uhland w roku 1838 wycofał się z życia politycznego, zaczął pracować jako nauczyciel prywatny.
Z równą powściągliwością co w życiu prywatnym Uhland odnosił się do publikacji wyników swoich badań z zakresu germanistycznej mediewistyki. Ciągle mu się wydawało, że większość jego prac jeszcze nie nadaje się do druku. Ciągle odsuwał publikację, aż inni, na przykład Wilhelm Grimm lub Karl Lachmann, go wyprzedzili i w ten sposób pozbawił się większości oddziaływania, jakie osiągnąłby przy bardziej odważnym działaniu. Kiedy po jego śmierci opublikowano spuściznę, wiele rzeczy było już przestarzałych.
Poseł niemieckiego parlamentu narodowego.
Po dziesięciu latach życia poświęconego pracy naukowej w zaciszu Uhland powrócił jeszcze raz na scenę polityczną. W rewolucyjnym roku 1848 został wybrany przez mieszkańców rodzinnej Tybingi większością 90 procent głosów na posła parlamentu frankfurckiego, który obradował we Kościele św. Pawła we Frankfurcie. Nie należąc do żadnego ugrupowania politycznego, był tam związany raczej z lewym skrzydłem tak zwanych „Demokratów“. Podczas ciągnących się miesiącami obrad na temat konstytucji nowej Rzeszy Niemieckiej pozostawał w roli samotnika – tylko z rzadka zgłaszał się do zabrania głosu, a jego wystąpienia były krótkie.
Uhland jasno rozpoznał, że powodzenie dzieła, jakim miało być stworzenie niemieckiego państwa narodowego opartego na demokracji, było kwestią siły. Stawiając na porozumienie z niemieckimi książętami, za czym opowiadała się większość posłów, Parlament w Kościele św. Pawła osłabiał własną pozycję. W celu stworzenia równowagi Uhland aprobował uzbrojenie ludu. Poza tym opowiadał się za likwidacją uprzywilejowania szlachty.
Tylko dwa razy wygłosił dłuższe mowy. Jedna z nich dotyczyła sprawy dla niego najważniejszej, połączenia wszystkich Niemców, łącznie z niemiecką Austrią w granicach wspólnego państwa. Za koncepcją „wielkoniemieckiego“ państwa narodowego opowiadał się nawet wtedy, gdy wskutek stłumienia rewolucji w Austrii została ona pozbawiona racji bytu. Habsburgowie nie byli bowiem skłonni do podziału swej wielonarodowej monarchii. Chcieli wprawdzie jedną nogą pozostać związani z Niemcami, ale nie chcieli by niemiecka Austria miała zostać wchłonięta przez niemieckie państwo narodowe. Dlatego też, siłą rzeczy, większość posłów (wbrew Uhlandowi) opowiedziała się w końcu za rozwiązaniem małoniemickim.
Aby nie wykluczać późniejszego przystąpienia do federacji niemieckiej Austrii, Uhland opowiadał się przeciwko tworzeniu monarchii dziedzicznej, która – biorąc pod uwagę sytuację w roku1849 – trwale znalazłaby się w rękach Prus. Zamiast tego proponował powołanie wybieranego przywódcy Rzeszy, podczas gdy książęta mieliby w dalszym ciągu zachować swoje – wprawdzie nieco ograniczone – funkcje, niejako w tradycji dawnego niemieckiego królestwa elekcyjnego, co dla Uhlanda jako orędownika‚ starego dobrego prawa‘ było na wskroś konsekwentne. Jednak taka konstrukcja podczas obrad w Kościele św. Pawła nie miała żadnej szansy wobec konstytucyjnej monarchii dziedzicznej, formy państwa zyskującej w XIX w. coraz to większe poparcie.
Jednak wkrótce okazało się, że także pomysł cesarstwa dziedzicznego w rękach Prus spalił się na panewce, bo król Prus Fryderyk Wilhelm IV odrzucił zaoferowaną mu „demokratyczną“ koronę cesarską. Obrady w Kościele św. Pawła zakończyły się fiaskiem, posłowie Austrii i Prus zostali wezwani przez swe rządy do powrotu i wspólnie z wieloma innymi posłami z grona umiarkowanych liberałów opuścili Frankfurt. Demokraci pozostali w tak zwanym parlamencie kadłubkowym nawoływali społeczeństwo do czynnej akcji, by uchwaloną konstytucję uratować w ostatniej chwili. Tekst tej odezwy został sformułowany przez Uhlanda.
30 maja 1849 posłowie pozostali w parlamencie kadłubkowym postanowili przenieść miejsce obrad z Frankfurtu do Stuttgartu, aby być bliżej powstań południowoniemieckich. Kiedy tam na polecenie rządu Wirtembergii zamknięto salę obrad i posłowie całą grupą – na czele z Uhlandem – szli przez miasto szukając innego miejsca do obrad, zostali rozpędzeni przez wojsko. To był koniec pierwszego niemieckiego parlamentu narodowego i jednocześnie koniec działalności politycznej Uhlanda. W późniejszym okresie Uhland ograniczył się jedynie do sporadycznej krytyki wydarzeń politycznych.
Powrót do Tybingi.
Uhland wrócił do Tybingi i ponownie zaczął pracować jako prywatny nauczyciel. Poświęcił się ponownie badaniom naukowym, zajmował się podaniami i podróżował. Dzięki staraniom Alexandra von Humboldta w Berlinie przyznano mu pruski order "Pour le Mérite", którego Uhland nie przyjął, podobnie jak i Bawarskiego Orderu Maksymiliana za Naukę i Sztukę. Uhland krok po kroku wycofywał się z życia publicznego. Jego krąg przyjaciół przerzedzał się. Mając prawie 75 lat wziął udział w pogrzebie swego najlepszego przyjaciela, Justinusa Kernera, który zmarł 22 lutego 1862 r. w Weinsbergu. Podczas pogrzebu nabawił się przeziębienia, które już go nie opuściło.
26 kwietnia 1862 r. Uhland obchodził swoje 75. urodziny. Razem z nim świętowali wszyscy Niemcy, bo był od dla nich ucieleśnieniem dążenia do jedności narodowej i wolności. W całym kraju sadzono lipy i dęby poświęcone Uhlandowi. Tę popularność obok utworów lirycznych zapewniły mu jego prostolinijność, prawość i poświęcenie dla narodu, W ciągu ostatniego roku życia tybińska korporacja studencka „Germania“ zaoferowała mu wstęgę honorową, którą przyjął z radością.
Zbiór poezji Uhlanda (który ukazał się po raz pierwszy w 1815 roku) był wielokrotnie wznawiany i osiągnął za jego życia 42 wydania. Liczba ta dowodzi jego popularności, do której przyczyniły się także liczne kompozycje muzyki do jego słów kompozytorów takich, jak Johannes Brahms, Franz Liszt, Franz Schubert i Robert Schumann.
Szukając wzmocnienia sił latem przebywał w kąpielisku solankowym Jagstfeld (obecnie część Bad Friedrichshall), ale ten pobyt nie przyniósł mu oczekiwanej poprawy.
Ludwig Uhland zmarł 13 listopada 1862 i został pochowany na cmentarzu Miejskim w Tybindze. Jego grób zdobi klasyczny, skromny blok granitowy, w którym wykute jest jedynie jego imię i nazwisko z wieńczącą je rozetą. Zgodnie z życzeniem jego żony nagrobek Uhlanda porośnięty jest przez barwinek i otoczony jedynie bluszczem.

</doc>
<doc id="428728" url="https://pl.wikipedia.org/wiki?curid=428728" title="Malarstwo naskalne">
Malarstwo naskalne



</doc>
<doc id="428729" url="https://pl.wikipedia.org/wiki?curid=428729" title="Roman Abramovich">
Roman Abramovich



</doc>
<doc id="428731" url="https://pl.wikipedia.org/wiki?curid=428731" title="Frank Wedekind">
Frank Wedekind

Frank Wedekind, właśc. Benjamin Franklin Wedekind (ur. 24 lipca 1864 w Hanowerze, zm. 9 marca 1918 w Monachium) – niemiecki pisarz i aktor.
Syn lekarza posiadającego amerykańskie obywatelstwo, Fryderyka Wilhelma Wedekinda, oraz Emilii, która w młodości występowała w teatrze jako aktorka. Ze względu na polityczne przekonania ojca, zagorzałego przeciwnika nowo powstałego cesarstwa niemieckiego, w 1871 r. rodzina Wedekindów przenosi się do Lenzburga w Szwajcarii. Mimo pewnych trudności z nauką szkolną, w 1884 r. Wedekind zdaje maturę i jednocześnie rozpoczyna publikację swoich pierwszych utworów. Podejmuje studia z zakresu germanistyki i romanistyki na uniwersytecie w Lozannie, lecz już po pierwszym semestrze na życzenie ojca przenosi się na wydział prawa uniwersytetu monachijskiego w Monachium. Jednocześnie na dobre rozpoczyna aktywną działalność literacką, która, jednak nie daje się pogodzić ze studiami. W 1886 r. dochodzi więc na tym tle do poważnego konfliktu między ojcem i synem, po czym Frank Wedekind uniezależnia się finansowo od rodziców poprzez podjęcie swojej pierwszej pracy w charakterze szefa działu reklamy i jednocześnie szefa biura prasowego znanej niemieckiej firmy spożywczej, Maggi.
W 1888 r. umiera ojciec Wedekinda, a on sam już niebawem przenosi się na stałe do Monachium. Tu w 1891 r. ostateczny kształt uzyskuje jego pierwszy dramat, "Frühlings Erwachen. Eine Kindertragödie" (""). W 1895 r. Wedekind zaczyna podróżować, na początek udając się do Paryża, Londynu, Zurychu i Berlina. W tym samym roku, w Monachium ukazuje się drukiem jego kolejny utwór sceniczny, zatytułowany "Der Erdgeist. Tragödie in vier Aufzügen" ("Duch podziemi. Tragedia w czterech aktach"). W 1896 r. Frank Wedekind zakłada szeroko znane w całym niemieckim obszarze językowym, a także poza jego granicami, satyryczne pismo literackie "Simplicissimus", w którym m.in. pod rozmaitymi pseudonimami publikuje swoje własne utwory.
W tym samym, 1896 r. Wedekind spotyka Fridę Strindberg-Uhl, drugą żonę Augusta Strindberga, słynną dziennikarkę i publicystkę, kobietę pod każdym względem niezależną i w owych czasach powszechnie znaną jako głośna skandalistka, która niedawno opuściła swego męża. Zawiązuje się między nimi krótkotrwały romans, którego owocem jest pierworodny syn Franka Wedekinda, Fryderyk Strindberg-Wedekind.
W 1898 r. twórca przenosi się na pewien czas do Szwajcarii, gdyż po opublikowaniu przez niego w "Simplicissimusie" poematu satyrycznego "Im heiligen Land" ("W ziemi świętej"), w którym prześmiewczo przedstawił wizytę cesarza Wilhelma II w Palestynie, jest pilnie poszukiwany przez bawarską policję. W tym samym roku na deskach teatru w Lipsku odbywa się prapremiera utworu "Der Erdgeist". Rok później Wedekind wraca do Monachium, gdzie zostaje aresztowany i skazany na sześć miesięcy ciężkiego aresztu w twierdzy Königstein.
W 1901 r. zostaje ojcem kolejnego syna, Franka Zellnera-Wedekinda, którego matką jest służąca artysty, Hildegarda Zellner. W latach 1902–1908 jego głównym źródłem utrzymania jest działalność kabaretowa oraz aktorska, ta druga polegająca głównie na występowaniu w napisanych przez siebie sztukach. W 1904 r. dochodzi do prapremiery kolejnego utworu scenicznego Wedekinda, zatytułowanego "Die Büchse der Pandora" ("Puszka Pandory"). Jednocześnie pod zarzutem obrazy moralności następuje sądowne zajęcie książkowego wydania tego dramatu, który ukazał się w wydawnictwie Bruno Cassirera. Dopiero w 1934 r. utwór ten będzie mógł ujrzeć wreszcie światło dzienne, pod tytułem zmienionym na "Lulu".
W 1906 r., zarówno Bruno Cassirer, jak i Frank Wedekind zostają oczyszczeni z zarzutu upowszechniania treści o nieprzyzwoitym charakterze, jednak pozostała część nakładu książki "Die Büchse der Pandora" zostaje skonfiskowana. W tym samym roku na deskach berlińskiej sceny kameralnej odbywa się prapremiera dramatu pod tytułem "Frühlings Erwachen" i ta inscenizacja na dobre ugruntowuje wysoką pozycję artysty jako jednego z najczęściej w swojej epoce wystawianych dramaturgów. Wedekind poślubia aktorkę, Tilly Newes. Z tego związku pochodzą dwie córki pisarza.
W 1908 r. odbywają się prapremiery dwóch dalszych utworów scenicznych Wedekinda, pt. "Musik" ("Muzyka") i "Zensur" ("Cenzura"), a w 1912 r. Teatr Niemiecki w Berlinie po raz pierwszy, w krótkich odstępach czasu, wystawia wszystkie przez cenzurę dopuszczone do prezentacji utwory sceniczne Wedekinda.
Utwory sceniczne Wedekinda były często wystawiane również na deskach teatrów śląskich, w tym m.in. na deskach teatrów Wrocławia i Opola. Wedekind z okazji kolejnych premier teatralnych niejednokrotnie przebywał we Wrocławiu. Drugim – oprócz wystawiania własnych utworów – powodem bywania na Śląsku była jego serdeczna przyjaźń z Gerhartem Hauptmannem, Ślązakiem z Ober Salzbrunn (dzisiejsze Szczawno-Zdrój), laureatem literackiej nagrody Nobla za rok 1912. Przyjaźń między nimi zakończyła się wówczas, gdy Hauptmann – pionier naturalizmu w literaturze niemieckiej – wykorzystał prawie dosłownie intymne zwierzenia na temat niesnasek w rodzinie przyjaciela w swoim dramacie "Das Friedensfest. Eine Familienkatastrophe" ("Święto pokoju. Katastrofa rodzinna").
Pod względem ilościowym poezja Franka Wedekinda na pewno nie dorównuje jego spuściźnie dramatopisarskiej, niemniej jednak zdobył on sobie wielką i w pełni zasłużoną sławę wierszami, które jego współcześni uważali za drapieżne, prowokacyjne i wymierzone przeciwko moralności mieszczańskiej. Niewątpliwie najbardziej skandalizujący był jego poemat satyryczny "Im heiligen Land". Równie obrazoburcze są niektóre inne utwory poetyckie Wedekinda, zwłaszcza te pochodzące z lat 1901–1905 i przeznaczone dla kabaretów literackich. Bardzo często były one wykonywane wraz z akompaniamentem muzycznym (np. przy wtórze gitary) w formie piosenek kabaretowych. Zgodnie z opinią Bertolta Brechta, znawcy i gorącego wielbiciela twórczości Wedekinda, utwory poetyckie tego ostatniego, napisane dla potrzeb kabaretów, po dzień dzisiejszy pozostają swego rodzaju wzorcem doskonałości i punktem odniesienia w dziedzinie niemieckiej piosenki literackiej.
Stosunkowo najmniej znana jest poezja liryczna Franka Wedekinda, zebrana przez samego autora w tomie zatytułowanym "Vier Jahreszeiten" ("Cztery pory roku"). Tom ten (podzielony na rozdziały "Wiosna", "Lato", "Jesień" i "Zima") jeszcze za życia poety doczekał się kilku, stopniowo powiększających swoją objętość wydań o ciągle zmieniającym się układzie wierszy i w swojej ostatecznej wersji z 1912 r. obejmował już znacznie ponad sto utworów. Utwory te na samym początku budziły sporo kontrowersji, wyszły bowiem spod pióra artysty cieszącego się nie najlepszą sławą, karanego pobytem w twierdzy za brak respektu wobec panującego cesarza, a swoimi poglądami m.in. na sprawy płci i moralności budzącego istny popłoch wśród konserwatywnych warstw mieszczaństwa. Układ „Czterech pór roku” na pierwszy rzut oka sprawiał wrażenie niezamierzonego i poniekąd nieporadnego chaosu, a pomieszczone tam wiersze raziły nadmiarem treści erotycznych, jak również przesadną rozmaitością odniesień do nurtów obecnych od bardzo dawna w światowej poezji i w świadomości zbiorowej obecnych.
W Polsce twórczość poetycka, ani dramatopisarska Franka Wedekinda nie jest prawie nikomu – poza garścią specjalistów – szerzej znana. Polskimi tłumaczami Wedekinda są: Franciszek Mirandola (Franciszek Pik), Grzegorz Sinko oraz prof. Teresa Kowalska, której tłumaczenia niemieckiego pisarza ukazały się w postaci książkowej w 2004 r.
Utworem dramatycznym, najczęściej uprzystępnianym polskiej widowni, jest sztuka "Frühlings Erwachen. Eine Kindertragödie" ("Przebudzenie wiosny. Tragedia dziecięca") w przekładzie Małgorzaty Bissinger. Wystawiały ją m.in. następujące polskie teatry: Teatr im. Juliusza Osterwy w Gorzowie Wielkopolskim (w reżyserii Piotra Sowińskiego; premiera 5 lutego 1977 r.), warszawski Teatr Współczesny (w reżyserii Krzysztofa Zaleskiego; premiera 3 czerwca 1978 r.), Teatr Komedia (w reżyserii Sylwestra Biragi; premiera 7 stycznia 1994 r.), wrocławski Teatr Polski (w reżyserii Pawła Miśkiewicza; premiera 5 lutego 1999 r.), warszawski Teatr Powszechny (w reżyserii Heleny Kaut-Howson), oraz Chorzowski Teatr Rozrywki (w reżyserii Łukasza Kosa).
Został pochowany na Cmentarzu Leśnym w Monachium.
Twórczość.
Ostatnie wydania:
Wydania polskie:

</doc>
<doc id="428733" url="https://pl.wikipedia.org/wiki?curid=428733" title="Żydowski Związek Wojskowy">
Żydowski Związek Wojskowy

Żydowski Związek Wojskowy, w skrócie ŻZW (hebr. ארגון צבאי יהודי, "Irgun Cwai Jehudi", akronim אצ"י; jid. יידישע מיליטערישע פאראייניקונג, "Jidisze Militerisze Farajnikung") – podziemna zbrojna organizacja Żydów polskich, powołana do życia pod koniec 1942 r. przez działaczy żydowskich związanych z syjonizmem rewizjonistycznym, będących członkami Bejtaru, Irgunu, Masady czy Brit he-Chajalu. Organizacja brała udział obok Żydowskiej Organizacji Bojowej w powstaniu w getcie warszawskim.
Historia.
Po klęsce wrześniowej.
Jeszcze przed wybuchem wojny wielu przywódców żydowskich organizacji i ruchów opuściło Warszawę lub w ogóle terytorium II Rzeczypospolitej. Byli wśród nich główni działacze ruchu rewizjonistycznego jak Menachem Begin, Natan Friedman-Mor (Jelin-Mor), Izrael Szejb (Eldad), Izrael Epstein i Dawid Jutan. Czołowymi reprezentantami ruchu w mieście zostali dr Dawid Wdowiński i Perec Lasker, oficer Wojska Polskiego i komisarz Bejtaru w Warszawie.
Lasker postanowił, że nie wyjedzie jak większość Żydów do Wilna i pozostanie w Warszawie w celu organizowania pomocy pozostałym w mieście Żydom. Początkowo nawiązał kontakt z rewizjonistami na Litwie, aby ci pomogli w zdobyciu certyfikatów umożliwiających wyjazd członkom Bejtaru i Irgunu z okupowanej Polski do Palestyny. Niewielu rewizjonistom udało się skorzystać z takiej możliwości, wśród nich była m.in. żona Henryka Strasmana – Lili. Miejscem pierwszego spotkania Żydów, którzy w listopadzie 1939 postanowili utworzyć tajny związek, był szpital zakaźny świętego Stanisława przy ulicy Wolskiej 37.
W getcie warszawskim.
Losy syjonistów-rewizjonistów w getcie warszawskim do połowy 1942 r. ze względu na brak wystarczających źródeł, budzą wśród badaczy tego tematu pewne kontrowersje. Wedle Emmanuela Ringelbluma, znawcy kabały mieli ustalić, że śmierć Żabotyńskiego miała się równać śmierci innej ważnej osoby. Jego zwolennicy mieli obchodzić po nim żałobę. 
Wiosną 1941 r. ukazała się broszura „Ha-Medina” („Państwo”) poświęcona zmarłemu w lipcu 1940 r. Żabotyńskiemu. W skład redakcji weszli: pochodzący z Kielc Leon Rodal oraz Perec Laskier. Broszura została wydana w 500 egzemplarzach. Z kolei na początku 1942 r., po uzyskaniu od emisariuszy informacji o krwawych pogromach antysemickich w Wilnie, zwolennicy Żabotyńskiego wydali gazetę „Magen Dawid” („Tarcza Dawida”). Wśród autorów tekstów mieli być: Meir Klingbail, Paweł Frenkiel oraz Rodal. W pierwszej połowie lipca 1942 r. z okazji drugiej śmierci Żabotyńskiego syjoniści-rewizjoniści zorganizowali w synagodze na Tłomackiej specjalną uroczystość żałobną. Wydali także broszurę Aharey Shnatayim (Po dwóch latach).
Można przypuszczać, że w tym samym czasie prawicowi syjoniści wydawali gazety o ty-tule „Af Al Pi” oraz biuletyny. Informacje w nich zawarte pochodziły z audycji radia BBC.
Przygotowania do zbrojnego powstania.
Przed rozpoczęciem "Wielkiej Akcji" Frenkel zarządził, aby połączyć budynek, w którym miał swoją siedzibę przy ul. Muranowskiej 7 koło muru getta, ze stroną aryjską. W tym celu zarządził wykonanie podkopu pod murem, który został wykopany podczas akcji deportacyjnych do obozów koncentracyjnych. Tunel miał 50 metrów długości i prowadził do budynku przy ul. Muranowskiej 6 po aryjskiej stronie, w którym ŻZW zajęło jedno z mieszkań. W ten sposób organizacja posiadała kontakt ze światem zewnętrznym oraz lokale służące za kryjówki. Tym tunelem podczas akcji wysiedleńczych do getta miał dostać się Jan Karski.
Po ostatnim transporcie do Treblinki (21 września 1942) kierownictwo ŻZW rozpoczęło budowę nowych schronów i bunkrów na terenie getta. Uznano, że będą to ostateczne przygotowania do powstania przeciw Niemcom. Rozpoczęto także akcje likwidacji żydowskich kolaborantów z Gestapo, członków Judenratu i Żydowskiej Służby Porządkowej. Akcje te nie były jednak skoordynowane z akcjami ŻOB-u o tym samym charakterze. W ten sposób w wyniku działań ŻZW zginął Jerzy Firstenberg (czołowy oficer policji żydowskiej w getcie) czy Anna Milewicz (donosicielka Gestapo). W tym samym czasie ŻOB i ŻZW podjęły akcje zbierania funduszy na zakup broni i amunicji. Miały one charakter zbiórek, ale także wiązały się z wymuszaniem pieniędzy od osób współpracujących z Niemcami lub od przemytników.
ŻZW wykonał drugi tunel prowadzący na nieżydowską stronę miasta przy ul. Karmelickiej 5 przy szopach Többensa i Schultza.
W celu zakupu broni i szkolenie członków ŻZW Frenkel nawiązał kontakt z Cezarym Ketlingiem-Szemleyem z Polskiej Ludowej Akcji Niepodległościowej. Bez zgody Armii Krajowej kilka razy sprzedał broń i amunicję ŻZW i przeprowadził szkolenia w getcie. Frenklowi udało się także zakupić mundury Waffen-SS.
Na początku 1943 roku odbyło się kilka spotkań pomiędzy ŻOB-em i ŻZW. Miały one na celu osiągnięcie porozumienia pomiędzy obiema organizacjami i połączenie ich w jedną. Nie doszło jednak do tego. ŻOB uważał się za główną organizację getta, z kolei ŻZW postrzegała się za najlepiej uzbrojoną i wyszkoloną formację. Przeszkodą w osiągnięciu porozumienia były polityczne spory pomiędzy członkami obu organizacji. ŻZW chciał, aby na czele powstania stanął człowiek o najlepszym przeszkoleniu wojskowym w getcie i nie godził się żeby broń powstańców składowana była we wspólnych składach. Z kolei ŻOB gotów był na połączenie z ŻZW pod warunkiem, że podkomendni Frenkla przeszliby do ŻOB-u indywidualnie, a nie jako cała organizacja. ŻZW podchodził z nieufnością do Bundu znajdującego się w ŻOB-ie ze względu na jego kontakty z polskimi socjalistami.
Udział w powstaniu i działania po nim.
19 kwietnia ŻZW nawiązał kontakt ogniowy z siłami niemieckimi po godzinie 17:30. Wówczas oddziały SS wkraczające na teren tzw. getta centralnego zostały ostrzelane na pl. Muranowskim, gdzie po południowej stronie, na rogu z ul. Nalewki, swoje stanowiska przygotowali rewizjoniści. Arens podaje, że w momencie, kiedy Niemcy wkroczyli do getta warszawskiego, to Frenkel z Rodalem podjęli decyzję o wywieszeniu na dachu budynku flagi syjonistycznej. Na następny dzień obok wywieszono flagę polską.
20 kwietnia jednostki niemieckie i ukraińskie wkroczyły do getta i przemieszczały się ul. Leszno obok zakładów Többensa i Schultza. Na tej ulicy swoje stanowiska miały ŻOB i ŻZW, które zaatakowały przeciwnika. Mimo ostrzału i użycia granatów oddziały podległe Jürgenowi Stroopowi kierowały się dalej w kierunku getta centralnego. Tego samego dnia ŻZW ponownie starło się z siłami niemieckimi na pl. Muranowskim. Do walk doszło również na terenie zakładów Többensa i Schultza, gdzie starcia trwały około 4 godzin. W nocy z 20 na 21 kwietnia Frenkel wydał rozkaz ewakuowania grupy bojowników ŻZW na aryjską stronę przez tunel pod ul. Muranowską.
21 kwietnia Stroop ponowił atak na żydowskie stanowiska na pl. Muranowskim. Starcia tam trwały cały dzień. W nocy, siły ŻZW w tym rejonie zostały wzmocnione oddziałem Szmuela Lufta. Z kolei oddziały Abrahama Rodala i Józefa Łopaty schroniły się w bunkrze na ul. Świętojerskiej 38. Do starć doszło także w rejonie warsztatów Többensa i Schultza.
22 kwietnia bojownicy ŻZW dalej bronili stanowisk na pl. Muranowskim. Rewizjoniści użyli mundurów SS, aby wciągnąć w pułapkę jeden z niemieckich oddziałów podczas ataku na kamienice. Podczas tych starć miał zginąć Untersturmführer SS Hans Demke. Tego dnia ŻZW podpalił warsztaty Brauera na ul. Nalewki w celu utrudnienia przemarszu siłom niemieckim. W nocy Frenkel zadecydował o przerzucie 50 bojowników podzielonych na grupy z getta do lasu koło Michalina, w rejonie Otwocka. Jedna z grup została zaatakowana przez Niemców w rejonie Otwocka. W wyniku starcia wszyscy członkowie grupy zginęli.
23 kwietnia Stroop przypuścił kolejny atak na pl. Muranowski. Ostrzał artyleryjski doprowadził do zburzenia wielu stanowisk i podpalenia budynków wokół placu. Tego dnia siły ŻZW opuściły plac. Oddziały rewizjonistów wraz z ŻOB-em broniły wciąż zakładów Többensa i Schultza.
25 kwietnia grupa Leona Rodala, której członkowie wcześniej opuścili getto, skierowała się do lasów koło Michalina, udając żałobników.
26 kwietnia 31 mężczyzn i 5 kobiet związanych z ŻZW zeszło do tunelu pod ul. Karmelicką, którym dostali się do systemu kanalizacyjnego po aryjskiej stronie. Na powierzchnię wyszli po dwóch dniach.
27 kwietnia Stroop kolejny raz starł się z siłami ŻZW na pl. Muranowskim, na którym walki zakończyły się o godzinie 22:30. Tego dnia doszło do starcia jednostek policji i SS z oddziałem ŻZW po poza murami getta, od północno-wschodniej strony. Była to jedna z grup bojowników, która miała udać się w okolice Michalina. W walce Żydzi wykorzystali broń automatyczną, granaty i pistolety. Starcie na ul. Muranowskiej trwało do dnia następnego. ŻZW miał stracić 25 bojowników. Kilku udało się uciec dzięki wykorzystaniu mundurów Wehrmachtu. Niemieckimi siłami w tym rejonie dowodził Obersturmführer SS Diehl, który otrzymał za to starcie żelazny krzyż.
28 kwietnia ŻZW dalej walczył na pl. Muranowskim z siłami Stroopa.
29 kwietnia grupa, która uciekła z getta kanałami trzy dni wcześniej, oczekiwała na pomoc członków polskiej konspiracji, aby dostać się do Michalina. W związku z tym, że przedstawiciele polskiej strony nie stawili się na miejscu, to czterech członków ŻZW postanowiło dotrzeć do Michalina, spotkać się tam z oczekującą grupą ŻZW i zorganizować pomoc dla pozostałych w Warszawie. Podczas próby zdobycia transportu zostali zaatakowani przez niemiecką policję i granatową policję. W wyniku wszyscy bojownicy zginęli.
30 kwietnia grupa Rodala (44 bojowników), której udało się dotrzeć do Michalina, została zaatakowana przez granatową policję. Zmusiło to bojowników do wycofania się z zajmowanych pozycji. Podczas przekraczania rzeki Świder grupa Rodala wpadła w pułapkę niemieckiej policji. Starcie trwało pięć godzin, poległo w nim 12 bojowników. Ci, którzy uciekli z zasadzki wrócili do Warszawy.
Pozostali po aryjskiej stronie bojownicy ŻZW zaangażowali się w ratowanie ocalałych Żydów w getcie. W dniach 5 i 6 maja zorganizowano przerzut ocalałych. Grupa uciekająca 6 maja wpadła w pułapkę granatowej policji. W trakcie walki zginął Leon Rodal. 19 czerwca, ukrywający się na ul. Grzybowskiej 11, Frenkel wraz z resztą bojowników zostali odkryci przez Niemców. Doszło do wymiany ognia, w której zginęło czterech Niemców i siedmiu bojowników, w tym Frenkel.
Nie wiadomo, ilu dokładnie bojowników ŻZW walczyło w powstaniu. Tec w swojej książce twierdzi, że prawie wszyscy zginęli podczas walk w getcie. Opinię o tym, iż większość członków organizacji nie dożyło do końca wojny, przedstawił Marian Apfelbaum. Krzysztof Persak podał, że trzech bojowników przeżyło powstanie. Według Marka Edelmana ŻZW był małą organizacją mającą realizować głównie ambicje rewizjonistów. W swojej książce twierdzi, że ŻZW przestał istnieć po drugim dniu powstania w getcie.
Mieczysława Apfelbauma polski rząd w Londynie awansował pośmiertnie do stopnia majora Wojska Polskiego.
Uzbrojenie i liczebność ŻZW.
W 1940 roku ŻZW liczył około 100 członków, a w kwietniu 1943 roku około 300. Nechama Tec podaje tylko jedną liczbę, około 300 bojowników. Kledzik w swoim artykule podaje natomiast liczbę około 500 ludzi.
ŻZW otrzymywał uzbrojenie przede wszystkim od członków Polskiej Ludowej Akcji Niepodległościowej. Ewentualna pomoc (i jej zasięg) od Henryka Iwańskiego jest trudna do kreślenia. Pod wrażeniem zapasów broni i amunicji ŻZW był Emanuel Ringelblum, który odwiedził dowództwo organizacji przed powstaniem. Miał zanotować, iż były tam karabiny maszynowe, pistolety, karabiny oraz granaty.
Struktura.
ŻZW podzielił getto na rejony i przydzielił do nich dowódców:
Kontakty z polskim podziemiem.
Pod koniec 1942 r. przedstawiciele Żydowskiego Związku Wojskowego kontaktowali się z Cezarym Ketlingiem-Szemleyem. Kwestia ewentualnych kontaktów (i jej skali) między ŻZW a Henrykiem Iwańskim i jego podwładnymi jest trudny do określenia. 
Losy powojenne, upamiętnienie i kontrowersje.
Po wojnie pomijano udział ŻZW w powstaniu w getcie na rzecz skupiającego zarówno socjalistów i komunistów ŻOB-u, do którego skrajnie prawicowy, ściśle związany z Betarem, ŻZW nie przystąpił. Jednym z niewielu polskich historyków w okresie Polski Ludowej, wspominających o udziale ŻZW w powstaniu był Bernard Ber Mark w monografii "Walka i zagłada warszawskiego getta", wydanej przez MON w Warszawie w 1959 roku. Bezpośrednio na zapomnienie ŻZW wpłynęły jego związki z AK i prawicowy nurt polityczny, jaki reprezentował. 
Przez długi czas w Izraelu wiodącą narracją o powstaniu w getcie były relacje członków ŻOB-u, którzy pomijali udział ŻZW ze względu na konflikty polityczne. Ocaleli z wojny bojownicy ŻZW byli zbyt mało znani w Izraelu oraz w środowisku rewizjonistów, przez co ich świadectwa nie stały się częścią głównej narracji. Udział ŻZW w powstaniu został podjęty w pracach Moszego Arensa.
Wokół działalności ŻZW powstały różne historie, które miały na celu osiągnięcie osobistych korzyści przez osoby je przedstawiające. Dariusz Libionka i Laurence Weinbaum w swojej książce "Bohaterowie, hochsztaplerzy, opisywacze. Wokół Żydowskiego Związku Wojskowego" poddali rewizji kilka z nich. Są wśród z nich wspomnienia Henryka Iwańskiego i Tadeusza Bednarczyka, którzy podawali się za członków Korpusu Bezpieczeństwa w celu przyznania im uprawnień kombatanckich. Podawali oni, że byli w stałym kontakcie z ŻZW, a członkowie Korpusu Bezpieczeństwa walczyli na pl. Muranowskim.
W 2004 roku prezydent Lech Kaczyński nadał jednemu ze skwerów na Woli w Warszawie imię Mieczysława Apfelbauma, który według tezy Libionki i Weinbauma był postacią fikcyjną, niepojawiający się w żadnych opracowaniach na temat ŻZW, prócz wspomnień Iwańskiego i Bednarczyka.

</doc>
<doc id="428735" url="https://pl.wikipedia.org/wiki?curid=428735" title="Golfo Dulce">
Golfo Dulce

Golfo Dulce – niewielka zatoka Oceanu Spokojnego u południowych wybrzeży Kostaryki. Od wód pełnego oceanu oddziela ją niewielki półwysep Osa. Za granicę wód zatoki uznaje się linię łączącą przylądki Cabo Matapalo i Punto Banco.
Główne miejscowości nad Golfo Dulce to Golfito (ludność w 2000: 6,3 tys. mieszk., ważny port morski wywozu bananów) i Puerto Jimenez (1,8 tys.). Między nimi kursuje prom pasażerski.
Nad zatoką znajdują się liczne plaże.

</doc>
<doc id="428738" url="https://pl.wikipedia.org/wiki?curid=428738" title="Chirripó">
Chirripó



</doc>
<doc id="428740" url="https://pl.wikipedia.org/wiki?curid=428740" title="Malowidła naskalne">
Malowidła naskalne



</doc>
<doc id="428741" url="https://pl.wikipedia.org/wiki?curid=428741" title="Rynek wtórny">
Rynek wtórny

Rynek wtórny – część rynku finansowego, na której dochodzi do zawarcia transakcji kupna-sprzedaży aktywów pomiędzy inwestorami będącymi subskrybentami (pierwotnymi nabywcami) i kolejnymi nabywcami oraz transakcji pomiędzy dalszymi inwestorami.
Transakcje zawierane na rynku wtórnym papierów wartościowych nie generują przepływów finansowych do emitenta papierów wartościowych – przepływy finansowe odbywają się wyłącznie między inwestorami.
W rozumieniu pozakapitałowym rynek wtórny to taki sposób nabywania dóbr, w którym i nabywca i sprzedawca dokonują transakcji kupna-sprzedaży dobra używanego (niestworzonego przez obecnego właściciela).

</doc>
<doc id="428744" url="https://pl.wikipedia.org/wiki?curid=428744" title="Portfolio (teczka)">
Portfolio (teczka)

Portfolio – teczka (także w sensie dosłownym lub np. segregator) z przykładowymi pracami artysty, a w szerszym znaczeniu prezentacja dokonań danej osoby lub firmy, np. plik zawierający próbki, przykłady i wizerunki wykonanych, kompletnych prac, mogących być podstawą do oceny jej umiejętności, zdolności do pracy na danym stanowisku lub wykonania danego zadania. Modelki oraz modele muszą również posiadać portfolio, jeśli chcą wziąć udział w castingu. Z reguły wymagane są przynajmniej dwa zdjęcia portretowe, w tym – jedno uśmiechnięte, a drugie poważnie. W portfolio modelki lub modela nie może zabraknąć również zdjęć sylwetki.

</doc>
<doc id="428745" url="https://pl.wikipedia.org/wiki?curid=428745" title="Portfel inwestycyjny">
Portfel inwestycyjny

Portfel inwestycyjny (ang. "portfolio") – zbiór finansowych (np. akcje, obligacje) i realnych (np. nieruchomości) aktywów inwestora, będących formą lokowania majątku.
Dywersyfikacja portfela, to inwestycje w różne aktywa w celu zmniejszenia ryzyka inwestycyjnego. Portfel inwestycyjny, podobnie jak jego poszczególne składniki, może podlegać analizie statystycznej służącej m.in. ocenie jego ryzyka, oczekiwanej stopy zwrotu itp.

</doc>
<doc id="428746" url="https://pl.wikipedia.org/wiki?curid=428746" title="Aichi B7A">
Aichi B7A

 – pokładowy i lądowy samolot torpedowy i bombowiec nurkujący produkcji japońskiej z czasów II wojny światowej.
Historia.
W związku z konkursem rozpisanym przez lotnictwo morskie imperium japońskiego na bombowy samolot pokładowy mogący zastąpić starsze maszyny bombowo-torpedowe Nakajima B5N oraz bombowce nurkujące Yokosuka D4Y, zakłady Aichi Kokuki KK przedstawiły projekt AM-23.
Pierwszy samolot z dziewięciu serii przedprodukcyjnej oznaczony jako B7A1 został oblatany w maju 1942 roku, jednak na skutek problemów z konstrukcją jednostki napędowej, maszyna dopiero w kwietniu 1944 roku została skierowana do produkcji seryjnej. Model B7A2 posiadał bardzo dobre własności lotno–taktyczne, był łatwy w pilotażu, co w połączeniu z mocnym silnikiem czyniło samolot ten dobrą bronią przeciwko alianckim okrętom. Do końca wojny w dwóch fabrykach powstało zaledwie 105 samolotów serii B7A. Desygnowany do działań morskich samolot stacjonował w bazach na lądzie, ponieważ w owym czasie Japońska Cesarska Marynarka Wojenna nie posiadała sprawnych lotniskowców.

</doc>
<doc id="428750" url="https://pl.wikipedia.org/wiki?curid=428750" title="Reprezentacja Gabonu w piłce nożnej mężczyzn">
Reprezentacja Gabonu w piłce nożnej mężczyzn

Reprezentacja Gabonu w piłce nożnej mężczyzn – drużyna reprezentująca Gabon w zawodach międzynarodowych. Za jej funkcjonowanie odpowiedzialny jest Fédération Gabonaise de Football.
Historia.
Od 1963 roku jest członkiem FIFA, a od 1967 – CAF-u.
Reprezentacja Gabonu nosi przydomek "Pantery". Drużyna nigdy nie awansowała do mistrzostw świata, a w Pucharze Narodów Afryki startowała tylko czterokrotnie. Swój najlepszy wynik – ćwierćfinał – zanotowały dwukrotnie. W 1996 roku drużyna pierwsze miejsce w grupie, wyprzedzając Zair i Liberię, a w drugiej rundzie dopiero po rzutach karnych przegrały z Tunezją. W 2012 r. będąc gospodarzem, Gabon również zajął pierwsze miejsce w grupie przed Tunezją, Marokiem i Nigrem. W drugiej rundzie gospodarze trafili na Mali, z którą przegrali po rzutach karnych.
W 2010 roku wejście do 1/4 finału uniemożliwił niekorzystny bilans z innymi drużynami z grupy.
Niemal cała obecna kadra złożona jest z piłkarzy młodych, występujących na co dzień w lidze gabońskiej. Niewielu zawodników gra poza granicami kraju, jeśli już to najczęściej w Tunezji i RPA. Kilku Gabończyków można też spotkać w drugich i trzecich ligach Francji i Włoch. Największą gwiazdą jest Pierre-Emerick Aubameyang – zawodnik m.in. A.C. Milan czy Borussii Dortmund.
Reprezentacja Gabonu zajmuje obecnie 16. miejsce w Afryce (luty 2022).
Rekordziści.
Zaktualizowany na 8 czerwca 2022

</doc>
<doc id="428751" url="https://pl.wikipedia.org/wiki?curid=428751" title="Quingenburg">
Quingenburg



</doc>
<doc id="428756" url="https://pl.wikipedia.org/wiki?curid=428756" title="Kazimierz Zagórski">
Kazimierz Zagórski

Kazimierz Zagórski, Casimir Ostoja Zagourski (ur. 1883 w Żytomierzu, zm. 1944) – polski fotograf i podróżnik.
Wychował się w Azerbejdżanie. Zanim wybuchła rewolucja był pułkownikiem w carskim lotnictwie. Po zakończeniu I wojny światowej zamieszkał wraz z rodziną w Polsce. W 1924 roku wyjechał z Polski i zamieszkał w Léopoldville (dzisiejsza Kinszasa) w Kongu Belgijskim (dzisiejsza Demokratyczna Republika Konga) gdzie założył studio fotograficzne.
Przemierzając w latach 1928-1937 centralną Afrykę, wykonał wiele zdjęć ludzi zamieszkujących te tereny „Czarnego Lądu”. Dwie serie zdjęć zatytułował „Ginąca Afryka”. Zdjęcia dostarczają informacji na temat strojów, obyczajów plemion Afryki centralnej. Zagórski chciał uchwycić Afrykę taką, jaką była zanim przybyli tu Europejczycy. Świat jaki przedstawił na zdjęciach jest pełen elegancji i dumy.

</doc>
<doc id="428757" url="https://pl.wikipedia.org/wiki?curid=428757" title="Pliki nagłówkowe">
Pliki nagłówkowe



</doc>
<doc id="428759" url="https://pl.wikipedia.org/wiki?curid=428759" title="Certyfikat inwestycyjny">
Certyfikat inwestycyjny

Certyfikat inwestycyjny – papier wartościowy emitowany przez fundusz inwestycyjny zamknięty. Jest on papierem wartościowym imiennym lub na okaziciela. Jako papier wartościowy na okaziciela może być notowany na giełdzie. Jest niepodzielny, może istnieć czasowo (przez czas istnienia samego funduszu), reprezentuje równe prawa majątkowe. 
Certyfikaty emitowane są w seriach, a uprawnienia uczestników wynikające z certyfikatów inwestycyjnych różnych serii mogą się różnić. 
Wartość certyfikatu można określić na dwa sposoby: 
Aktywa funduszu (w przypadku wyceny przez sam fundusz) wycenia się według wiarygodnie oszacowanej wartości godziwej poszczególnych składników. Wartość aktywów netto ustala się, pomniejszając wartość aktywów funduszu o jego zobowiązania. W Polsce rachunkowość funduszy inwestycyjnych wynika z odpowiedniego rozporządzenia, chyba że fundusz stosuje MSR. Z przepisów "ustawy z dnia 27 maja 2004 r. o funduszach inwestycyjnych i zarządzaniu alternatywnymi funduszami inwestycyjnymi" wynika, że fundusz może zlecić wycenę podmiotowi zewnętrznemu.

</doc>
<doc id="428761" url="https://pl.wikipedia.org/wiki?curid=428761" title="Atomic TV">
Atomic TV

Atomic TV – polskojęzyczna stacja telewizyjna nadająca głównie teledyski muzyczne, działająca w latach 1997–2000 (w latach 1996–1997 jako blok programowy PTK 2), aż do przekształcenia w MTV Polska. Była to pierwsza polska telewizja muzyczna nadająca przez całą dobę w kilkunastu telewizjach kablowych w całej Polsce oraz później także przez satelitę Astra. Prezentowała różne gatunki muzyczne: pop („Popplaneta”), rock („Atomizer”), metal i inne ekstremalne gatunki („Bunkier”), hip-hop, techno („MC2”). Muzyka polska („FactoryM”) zajmowała w nim ok. 40% czasu antenowego. Atomic TV prezentowała również serwis informacyjny, co godzinę audycję „Co jest” oraz raz w tygodniu 60 minutowe „Co jest extra”. Na antenie stacji widzowie mogli za pomocą przysyłanych pocztówek i listów wpływać na muzykę w programie Dzika Szafa Grająca.

</doc>
<doc id="428762" url="https://pl.wikipedia.org/wiki?curid=428762" title="Léopoldville">
Léopoldville



</doc>
<doc id="428765" url="https://pl.wikipedia.org/wiki?curid=428765" title="Aichi B7A Ryusei &quot;Grace&quot;">
Aichi B7A Ryusei &quot;Grace&quot;



</doc>
<doc id="428766" url="https://pl.wikipedia.org/wiki?curid=428766" title="Sandały">
Sandały

Sandały – rodzaj otwartego obuwia składającego się z podeszwy i pasków lub rzemyków, które utrzymują sandał na stopie. Niekiedy jeden z pasków przechodzi pomiędzy dużym palcem a następnym.

</doc>
<doc id="428767" url="https://pl.wikipedia.org/wiki?curid=428767" title="Reprezentacja Wysp Świętego Tomasza i Książęcej w piłce nożnej mężczyzn">
Reprezentacja Wysp Świętego Tomasza i Książęcej w piłce nożnej mężczyzn

Reprezentacja Wysp Świętego Tomasza i Książęcej () – zespół piłkarski, biorący udział w imieniu Wysp Świętego Tomasza i Książęcej w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo saotomejske. Od 1986 roku jest członkiem FIFA, a od 1976 – CAF-u.
Drużyna dopiero od początku XXI wieku startuje w kwalifikacjach do Pucharu Narodów Afryki, za każdym razem bezskutecznie. W tym samym czasie zadebiutowała w eliminacjach do mistrzostw świata, ale zawsze wysoko przegrywa już w pierwszej rundzie.
Futbol na malutkich Wyspach Świętego Tomasza i Książęcej traktowany jest rekreacyjnie, chociaż istnieje półprofesjonalna liga. Właśnie piłkarze z rodzimych klubów tworzą obecną reprezentację. Dwóch zawodników – Jairson Semedo i Alfredo Bonfim, którzy grają na co dzień w niższych ligach Portugalii, uważani są na Wyspach za gwiazdy i z nimi szefowie federacji wiążą największe nadzieje.
W 2005 roku z pomocą FIFA wybudowany został na Wyspach stadion i ośrodek treningowy.

</doc>
<doc id="428771" url="https://pl.wikipedia.org/wiki?curid=428771" title="Świadectwo udziałowe NFI">
Świadectwo udziałowe NFI



</doc>
<doc id="428772" url="https://pl.wikipedia.org/wiki?curid=428772" title="Kościół św. Anny w Wejherowie">
Kościół św. Anny w Wejherowie

Sanktuarium Matki Bożej Uzdrowienia Chorych na Duszy i Ciele i św. Anny – wzniesione w latach 1648–1650 przez Jakuba Wejhera, to jeden z najstarszych zabytków miasta.Wraz z Kalwarią Wejherowską i obrazem Matki Bożej Wejherowskiej koronowanym przez papieża Jana Pawła II, tworzy on Sanktuarium Pasyjno – Maryjne w Wejherowie.
Historia.
W 1646 roku Jakub Wejher uczynił starania u władz zakonnych ojców franciszkanów – reformatów o sprowadzenie do osady ojców i braci zakonnych, którym pragnął zbudować klasztor. W następnym roku przybyli z Wielkopolski do dzisiejszego Wejherowa pierwsi zakonnicy, wśród nich o. Grzegorz Gdański, pierwszy gwardian wejherowskiego konwentu. Początkowo zamieszkiwali oni w prywatnych domach przy obecnej ulicy Klasztornej, a nabożeństwa odprawiali w kościele parafialnym Trójcy Świętej, wzniesionym w 1643 roku przez Jakuba Wejhera jako akt wdzięczności wojewody za cudowne ocalenie w bitwie pod Biała Smoleńską.
W latach 1648–1650 Jakub Wejher zbudował franciszkanom kościół i klasztor, pierwotnie parterowy o konstrukcji ryglowej, do którego wprowadzili się oni w 1649 r.
Dwa lata później odbyło się poświęcenie klasztornego kościoła pod wezwaniem św. Anny.
Jesienią tego samego roku otwarto przylegającą do kościoła szkołę, która liczyła siedem oddziałów. W pierwszych klasach funkcjonowała jako szkoła elementarna, w klasach starszych miała charakter kolegium przygotowującego kandydatów do szkół wyższych – duchownych. Uczono w niej języka polskiego, niemieckiego, religii, łaciny i rachunków. Szkołę zamknięto w 1826 roku w związku z represjami władz pruskich, które prowadziły otwartą walkę z polskością i katolicyzmem – kulturkampf – dążąc także do kasaty wejherowskiego klasztoru.
Pierwsza próba likwidacji klasztoru w 1829 roku spotkała się ze zdecydowanym oporem ludności kaszubskiej i w rezultacie nie doszła do skutku. Kolejną próba usunięcia z miasta franciszkanów była prawnie ogłoszona w 1834 roku kasata klasztoru. Zakonnicy pozostali jednak w mieście i pozostali faktycznymi opiekunami Kalwarii. Franciszkanie zostali wyrzuceni z klasztoru dopiero w 1867 roku, a w 1875 roku decyzją władz pruskich, zmuszeni zostali oni do opuszczenia Wejherowa.
Po usunięciu z Jerozolimy Kaszubskiej ojców Franciszkanów, Kalwarią i klasztorem opiekowali się pozostali wejherowscy duszpasterze.
Po kilkudziesięciu latach wygnania i niemal trzystu latach od sprowadzenia ojców franciszkanów do Wejherowa, w uroczystość św. Franciszka 4 października 1946 roku powrócili oni do miasta i na Kalwarię. Zastali w poważnym stopniu zdewastowane i ograbione z cennego wyposażenia kaplice. Przystąpili natychmiast do ich wyremontowania i uzupełnienia wyposażenia. Pod ich okiem nastąpił też rozkwit kalwaryjskiego ruchu pielgrzymkowego, którego tradycje sięgają początków miasta i który trwa nieprzerwanie do dziś. Wznowili oni także wielkopostne Drogi Krzyżowe na Kalwarii, a także rozbudowali kościół klasztorny, w którego podziemiach powstało unikatowe Muzeum Franciszkańskie z bezcennymi zbiorami.
Jednym z największych osiągnięć powojennych o. franciszkanów w Wejherowie jest szerzenie kultu maryjnego, centralizowanego wokół łaskami słynącego obrazu Matki Boskiej Wejherowskiej, znajdującego się od wieków w bocznym ołtarzu kościoła klasztornego. Zwieńczeniem tych starań była koronacja obrazu Matki Bożej, której 5 czerwca 1999 roku, dokonał papież Jan Paweł II podczas mszy świętej na sopockim hipodromie. Tym samym powstało w Wejherowie sanktuarium Pasyjno – Maryjne, które jest celem licznych pielgrzymek.
W 2004 roku zainstalowano w świątyni kamerę monitoringu, a każdego 11 dnia miesiąca lokalna sieć kablowa przeprowadza transmisję telewizyjną mszy świętej, dzięki czemu także chorzy w domach mogą łączyć się na wspólnej modlitwie przed obrazem wejherowskiej Matki Bożej.
Przy kościele działają obecnie liczne grupy parafialne – Akcja Katolicka, Franciszkański Zakon Świeckich, Żywy Różaniec, Grupa Charytatywna, Franciszkańska Unia Misyjna, Franciszkański Ruch Apostolski, Grupa „Pójdź za Mną”, „Oaza św. Franciszka”, a także Liturgiczna Służba Ołtarza, Chórek Parafialny. Do niedawna istniała również Orkiestra Dęta.
Przy klasztorze funkcjonuje też „Kuchnia św. Franciszka”, która wydaje codziennie darmowe posiłki dla najuboższych.
11 lutego 2020 roku tj. w Światowy Dzień Chorego arcybiskup metropolita gdański – Sławoj Leszek Głódź, zmienił tytuł kościoła parafialnego. Poszerzył go o wezwanie: „"Matki Bożej Uzdrowienia Chorych na Duszy i na Ciele i św. Anny"”. To nawiązanie do pierwszego wezwania świątyni, które odnotował w swej kronice o. Grzegorz Gdański. Czytamy tam pod rokiem 1650 w przywileju króla Polski Jana Kazimierza, iż Jakub Wejher zbudował kościół na cześć Trójcy Świętej i św. Franciszka, a potem zbudował drugi kościół na cześć Najświętszej Maryi Panny i św. Anny z klasztorem Braci Mniejszych.
Architektura i wyposażenie.
Charakterystycznym elementem kościoła klasztornego jest barokowa fasada, podzielona korynckimi pilastrami na trzy pola, w których znajdują się zdobne polichromią wnęki. Oddzielony wydatnym gzymsem szczyt ma bardzo oszczędny wystrój w postaci kamiennych sterczyn i trójkątnego zwieńczenia oraz dużej wnęki pośrodku z malowidłem przedstawiającym patronkę kościoła – św. Annę. Pozostała część budowli ma anachroniczne dla tego czasu cechy gotyku.
Jednonawowe wnętrze o długości 30,6 m, z węższym od nawy trójbocznie zamkniętym prezbiterium, miało dawniej w przedniej części dwie położone naprzeciw siebie kaplice. Do dziś dochowała się tylko jedna, zachodnia, gdyż przebudowa przeciwnej strony dla uzyskania większej przestrzeni zlikwidowała kaplicę i zniszczyła ciekawy architektonicznie plan świątyni.
Interesujące artystycznie wyposażenie kościoła pochodzi głównie z drugiej połowy XVIII wieku. Należy tu pięć późnobarokowych ołtarzy, architektonicznej konstrukcji, z bogatym wystrojem snycerskim i przeważnie oryginalnymi obrazami z XVIII wieku. Na lewej ścianie prezbiterium zwraca uwagę rokokowa loża patronacka, a po drugiej stronie w tym samym stylu utrzymana kazalnica.
Do inwentarza zabytkowego kościoła należy duża ilość obrazów, między innymi cztery duże płótna nierównej wartości artystycznej – dwa na zachodniej ścianie nawy i dwa w kaplicy. Najcenniejszym jest „"Pieta"”, dzieło nieznanego malarza z początku XVIII wieku, wyróżniające się dobrym rysunkiem, interesującą kompozycją i niezłą kolorystyką.
Z historią fundacji Jakuba Wejhera związane jest malowidło na chórze za wielkim ołtarzem. Ukazana tu jest postać fundatora i jego pierwszej żony Anny Elżbiety na tle krajobrazu Wejherowa z budowlami świeckimi i sakralnymi. Obraz jest dziełem Stanisława Kłosowskiego, Polaka z gdańskiego cechu malarskiego, wykonanym w 1658 roku na zlecenie drugiej żony wojewody Joanny, odnowionym w 1849 roku przez Teodozjusza Rednera. Malowidło ma raczej wartość historyczną ze względu na ukazane realia z drugiej połowy XVII wieku.
Ozdobne kiedyś i opatrzone napisami płyty nagrobne rodziny Wejherów i Przebendowskich przed kaplicami zostały starte, podobnie jak większość cennych artystycznie i wartościowych historycznie nagrobnych płyt w kościołach pomorskich. Usunięto je z kościoła w związku z założeniem posadzki. Jedna z tych płyt znajduje się na zewnątrz przy ścianie kościoła.
Z pozostałych zabytków wymienić trzeba ozdobne balaski przed prezbiterium pochodzące z XVIII wieku i pięknie inkrustowaną rokokową szafę w zakrystii, a także prospekt organowy o formach późnego baroku z XVIII i XIX wieku. Cennym zabytkiem jest także srebrny złocony relikwiarz z XVIII wieku, dzieło wybitnego gdańskiego złotnika J.G. Schlaubitza.
Przytykający do kościoła budynek klasztorny z XVIII wieku został gruntownie przebudowany za czasów pruskich na szkołę i temu celowi służył do końca lat dziewięćdziesiątych XX wieku. Obecnie budynek pełni funkcję Domu Pielgrzyma.
Podziemia.
W 1971 roku udostępniono do zwiedzania podziemia kościoła, urządzając tam ekspozycję muzealną. W podziemiach znajdują się krypty ze szczątkami Wejherów, Przebendowskich oraz dobrodziejów i zakonników. Legenda głosi, że założyciel miasta spoczywa w trumnie zawieszonej na złotych łańcuchach. W rzeczywistości jednak ciało Jakuba Wejhera złożone jest w zwykłej trumnie oznaczonej wyrzeźbioną w drewnie koroną.
Żłóbek.
Od 1948 roku wejherowscy franciszkanie, zgodnie z tradycją swojego zakonu, budują w swoim kościele szopkę bożonarodzeniową. Największy w mieście żłóbek z ruchomymi elementami corocznie przyciąga mieszkańców Wejherowa i okolic.
Wymiary konstrukcji:

</doc>
<doc id="428776" url="https://pl.wikipedia.org/wiki?curid=428776" title="David Carradine">
David Carradine

David Carradine, właśc. John Arthur Carradine (ur. 8 grudnia 1936 w Hollywood, zm. 3 czerwca 2009 w Bangkoku) – amerykański aktor, producent filmowy, reżyser, scenarzysta.
Życiorys.
Wczesne lata.
Urodził się w Hollywood w Kalifornii jako pierworodny syn legendarnego aktora charakterystycznego Johna Carradine i Ardanelle Abigail (z domu McCool). Jego rodzina miała pochodzenie angielskie, niemieckie, szkockie, irlandzkie, walijskie i holenderskie, był prawnukiem Beverly Francisa Carradine (1848-1931), ewangelicznego metodystycznego autora piszącego przede wszystkim na temat uświęcenia, i prabratankiem artysty Willa Fostera. Miał czterech przyrodnich braci ze strony ojca; adoptowanego Bruce’a (ur. 1933), Christophera Johna (ur. 1947), Keitha (ur. 1949) i Roberta (ur. 1954). Był także wujkiem Ever Dawn i Marthy Campbell Plimpton.
Zwany przez jego rodzinę Jackiem, miał burzliwe dzieciństwo. Jego rodzice rozwiedli się i kilkakrotnie brali ślub. Urodził się z drugiego z trzech małżeństw matki, a pierwszego z czterech związków małżeńskich jego ojca. W czasie ich małżeństwa, matka już wychowywała syna pierwszego męża. Jego ojciec planował dużą rodzinę, ale po tym jak jego żona miała serię poronień, odkrył, że miała wiele nielegalnych aborcji bez jego wiedzy. W tym kontekście niezgody małżeńskiej, w wieku pięciu lat chciał popełnić samobójstwo przez powieszenie, uratował go ojciec.
Po trzech latach małżeństwa, matka złożyła pozew o rozwód, ale para pozostawała w związku małżeńskim przez kolejne pięć lat. Rozwód w końcu się odbył w roku 1944, kiedy to David miał siedem lat. Jego ojciec opuścił Kalifornię, aby uniknąć płacenia alimentów. Po serii bitew sądowych w walce o opiekę nad dzieckiem i alimenty, w rezultacie David dołączył do swojego ojca w Nowym Jorku. W tym czasie jego ojciec ożenił się ponownie. Przez kilka następnych lat przemieszczał się po internatach.
W końcu powrócił do Kalifornii, gdzie ukończył Oakland High School. Uczęszczał do Oakland Junior College (obecnie Laney College) na rok przed przeniesieniem się do San Francisco State College (obecnie San Francisco State University), gdzie studiował dramat i teorię muzyki, wystąpił jako Iago w "Otello". Po porzuceniu studiów w University of California, Carradine spędził trochę czasu w San Francisco North Beach i Venice, w Kalifornii. Mimo prób uniku, w latach 1960-1962 Carradine odbył służbę wojskową w armii Stanów Zjednoczonych.
Kariera.
W wieku 11 lat zadebiutował w telewizyjnej adaptacji powieści Charlesa Dickensa "Opowieść wigilijna" ("A Christmas Carol", 1947) u boku ojca w roli Ebenezera Scrooge’a. Po wyjściu z wojska, w 1963 wystąpił w telewizji w jednym z odcinków serialu-westernu ABC "Wagon pociągowy" ("Wagon Train") z udziałem Roberta Fullera i Bruce’a Derna. Rok później trafił na duży ekran w westernie "Taggart" (1964) jako Cal Dodge. W 1965 odniósł sukces na Broadwayu w sztuce Petera Shaffera "Królewskie polowanie na słońce" ("The Royal Hunt of the Sun") o zniszczeniu imperium Inków przez konkwistadora Francisca Pizarra, a za występ otrzymał Theatre World Award. Grał tytułową rolę w serialu ABC "Shane" (1966). Stał się znany z telewizyjnej roli Kwai Chang Caine’a w serialu "Kung Fu" (1972–1975), za którą był nominowany do nagrody Emmy (1972) i Złotego Globu (1974). Kreacja pieśniarza folk Woody’ego Guthrie w biograficznym filmie Hala Ashby "By nie pełzać na kolanach" ("Bound for Glory", 1976). przyniosła mu nagrodę National Board of Review Award i nominację do Złotego Globu. W 1985 zdobył tytuł Człowieka Roku Fraternal Order of Police.
Za rolę Justina LaMotte’a, okrutnego męża Madelaine (w tej roli Lesley-Anne Down) w miniserialu ABC "Północ-Południe" ("North and South", 1985) był nominowany po raz kolejny do Złotego Globu. Pojawił się gościnnie w finale pierwszego sezonu serialu "Czarodziejki" (1999) jako Tempus. Zagrał postać tytułowego Billa w obu częściach filmu Quentina Tarantino "Kill Bill" (2003).
Posiada swoją gwiazdę na Hollywoodzkiej Alei Gwiazd.
Życie prywatne.
29 grudnia 1960 ożenił się z Donną Lee Becht, z którą miał córkę Calistę Mirandę (ur. 1962). W 1968 doszło do rozwodu. W latach 1969-1975 spotykał się z aktorką Barbarą Hershey, z którą miał syna Free „Toma” Carradine (ur. 1972).
2 lutego 1977 poślubił Lindę Gilbert, z którą miał córkę Kansas (ur. 19 kwietnia 1978). Lecz w 1983 rozwiódł się. Od 4 grudnia 1988 do 1997 trwało jego trzecie małżeństwo z Gail Jensen. 20 lutego 1998 ożenił się po raz czwarty z Mariną Anderson, lecz i ten związek przetrwał do 12 grudnia 2001. W dniu 26 grudnia 2004 poślubił Annie Bierman.
Rankiem 4 czerwca 2009, w wieku 72. lat, został znaleziony martwy w hotelu w Bangkoku. Pokojówka odkryła jego ciało w szafie. Był nagi, a wokół szyi i genitaliów miał zawiązane liny. Hipoteza mówiła o samobójstwie lub śmierci z powodu przypadkowego uduszenia lub zatrzymania akcji serca w wyniku orgazmu. W pokoju nie znaleziono oznak obecności innych osób. Carradine mógł umrzeć w wyniku nieudanej „autoerotycznej asfiksji”. W hotelu tym Carradine mieszkał podczas kręcenia w Tajlandii filmu "Stretch".

</doc>
<doc id="428777" url="https://pl.wikipedia.org/wiki?curid=428777" title="List hipoteczny">
List hipoteczny



</doc>
<doc id="428788" url="https://pl.wikipedia.org/wiki?curid=428788" title="Matej Ninoslav">
Matej Ninoslav

Matej Ninoslav lub Mateusz Ninosław – ban Bośni od 1232 do 1253 roku. Po wycofaniu Węgrów Ninoslav uzyskał władzę nad większością Bośni, jego następcą był jego kuzyn Prijezda I.
Matej Ninoslav sprzeciwiał się bogomilom, popierał Węgrów i był wiernym katolikiem.

</doc>
<doc id="428790" url="https://pl.wikipedia.org/wiki?curid=428790" title="Ludwik I Bragança">
Ludwik I Bragança

Ludwik I, port. "Luís Filipe Maria Fernando Pedro de Alcântara António Miguel Rafael Gabriel Gonzaga Xavier Francisco de Assis João Augusto Júlio Valfando de Bragança" (ur. 31 października 1838 w Lizbonie – zm. 19 października 1889 w Cascais) – od 1861 do 1889 roku król Portugalii.
Życiorys.
Był drugim synem Marii II, królowej Portugalii z dynastii Bragança oraz Ferdynanda, księcia Saksonii-Coburga-Gothy. Okoliczności, w których wstąpił na tron nie były zbyt dobre. W listopadzie i grudniu 1861 zmarło na dur brzuszny trzech jego braci: Piotr, król Portugalii, Ferdynand oraz Jan.
W czasie panowania króla Ludwika premierem rządu był utalentowany portugalski polityk Fontes Pereira de Melo, między innymi inicjator szeroko zakrojonego programu robót publicznych zwanego polityką "fontyzmu". W polityce zagranicznej Portugalia rywalizowała z Wielką Brytanią o wpływy w Afryce Południowej. Chodziło o łączenie kolonii, którego celem było umacnianie kolonialnego imperium. Rywalizacja ta zakończyła się niepowodzeniem portugalskiego rządu i króla Ludwika, co wywołało pierwsze rewolucyjne wstrząsy pod koniec jego panowania.
Małżeństwo i rodzina.
W 1862 roku ożenił się z Marią Pią Sabaudzką (ur. 16 października 1847 w Turynie; zm. 5 lipca 1911 tamże), córką Wiktora Emanuela II – króla Włoch. Para miała dwóch synów:

</doc>
<doc id="428799" url="https://pl.wikipedia.org/wiki?curid=428799" title="Étienne Macdonald">
Étienne Macdonald

Étienne Jacques Joseph Alexandre Macdonald (ur. 17 listopada 1765, zm. 25 września 1840) – książę Tarentu, marszałek Francji, z pochodzenia Szkot, syn zwolennika wygnanej dynastii Stuartów.
Uczestniczył w wojnach okresu rewolucji francuskiej i napoleońskich. Od 1785 w wojsku, szybko awansował walcząc w sprawie rewolucji, od 1793 generał. 1798 gubernator Rzymu, zapanował nad i okupował Neapol w 1799, ale w tym samym roku został pobity przez Suworowa nad Trebią.
Kiedy Napoleon został pierwszym konsulem, Macdonald dowodził prawym skrzydłem Armii Renu i za swoje akcje zyskał podziw Bonapartego, ale w 1805 łaski utracił na skutek udziału w antynapoleońskich intrygach. Będąc jednak niezbędny dla cesarza jako ekspert wojskowy wrócił do czynnej służby w 1809 i wkrótce decydująco przyczynił się do zwycięstwa nad Austrią pod Wagram, po czym został marszałkiem.
W 1810 walczył w Hiszpanii, a w 1812 w Rosji był dowódcą X korpusu Wielkiej Armii w sile 32 000 ludzi i 90 armat, z czego 20 000 stanowił korpus pruski. W 1813 walczył m.in. w bitwach pod Lützen, bitwie nad Kaczawą i pod Lipskiem, gdzie z Poniatowskim osłaniał odwrót armii francuskiej i ledwo uszedł z życiem przepływając Elsterę. Brał udział w rokowaniach o abdykację Napoleona (do którego nie wrócił w czasie „100 dni”), potem w służbie Ludwika XVIII.

</doc>
<doc id="428802" url="https://pl.wikipedia.org/wiki?curid=428802" title="Czeladź (służba)">
Czeladź (służba)

Czeladź – kategoria ludności wiejskiej będąca na odpłatnej służbie, nie tylko na zamku, we dworze, w gospodarstwie rolnym u bogatego kmiecia, ale także towarzysząca swoim panom w czasie wypraw wojennych.
W skład czeladzi pracującej na folwarku zaliczano: parobków, pastuchów, owczarzy, dziewki i gajowych.
Czeladź rekrutowana była głównie z potomków komorników, chałupników, zagrodników oraz tzw. ludzi luźnych i mieszkała najczęściej w czworakach.

</doc>
<doc id="428804" url="https://pl.wikipedia.org/wiki?curid=428804" title="Marija Baszkircewa">
Marija Baszkircewa

Marija Konstantinowna Baszkircewa (fr. Marie Bashkirtseff, ros. Мария Константиновна Башкирцева; ur. 24 listopada 1858 w Hawroncach koło Połtawy, zm. 31 października 1884 w Paryżu) – ukraińska malarka i rzeźbiarka, entuzjastka przyjęcia kobiet do École des Beaux-Arts, znana ze spisanego po francusku dziennika.
Życiorys.
Pochodziła z rodziny naczelnika szlachty ziemskiej. Po rozwodzie rodziców pozostała z matką i początkowo wychowywała się na wsi w majątku dziadków; później wraz z matką wyjechała do Wiednia, Genewy i Paryża. Ostatecznie z matką i dziadkami zamieszkała w Nicei, gdzie mając 13 lat rozpoczęła pisanie dziennika w języku francuskim.
Choroba krtani uniemożliwiła jej naukę śpiewu i aktorstwa. W Rzymie była uczennicą Wilhelma Kotarbińskiego, w którego pracowni pobierała lekcje rysunku. Planowane tam małżeństwo z włoskim arystokratą nie doszło do skutku wskutek sprzeciwu jej rodziny. Wówczas udała się do Paryża, gdzie w dostępnej dla kobiet Académie Julian podjęła naukę malarstwa. Przyjaźniła się z malarzem Julesem Bastien-Lepage'em, który podobnie jak ona chorował. Zmarła przedwcześnie w wieku 26 lat na gruźlicę, kilka tygodni przed śmiercią swojego przyjaciela. Została pochowana na cmentarzu w Passy. Grobowiec – małe mauzoleum zbudował brat jej przyjaciela, architekt Emile Bastien-Lepage.
"Dziennik" Baszkircewej (po ocenzurowaniu przez matkę) został opublikowany w 1887 i przetłumaczony na wiele języków. Był wtedy drugim dziennikiem kobiety, opublikowanym we Francji. Zyskał dużą popularność.
W swoim dzienniku pisała, że wolałaby być mężczyzną, bo wtedy miałaby większe prawa, które nie ograniczałyby jej w życiu, a co za tym idzie mogłaby bardziej rozwijać swój talent.
Napisała kilka artykułów dla feministycznej gazety Hubertine Auclert "La Citoyenne" w 1881 roku pod pseudonimem „Pauline Orrel”. W artykule "Kobiety artystki" krytykowała brak możliwości studiowania kobiet w Akademii Sztuk Pięknych i udziału w konkursie Prix de Rome.
Laura Marholm opisała pamiętnik w swojej "Księdze Kobiet" (1894) jako „sekretną Biblię” młodych kobiet jej czasów. Fanny Reventlow napisała w swoim pamiętniku w 1901 roku: "Znowu czytam Marie Baschkirtseff – to była jedyna kobieta, z którą mógłbym się dogadać". W 1936 reżyser Henry Koster nakręcił austriacko-włoski romans historyczny zatytułowany "Das Tagebush Die Geleten". Dwa lata po premierze w 1936 roku film był dystrybuowany w USA pod tytułem "The Affairs of Maupassant". W filmie opartym na pamiętnikach Marie Baszkircew występuje Lila Darvas jako Maria, artystka studiująca w Paryżu na przełomie wieków.
Jej listy, składające się z korespondencji z pisarzem Guy de Maupassant (którą zaczęła pod przybranym nazwiskiem) zostały po raz pierwszy opublikowane w 1891.
Prace.
Podpisywała swoje obrazy jako „M. Bashkirtseff”. Jej prace malarskie znajdują się w muzeach francuskich, rosyjskich i ukraińskich:
W listopadzie 2008 Muzeum Sztuk Pięknych w Nicei urządziło wystawę zatytułowaną "W hołdzie Marii Baszkircew", przedstawiającą krótkie życie artystki, jako symbol obecności rosyjskiej na francuskiej Riwierze w latach belle époque. Ekspozycji towarzyszyły konferencje, spektakle teatralne i koncerty.
Do niedawna przyjętą datą narodzin Baszkircew był 11 listopada (24 listopada wg kalendarza gregoriańskiego), 1860. Po odkryciu oryginalnego rękopisu dziennika w Bibliothèque Nationale de France, okazało się jednak, że jej dziennik został skrócony i ocenzurowany przez jej rodzinę w pierwszych wydaniach. Jej data urodzenia (1858, a nie 1860) została sfałszowana przez matkę.
W 2012 roku planetoida (30937) Bashkirtseff została nazwana jej imieniem.

</doc>
<doc id="428806" url="https://pl.wikipedia.org/wiki?curid=428806" title="Marie Bashkirtseff">
Marie Bashkirtseff



</doc>
<doc id="428815" url="https://pl.wikipedia.org/wiki?curid=428815" title="Młyniec">
Młyniec



</doc>
<doc id="428816" url="https://pl.wikipedia.org/wiki?curid=428816" title="Sandor Petőfi">
Sandor Petőfi



</doc>
<doc id="428820" url="https://pl.wikipedia.org/wiki?curid=428820" title="Dancing Queen">
Dancing Queen

Dancing Queen – piosenka szwedzkiego zespołu popowego ABBA.
Jako jedyna piosenka zespołu dotarła na 1. miejsce amerykańskiej listy przebojów "Billboard Hot 100". Na brytyjskiej liście przebojów zajęła pierwsze miejsce jako jeden z dziewięciu utworów formacji.
Piosenka powstała w 1976, jej autorami są Benny Andersson, Björn Ulvaeus i Stig Anderson. Ukazała się na albumie "Arrival" i została wydana na singlu.
Utwór „Dancing Queen” został nagrany 4 sierpnia 1975 pod roboczym tytułem „Boogaloo”, o zupełnie innym tekście niż oryginał i nieco wolniejszym tempie. Nowa wersja piosenki została napisana jako prezent ślubny zespołu dla królowej Szwecji Sylwii z okazji jej ślubu z królem Karolem XVI Gustawem, a jej pierwsze wykonanie piosenki miało miejsce 18 czerwca 1976, na uroczystym występie w "Kungliga Operan" w Sztokholmie, w przeddzień ślubu królewskiej pary. Była to także jedna z ulubionych piosenek brytyjskiej królowej Elżbiety II. W Polsce utwór często tłumaczono jako „tańcząca królowa pszczół”.
W 2004 utwór został sklasyfikowany na 174. miejscu listy 500 utworów wszech czasów magazynu „Rolling Stone”.

</doc>
<doc id="428826" url="https://pl.wikipedia.org/wiki?curid=428826" title="Biegi narciarskie na Zimowych Igrzyskach Olimpijskich 2006">
Biegi narciarskie na Zimowych Igrzyskach Olimpijskich 2006

Konkurencje biegów narciarskich podczas Zimowych Igrzysk Olimpijskich w 2006 roku zostały przeprowadzone w dniach 12 - 26 lutego 2006 w miejscowości Pragelato, oddalonej o 84 km na zachód od głównego miasta Igrzysk - Turyn. W ramach igrzysk zawodniczki i zawodnicy walczyli w sześciu konkurencjach: czterech indywidualnych (biegu na 10 km dla kobiet 15 km dla mężczyzn, biegu łączonym, biegu na 30 km dla kobiet 50 km dla mężczyzn oraz sprincie), a także dwóch drużynowych (sztafecie i sprincie drużynowym) – łącznie rozdanych zostało zatem dwanaście kompletów medali. O medale igrzysk olimpijskich biegacze narciarscy rywalizowali po raz dwudziesty, a biegaczki po raz piętnasty w historii.
Kobiety.
Bieg łączony na 15 km.
Data: 12.02.2006
Sprint drużynowy.
Data: 14.02.2006 
Bieg na 10 km.
Data: 16.02.2006 
Sztafeta 4 × 5 km.
Data: 18.02.2006
Sprint.
Data: 22.02.2006 
Bieg na 30 km.
Data: 24.02.2006
Mężczyźni.
Bieg łączony na 30 km.
Data: 12.02.2006 
Sprint drużynowy.
Data: 14.02.2006
Bieg na 15 km.
Data: 17.02.2006
Sztafeta 4 × 10 km.
Data: 19.02.2006 
Sprint.
Data: 22.02.2006 
Bieg na 50 km.
Data: 26.02.2006 

</doc>
<doc id="428827" url="https://pl.wikipedia.org/wiki?curid=428827" title="Klasyfikacja medalowa Zimowych Igrzysk Olimpijskich 2006">
Klasyfikacja medalowa Zimowych Igrzysk Olimpijskich 2006

Klasyfikacja medalowa Zimowych Igrzysk Olimpijskich 2006 – zestawienie państw, reprezentowanych przez narodowe komitety olimpijskie, uszeregowanych pod względem liczby zdobytych medali na XX Zimowych Igrzyskach Olimpijskich w 2006 roku w Turynie.
Podczas igrzysk w Turynie rozegrano 84 konkurencje w piętnastu dyscyplinach sportowych. W porównaniu do poprzednich zimowych igrzysk, które odbyły się w 2002 roku w Salt Lake City, do kalendarza olimpijskiego włączono osiem nowych konkurencji. W snowboardzie zadebiutował snowcross, w biathlonie dołączono biegi masowe, w łyżwiarstwie szybkim – biegi drużynowe, a w biegach narciarskich – sztafety sprinterskie. Wspomniane konkurencje rozegrano wśród kobiet i mężczyzn. Sprinty drużynowe przeprowadzono zamiast biegów techniką dowolną (na dystansie 15 km wśród kobiet i 30 km wśród mężczyzn).
W konkursach olimpijskich zaprezentowało się 2494 sportowców (1539 mężczyzn i 955 kobiet) z 79 narodowych reprezentacji. Dla trzech państw – Albanii, Etiopii i Madagaskaru – występ w Turynie był debiutem kraju na zimowych igrzyskach olimpijskich.
Na podium olimpijskim zawodów w Turynie stanęli reprezentanci 26 państw, spośród których 18 krajów zdobyło przynajmniej jeden złoty medal olimpijski. Oznaczało to, że 53 reprezentacje, które uczestniczyły w igrzyskach, nie zdobyły ani jednego medalu. Najwięcej medali – 29 – zdobyli reprezentanci Niemiec, jednocześnie osiągnęli największą liczbę medali złotych – jedenaście. Były to trzecie zimowe igrzyska z rzędu, podczas których Niemcy zdobyli najwięcej medali olimpijskich. Mimo to wynik medalowy reprezentantów Niemiec był ich najsłabszym startem od 1994 roku.
Pierwszy w historii medal zimowych igrzysk olimpijskich dla Słowacji zdobył snowboardzista Radoslav Židek, który zajął drugie miejsce w snowcrossie mężczyzn. Pierwszy medal dla Łotwy zdobył natomiast saneczkarz Mārtiņš Rubenis, który stanął na najniższym stopniu podium olimpijskiego w jedynkach mężczyzn.
Najlepsze występy olimpijskie, biorąc pod uwagę zarówno letnie, jak i zimowe starty, osiągnęli reprezentanci Austrii i Estonii. Dla Austriaków był to najlepszy występ olimpijski pod względem liczby złotych i liczby wszystkich medali. Dla Estończyków natomiast były to pierwsze igrzyska olimpijskie, podczas których zdobyli oni trzy złote medale.
Reprezentanci Kanady osiągnęli najlepszy zimowy start w igrzyskach olimpijskich pod względem liczby zdobytych medali oraz wyrównali swój rekord siedmiu złotych medali osiągnięty w Salt Lake City. Jednocześnie był to ich najlepszy występ olimpijski od Letnich Igrzysk Olimpijskich 1984 w Los Angeles. Rekord liczby zdobytych na zimowych igrzyskach złotych medali i sumy medali wszystkich kolorów poprawili również Szwedzi. Szwedzcy reprezentanci osiągnęli najlepszy wynik medalowy od letnich igrzysk w Los Angeles oraz największą liczbę złotych medali olimpijskich od Letnich Igrzysk Olimpijskich 1956 w Melbourne. Także dla olimpijczyków z Korei Południowej start w Turynie był najlepszym zimowym w historii pod względem liczby osiągniętych medali. Największą sumę medali osiągniętych na jednych zimowych igrzyskach poprawili również reprezentanci Chińskiej Republiki Ludowej i Czech (w przypadku Czechów – największa liczba medali od rozpadu Czechosłowacji). Dla Chińczyków były to równocześnie drugie z rzędu zimowe igrzyska, na których dwukrotnie zdobyli oni złoto olimpijskie. Dla Czechów natomiast był to trzeci z rzędu zimowy start zakończony złotym medalem olimpijskim. Po raz drugi w historii, po igrzyskach w 1988 roku, reprezentanci Szwajcarii zdobyli pięć złotych medali w trakcie jednych zimowych igrzysk. Start w Turynie był ich najlepszym występem olimpijskim (w letnich i zimowych edycjach imprezy) właśnie od igrzysk w Calgary. Najwięcej złotych medali ZIO od igrzysk w Lillehammer zdobyli Włosi. Były to trzecie igrzyska olimpijskie, po Zimowych Igrzyskach Olimpijskich 1956 w Cortina d’Ampezzo i Letnich Igrzyskach Olimpijskich 1960 w Rzymie, których organizatorem były Włochy. Osiągnięty przez nich wynik medalowy w Turynie był lepszy niż w Cortina d’Ampezzo i słabszy niż w Rzymie.
Występ reprezentacji Finlandii był ich najsłabszym zimowym występem od igrzysk w Lillehammer. Był to czwarty start olimpijski Finów, po zimowych igrzyskach w Sapporo i Lillehammer oraz po letnich igrzyskach w Atenach, podczas którego nie wywalczyli oni ani jednego złotego medalu. Sportowcy z Norwegii osiągnęli najgorszy wynik medalowy na zimowych igrzyskach od igrzysk w Calgary.
Jedynym krajem, który zdobył medal w Salt Lake City, a nie zdobył żadnego w Turynie, była Słowenia. W Turynie medal zdobyła natomiast Ukraina, która opuściła Salt Lake City z zerowym dorobkiem medalowym.
62 zawodników i zawodniczek przynajmniej dwukrotnie stanęło na podium olimpijskim w Turynie. Spośród nich 43 sportowców zdobyło co najmniej jeden złoty medal. Najwięcej złotych medali – po trzy – zdobyli Ahn Hyun-soo i Jin Sun-yu w short tracku oraz Michael Greis w biathlonie. Ahn Hyun-soo zdobył dodatkowo jeden brązowy medal. Największą liczbę medali wszystkich kolorów – pięć – zdobyła kanadyjska łyżwiarka szybka, Cindy Klassen. W jej dorobku znalazł się jeden złoty medal, dwa srebrne i dwa brązowe.
Jeden z wcześniej przyznanych medali olimpijskich został odebrany wskutek pozytywnego wyniku testów dopingowych. Druga zawodniczka biathlonowego biegu indywidualnego na 15 km kobiet – Rosjanka Olga Pylowa – została pozbawiona srebrnego medalu. Tym samym srebro przyznano trzeciej na mecie – Niemce Martinie Glagow, a brąz czwartej zawodniczce – Rosjance Albinie Achatowej.
Medale przyznawane sportowcom podczas igrzysk w Turynie zostały zaprojektowane przez zespół graficzny Ottaviani International i TOROC. Szefem projektu był Dario Quatrini.
Klasyfikacja państw.
Poniższa tabela przedstawia klasyfikację medalową państw, które zdobyły medale na Zimowych Igrzyskach Olimpijskich 2006 w Turynie, sporządzoną na podstawie oficjalnych raportów Międzynarodowego Komitetu Olimpijskiego. Klasyfikacja posortowana jest najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny.
Klasyfikacje według dyscyplin.
Biathlon.
Na igrzyskach w Turynie rozegrano dziesięć konkurencji biathlonowych – po pięć w rywalizacji kobiet i mężczyzn. W kalendarzu olimpijskim po raz pierwszy znalazły się biegi masowe.
Najbardziej utytułowanym biathlonistą igrzysk został Michael Greis – trzykrotny mistrz olimpijski. W rywalizacji mężczyzn po trzy medale zdobyli również Sven Fischer (dwa złote i jeden brązowy) oraz Ole Einar Bjørndalen (dwa srebrne i brązowy), a po dwa medale – Vincent Defrasne (złoty i brązowy) i Halvard Hanevold (srebrny i brązowy). W rywalizacji biathlonistek dwa tytuły mistrzyni olimpijskiej zdobyła Swietłana Iszmuratowa. Trzy zawodniczki trzykrotnie stanęły na podium olimpijskim – Kati Wilhelm zdobyła złoto i dwukrotnie srebro, Albina Achatowa – złoto i dwukrotnie brąz oraz Martina Glagow – trzykrotnie srebro. Multimedalistkami igrzysk zostały również Anna Carin Olofsson (złoto i srebro) i Florence Baverel-Robert (złoto i brąz).
Srebrny medal w biegu indywidualnym na 15 km kobiet zdobyła pierwotnie Olga Pylowa, jednak utraciła medal po tym, jak testy dopingowe dały u niej wynik pozytywny. Dzięki temu srebrny medal zdobyła trzecia na mecie – Martina Glagow, a medal brązowy – czwarta na mecie – Albina Achatowa.
Biegi narciarskie.
Tak samo jak w Salt Lake City biegacze i biegaczki zmierzyli się w dwunastu konkurencjach olimpijskich w Turynie. Program zawodów uległ jednak zmianie – nie przeprowadzono biegów techniką dowolną na 15 km kobiet i na 30 km mężczyzn, w zamian za nie wprowadzono rywalizację sztafet sprinterskich.
Troje zawodników zdobyło po dwa złote medale olimpijskie w biegach narciarskich w Turynie. Wśród kobiet dokonała tego Kristina Šmigun, a wśród mężczyzn – Giorgio Di Centa i Björn Lind. Ponadto troje zawodników zdobyło złoty i srebrny medal – Kateřina Neumannová i Julija Czepałowa w rywalizacji kobiet oraz Jewgienij Diemientjew w rywalizacji mężczyzn. Również trojgu biegaczy udało się wywalczyć złoty i brązowy medal, a dokonali tego Pietro Piller Cottrer, Thobias Fredriksson i Jewgienija Miedwiediewa-Arbuzowa. Więcej niż jeden medal olimpijski zdobyli również Claudia Künzel (dwa srebrne) i Tobias Angerer (srebrny i brązowy).
Bobsleje.
Tak samo jak cztery lata wcześniej, w programie igrzysk olimpijskich w Turynie znalazły się trzy konkurencje bobslejowe – dwójki mężczyzn i kobiet oraz czwórki mężczyzn.
We wszystkich konkurencjach złote medale zdobyli reprezentanci Niemiec. Najlepszy wynik medalowy osiągnęli André Lange i Kevin Kuske, zdobywając dwa tytuły mistrzów olimpijskich. Dwukrotnie na podium stanęli również Szwajcarzy Martin Annen i Beat Hefti – brązowi medaliści w dwójkach i czwórkach.
Curling.
W Turynie rozegrano turnieje olimpijskie w curlingu kobiet i mężczyzn, tak samo jak w Salt Lake City.
W turnieju kobiet złoto olimpijskie zdobyły Szwedki, srebrny medal wywalczyły Szwajcarki, a brązowy – Kanadyjki. W rywalizacji mężczyzn najlepsi okazali się Kanadyjczycy przed Finami i Amerykanami.
Hokej na lodzie.
W Turynie, podobnie jak cztery lata wcześniej, rozegrano dwa turnieje olimpijskie w hokeju na lodzie – kobiet i mężczyzn.
W turnieju mężczyzn triumfowali reprezentanci Szwecji, drugie miejsce zajęli Finowie, a trzecie – Czesi. W turnieju kobiet najlepsze były Kanadyjki, które w finale pokonały Szwedki. Brązowy medal zdobyły Amerykanki.
Kombinacja norweska.
Zawody olimpijskie w kombinacji norweskiej, niezmiennie od poprzednich igrzysk, składały się z trzech konkurencji – konkursów indywidualnych na skoczni normalnej i dużej oraz konkursu drużynowego.
Najbardziej utytułowanym dwuboistą klasycznym w Turynie został Felix Gottwald – mistrz i wicemistrz w rywalizacji indywidualnej oraz mistrz w zawodach drużynowych. Trzy medale, po jednym z każdego koloru, zdobył również Georg Hettich, a dwukrotnie na podium olimpijskim stanął Magnus Moan (srebrny i brązowy medal).
Łyżwiarstwo figurowe.
Rywalizacja łyżwiarzy figurowych składała się z czterech konkurencji, tak samo jak podczas igrzysk w Salt Lake City. Rozegrano zawody solistów i solistek oraz par tanecznych i par sportowych. Żaden z zawodników nie zdobył w Turynie więcej niż jednego medalu olimpijskiego. W trzech konkurencjach zwyciężyli reprezentanci Rosji.
Łyżwiarstwo szybkie.
W łyżwiarstwie szybkim podczas igrzysk w Turynie rozegrano dwanaście konkurencji. Do kalendarza igrzysk wprowadzono biegi drużynowe kobiet i mężczyzn.
Najwięcej medali zdobyła Cindy Klassen, która pięciokrotnie stanęła na podium olimpijskim, osiągając jeden złoty, dwa srebrne i dwa brązowe medale. W rywalizacji kobiet po dwa medale zdobyły jeszcze: Claudia Pechstein i Clara Hughes (obie złoty i srebrny medal), Ireen Wüst i Anni Friesinger (obie złoty i brązowy medal) oraz Kristina Groves (dwa srebrne medale). Wśród mężczyzn najbardziej utytułowanym zawodnikiem został Enrico Fabris z dorobkiem dwóch złotych i jednego brązowego medalu. Trzy medale, po jednym z każdego koloru, zdobył również Chad Hedrick. Ponadto pięciu panczenistów zdobyło po dwa medale: Joey Cheek i Shani Davis (obaj złoty i srebrny medal), Sven Kramer (srebrny i brązowy medal) oraz Carl Verheijen i Erben Wennemars (dwa brązowe medale).
Narciarstwo alpejskie.
W ramach Zimowych Igrzysk Olimpijskich 2006 rozegrano dziesięć konkurencji alpejskich – po pięć w rywalizacji kobiet i mężczyzn. Konkurencje nie zmieniły się od poprzednich igrzysk olimpijskich.
Najwięcej medali olimpijskich w narciarstwie alpejskim zdobyła Anja Pärson – jeden złoty i dwa brązowe. Po dwa złote medale olimpijskie zdobyli reprezentanci Austrii – Benjamin Raich wśród mężczyzn i Michaela Dorfmeister wśród kobiet. Ponadto jeszcze czworo alpejczyków dwukrotnie stanęło na podium olimpijskim w Turynie – Janica Kostelić zdobyła złoto i srebro, Hermann Maier i Marlies Schild zdobyli po jednym srebrnym i jednym brązowym medalu, a Rainer Schönfelder dwukrotnie uplasował się na najniższym stopniu podium.
Narciarstwo dowolne.
W narciarstwie dowolnym podczas igrzysk w Turynie rozegrano cztery konkurencje – skoki akrobatyczne i jazdę po muldach kobiet i mężczyzn. Konkurencje nie uległy zmianie w porównaniu do igrzysk w Salt Lake City. Żaden z zawodników nie zdobył więcej niż jednego medalu. Medalistami zostali reprezentanci dziesięciu państw, spośród których tylko Chińczycy i Australijczycy zdobyli dwa medale.
Saneczkarstwo.
W programie igrzysk w Turynie, tak jak w Salt Lake City, znalazły się trzy konkurencje saneczkarskie – jedynki mężczyzn, jedynki kobiet i dwójki mężczyzn. Żaden z saneczkarzy nie zdobył więcej niż jednego medalu olimpijskiego. Medalistami zostali reprezentanci sześciu krajów, spośród których tylko Niemcy i Włosi zdobyli więcej niż jeden medal.
Brązowy medalista w jedynkach mężczyzn – Mārtiņš Rubenis zdobył pierwszy w historii medal zimowych igrzysk olimpijskich dla reprezentacji Łotwy. W jedynkach kobiet wszystkie miejsca na podium zajęły reprezentantki Niemiec – Sylke Otto zdobyła złoto, Silke Kraushaar – srebro, a Tatjana Hüfner – brąz.
Short track.
Rywalizacja specjalistów short tracku składała się z ośmiu konkurencji, takich samych jak podczas igrzysk w Salt Lake City.
Zawody zdominowali reprezentanci Korei Południowej, którzy wygrali sześć z ośmiu konkurencji. Najbardziej utytułowanym zawodnikiem został Ahn Hyun-soo z dorobkiem trzech złotych i jednego brązowego medalu. Trzy złote medale wywalczyła również Jin Sun-yu. Ponadto trzy medale zdobyło jeszcze troje zawodników – Lee Ho-suk (złoty i dwa srebrne), Wang Meng (złoty, srebrny i brązowy) oraz Apolo Anton Ohno (złoty i dwa brązowe). Dwukrotnie na podium olimpijskim znaleźli się również Choi Eun-kyung (złoty i srebrny medal), François-Louis Tremblay (dwa srebrne medale) oraz Anouk Leblanc-Boucher (srebrny i brązowy medal).
Skeleton.
Tak jak na poprzednich igrzyskach rozegrano dwie konkurencje skeletonowe – ślizg kobiet i ślizg mężczyzn. Medale zdobyli reprezentanci trzech państw – Kanady, Szwajcarii i Wielkiej Brytanii.
Skoki narciarskie.
Tak samo jak na poprzednich igrzyskach zawody w skokach narciarskich składały się z trzech konkurencji – dwóch indywidualnych i jednej drużynowej. We wszystkich konkurencjach rywalizowali wyłącznie mężczyźni.
Medalistami zostali reprezentanci trzech państw – Austrii, Norwegii i Finlandii. Zwycięzca pierwszego konkursu indywidualnego – Lars Bystøl został pierwszym od 1994 roku Norwegiem, który zdobył złoty medal olimpijski w indywidualnym konkursie skoków narciarskich. W Turynie Bystøl wywalczył jeszcze dwa brązowe medale i jako jedyny zakończył igrzyska z dorobkiem trzech medali. Dwa tytuły mistrza olimpijskiego zdobył Thomas Morgenstern. W konkursie na dużej skoczni pokonał Andreasa Koflera różnicą 0,1 punktu. Kofler zakończył igrzyska ze złotym i srebrnym medalem na koncie. Ponadto po dwa medale zdobyli Matti Hautamäki (dwa srebrne) i Roar Ljøkelsøy (dwa brązowe).
Snowboarding.
Podczas igrzysk w Turynie rozegrano sześć konkurencji snowboardowych. Do kalendarza igrzysk, w którym w 2002 roku znajdowały się halfpipe i slalom gigant równoległy kobiet i mężczyzn, dołączono snowcross.
Żaden z zawodników nie zdobył więcej niż jednego medalu. Po trzy złote medale zdobyli reprezentanci Stanów Zjednoczonych i Szwajcarii. Na podium olimpijskim stanęli zawodnicy z dziewięciu państw. W nowej konkurencji – snowcrossie mężczyzn – pierwszy w historii medal zimowych igrzysk olimpijskich dla Słowacji zdobył Radoslav Židek, który zajął w konkursie drugie miejsce.
Multimedaliści.
43 sportowców zdobyło w Turynie więcej niż jeden medal, w tym przynajmniej jeden złoty. Najwięcej – ośmioro – multimedalistów startowało w barwach Niemiec. Po dziewięcioro multimedalistów stawało na podium olimpijskim w biegach narciarskich i łyżwiarstwie szybkim, ośmioro w biathlonie, sześcioro w short tracku, czworo w narciarstwie alpejskim, a trzech w skokach narciarskich. Po dwóch multimedalistów odnotowano w bobslejach i kombinacji norweskiej.
Najwięcej medali – pięć – zdobyła kanadyjska panczenistka, Cindy Klassen. Raz została ona mistrzynią olimpijską, dodatkowo zdobyła po dwa srebrne i brązowe medale. Po trzy tytuły mistrzowskie zdobyli Ahn Hyun-soo i Jin Sun-yu w short tracku oraz Michael Greis w biathlonie. Ahn Hyun-soo zdobył dodatkowo jeden medal brązowy.
Poniższa tabela przedstawia indywidualne zestawienie multimedalistów Zimowych Igrzysk Olimpijskich 2006, czyli zawodników i zawodniczek, którzy zdobyli więcej niż jeden medal olimpijski na tych igrzyskach, w tym przynajmniej jeden złoty.

</doc>
<doc id="428828" url="https://pl.wikipedia.org/wiki?curid=428828" title="Mab (księżyc)">
Mab (księżyc)

Mab (Uran XXVI) – mały wewnętrzny księżyc Urana, będący księżycem pasterskim pierścienia mi. Został odkryty przez Marka R. Showaltera i in. w 2003 roku przy pomocy teleskopu Hubble’a.
Księżyc ten był zbyt mały i ciemny, by mogła go wykryć sonda Voyager 2 podczas swojego przelotu obok Urana. Jego orbita podlega silnym perturbacjom, których przyczyną jest najprawdopodobniej oddziaływanie z jednym bądź kilkoma sąsiednimi satelitami.
Nazwa pochodzi od Mab – królowej wróżek w folklorze angielskim, na jej temat Merkucjo wygłosił monolog w sztuce Williama Szekspira pt. „Romeo i Julia”. Wcześniej księżyc ten nosił tymczasowe oznaczenie S/2003 U1.

</doc>
<doc id="428833" url="https://pl.wikipedia.org/wiki?curid=428833" title="Mikołaj Hieronim Sieniawski">
Mikołaj Hieronim Sieniawski

Mikołaj Hieronim Sieniawski herbu Leliwa (ur. 1645, zm. 15 grudnia 1683) – hetman polny koronny. Hrabia na Szkłowie i Myszy, starosta generalny ruski w latach 1679–1683.
Życiorys.
Jako siedemnastolatek ożenił się z Cecylią Marią Radziwiłłówną, córką Aleksandra Ludwika Radziwiłła i Lukrecji Marii Strozzi. Miał z nią syna Adama Mikołaja (1666–1726) i dwie córki Joannę (poślubiła Stefana Potockiego) i Teofilę (poślubiła Aleksandra Jana Jabłonowskiego).
Początkowo rotmistrz od 1663, potem strażnik wielki koronny od 1666, od 1667 pułkownik. Od 1668 roku chorąży wielki koronny, marszałek nadworny koronny od 1674, w 1676 marszałek sejmu, wicemarszałek Trybunału Głównego Koronnego w 1661 roku, starosta radomski, rohatyński i piaseczyński.
Poseł sejmiku halickiego na sejm 1664/1665 roku, oba sejmy 1666 roku, sejm nadzwyczajny 1668 roku.
Walczył za Jana Kazimierza z Kozakami i Tatarami, przeciwnik rokoszu Lubomirskiego. Po abdykacji Jana II Kazimierza w 1668 roku, popierał do polskiej korony kandydaturę carewicza Fiodora. Był elektorem Michała Korybuta Wiśniowieckiego w 1669 roku z ziemi halickiej. Był członkiem konfederacji malkontentów w 1672 roku.
W latach 1673–1674 przeprowadził samodzielnie operacje na Podolu i w Mołdawii. Elektor Jana III Sobieskiego z województwa ruskiego w 1674 roku, podpisał jego "pacta conventa". Poseł sejmiku wiszeńskiego województwa ruskiego z ziemi lwowskiej na sejm koronacyjny 1676 roku.
Od roku 1680 wojewoda wołyński. W 1682 został hetmanem polnym koronnym. Brał udział w kampaniach Jana III Sobieskiego (Podhajce, Chocim, Wiedeń 1683).
Wskutek panującej tam zarazy zmarł wkrótce po wiedeńskiej wiktorii.

</doc>
<doc id="428835" url="https://pl.wikipedia.org/wiki?curid=428835" title="Simon Dach">
Simon Dach

Simon Dach (ur. 29 lipca 1605 r. w Kłajpedzie, zm. 15 kwietnia 1659 r. w Królewcu) – niemiecki poeta, od 1639 roku wykładowca poezji na Albertynie i od 1653 jej rektor. Jego ojciec był Litwinem pruskim. Do skupionego wokół jego osoby poetyckiego kręgu należeli Caspar Stein, Johannes Eccard, Valentin Thilo (starszy), Valentin Thilo (młodszy) i Georg Weissel. 
Jest jedną z głównych postaci powieści z kluczem, autorstwa Güntera Grassa, z 1979 "Das Treffen in Telgte" ("Spotkanie w Telgte", 1992). To właśnie na zaproszenie Dacha odbywa się w Telgte fikcyjne spotkanie niemieckich poetów i pisarzy w 1647 roku, mające na celu porozumienie artystów będących ideologami zwalczających się katolików i protestantów i zakończenie wojny trzydziestoletniej.

</doc>
<doc id="428838" url="https://pl.wikipedia.org/wiki?curid=428838" title="Herbert Eulenberg">
Herbert Eulenberg

Herbert Eulenberg (ur. 25 stycznia 1876 w Kolonii; zm. 4 września 1949 w Kaiserswerth) – niemiecki poeta i pisarz.

</doc>
<doc id="428841" url="https://pl.wikipedia.org/wiki?curid=428841" title="Kontroler ruchu lotniczego">
Kontroler ruchu lotniczego

Kontroler ruchu lotniczego – osoba sprawująca służbę kontroli ruchu lotniczego przy pomocy wizualnej, proceduralnej lub radaru. Poprzez instrukcje zmiany kierunku, wysokości i prędkości lotu oraz poprzez wydawane statkom powietrznym zezwolenia kontroli, kontroler ruchu lotniczego ma za zadanie prowadzić bezpieczny i płynny przepływ ruchu lotniczego z zachowaniem wymaganych przy tym minimalnych separacji.
Uprawnienia kontrolera ruchu lotniczego obejmują następujące kategorie:
a) uprawnienie kontroli lotniska;
b) uprawnienie kontroli zbliżania proceduralnej;
c) uprawnienie kontroli zbliżania dozorowanej;
d) uprawnienie kontroli zbliżania za pomocą radaru podejścia precyzyjnego;
e) uprawnienie kontroli obszaru proceduralnej; oraz
f) uprawnienie kontroli obszaru dozorowanej.
Kontroler jest jednym z zawodów cechujących się znacznym poziomem stresu ze względu na cechującą go dużą odpowiedzialność.
Poświęcony im Międzynarodowy Dzień Kontrolera Ruchu Lotniczego obchodzony jest 20 października. Upamiętnia utworzenie w 1961 roku "Międzynarodowej Federacji Stowarzyszeń Kontrolerów Ruchu Lotniczego" (ang. "International Federation of Air Traffic Controllers", IFATCA). W Polsce obchodzony jest od 2008.

</doc>
<doc id="428843" url="https://pl.wikipedia.org/wiki?curid=428843" title="Karoline von Günderrode">
Karoline von Günderrode

Karoline Friederike Louise Maximiliane von Günderrode (ur. 11 lutego 1780 r. w Karlsruhe; zm. 26 lipca 1806 r. w Winkel) – niemiecka poetka romantyzmu.

</doc>
<doc id="428845" url="https://pl.wikipedia.org/wiki?curid=428845" title="Twierdza Kłodzko">
Twierdza Kłodzko

Twierdza Kłodzko (niem. "Festung Glatz") – dobrze zachowana, duża twierdza w Kłodzku będąca systemem obronnym z okresu XVII i XVIII wieku.
Wygląd twierdzy.
Powierzchnia twierdzy wynosi ponad 30 hektarów. W skład kompleksu twierdzy kłodzkiej wchodzą:
Historia.
Pierwsza wzmianka o istnieniu grodu obronnego na Górze Fortecznej (Zamkowej) w Kłodzku pochodzi z relacji Kosmasa, czeskiego kronikarza z 981 roku. Należy sądzić, że był to zespół drewnianych budynków otoczonych palisadą – w takiej formie zdobył go i spalił czeski książę Sobiesław w roku 1114. Sobiesław odbudował gród w 1129 roku i osadził w nim kasztelana – Gronzatę.
Na przełomie XIII i XIV wieku roku gród został przebudowany, prawdopodobnie przez księcia Henryka IV Probusa, na warowny zamek. Był on siedzibą kolejnych przedstawicieli śląskiej linii Piastów, którzy władali ziemią kłodzką, Henryka VI Dobrego (1327–1335) i Bolka II ziębickiego (1337–1341). Za czasów Jerzego z Podiebradów zamek stał się komfortową rezydencją, stanowiącą okazałą siedzibę władcy hrabstwa kłodzkiego. W jej skład obok pomieszczeń mieszkalnych wchodziła kaplica oraz kościół św. Wacława i św. Marcina. Wodę czerpano z pięciu studzien, najstarsza studnia pochodziła z 1393 roku i zwana była Tumską, a najgłębsza – Piekarska, znajdowała się w 60-metrowym szybie.
W latach 1557–1560 architekt Ernest Lorenz Kirschke rozbudował twierdzę o zamek średni i niższy. One to, wraz z zamkiem wyższym i fortyfikacjami miasta, stanowiły zespolony w jedno system obronny.
W 1622 roku po bitwie na Białej Górze wojska cesarskie opanowały miasto. Ich działania spowodowały wiele szkód, między innymi konieczność rozbiórki kolegiaty, grożącej zawaleniem oraz budynków warowni. Po opanowaniu miasta dalsze prace nad rozbudową umocnień prowadził w latach 1690–1702 Jacopo Carove. Średniowieczne mury zastąpiono kurtynami i bastionami. Na zlecenie Habsburgów wzniesiono wtedy trzy bastiony: Jabłonki, Ludmiły i Wacława. Były one podstawą umocnień twierdzy, tworzyły tzw. dzieło koronowe, osłaniające Górę Forteczną od północy i wschodu. Natomiast od południa i zachodu wybudowano bastiony Alarmowy i Dzwonnik oraz półbastion Orzeł. Kompleks tych umocnień otaczał położony na szczycie zamek, był on częściowo dostosowany do systemu umocnień. Bastiony zostały osłonięte rawelinami – Polnym i Jabłonką oraz fosą. Tym samym odbudowano i zmodernizowano zamek nadając mu bardziej współczesny kształt.
W 1742 roku twierdza poddana została Prusakom, którzy zajęli tereny hrabstwa kłodzkiego w konsekwencji pierwszej wojny śląskiej.
Plany Fryderyka II obejmowały umocnienie nowo zdobytych terenów poprzez budowę twierdz i warowni. W ten sposób powstała cała linia umocnień: Szczecin, Głogów, Wrocław, Świdnica, Srebrna Góra, Kłodzko, Nysa. Tak więc za panowania Fryderyka II rozbudowano i ufortyfikowano ją znacząco, na pierwszy plan wysuwając jej obronny charakter. W roku 1743 fortyfikator, znawca francuskiej szkoły fortyfikacyjnej, generał Gerhard Cornelius de Wallrave, sporządził nowe projekty dla miasta Kłodzka. Na początku pracami kierował Walrave, który jednak popadł w niełaskę i zastąpiony został przez pułkownika inżyniera Friedricha Christiana von Wredego. W tym okresie powstał też jako fort pomocniczy fort na Owczej Górze. Przebudowa nasiliła się jeszcze po okresie wojen śląskich (1770 rok) – rozebrano wówczas resztki zamku mieszkalnego, kaplicy i kościoła, w którego miejscu pod kierunkiem pułkownika (ówczesnego komendanta twierdzy) zbudowano ogromny donżon.
Twierdza Kłodzka odegrała ważną rolę w czasie obrony Śląska w pruskiej kampanii Napoleona (1806–1807). Głównodowodzącym wojsk francuskich oraz regimentów Związku Reńskiego (złożonych z oddziałów bawarskich i wirtemberskich) w walce o Śląsk był Hieronim Bonaparte. Po kapitulacji Nysy w rękach pruskich pozostawała jeszcze ziemia kłodzka z dwiema twierdzami w Kłodzku i Srebrnej Górze. Dowodzący siłami pruskimi generalny gubernator Śląska hr. miał do dyspozycji ok. ludzi. Załoga Kłodzka liczyła ok. 4070 żołnierzy. Kłodzko stało się główną bazą wypadową ruchomych kolumn Götzena. Twierdza była rozbudowywana i unowocześniana przez niemal cały czas pozostawania w rękach pruskich. Fortyfikacje były poprawiane nieomal do ostatniej chwili. Np. już po rozpoczęciu wojny w 1806 roku rozpoczęto prace nad rozbudową chodników minerskich. Prace te trwały jeszcze w 1807 roku przed pojawieniem się wojsk IX Korpusu. Na południowym i południowo-wschodnim przedpolu twierdzy zbudowano obóz warowny. Od strony Nysy Kłodzkiej warownię osłaniały fortyfikacje Owczej Góry. Po opanowaniu przez gen. Charles’a Lefebvre’a-Desnouttes’a 18 marca Złotego Stoku, Götzen zorganizował wypad w celu odbicia miasta. Następnego dnia pod Jaszkową Dolną drogę zagrodziły mu oddziały bawarskie. Walka zakończyła się zwycięstwem Bawarów. W dniu 13 kwietnia oddziały pokonały oddział pruski w potyczce pod Kłodzkiem. Kilka dni później, 17 kwietnia Götzen zorganizował duży wypad (2800 piechoty, 300 jazdy i 18 dział), jednak nie udało się rozbić wojsk gen. Lefebvre’a-Desnouttes’a, ale też oddziały pruskie nie zostały rozbite i w porządku wycofały się do twierdzy. Nastąpiło wzmocnienie garnizonu twierdzy. W dniu 14 czerwca ze Srebrnej Góry przybyło w sumie 416 żołnierzy piechoty i 165 jazdy oraz 4 armaty i 1 haubica. Po zdobyciu Nysy i podpisaniu kapitulacji twierdzy w Koźlu, Hieronim postanowił zintensyfikować działania, mające na celu zdobycie Kłodzka. Rozgorzały walki o Jaszkową Górną. W ich wyniku siły sprzymierzonych podeszły pod sam obóz warowny twierdzy. W dniu 23 czerwca zajęto Jaszkową Dolną. W nocy 23/24 czerwca podjęto szturm, w wyniku którego hr. Götzen zdecydował się poddać twierdzę. Straty nacierających wyniosły ok. 1000 rannych i zabitych. W walkach wzięły udział dwa szwadrony ułanów polskich Legii Polsko-Włoskiej. Następnego dnia podpisano akt kapitulacji. Twierdzy faktycznie nie wydano z uwagi na pokój w Tylży zawarty 9 lipca 1807 roku.
Jedna z legend miejskich mówi, że gdy Napoleon przejeżdżał na koniu przez Kłodzko, spadła mu z głowy czapka, a w miejscu, gdzie upadła, Prusacy ufundowali obelisk kamienny z wyraźnie wytłoczoną czapką. Stoi on do dzisiaj i miał być uważany przez Prusaków za znak, który przepowiadał upadek cesarza. W rzeczywistości Napoleon nie maszerował przez Kłodzko (prowadził wtedy kampanię na Pomorzu i w Prusach Wschodnich), a w czasie kapitulacji twierdzy dowodził w bitwie pod Frydlandem. Kamień jest pomnikiem upamiętniającym niemieckie zdobycze terytorialne w Afryce, przy czym kapelusz jest tropikalnym nakryciem głowy niemieckich wojsk kolonialnych. Pomnik odsłonięto 19 września 1937 roku z inicjatywy miejscowej sekcji . Zatarty dziś napis na kamieniu głosił: "Gedenkt unserer Kolonien" .
W roku 1867 rząd pruski zdecydował o rozbrojeniu twierdzy jako przestarzałej (podobna sytuacja miała miejsce w twierdzy srebrnogórskiej).
Więzienie.
Po przebudowie obiektu przez króla Fryderyka Wielkiego, do 1945 roku mocno ufortyfikowana twierdza odgrywała rolę militarną oraz ciężkiego więzienia. Jednym z pierwszych więźniów był pruski oficer i awanturnik Friedrich von der Trenck (1727–1794) za romans z królewską siostrą, księżną Amalią. Jemu, jako jednemu z nielicznych powiodła się ucieczka z twierdzy. Innym był generał austriacki, hr. Wilhelm Reinhard von Neipperg (1684–1774), skazany na twierdzę za zawarcie bez upoważnienia niekorzystnego traktatu belgradzkiego w 1739 roku; ułaskawiony po śmierci cesarza Karola VI.
W roku 1864 w twierdzy osadzeni byli powstańcy z powstania styczniowego z Wielkopolski. Za udział w powstaniu styczniowym na mocy wyroku sądu pruskiego w 1864 roku osadzeni zostali: Wacław Koszutski – adiutant gen. Taczanowskiego, Walerian Hulewicz – uczestnik walk w okresie Wiosny Ludów, mianowany w 1863 roku przez Rząd Narodowy podczas powstania styczniowego komisarzem w powiecie wrzesińskim, Stanisław Sczaniecki – działacz towarzystw rolniczych, współredaktor pisma „Ziemianin”, absolwent Uniwersytetu Wrocławskiego, Włodzimierz Wolniewicz – publicysta i działacz gospodarczy (skazany na karę śmierci i objęty później amnestią), ziemianin Erazm Wolniewicz i Jan Rymarkiewicz.
W 1870 roku osadzono tu jeńców francuskich wziętych do niewoli w wojnie francusko-pruskiej. W 1873 roku w murach twierdzy został uwięziony przez władze pruskie ks. Augustyn Szamarzewski (1832–1891) wielkopolski działacz społeczno-gospodarczy oraz Wojciech Kętrzyński czy Karl Liebknecht.
W 1911 roku więziono w Kłodzku francuskiego kapitana wywiadu Charles’a Luxa, którego za działalność szpiegowską skazano na 6-letni pobyt w twierdzy. Wsławił się brawurową ucieczką. W 1932 roku wydał książkę, w której opisał pobyt w twierdzy i ucieczkę ośmieszając niemieckich wartowników.
W czasie II wojny światowej, w latach 1940–1943 twierdza była filią obozu KZ Groß-Rosen, umieszczano w niej jeńców wojennych, dezerterów z armii niemieckiej oraz podejrzanych o działania na szkodę III Rzeszy. Znajdowało się tu ciężkie więzienie dla więźniów politycznych (więziony i stracony był tu m.in. Władysław Planetorz, działacz Związku Harcerstwa Polskiego w Niemczech), miejsce kaźni i obóz pracy. Więziono tu Rosjan, Francuzów, Włochów, Belgów, Czechów, Finów i Anglików. Więźniem twierdzy był m.in. Mirosław Podsiadło, późniejszy prezes Stowarzyszenia Polaków Poszkodowanych przez III Rzeszę.
W 1944 roku na terenie twierdzy uruchomiono ewakuowane z Łodzi z powodu przesuwania się frontu zakłady AEG, gdzie produkowano części do pocisków V-1 oraz aparaturę elektryczną do łodzi podwodnych (U-Bootów) i lotnictwa. W lutym 1945 roku, w obliczu zbliżającego się frontu, Niemcy rozpoczęli ewakuację fabryki do Turyngii.
Współczesność.
W 1960 roku twierdza została oficjalnie uznana za zabytek i udostępniona turystom.
W 1970 roku na twierdzy nakręcono część zdjęć do ostatniego odcinka serialu "Czterej pancerni i pies" – odcinek "Dom".
Obecnie dostępna dla turystów wraz z odcinkiem trasy podziemnej wynoszącej około 1 km. Od 2006 roku firma produkująca piwo Piast sponsorowała renowację twierdzy. Część twierdzy zwana Lunetą Żuraw, jest regularnie odnawiana społecznie przez Akademię Przygody. Również od tego roku, na Twierdzy Kłodzkiej działa grupa rekonstrukcyjna. Grupa odtwarza żołnierzy 47 regimentu piechoty pruskiej z 1806 roku. Pod koniec sierpnia 2006 roku po raz pierwszy odbyły się "Dni Twierdzy Kłodzkiej", których stałym punktem jest rekonstrukcja bitwy z okresu wojen napoleońskich. Stopniowo impreza jest rozbudowywana o kolejne atrakcje: "Jarmark Forteczny", "Noc w Muzeum", "Kino pod Gwiazdami" czy cieszący się coraz większą popularnością koncert rockowy "RockBastion".
W lipcu 2018 utworzono ścieżkę historyczną na trasie od wejścia od ul. Czeskiej w południowej części twierdzy i dalej w kierunku wschodnim przez teren przeznaczonego do rekonstrukcji „Ogrodu Komendanta”, punkt widokowy, „Baterię Skazamatowaną” do „Bramy Wróbla”, stanowiącej wejście na teren twierdzy. Przewidywany jest także remont murów, skarp i sklepień na całej długości planowanej ścieżki.
W 2022 odkryto sieć nieznanych dotąd XVIII-wiecznych chodników kontrminerskich pod twierdzą.

</doc>
<doc id="428846" url="https://pl.wikipedia.org/wiki?curid=428846" title="Richard Holtze">
Richard Holtze

Richard Holtze (ur. 9 lutego 1824 w Bełku, zm. 27 stycznia 1891 w Katowicach) – doktor medycyny, poseł do Reichstagu, współzałożyciel miasta Katowice, pierwszy i długoletni przewodniczący Rady Miejskiej Katowic.
Życiorys.
Richard Holtze urodził się w 1824. Był synem Friedricha Richardsa – elewa Szkoły Hutniczej oraz panny do towarzystwa Apolonii von Schillerwein. Jego rodzicami chrzestnymi zostali John i Helena Baildonowie, posiadacze dóbr bełkowskich. Również za sprawą Baildonów Apolonia w 1825 została żoną wdowca Johanna Friedricha Holzera – zarządcy dóbr rycerskich w Bełku, który adoptował Richarda (od 1836 rodzina Holzer zaczęła używać nazwiska Holtze). 
Po ukończeniu Szkoły Elementarnej w Bełku Richard uczęszczał do gimnazjum w Raciborzu, skąd jednak Baildonowie przenieśli go do gimnazjum w Gliwicach. Następnie studiował medycynę na Uniwersytecie Wrocławskim.
2 listopada 1851 r. osiadł jako pierwszy lekarz i człowiek z wyższym wykształceniem w Katowicach. Trzy lata później ożenił się z Bertą Grundmann, córką przemysłowca Friedricha Wilhelma Grundmanna, z którą miał jedenaścioro dzieci. Od czasu osiedlenia się w Katowicach prowadził praktykę jako lekarz ogólny. Wraz ze swym teściem zaangażował się w działalność gminy ewangelickiej, czego efektem było utworzenie parafii i budowa kościoła pw. Zmartwychwstania Pańskiego (poświęcony w 1858) oraz budowa szkoły wyznaniowej.
Jako lekarz miejski starał się polepszyć sytuację najbiedniejszych, przyjmował ok. 100 ubogich dziennie za symbolicznym wynagrodzeniem płaconym przez miasto. 
Od 1855 r. zasiadał w Zgromadzeniu Gminnym podejmując wiele korzystnych inicjatyw dla rozwoju wsi, co zaowocowała nadaniem 11 września 1865 r. królewskim edyktem Katowicom praw miejskich. Pierwsze wybory miejskie odbyły się 3 marca i 4 kwietnia 1866 r. Z 342 kandydatów wybrano pierwszych 18 przedstawicieli. Przedstawiciele ci pod przewodnictwem przewodniczącego komitetu wyborczego dra Richarda Holtze wybrali 14 maja 1866 r. pierwszy magistrat Katowic. Pierwszym burmistrzem miasta Katowice został Louis Diebel z Krapkowic, zastępcę burmistrza Rossei oraz 4 stałych radnych miejskich (w 1875 podniesiono ich liczbę do 6). Richard Holtze został przewodniczącym rady miejskiej.
W 1869 był współzałożycielem loży wolnomularskiej („Johannis-Loge zum Licht im Osten zu Kattowitz”) i został jej pierwszym mistrzem. W 1873 roku został wybrany członkiem prezydium Rady Powiatu Katowickiego, w 1877 posłem Sejmu Prowincji Śląskiej oraz jako członek Partii Narodowo-Liberalnej posłem do Sejmu Pruskiego. Wszystkie te funkcje pełnił do śmierci 27 stycznia 1891 roku. Został pochowany na starym cmentarzu ewangelickim – obecnie ul. Konstantego Damrota. Z inspiracji władz komunistycznych zbezczeszczono ten cmentarz, a w latach późniejszych teren przeznaczono pod budowę Biblioteki Śląskiej
W 25. rocznicę doktoratu otrzymał od społeczeństwa miasta wysoką nagrodę, którą przeznaczył w całości na budowę basenu przy Łaźni Miejskiej. Na jej budynku znajduje się dziś, odsłonięta w 2005 tablica pamiątkowa i popiersie dra Richarda Holtze w uznaniu zasług dla rozwoju miasta (nawiązujące do wcześniejszego, które istniało do około 1935).
W latach 1876−1922 jego imieniem była nazwana jedna z ulic w śródmieściu Katowic − dzisiejsza ulica Mariacka.
Holtze posiadał własną willę, przy ówczesnej Friedrichstraße w Katowicach (obecnie ul. Warszawska), naprzeciw willi Grundmanna. Obydwie dziś nie istnieją.

</doc>
<doc id="428847" url="https://pl.wikipedia.org/wiki?curid=428847" title="Droga wojewódzka nr 387">
Droga wojewódzka nr 387

Droga wojewódzka nr 387 (DW387) – droga wojewódzka o długości 36 km łącząca DW385 w Ścinawce Górnej z DK8 w Kudowie-Zdroju. 
Przebieg i opis.
Droga o szczególnych walorach widokowych z wieloma zakrętami prowadząca przez szczytowe partie Gór Stołowych (biegnie obok Szczelińca Wielkiego). Po opuszczeniu Radkowa szosa wspina się wzdłuż filarów skalnych Radkowskich Skał i mijając kamieniołom zawraca na Stroczym Zakręcie do Karłowa. Tutaj znajduje się jej jedyny odsłonięty odcinek, niebiegnący świerkowymi i świerkowo-sosnowymi z domieszką buka lasami regla dolnego. Następnie prowadzi przez leżący u podnóża Szczelińca Wielkiego Karłów, po czym prowadzi w pobliżu Fortu Karola i na koniec niewielkim podjazdem osiąga Lisią Przełęcz. Dalej zjazd z licznymi zakrętami i serpentynami doprowadza ją do Kudowy.
Jej budowę rozpoczęto po wojnie prusko-austriackiej w roku 1867, a skończono w 1870 roku. Wtedy też utraciły znaczenie starsze drogi, takie jak Praski Trakt i Kręgielny Trakt.
Droga Stu Zakrętów.
Jej fragment łączący Radków przez Karłów i Lisią Przełęcz (tu najwyższy punkt, 789 m n.p.m.) z Kudową-Zdrojem zwany jest Drogą Stu Zakrętów lub Szosą Stu Zakrętów (niem. Heuscheuerstraße). Droga w niektórych miejscach jest wąska i przepaścista, zimą może być nieprzejezdna (jest odśnieżana lecz intensywne opady mogą uniemożliwić przejazd). Szosa pokonuje deniwelację ponad 400 metrów przy długości około 23 kilometrów. 

</doc>
<doc id="428849" url="https://pl.wikipedia.org/wiki?curid=428849" title="Detlev von Liliencron">
Detlev von Liliencron

Detlev von Liliencron, właśc. baron Friedrich Adolf Axel Freiherr von Liliencron (ur. 3 czerwca 1844 r. w Kilonii, zm. 22 lipca 1909 r. w Alt-Rahlstedt – dzisiaj dzielnica Hamburga Rahlstedt) – niemiecki poeta, prozaik i dramaturg.
Zarys biograficzny.
Urodzony w rodzinie szlacheckiej, syn duńskiego urzędnika celnego. Studiował w Erfurcie. 
W mundurze pruskiego kawalerzysty walczył w wojnie duńskiej i francusko-pruskiej. Z wojska odszedł w randze kapitana.
Przez dwa lata podróżował po Ameryce, zarabiając na życie jako nauczyciel niemieckiego i gry na fortepianie. W 1879 rozstał się z żoną po roku małżeństwa, w 1899 ożenił się z chłopką.
Pierwszy zbiór wierszy opublikował w 1883 r., potem wydawał dramaty i nowele, ale dopiero tomik liryki "Der Heidegänger und andere Gedichte" przyniósł mu uznanie. Od 1901 otrzymywał pensję cesarza Wilhelma II za zasługi pisarskie. W 1909 uniwersytet w Kilonii przyznał mu doktorat "honoris causa".
Dzieła.
Ważniejsze prace:
Dramaty:
Opowiadania:
Epopeja:
Wiersze:
Nowele:
Powieści:
Tragedie:
Inne:

</doc>
<doc id="428851" url="https://pl.wikipedia.org/wiki?curid=428851" title="Nowa Era Jedi">
Nowa Era Jedi



</doc>
<doc id="428852" url="https://pl.wikipedia.org/wiki?curid=428852" title="Larwy">
Larwy



</doc>
<doc id="428853" url="https://pl.wikipedia.org/wiki?curid=428853" title="Kijanki">
Kijanki



</doc>
<doc id="428859" url="https://pl.wikipedia.org/wiki?curid=428859" title="Jakob Wassermann">
Jakob Wassermann

Jakob Wassermann (ur. 10 marca 1873 w Fürth; zm. 1 stycznia 1934 w Altaussee) – niemiecki pisarz żydowskiego pochodzenia; w psychologicznych powieściach moralitetowych zawierał krytykę społeczną.
Życiorys.
Był synem właściciela sklepu, matkę stracił, będąc jeszcze dzieckiem. Wcześnie rozwijał zainteresowania literackie, publikował w kilku małych czasopismach. Jego ojciec nie popierał literackich ambicji syna, dlatego krótko po szkole Jakob odbył praktykę zawodową u wiedeńskiego biznesmena. Służbę wojskową odbył w Wurzburgu, potem osiedlił się na jakiś czas w południowych Niemczech, by udać się następnie do Zurychu. W 1894 r. przeniósł się do Monachium, gdzie pracował jako sekretarz i redaktor w tygodniku "Simplicissimus". Wówczas poznał innych pisarzy m.in. Rainera Maria Rilkego, Hugona von Hoffmansthala i Tomasza Manna.
W 1896 roku wydał pierwszą powieść "Melusine" (nazwisko Wassermann oznacza w j.niemieckim człowieka-wodę, podczas gdy Meluzyna to legendarna postać z europejskiego folkloru, żeński duch wód ze świętych źródeł i rzek). 
Od 1898 roku był krytykiem teatralnym w Wiedniu. W 1901 r. ożenił się z Julie Speyer, z którą rozwiódł z nią w 1915 roku. 3 lata później ożenił się z Martą Karlweis. Po 1906 roku podróżował między Wiedniem, a Altaussee w Styrii. W 1926 roku został wybrany członkiem Pruskiej Akademii Sztuki, zrezygnował z członkostwa w 1933 roku, uprzedziwszy w ten sposób usunięcie go z Akademii przez nazistów. W tym samym roku, ze względu na żydowskie pochodzenie, znalazł się na liście autorów zakazanych w Niemczech. 
Rok później zmarł na atak serca w swoim domu w Altaussee.
Twórczość.
Jego dorobek literacki to poezje, eseje, powieści i opowiadania. Za najważniejsze dzieła Wassermanna uznawane są: powieść "Przypadek Mauriziusa" (1928) i autobiografia "Moje życie jako Niemiec i Żyd" (1921), w której opisuje napiętą relację między swoimi dwiema tożsamościami, niemiecką i żydowską. 

</doc>
<doc id="428862" url="https://pl.wikipedia.org/wiki?curid=428862" title="Carl Zuckmayer">
Carl Zuckmayer

Carl Zuckmayer (ur. 27 grudnia 1896 w Nackenheim, zm. 18 stycznia 1977 w Visp, Szwajcaria) – niemiecki pisarz pochodzenia żydowskiego.
Filmografia.
Filmy, które powstały na podstawie dzieł Carla Zuckamayera:

</doc>
<doc id="428865" url="https://pl.wikipedia.org/wiki?curid=428865" title="Kwas E-aminokapronowy">
Kwas E-aminokapronowy



</doc>
<doc id="428866" url="https://pl.wikipedia.org/wiki?curid=428866" title="Oskar Awejde">
Oskar Awejde

Oskar Awejde (ur. 1837 w Mariampolu, zm. 20 sierpnia 1897 we Wiatce) – prawnik, powstaniec styczniowy, członek Tymczasowego Rządu Narodowego i Komitetu Centralnego Narodowego. Jeden z przywódców stronnictwa czerwonych, związany z jego umiarkowanym skrzydłem.
Ojciec Marii Awejde. Absolwent prawa Uniwersytetu Petersburskiego, które ukończył w 1858 r. Następnie studiował na uczelniach niemieckich i francuskich. Od 1862 organizował konspirację przedpowstaniową.
Jako prawnik zredagował dekret uwłaszczeniowy, wydany w dniu wybuchu powstania. Wszedł do Tymczasowego Rządu Narodowego. Wysłany na Litwę jako komisarz Rządu Narodowego. 3 września 1863 został przez Rosjan aresztowany. W śledztwie załamał się, wydając tysiące nazwisk powstańców i dekonspirując całą strukturę rządu podziemnego. Zesłany został do guberni wiackiej, a później zezwolono mu na zamieszkanie w stolicy tejże, gdzie prowadził praktykę adwokacką.

</doc>
<doc id="428867" url="https://pl.wikipedia.org/wiki?curid=428867" title="Narciarstwo alpejskie na Zimowych Igrzyskach Olimpijskich 2006">
Narciarstwo alpejskie na Zimowych Igrzyskach Olimpijskich 2006

Konkurencje narciarstwa alpejskiego podczas Zimowych Igrzysk Olimpijskich 2006 w Turynie (Włochy) rozgrywane były od 12 do 25 lutego 2006 roku. Siedem konkurencji odbyło się w Sestriere, a trzy (zjazd, supergigant i zjazd do kombinacji kobiet) w Cesana San Sicario, miejscowościach oddalonych około 100 km na zachód od głównego miasta igrzysk.

</doc>
<doc id="428870" url="https://pl.wikipedia.org/wiki?curid=428870" title="GoldenEye">
GoldenEye

GoldenEye – brytyjski film szpiegowski z 1995 roku o przygodach Jamesa Bonda, wyprodukowany przez Eon Productions. Za jego reżyserię odpowiada Martin Campbell, a za scenariusz – Jeffrey Caine oraz Bruce Feirstein. W rolę agenta 007 po raz pierwszy wcielił się Pierce Brosnan, a obok niego w rolach głównych wystąpili Sean Bean, Izabella Scorupco, Famke Janssen, Joe Don Baker i Judi Dench. Jest to siedemnasta produkcja wchodząca w skład serii filmów o Bondzie. Był to pierwszy film z serii niewyprodukowany przez Alberta R. Broccolego, gdyż ustąpił on ze swojego stanowiska w Eon Productions i został zastąpiony przez córkę, Barbarę Broccoli wraz z Michaelem G. Wilsonem. Albert nadal był zaangażowany jako konsultant; był to jego ostatni projekt filmowy przed śmiercią w 1996 roku.
W filmie Bond próbuje zapobiec użyciu broni satelitarnej przez byłego agenta MI6, który próbuje spowodować globalną katastrofę.
Film został wydany po sześcioletniej przerwie w serii spowodowanej sporami prawnymi. Z roli Bonda zrezygnował Timothy Dalton, którego zastąpił Brosnan. Zmieniono odtwórcę roli M – aktorka Judi Dench została pierwszą kobietą, która zagrała tę postać, zastępując Roberta Browna. Ponownie obsadzono także rolę Moneypenny – Caroline Bliss została zastąpiona przez Samanthę Bond. Jedynym aktorem, który ponownie wcielił się w swoją rolę, był Desmond Llewelyn, grający Q. Był to pierwszy film o Bondzie nakręcony po rozpadzie Związku Radzieckiego i zakończeniu zimnej wojny, co stanowiło tło dla fabuły. Zdjęcia odbywały się w Wielkiej Brytanii, Rosji, Monte Carlo i Portoryko. Była to pierwsza produkcja nakręcona w Leavesden Studios, jak również pierwsza, w której wykorzystano efekty generowane komputerowo.
Film przy budżecie 60 milionów dolarów zarobił na całym świecie ponad 350 milionów dolarów, co jest znacznie lepszym wynikiem niż w przypadku filmów z Daltonem. Otrzymał pozytywne recenzje od krytyków, którzy chwalili rolę Brosnana i uznali go za lepszego od poprzednika. Produkcja otrzymała nominacje do Nagrody Brytyjskiej Akademii Filmowej za „najlepsze specjalne efekty specjalne” i „najlepszy dźwięk”.
Streszczenie fabuły.
W 1986 roku agenci MI6 James Bond i Alec Trevelyan infiltrują sowieckie zakłady broni chemicznej w Archangielsku. Trevelyan zostaje złapany, a Bond, będąc przekonanym, że jego towarzysz zginął z rąk radzieckiego oficera Arkadija Grigorowicza Orumowa, niszczy obiekt i ucieka.
Dziewięć lat później, po rozpadzie Związku Radzieckiego, Bond przechodząc procedurę weryfikacji agentów próbuje powstrzymać Xenię Onatopp, członkinię syndykatu zbrodni Janusa, przed kradzieżą śmigłowca Eurocopter Tiger podczas demonstracji wojskowej w Monte Carlo, co jednak mu się nie udaje. Po powrocie do siedziby MI6 w Londynie Bond nadzoruje personel monitorujący incydent w Severnaya i zauważa na radarze skradziony helikopter, jednak nagły wybuch impulsu elektromagnetycznego niszczy śmigłowiec i rosyjskie samoloty bojowe.
Odkrywszy, że wybuch został spowodowany przez satelitę z czasów sowieckich, uzbrojoną w kosmiczną broń z impulsem elektromagnetycznym o kryptonimie „GoldenEye”, nowo mianowana M poleca Bondowi zbadanie sprawy. Bond podejrzewa, że w sprawę zaangażowany jest Orumow, ponieważ system broni wymagał wysokiego poziomu dostępu wojskowego. Podróżując do Sankt Petersburga, kontakt Bonda w CIA, Jack Wade, poleca mu, aby spotkał się z byłym agentem KGB Walentinem Żukowskim w celu zorganizowania spotkania z Janusem. Eskortowany na spotkanie przez Onatopp, Bond odkrywa, że syndykat jest prowadzony przez Trevelyana, który upozorował swoją śmierć w Archangielsku. Jako że Bond ustawił zegary bombowe w Archangielsku na 3 minuty zamiast na 6, jak obaj pierwotnie myśleli, Trevelyan przeżył eksplozję z poważnymi bliznami po jednej stronie twarzy.
Poznając historię Trevelyana, Bond zdaje sobie sprawę, że Trevelyan szuka zemsty na Wielkiej Brytanii. Bond jednak zostaje uwięziony w skradzionym Tigerze u boku Natalii Simonowej, ocalałej z ataku na Siewiernyj. Uciekłszy z helikoptera, para trafia do aresztu i jest przesłuchiwana przez rosyjskiego ministra obrony Dymitrija Miszkina. Po dyskusji Simonowa dochodzi do wniosku, że Orumow miał udział w użyciu GoldenEye. Dowiaduje się też, że jej kolega programista, Borys Griszenko, również przeżył atak i teraz pomaga Janusowi w obsłudze drugiego satelity. Zanim Miszkin zdąża podjąć odpowiednie kroki, Orumow go zabija i porywa Simonową. Bond ich ściga aż do pociągu rakietowego używanego przez Janusa. Na pokładzie znajduje Trevelyana i Onatopp, wraz z Simonową, która jest trzymana jako zakładniczka na rozkaz Trevelyana. Bond zabija Orumowa i ratuje Simonową, lecz Trevelyan i Onatopp uciekają helikopterem. Trevelyan wysadza pociąg w powietrze, ale Bondowi i Simonowej udaje się uciec.
Namierzywszy położenie Griszenki za pomocą systemu komputerowego w pociągu, Bond i Simonowa lecą na Kubę. W trakcie lotu ich środek transportu zostaje zestrzelony. Namierza ich Onatopp, którą jednak Bond zabija. Para następnie odkrywa ukrytą bazę pod jeziorem i przedostaje się do środka. Bond zostaje schwytany, gdy próbuje podłożyć ładunki wybuchowe i dowiaduje się od Trevelyana, że ten zamierza użyć GoldenEye do zniszczenia Londynu. Simonowej udaje się włamać do systemu satelity i przeprogramować go, aby zainicjować samozniszczenie. Griszenko próbuje cofnąć jej zmianę, jednak Bond uruchomia granat ukryty w długopisie, co umożliwia mu i Natalii ucieczkę.
Aby zapobiec odzyskaniu przez Borysa kontroli nad satelitą, Bond blokuje przekładnie talerza anteny. Trevelyan próbuje go powstrzymać, jednak nie udaje mu się to i Bond zrzuca go na dach centrum kontroli. Trevelyan przeżywa upadek, ale jest ciężko ranny. Simonowa ratuje Bonda przejętym helikopterem, chwilę przed eksplozją anteny, która niszczy bazę i zabija jej personel. Gdy lądują na łące, przybywa Wade i zespół US Marines, którzy eskortują ich do bazy Guantanamo.
Obsada.
Ponadto w filmie wystąpili: Robbie Coltrane jako Walentin Żukowski, rosyjski gangster i były oficer KGB; Tchéky Karyo jako Dymitr Miszkin, rosyjski minister obrony; Gottfried John jako generał Arkadij Grigorowicz Orumow, dowódca rosyjskiej dywizji kosmicznej i agent Janusa; Alan Cumming jako Borys Griszenko, programista komputerowy w Severnaya, następnie powiązany z Janusem; Michael Kitchen jako Bill Tanner, szef sztabu MI6 i doradca M; Serena Gordon jako Caroline, pracowniczka MI6, którą Bond uwodzi na początku filmu; Minnie Driver jako Irina, kochanka Żukowskiego; Desmond Llewelyn jako Q, kwatermistrz MI6 zapewniający Bondowi sprzęt do pracy w terenie; Samantha Bond jako panna Moneypenny, asystentka i sekretarka M.
Produkcja.
Rozwój projektu.
Po wydaniu "Licencji na zabijanie" w lipcu 1989 roku, w maju 1990 roku rozpoczęły się prace przedprodukcyjne nad siedemnastym filmem z serii i trzecim, w którym wystąpi Timothy Dalton (wypełniając swój kontrakt). Plakat planowanego wówczas filmu znalazł się nawet na hotelu Carlton podczas Festiwalu Filmowego w Cannes w 1990 roku. W sierpniu poinformowano, że producent Albert R. Broccoli zakończył współpracę z Richardem Maibaumem, który pracował nad scenariuszami wszystkich dotychczasowych filmów o Bondzie z wyjątkiem trzech, a także z reżyserem Johnem Glenem, odpowiedzialnym za poprzednie pięć odsłon serii. Broccoli wymieniał wśród możliwych kandydatów do reżyserii Johna Landisa, Teda Kotcheffa, Rogera Spottiswoode’a i Johna Byruma. Pasierb Broccoliego, Michael G. Wilson, napisał scenariusz, a Alfonse Ruggiero Jr. dokonał przeróbek. Produkcja miała rozpocząć się w 1990 roku w Hongkongu, a premiera miała nastąpić pod koniec 1991 roku. W wywiadzie z 2010 roku Dalton zdradził, że scenariusz był gotowy i „trwały rozmowy z reżyserami”, zanim projekt napotkał problemy, spowodowane sporami prawnymi między Metro-Goldwyn-Mayer, spółką macierzystą dystrybutora serii, United Artists, a Danjaq Broccoli's, właścicielami praw do filmów o Bondzie. W 1990 roku MGM/UA miało zostać sprzedane za 1,5 miliarda dolarów Qintexowi, australijsko-amerykańskiej firmie świadczącej usługi finansowe, jednak transakcja upadła. Następnie Giancarlo Parretti, dyrektor generalny firmy o nazwie Pathé Entertainment kupił MGM/UA za 1,2 miliarda dolarów, a następnie połączył firmy, tworząc MGM-Pathé Communications. Parretti zamierzał sprzedać prawa do dystrybucji, aby móc pobierać zaliczki na sfinansowanie wykupu. Obejmowało to międzynarodowe prawa do transmisji filmów o Bondzie po zaniżonych cenach, co doprowadziło do złożenia pozwu przez firmę Danjaq, która twierdziła, że licencjonowanie naruszało umowy dystrybucyjne, zawarte z United Artists w 1962 roku. Złożono pozwy wzajemne. Dalton, zapytany, co zrobi po rozstrzygnięciu sporu, powiedział, że prawdopodobnie nie wróci do swojej roli. Postępowanie Parettiego doprowadziło do bankructwa MGM-Pathé, a dodatkowe pozwy ostatecznie doprowadziły do przejęcia firmy przez Crédit Lyonnais w 1992 roku. Procesy o prawa do Bonda zostały rozstrzygnięte w grudniu 1992 roku, a przemianowane Metro-Goldwyn-Mayer, teraz prowadzone przez spółkę zależną Crédit Lyonnais, zaczęło prace nad siedemnastą odsłoną serii w 1993 roku. Broccoli nadal chciał, aby Dalton zagrał główną rolę, ale jego kontrakt wygasł w 1993 roku.
W maju 1993 roku MGM ogłosiło, że prace nad siedemnastym filmem o Jamesie Bondzie zostały wznowione i że za scenariusz odpowiadać ma Michael France. Z uwagi na pogarszający się stan zdrowia Alberta Broccolego, produkcję filmu nadzorowała jego córka, Barbara, a także Michael G. Wilson; Albert był natomiast konsultantem. Broccoli skontaktowała się z Daltonem, aby ponownie zapytać, czy powróci do swojej roli, a on powiedział, że jest otwarty na ten pomysł. W styczniu 1994 roku France skończył pisanie scenariusza, jednak produkcja została przesunięta. W kwietniu Dalton oficjalnie zrezygnował z roli. W wywiadzie z 2014 roku ujawnił, że zgadzał się z oczekiwaniami Broccoli, lecz nie mógł zobowiązać się do wystąpienia w czterech lub pięciu kolejnych filmach.
Jeffrey Caine został zatrudniony, aby przerobić scenariusz France’a. Caine zachował wiele z pomysłów France’a, ale dodał prolog przed napisami początkowymi i przerobił postać Trevelyana w sposób bliższy ostatecznej wersji filmu. Przeróbki wykonali też Kevin Wade oraz Bruce Feirstein, jednak tylko Feirstein oraz Caine zostali uwzględnieni w napisach końcowych.
"GoldenEye" był pierwszym filmem o Jamesie Bondzie, który został wyprodukowany po upadku Muru Berlińskiego, rozpadzie Związku Radzieckiego i zakończeniu zimnej wojny, przez co pojawiły się wątpliwości co do znaczenia tej postaci we współczesnym świecie. Niektórzy w branży filmowej uważali, że wznowienie serii byłoby „daremne” i że najlepiej pozostawić ją jako „ikonę przeszłości”. Producenci myśleli nawet o nowych pomysłach na serię, takich jak osadzenie filmu w latach 60., kobieta jako agent 007 lub ciemnoskóry James Bond. Ostatecznie zdecydowali się na powrót do podstaw serii, nie wzorując się na wrażliwym i opiekuńczym Bondzie z filmów z Daltonem ani na poprawności politycznej, która zaczęła być coraz bardziej obecna w ówczesnej dekadzie. Jedną z innowacji "GoldenEye" było obsadzenie w roli M kobiety, która szybko ustanawia swój autorytet, zauważając, że Bond jest „seksistowskim, mizoginistycznym dinozaurem” i „reliktem zimnej wojny”, co było nawiązaniem do tego, że Bond Brosnana jest mniej porywczy niż Bond Daltona z 1989 roku.
O wyreżyserowanie filmu poproszony został John Woo, jednak odmówił, stwierdzając jednocześnie, że jest zaszczycony propozycją. Pod uwagę brani byli także Michael Caton-Jones i Peter Medak. Ostatecznie producenci wybrali Nowozelandczyka, Martina Campbella.
Casting.
Do zastąpienia Daltona producenci wybrali Pierce’a Brosnana, który pierwotnie miał zastąpić Rogera Moore’a już w 1986 roku, lecz było to niemożliwe z powodu kontraktu na dalsze występy w serialu telewizyjnym "Remington Steele". Został przedstawiony publiczności 8 czerwca 1994 roku podczas konferencji prasowej w Regent Palace Hotel. Przed negocjacjami z Brosnanem, pod uwagę brani byli m.in. Mel Gibson, Hugh Grant, Liam Neeson, Ralph Fiennes, a także Paul McGann, który był pierwszym wyborem studia do tej roli i zostałby on obsadzony w roli Bonda, gdyby Brosnan odrzucił propozycję. Rozważano także obsadzenie w roli Bonda Sharon Stone, aby nadać serii świeżości. Brosnan otrzymał za film 1,2 miliona dolarów, z całkowitego budżetu wynoszącego 60 milionów dolarów. Judi Dench została obsadzona jako M, zastępując Roberta Browna, co sprawiło, że był to pierwszy film z serii z kobietą w roli M. Uważa się, że decyzja ta została zainspirowana objęciem przez Stellę Rimington stanowiska szefowej MI5 w 1992 roku. Postać Aleca Trevelyana miała pierwotnie nazywać się „Augustus Trevelyan” i być postacią starszą oraz mentorem Bonda. Do zagrania tej roli rozważano wtedy Anthony’ego Hopkinsa i Alana Rickmana, ale obaj odrzucili propozycję. Ostatecznie postać przepisano na współpracownika Bonda i obsadzono w niej Seana Beana. John Rhys-Davies został poproszony o powtórzenie swojej roli generała Puszkina z filmu "W obliczu śmierci", lecz finalnie postać została przepisana na ministra obrony Miszkina, którego zagrał Tchéky Karyo. Do roli dziewczyny Bonda pierwotnie poszukiwano Rosjanki, jednak twórcy nie mogli znaleźć odpowiedniej kandydatki. Po przesłuchaniu rolę powierzono Izabelli Scorupco.
Zdjęcia.
Okres zdjęciowy rozpoczął się 16 stycznia 1995 roku i trwał do 2 czerwca. Producenci nie mogli kręcić w Pinewood Studios, gdzie powstawały pozostałe filmy o Bondzie, ponieważ studio zostało zarezerwowane dla produkcji filmu "Rycerz króla Artura". Stara fabryka Rolls-Royce’a na lotnisku Leavesden w Hertfordshire została więc przekształcona w nowe studio, które nazwano Leavesden Studios.
Skok na bungee został nakręcony nad zaporą Verzasca w Ticino w Szwajcarii. Sceny w kasynie oraz prezentacja helikoptera Tiger zostały nakręcone w Monte Carlo. Sekwencje pościgu za czołgiem sfilmowano w Petersburgu, natomiast kulminacyjne sceny na antenie satelitarnej nakręcono w Obserwatorium Arecibo w Portoryko. Siedziba MI6 w Londynie została wykorzystana do zewnętrznych ujęć biura M. Niektóre sceny dziejące się w Petersburgu zostały sfilmowane w Londynie, aby zmniejszyć koszty, a także w trosce o bezpieczeństwo. Francuska marynarka wojenna udostępniła ekipie produkcyjnej filmu fregatę „La Fayette” oraz swój najnowszy helikopter, Eurocopter Tiger. Francuski rząd zezwolił również na wykorzystanie logotypów marynarki wojennej w ramach kampanii promocyjnej. Producenci mieli jednak spór z francuskim ministerstwem obrony z powodu sprzeciwu Brosnana wobec francuskich testów broni jądrowej i jego zaangażowania w Greenpeace; w rezultacie francuska premiera filmu została odwołana.
Sekwencje z udziałem pociągu pancernego były kręcone na Nene Valley Railway, w pobliżu Peterborough w Anglii. Pociąg składał się z lokomotywy spalinowo-elektrycznej British Rail Class 20 i pary wagonów Mark 1, przygotowanych w taki sposób, aby przypominały sowiecki pociąg pancerny.
Montażem zajął się Terry Rawlings, za scenografię odpowiadał Michael Ford, a kostiumy zaprojektowała Lindy Hemming.
Efekty specjalne i praktyczne.
Był to ostatni film, przy którym pracował Derek Meddings, jemu też został on zadedykowany. Był to również pierwszy film z serii, w którym zastosowano efekty generowane komputerowo.
Gdy kręcono pościg pomiędzy Aston Martinem, a Ferrari F355, do opon F355 przymocowano gwoździe, aby wprowadzić auto w poślizg, a podczas jednego z ujęć oba samochody się zderzyły.
Największą sekwencją kaskaderską w filmie był pościg za czołgiem, którego nakręcenie zajęło około sześciu tygodni. Zdjęcia odbywały się częściowo w Petersburgu, a częściowo na pasie startowym w Leavesden. Cała sekwencja miała zostać wymyślona przez Chrisa Corboulda, nadzorcę efektów specjalnych, podczas spotkania przedprodukcyjnego, które trwało dziesięć minut. Rosyjski czołg T-54/T-55, wypożyczony z East England Military Museum, został zmodyfikowany poprzez dodanie pancerza z ładunkami wybuchowymi. Aby uniknąć zniszczenia nawierzchni na ulicach miasta, stalowe gąsienice T-54/55 zostały zastąpione gumowymi z brytyjskiego czołgu Chieftain.
Tworząc scenę walki Bonda i Trevelyana we wnętrzu, reżyser postanowił zainspirować się walką Bonda z Redem Grantem z filmu "Pozdrowienia z Rosji". Brosnan i Bean wykonali większość akrobacji samodzielnie.
Sekwencja skoku na bungee otwierająca film została nakręcona w Contra Dam w Szwajcarii i wykonana przez Wayne’a Michaelsa. Uznano ją za najlepszy filmowy wyczyn kaskaderski wszech czasów w plebiscycie Sky Movies w 2002 roku. Ustanowiła także rekord najwyższego skoku na bungee ze stałej konstrukcji.
Upadek komunizmu w Rosji jest głównym tematem napisów otwierających film, opracowanych przez Daniela Kleinmana. Pokazują one upadek i zniszczenie kilku struktur związanych ze Związkiem Radzieckim, takich jak czerwona gwiazda, posągi komunistycznych przywódców oraz młot i sierp. Według Michaela G. Wilsona, niektóre partie komunistyczne protestowały przeciwko „niszczeniu symboli socjalizmu przez kobiety ubrane w bikini”, zwłaszcza niektóre partie indyjskie, które zagroziły bojkotem filmu.
Marketing.
Podczas kampanii reklamowych użyto najnowocześniejszych narzędzi fotomontażowych do stworzenia projektów plakatów, promujących powrót Bonda portretowanego przez Pierce’a Brosnana. Zostały one zaprojektowane przez Randi Braun i Earla Klasky’ego z fotografiami wykonanymi przez Johna Stoddarta, Terry’ego O’Neilla i Keitha Hamshere’a. Zespół produkcyjny działał pod kierownictwem Gordona Arnella i Johna Parkinsona. W Stanach Zjednoczonych pierwszy plakat przedstawiał zbliżenie na oczy Bonda kierującego swój pistolet w stronę widza. Nie wyświetlono logo filmu, jedynie napis „There is no substitute” oraz logo 007. Na rynek międzynarodowy wydano inną wersję plakatu, na którym pojawił się Pierce Brosnan trzymający pistolet, obok niego widniało logo 007, nad tym napis „You know the name. You know the number”. Tym razem wprowadzono też logo filmu.
W lipcu 1995 roku pojawił się pierwszy zwiastun filmu, dołączony do wydania filmu "Gatunek." Zwiastun wyreżyserował Joe Nimziki.
Lokowanie produktu.
Film był pierwszym z trzech, w którym obowiązywała umowa z BMW, więc producenci otrzymali najnowsze BMW Z3. W ramach reklamy samochodu, kilka pojazdów zostało wykorzystanych do przewiezienia dziennikarzy z restauracji Rainbow Room na premierę filmu w Radio City Music Hall.
Na potrzeby filmu, kabriolet Z3 został wyposażony w typowe dla Q udoskonalenia, w tym funkcję samozniszczenia i pociski Stinger za reflektorami. W 2005 roku pojawienie się samochodu w filmie zostało wymienione przez magazyn „The Hollywood Reporter” jako jedno z najbardziej udanych lokowań produktu w ostatnich latach.
W filmie pojawia się zmodyfikowany zegarek Omega Seamaster Professional Diver 300M, służący jako urządzenie szpiegowskie ukrywające laser tnący i pilot detonatora. Był to pierwszy raz, kiedy Bond został pokazany z zegarkiem firmy Omega. Od tego czasu nosił zegarki Omega w kolejnych produkcjach. Ciężarówka z napojami, przez którą przejechał czołg, była sygnowana logiem Pepsi, lecz puszki do sceny (ok. 90 000) dostarczyła firma Perrier.
Muzyka.
Piosenka przewodnia filmu, „GoldenEye”, została napisana przez Bono i The Edge’a, a wykonała ją Tina Turner. Producenci nie współpracowali z Bono oraz Edge’em, więc ścieżka dźwiękowa filmu nie zawierała żadnej z melodii piosenki przewodniej, jak to miało miejsce w poprzednich filmach. Szwedzka grupa Ace of Base również napisała piosenkę, ale wytwórnia Arista Records zrezygnowała ze współpracy z zespołem, obawiając się negatywnych skutków, gdyby film okazał się klapą. Piosenka została następnie przerobiona w singiel „The Juvenile”.
Ścieżka dźwiękowa została skomponowana przez Érica Serrę. John Barry, który pracował nad muzyką przy poprzednich częściach powiedział, że dostał ofertę od Barbary Broccoli, ale odrzucił ją. Muzyka Serry spotkała się z krytyką, a Martin Campbell miał później wyrazić swoje rozczarowanie, powołując się na ograniczenia budżetowe i trudności we współpracy z Serrą. Ten miał wykazywać się niechęcią, gdy został poproszony o ponowne skomponowanie ścieżki dźwiękowej do pościgu za czołgiem w St. Petersburgu, po tym jak pierwotna wersja została odrzucona przez Campbella. Ostatecznie muzykę do tej sekwencji napisał John Altman.
Wydanie.
"GoldenEye" miał premierę 13 listopada 1995 roku w Radio City Music Hall. Dla szerszej publiczności w Stanach Zjednoczonych zadebiutował 17 listopada 1995 roku. Brytyjska premiera miała miejsce 21 listopada w Odeon Leicester Square, a do ogólnej dystrybucji film trafił tam trzy dni później. Pierce Brosnan zbojkotował francuską premierę, aby wesprzeć protest Greenpeace przeciwko francuskiemu programowi prób jądrowych. W Polsce "GoldenEye" zadebiutował 26 grudnia 1995 roku.
Z filmu wycięto niektóre brutalne sceny, aby otrzymał on przedział wiekowy PG-13 od MPAA i 12 od BBFC. Usunięto m.in. sekwencje uderzenia kuli w głowę Trevelyana, momenty postrzału pracowników na stacji Severnaya przez Onatopp oraz jej walki z Bondem w samochodzie. W 2006 roku film ponownie zmontowano na DVD i przywrócono wycięte sceny, powodując zmianę przedziału wiekowego od BBFC na 15. Wersja Blu-ray z systemem dźwięku DTS ukazała się w 2012 roku.
Odbiór.
Box office.
W Stanach Zjednoczonych i Kanadzie podczas otwarcia film zarobił ponad 26 milionów dolarów z 2667 kin. W Wielkiej Brytanii dochód z pierwszego tygodnia wyniósł 5,6 miliona dolarów z 448 kin, co było wówczas trzecim największym wynikiem w historii, za "Parkiem Jurajskim" i "Batman Forever". Był to też czwarty co do wielkości światowy wynik brutto w 1995 roku i najbardziej udany film o Bondzie od czasu "Moonrakera", uwzględniając inflację. Łącznie "GoldenEye" zarobił ponad 352,1 miliona dolarów, przy budżecie wynoszącym 60 milionów dolarów.
"GoldenEye" odnotował największy wzrost przychodów w stosunku do poprzedniej części ze wszystkich filmów o Bondzie. Jego łączny dochód był o 83% wyższy niż osiągnięty przez "Licencję na zabijanie" z 1989 roku.
Reakcje krytyków.
Film spotkał się z pozytywnymi recenzjami krytyków. W serwisie Rotten Tomatoes 80% z 85 recenzji uznano za pozytywne, a średnia ocen wystawionych na ich podstawie wyniosła 7,1/10. Na agregatorze Metacritic średnia ważona ocen z 19 recenzji wyniosła 65 na 100 punktów. Według serwisu CinemaScore, zajmującego się mierzeniem atrakcyjności filmów w Stanach Zjednoczonych, publiczność przyznała mu ocenę „A-” w skali od A+ do F.
David Hunter z „The Hollywood Reporter” pochwalił grę aktorską i stwierdził, że „z dynamicznym wstępem, który pokazuje odnowioną energię serii, "GoldenEye" to dwie godziny dobrze wyważonego dreszczyku emocji, zaawansowanego technologicznie zamętu i jedynej w swoim rodzaju komedii”. Todd McCarthy z „Variety” napisał, że film „tchnie świeże twórcze i komercyjne życie” w serię, ale za rozczarowanie uznał ścieżkę dźwiękową. Pisząc na łamach „Chicago Sun-Times”, Roger Ebert przyznał filmowi 3 na 4 gwiazdki i stwierdził, że Bond Brosnana był „w jakiś sposób bardziej wrażliwy i bardziej psychologicznie kompletny” niż poprzedni. Tom Sonne z „The Sunday Times” uznał "GoldenEye" za najlepszy film o Bondzie od czasu "Szpieg, który mnie kochał". 
Richard Schickel na łamach tygodnika „Time” stwierdził, że konwencje Bonda przetrwały na „chwiejących się kolanach”, natomiast Owen Gleiberman z „Entertainment Weekly” uznał, że seria „weszła w stan bliski wyczerpania”. Kenneth Turan z „Los Angeles Times” napisał o Bondzie jako „jednostce w średnim wieku, pragnącej za wszelką cenę udawać modną”. David Eimer z „Premiere” napisał, że „markowy humor jest praktycznie nieobecny” i że „"GoldenEye" nie jest klasycznym Bondem w jakimkolwiek wyobrażeniu”.
Piszący dla magazynu „Film” Jan Olszewski ocenił film jako „zrobiony z wielkim rozmachem, wielką troską o walory widowiskowe”, zarzucał jednak "GoldenEye" niedostateczny realizm scen kaskaderskich, który pozbawiał film napięcia; Olszewski ironizował, że „nie ma powodu do obaw, skoro Bond potrafi fruwać”. Z kolei Piotr Radecki z portalu Tele Magazyn wystawił filmowi maksymalną ilość punktów i pochwalił grę aktorską Scorupco, a o Brosnanie napisał, że „lokuje się gdzieś pomiędzy Connerym a Moore’em – bywa drapieżny jak pierwszy z nich, ale też lubi zabawić się jak ten drugi”. Miłosz Kłobukowski w retrospektywnym artykule na łamach „Kwartalnika Filmowego” uznawał "GoldenEye" za przełom w serii bondowskiej, zauważając, że Campbell „opowiedział historię językiem trafiającym w gusta i oczekiwania młodego widza wychowanego na Kinie Nowej Przygody oraz grach komputerowych. Przesunął akcenty z intrygi szpiegowskiej na rozmach realizacyjny, oszałamiające efekty specjalne i brawurowe sekwencje akcji”.
Kontynuacje.
W 1997 roku został wydany film "Jutro nie umiera nigdy". Swoje role powtórzyli Pierce Brosnan, Judi Dench, Joe Don Baker, Desmond Llewelyn oraz Samantha Bond, a postać złoczyńcy zagrał Jonathan Pryce. W 1999 roku ukazał się kolejny film, "Świat to za mało". Ponownie w roli agenta 007 pojawił się Pierce Brosnan, a w roli M Judi Dench. Do roli Żukowskiego powrócił również Robbie Coltrane, a postać antagonisty zagrała Sophie Marceau. Ostatnim filmem z Pierce’em Brosnanem w roli Jamesa Bonda był "Śmierć nadejdzie jutro" z 2002 roku. Jako wróg Bonda pojawił się Toby Stephens. W 2005 roku Daniel Craig zastąpił Brosnana w roli Bonda. Aktor wystąpił w filmach: "Casino Royale", "007 Quantum of Solace", "Skyfall", "Spectre" oraz "Nie czas umierać".
W innych mediach.
Film był inspiracją dla gry "GoldenEye 007" na Nintendo 64 opracowanej przez Rare i wydanej przez Nintendo. Gra była chwalona przez krytyków, a w styczniu 2000 roku czytelnicy brytyjskiego magazynu „Computer and Video Games” wymienili ją na pierwszym miejscu listy stu najlepszych gier wideo. W magazynie „Edge” w 2003 roku gra została uwzględniona jako jedna z ich dziesięciu najlepszych strzelanek wszech czasów. Jest oparta na filmie, choć wiele misji zostało rozszerzonych lub zmodyfikowanych.
W 2004 roku Electronic Arts wydało "GoldenEye: Rogue Agent", w której gracz nie wciela się w rolę tytułowego bohatera, a zamiast tego główną postacią jest agent Jonathan Hunter, znany pod kryptonimem „GoldenEye”. Z wyjątkiem pojawienia się Xenii Onatopp, gra nie była powiązana z filmem i zebrała mieszane recenzje krytyków.
W czerwcu 2010 roku Nintendo zapowiedziało remake "GoldenEye 007". Jest to ponowne opowiedzenie historii z oryginalnego filmu, z Danielem Craigiem grającym rolę Bonda. Bruce Feirstein powrócił, aby napisać scenariusz, a Nicole Scherzinger zaśpiewała piosenkę przewodnią. Gra została opracowana przez Eurocom i opublikowana przez Activision dla Wii i Nintendo DS. Jej premiera miała miejsce w listopadzie 2010 roku. Zarówno wersja na DS, jak i na Wii w niewielkim stopniu przypomina oryginalną wersję na N64. W 2011 roku gra została przeniesiona na PlayStation 3 i Xbox 360 pod nazwą "GoldenEye 007: Reloaded".

</doc>
<doc id="428874" url="https://pl.wikipedia.org/wiki?curid=428874" title="Adolf Milczanowski">
Adolf Milczanowski

Adolf Milczanowski (ur. 1899 w Borownicy, zm. 1977) – polski rzeźbiarz ludowy.
Życiorys.
Urodził się i mieszkał w Borownicy w obecnym woj. podkarpackim. Ukończył czteroklasową szkołę a zawodów stolarza i zduna wyuczył go ojciec. W czasie wojny, od 1915, służył najpierw w Odessie, później przebywał w Rumunii, Serbii, Czarnogórze i w końcu we Włoszech, gdzie dostał się do niewoli. Odznaczony Krzyżem Walecznych. Służbę zakończył jako sierżant w 1923 i wtedy wrócił w rodzinne strony, gdzie ożenił się z Pauliną Cwynar. Oprócz pracy na niewielkim gospodarstwie i świadczenia usług dla okolicznej ludności zajmował się rzeźbieniem.
Gdy wybuchła kolejna wojna Milczanowski został powołany do wojska. Brał udział w walkach pod Lwowem. Dostał się do niewoli sowieckiej, ale udało mu się zbiec i wrócić do Ulucza. W 1946 oddziały UPA zamordowały jego osiemnastoletnią córkę Marię i spaliły dom. Uciekając przed prześladowaniami rodzina rozdzieliła się, a odnalazła dopiero z pomocą Czerwonego Krzyża. Odtąd kilkakrotnie zmieniali miejsce zamieszkania. W 1964 Milczanowski kupił stary dom w swojej rodzinnej Borownicy i tam osiadł. W 1965 zmarł w wieku 18 lat Józef, najmłodszy syn rzeźbiarza.
Zainteresowanie rzeźbieniem Milczanowski wykazywał już od dzieciństwa, początkowo strugając w drewnie zabawki. Z czasem jego talent został doceniony – tworzył rzeźby do kościoła w Borownicy, kaplicy w Końskiem, krzyże dla szkoły. Figurki, zabawki i przedmioty użytkowe sprzedawał na targach w pobliskich miejscowościach, m.in. w Sanoku, gdzie nawiązał stałą współpracę z Muzeum Budownictwa Ludowego. Muzeum zamawiało u artysty przede wszystkim rzeźby sakralne, inspirowane często obrazami, książkami czy ilustracjami. Od 1956 uczestniczył w wystawach i konkursach organizowanych przez warszawską Cepelię i wydział kultury WRN w Rzeszowie.
Milczanowski tworzył w naturalnie suszonym drewnie lipowym przy pomocy noża i własnoręcznie wykonanych dłutek. Jego rzeźby, przypominające nieco stare świątki, były na ogół niewielkich rozmiarów, od 10 do 30 cm, choć kilka z nich dochodziło do 1 m. Do znanych prac artysty można zaliczyć "Pietę", "Świętego Michała", "Chrystusa Frasobliwego Miłosiernego", "Chrystusa Króla Żydowskiego", "Drwala", "Chłopa z żarnami" czy "Dziewczynę z grabiami". Muzeum w Sanoku do dziś posiada duży zbiór jego rzeźb.

</doc>
<doc id="428875" url="https://pl.wikipedia.org/wiki?curid=428875" title="Partia szkocka">
Partia szkocka

Partia szkocka jest otwarciem szachowym z grupy debiutów otwartych. Charakteryzują ją początkowe posunięcia:
Partia szkocka zawdzięcza swoją nazwę korespondencyjnej partii rozegranej w 1824 roku między Edynburgiem a Londynem. Popularny debiut w XIX wieku, po roku 1900 znacznie stracił na popularności wśród światowej czołówki. Było to spowodowane ówczesną teorią, która mówiła, że grając ten debiut białe zbyt szybko rozpoczynają walkę w centrum szachownicy i tym samym dają czarnym szansę na szybkie wyrównanie gry. W drugiej połowie XX wieku otwarcie to było używane przez arcymistrzów Garri'ego Kasparowa i Jana Timmana jako tajna broń na dążenie przez czarne do grania dobrze zanalizowanej partii hiszpańskiej.
W encyklopedii otwarć szachowych partia szkocka oznaczona jest symbolem C45.

</doc>
<doc id="428883" url="https://pl.wikipedia.org/wiki?curid=428883" title="Św. Józefat Kuncewicz">
Św. Józefat Kuncewicz



</doc>
<doc id="428889" url="https://pl.wikipedia.org/wiki?curid=428889" title="Mosty koło Jabłonkowa">
Mosty koło Jabłonkowa

Mosty koło Jabłonkowa (cz. ) – wieś gminna i gmina na Śląsku Cieszyńskim w Czechach, w kraju morawsko-śląskim.
Geografia.
Wieś ulokowała się w szerokim siodle Przełęczy Jabłonkowskiej oraz na jej północnym skłonie, opadającym ko dolinie Olzy. Na terenie gminy znajduje się rezerwat przyrody Vřesová stráň.
Historia.
Nazwa wsi wiąże się ze starym szlakiem handlowym, biegnącym z Węgier przez Przełęcz Jabłonkowską na Śląsk. Dawna droga, zwana "furmańcem", schodziła z przełęczy na pn. wzdłuż potoku Osetnica, płynącego tu zakolami wśród podmokłego gruntu. Aby utrzymać przejezdność drogi, jej odcinek dł. ok. 4 km "moszczono" układanymi w poprzek, jeden przy drugim, drewnianymi dylami. Prace te wykonywali początkowo w ramach powinności na rzecz księcia cieszyńskiego "mościorze" albo "mostorze" z różnych wsi w dolinie Olzy. Po osadzeniu wsi przy tak "wymoszczonym" gościńcu obowiązek wykładania drewnem 2444 sążni traktu spadł na mieszkańców samych Mostów. W latach 1796-1799 wybudowano nową drogę, tzw. "cesarską", biegnącą przez Mosty zboczem ponad lewym brzegiem Osetnicy i nie wymagającą już moszczenia drewnem. Tym niemniej mieszkańców wsi aż do dziś nazywa się w całej okolicy "mościorzami" (nie zaś, zgodnie z regułami językowymi, "mościanami").
Początki wsi wiążą się z wybudowanymi na przełęczy w 1578 r., w obawie przed najazdami tureckimi, umocnieniami zwanymi "szańcami jabłonkowskimi". Wieś założona została przez księcia cieszyńskiego zapewne w ostatnim dziesięcioleciu XVI w. W urbarzu z 1621 r. podano, że liczyła 26 starych osadników, 7 "nowaków" (nowych osadników) i 3 zupełnie nowo osadzonych. Jej mieszkańcy trudnili się rolnictwem, a od poł. XVII w. również szałaśnictwem. Pierwsze wzmianki o hodowli bydła w Mostach pochodzą z 1647 roku; pierwszy szałas dla bydła wałaskiego założył Adam Kohut.
Pieczęć gminna pochodzi z 1767 roku. W 1776 roku we wsi założono karczmę zwaną Szura, w 1785 roku parafię rzymskokatolicką, a w 1786 - szkołę katolicką. Według austriackiego spisu ludności z roku 1910 żyło w Mostach 2115 osób z tego 2080 (98,4%) deklarowało używane języka polskiego, 7 (0,3%) czeskiego a 27(1,3%) niemieckiego.
W 1938 r. miejscowość wraz z Zaolziem została przyłączona do Polski. Nocą z 25 na 26 sierpnia 1939 r., na miejscową stację kolejową i tunel pod Przełęczą Jabłonkowską napadła z terenu Słowacji niemiecka bojówka pod dowództwem Hansa Albrechta Herznera. Z racji tego "Incydentu jabłonkowskiego" Mosty uznawane są za miejscowość, w której praktycznie rozpoczęła się II wojna światowa.
W pd. części wsi, w osiedlu zwanym Szańce, pozostałości wspomnianych wyżej umocnień. We wsi znajduje się kościół św. Jadwigi z 1768 roku, a na szańcach kaplica św. Piotra i Pawła.
Do 2007 r. w Mostach zlokalizowane było także drogowe i kolejowe przejście graniczne na Słowację.
Początkowo miejscowa ludność używała nazw "Mosty" i "Mosty Jabłonkowskie", natomiast w języku niemieckim na pierwszych pieczęciach gminnych występowała nazwa "Mosty bey Gablunkau", później wraz ze zmianą pisowni "Mosty bei Jablunkau", dopiero w okresie II wojny światowej zaczęto używać "Mosty in den Beskiden".

</doc>
<doc id="428890" url="https://pl.wikipedia.org/wiki?curid=428890" title="Choroman">
Choroman

Choroman — staropolskie imię męskie, złożone z członów "chor" i "-man". Znaczenie pierwszego z nich nie jest jasne, natomiast człon drugi pochodzi od "*maniti (sę)" — zwodzić (por. Manomir). Wśród imion o podobnej budowie — por. czes. "Dobrman". Możliwe do zastosowania do Choromana są staropolskie zdrobnienia od nazwy osobowej Chorek (prawdopodobnie nieposiadającej związku z Choromanem): Chorek, Chorko, Chorotka (masc.), Chorusz, Chorzek, Chorzela (masc.), Chorzesza (masc.), Korosz, Koroszek, Korota (masc.). 

</doc>
<doc id="428893" url="https://pl.wikipedia.org/wiki?curid=428893" title="Polo (sport)">
Polo (sport)

Polo – gra rozgrywana konno na trawiastym boisku przez dwie czteroosobowe drużyny, których gracze dążą – używając długich kijów, tzw. "malletów" – do umieszczenia w bramce przeciwnika drewnianej, białej kuli, wielkości pomarańczy.
Historia.
Gra powstała w Azji Środkowej (tereny obecnego Iranu i Turkmenistanu. W średniowieczu była popularna już w całej Azji. Do Europy dotarła w XIX wieku przez stacjonujące w Indiach wojska brytyjskie, które nadały jej obecną nazwę. Dotąd gra znana była jako „Sagol Kangjei".
Polo było dyscypliną olimpijską podczas igrzysk olimpijskich: 1900, 1908, 1920, 1924 oraz 1936. Organizowane są także mistrzostwa świata w polo.
Zasady.
Celem gry jest wbicie do bramki rywala (szerokość 7,32 m) piłki, za pomocą malleta. W grze uczestniczą dwie drużyny, liczące po 4 zawodników, rozgrywające mecz konno. Boisko o wymiarach 275 × 183 m jest zazwyczaj trawiaste. W polo można grać również na boiskach o wymiarach 100 × 50 m, wówczas jest to „arena polo”, a gra się po 3 zawodników. W meczu rozgrywa się od 4 do 8 części trwających 7,5 minuty tzw. czakerów, 6,5 minut na arena polo. Między nimi są 3-minutowe przerwy, które zwykle wystarczają na zmianę konia. Zawodnik, grający w polo korzysta zwykle z 4 koni podczas meczu. Za każdym razem po wbiciu piłki do bramki, czyli zdobyciu „gola”, zawodnicy zamieniają się połowami.
Ponieważ jest to męcząca i urazowa gra, wykorzystuje się do niej najczęściej konie pełnej krwi angielskiej lub konie argentyńskie. .

</doc>
<doc id="428895" url="https://pl.wikipedia.org/wiki?curid=428895" title="IV Liceum Ogólnokształcące w Bydgoszczy">
IV Liceum Ogólnokształcące w Bydgoszczy

IV Liceum Ogólnokształcące im. Kazimierza Wielkiego w Bydgoszczy – bydgoskie liceum.
Historia.
Założone w 1954, początkowa siedziba znajdowała się przy ul. Kaliskiej 10. W roku 1973 liceum przeniesiono do nowego budynku przy ul. Gdańskiej. Przy ul. Stawowej 39 na bydgoskim Błoniu, gdzie siedziba szkoły znajduje się po dziś dzień, została przeniesiona w 1986. Wiosną 2013 rozpoczęła się budowa osiedlowego basenu przy ZSO nr 4, który w marcu 2015 roku został oddany do użytku. 29 września 2021 otwarto "Zielony Zakątek Czwórki = Green4rest" wraz z muralem roślinnym. 
Honorowi nauczyciele.
Komitet organizacyjny obchodów 50-lecia istnienia IV Liceum Ogólnokształcącego im. Kazimierza Wielkiego w Bydgoszczy wyróżnił nauczycieli, którzy przepracowali w szkole ponad 20 lat i przyznał im tytuł Honorowego Nauczyciela IV LO:
Profile klas.
Od roku szkolnego 2014/15 zmieniono klasy na następujące:

</doc>
<doc id="428902" url="https://pl.wikipedia.org/wiki?curid=428902" title="Al-Mukalla">
Al-Mukalla

Al-Mukalla (arab. المكلا) – miasto w południowym Jemenie, nad Zatoką Adeńską (Morze Arabskie), główny ośrodek krainy Hadramaut. Około 222 tys. mieszkańców.

</doc>
<doc id="428907" url="https://pl.wikipedia.org/wiki?curid=428907" title="Neijiang">
Neijiang

Neijiang (chiń. 内江, pinyin: "Nèijiāng") – miasto o statusie prefektury miejskiej w środkowych Chinach, w prowincji Syczuan, w Kotlinie Syczuańskiej, port nad rzeką Tuo Jiang (dopływ Jangcy). 
W 2010 roku liczba mieszkańców miasta wynosiła 542 253. Prefektura miejska w 1999 roku liczyła 4 194 004 mieszkańców. Ośrodek przemysłu spożywczego, metalurgicznego, włókienniczego i papierniczego.
Podział administracyjny.
Prefektura miejska Neijiang podzielona jest na:

</doc>
<doc id="428909" url="https://pl.wikipedia.org/wiki?curid=428909" title="Ammoniusz">
Ammoniusz

Ammoniusz – imię męskie pochodzenia hebrajskiego. Oznacza „wierny”. Było kilku świętych o tym imieniu.
Ammoniusz imieniny obchodzi 18 stycznia, 12 lutego i 26 listopada.
Żeński odpowiednik: Ammonia.

</doc>
<doc id="428910" url="https://pl.wikipedia.org/wiki?curid=428910" title="Ammonia">
Ammonia

Ammonia – imię żeńskie pochodzenia hebrajskiego. Oznacza "wierna". 
Ammonia imieniny obchodzi 18 stycznia i 12 lutego i 26 listopada.
Męski odpowiednik: Ammoniusz

</doc>
<doc id="428911" url="https://pl.wikipedia.org/wiki?curid=428911" title="Parczewski">
Parczewski



</doc>
<doc id="428912" url="https://pl.wikipedia.org/wiki?curid=428912" title="Hiszpańskie posiadłości w Afryce Północnej">
Hiszpańskie posiadłości w Afryce Północnej

Hiszpańskie posiadłości w Afryce Północnej (hiszp. "Plazas de soberanía de España en el Norte de Africa" lub w skrócie Plazas de soberanía) jest to zbiorcza, nieoficjalna nazwa dla obszarów będących integralną częścią Hiszpanii, lecz geograficznie znajdujących się na kontynencie afrykańskim lub przynależnych do niego wyspach.
Do hiszpańskich posiadłości w Afryce Północnej należą:

</doc>
<doc id="428913" url="https://pl.wikipedia.org/wiki?curid=428913" title="IV Liceum Ogólnokształcące im. Kazimierza Wielkiego w Bydgoszczy">
IV Liceum Ogólnokształcące im. Kazimierza Wielkiego w Bydgoszczy



</doc>
<doc id="428915" url="https://pl.wikipedia.org/wiki?curid=428915" title="Bonfiliusz">
Bonfiliusz

Bonfiliusz – imię męskie pochodzenia łacińskiego, oznaczające "dobry syn".
Bonfiliusz imieniny obchodzi 12 lutego i 17 lutego.
Żeński odpowiednik: Bonfilia

</doc>
<doc id="428916" url="https://pl.wikipedia.org/wiki?curid=428916" title="4 LO w Bydgoszczy">
4 LO w Bydgoszczy



</doc>
<doc id="428918" url="https://pl.wikipedia.org/wiki?curid=428918" title="Bonfilia">
Bonfilia

Bonfilia – imię żeńskie pochodzenia łacińskiego, wywodzące się od słów oznaczających "dobry syn".
Bonfilia imieniny obchodzi 12 lutego i 17 lutego.
Żeńska forma imienia Bonfiliusz.

</doc>
<doc id="428919" url="https://pl.wikipedia.org/wiki?curid=428919" title="Szkoła Podchorążych Rezerwy Piechoty Agricola">
Szkoła Podchorążych Rezerwy Piechoty Agricola

Szkoła Podchorążych Rezerwy Piechoty „Agricola” – szkoła podchorążych założona w październiku 1941 przez Kedyw Komendy Głównej AK, której instruktorem harcerskim (dla Szarych Szeregów) był por. Eugeniusz Stasiecki (ps. „Piotr Pomian”). 
Nazwa szkoły (od jej II turnusu w 1942) nawiązywała do spisku podchorążych z 1830 i ich czynu zbrojnego – Nocy Listopadowej.
W marcu 1943 komendantem szkoły został Eugeniusz Konopacki (ps. „Trzaska”), który był także komendantem Centrum Wyszkolenia Wojskowego Szarych Szeregów.
Zajęcia odbywały się w Szkole Ogrodniczej, dawnym budynku prywatnego gimnazjum Władysława Giżyckiego na Wierzbnie, nieopodal Królikarni, wśród ogrodów na skarpie mokotowskiej, niemal jak na wsi – jest to drugim wyjaśnieniem nazwy "Agricola" (łac. "rolnik"). Niektóre z nich organizowano w Sękocinie.
Prowadzono tajne kursy i szkolenia wojskowe, które ukończyło ok. 320 harcerzy. Uczestniczyli w nich lub ukończyli je m.in.:
Pisownia nazwy szkoły.
W literaturze spotyka się różnorodną pisownię nazwy szkoły: najczęściej "Agricola", rzadziej "Agrykola" lub "Agrikola".

</doc>
<doc id="428921" url="https://pl.wikipedia.org/wiki?curid=428921" title="Opel Sintra">
Opel Sintra

Opel Sintra – samochód osobowy typu minivan klasy średniej produkowany przez niemiecką markę Opel w latach 1996–1999. 
Historia i opis modelu.
Opel Sintra jest to europejska odmiana Chevroleta Venture produkowanego również w Stanach Zjednoczonych.
Jego opcje wyposażenia to m.in. ABS, centralny zamek, dzielone siedzenia, elektryczne lusterka, elektryczne szyby, klimatyzacja, cztery poduszki powietrzne, radio z CD, szyberdach, wspomaganie kierownicy, halogeny, atermiczna przednia szyba, relingi.
Sintra nie była oferowana w Polsce z powodu wysokiego cła na towary z USA. 
Silniki.
Produkowany w wersjach silnika 2,2 dm³ (silnik benzynowy oraz diesel) oraz 3,0 dm³ benzynowy. Pojazd ten zyskał dużą popularność w Niemczech oraz krajach Beneluksu. Średnie spalanie na trasie to 7,2/9,8 l na 100 km, w zależności od wersji silnika. 

</doc>
<doc id="428922" url="https://pl.wikipedia.org/wiki?curid=428922" title="Ludan">
Ludan

Ludan – imię męskie pochodzenia celtyckiego, oznaczające "przeznaczony "Ludowi"" (imię jednego z największych bogów galijskich). Jego patronem jest św. Ludan pielgrzym.
Ludan imieniny obchodzi 12 lutego i 16 lutego.

</doc>
<doc id="428924" url="https://pl.wikipedia.org/wiki?curid=428924" title="Nawazibu">
Nawazibu

Nawazibu (, "Nawāḏībū"; , do 1969 "Port Étienne") – miasto portowe w północno-zachodniej Mauretanii, na Przylądku Białym, ośrodek administracyjny regionu Dachlat Nawazibu. W 2013 roku liczyło ok. 118 tys. mieszkańców. Drugie co do wielkości miasto kraju.
Od początku 2006 roku Nawazibu jest bazą przerzutową nielegalnych emigrantów, usiłujących dostać się stąd drogą morską na Wyspy Kanaryjskie. Wybór tej niebezpiecznej trasy związany jest ze zwiększonymi kontrolami na marokańsko-hiszpańskich przejściach granicznych w Ceucie i Melilli.
Położone w pobliżu Nawazibu przejście graniczne z Saharą Zachodnią (po stronie saharyjskiej w Bir Kanduz) sprawia, że miasto często odwiedzają turyści, przybywający tu z Maroka i zmierzający w kierunku Adraru lub na południe do Nawakszutu.
U wybrzeży cypla Ras Nawazibu na wschód od miasta znajduje się największe na świecie cmentarzysko statków.
Transport.
Nawazibu jest stacją końcową kolei mauretańskiej. Miasto połączone jest też asfaltową drogą z Nawakszutem. Istnieją również regularne połączenia lotnicze liniami Mauritania Airways ze stolicą kraju w Nawakszucie.
W Mauretanii nie funkcjonuje autobusowy transport publiczny, istnieją jednak plany wprowadzenia regularnych połączeń z Nawazibu do Ad-Dachli w Saharze Zachodniej. Obecnie, podobnie jak na terytorium całego kraju, funkcjonuje transport prywatny (tzw. "bush taxis" – taksówki zbiorowe).
Na południe od miasta, na Przylądku Białym znajduje się latarnia morska Ras Nawazibu.

</doc>
<doc id="428927" url="https://pl.wikipedia.org/wiki?curid=428927" title="Laur">
Laur



</doc>
<doc id="428929" url="https://pl.wikipedia.org/wiki?curid=428929" title="Cordillera de Guanacaste">
Cordillera de Guanacaste

Cordillera de Guanacaste - pasmo gór wulkanicznych w północno-zachodniej Kostaryce. Ciągnie się na długości 110 km z północnego zachodu na południowy wschód. Najwyższym szczytem jest wulkan Miravalles - 2028 m n.p.m. Ostatnia erupcja w tym paśmie, wulkanu Arenal, miała miejsce w 1968.
Ważniejsze szczyty:
Zobacz też: Cordillera Central, Cordillera de Talamanca

</doc>
<doc id="428930" url="https://pl.wikipedia.org/wiki?curid=428930" title="Wuxi">
Wuxi

Wuxi (chiń. 无锡; pinyin: "Wúxī") – miasto o statusie prefektury miejskiej we wschodnich Chinach, w prowincji Jiangsu, port nad Wielkim Kanałem, w pobliżu jeziora Tai Hu. W 2010 roku liczba mieszkańców miasta wynosiła 1 243 036. Prefektura miejska w 1999 roku liczyła 4 334 222 mieszkańców. Ośrodek kultury, szkolnictwa wyższego, przemysłu włókienniczego, maszynowego, odzieżowego, spożywczego i wysokich technologii oraz wyrobu figurek z gliny; uzdrowisko i ośrodek wypoczynkowy. Miasto posiada własny port lotniczy.
W Wuxi znajduje się olbrzymi posąg Buddy, jeden z najwyższych pomników na świecie.
Historia.
Miasto początkowo nazywało się Youxi (有錫), co znaczy dosłownie „tam jest cyna”. Rezerwy cyny wyczerpały się jednak w epoce Han i od tamtej pory miasto nosi nazwę Wuxi (无锡), co oznacza dosłownie „tam nie ma cyny”.

</doc>
<doc id="428932" url="https://pl.wikipedia.org/wiki?curid=428932" title="Etelwold">
Etelwold

Etelwold – imię męskie pochodzenia germańskiego. Oznacza "szlachetny władca". Patronem tego imienia jest św. Etelwold, biskup (X wiek).
Etelwold imieniny obchodzi 12 lutego i 1 sierpnia.

</doc>
<doc id="428935" url="https://pl.wikipedia.org/wiki?curid=428935" title="Ndola">
Ndola

Ndola – miasto w Zambii, ośrodek administracyjny prowincji Copperbelt. Około 495,9 tys. mieszkańców. Miasto założono w 1902 r.
W mieście znajduje się duży ośrodek wydobycia rud miedzi oraz uranu. Dobrze rozwinięty przemysł metalurgiczny, maszynowy, metalowy, materiałów budowlanych, chemiczny, drzewny oraz spożywczy. Trzecie co do wielkości miasto kraju.

</doc>
<doc id="428936" url="https://pl.wikipedia.org/wiki?curid=428936" title="Kordyliera Środkowa (Kostaryka)">
Kordyliera Środkowa (Kostaryka)

Kordyliera Środkowa (hiszp. "Cordillera Central") – pasmo gór wulkanicznych w środkowej części Kostaryki. Najwyższym szczytem jest wulkan Irazú – 3432 m n.p.m. Na południe od niego znajduje się śródgórskie obniżenie Valle Central.
Ważniejsze szczyty:

</doc>
<doc id="428937" url="https://pl.wikipedia.org/wiki?curid=428937" title="Alfred Mosher Butts">
Alfred Mosher Butts



</doc>
<doc id="428938" url="https://pl.wikipedia.org/wiki?curid=428938" title="Hilarion">
Hilarion

Hilarion – imię męskie pochodzenia greckiego. Wywodzi się od greckiego ‘ιλαρος ("hilaros") oznaczającego "pogodny", "radosny". Było to imię świętego z IV wieku. Wersje ruskie to Ilarion (Иларион) i Larion (Ларион).
Hilarion imieniny obchodzi 12 lutego, 28 marca, 12 lipca i 21 października.
Żeński odpowiednik: Hilariona

</doc>
<doc id="428939" url="https://pl.wikipedia.org/wiki?curid=428939" title="Kordyliera Środkowa">
Kordyliera Środkowa



</doc>
<doc id="428940" url="https://pl.wikipedia.org/wiki?curid=428940" title="Prymityw">
Prymityw

Prymityw – imię męskie pochodzenia łacińskiego. Wywodzi się od słowa "primitivus" „pierworodny, pierwszy w swoim rodzaju”. Nosił je święty Prymityw, męczennik z Galicji w czasach rzymskich, towarzysz świętego Fakunda.
Prymityw obchodzi imieniny 18 lipca i 27 listopada.

</doc>
<doc id="428942" url="https://pl.wikipedia.org/wiki?curid=428942" title="Daloa">
Daloa

Daloa – miasto w południowo-zachodniej części Wybrzeża Kości Słoniowej, ośrodek administracyjny departamentu Daloa. Trzecie pod względem liczby mieszkańców miasto kraju (po Abidżanie i Bouaké). Miasto jest obsługiwane przez port lotniczy Daloa. 

</doc>
<doc id="428944" url="https://pl.wikipedia.org/wiki?curid=428944" title="Melecjusz">
Melecjusz

Melecjusz – imię męskie pochodzenia greckiego, które przedostało się do Polski za pośrednictwem łaciny, pierwotnie zdrobnienie od gr. imienia "Mélēs" ("Mélētos"), którego znaczenie łączy się z gr. "mélō" — "troszczyć się". W średniowiecznej Polsce notowano to imię od 1370 roku w nast. formach i zdrobnieniach: (wschodniosłowiańska) Mełenty(j) // Mielenty(j), Mełenytn // Mielentyn, Mielent // Mielęt, Mielen //Mieleń, (wsł.) Mela //Miela, Mielanko, Mielech, Mielesz, Mieleszka, Mieleszko, Mieliszko, Miel(ko), Mileszko (= Mieleszko), (wsł.) Mieniak, Mień, Mieńko. Święci o tym imieniu pojawiają się w literaturze przynajmniej ośmiokrotnie.

</doc>
<doc id="428949" url="https://pl.wikipedia.org/wiki?curid=428949" title="Juwencjusz">
Juwencjusz

Juwencjusz – imię męskie pochodzenia łacińskiego, "Iuventius". Oznacza "młodzieńczy". Było dwóch świętych o tym imieniu.
Juwencjusz imieniny obchodzi 8 lutego, 12 lutego i 12 września.
Żeński odpowiednik: Juwencja
Zobacz też:

</doc>
<doc id="428954" url="https://pl.wikipedia.org/wiki?curid=428954" title="Chlorek glinu(III)">
Chlorek glinu(III)



</doc>
<doc id="428955" url="https://pl.wikipedia.org/wiki?curid=428955" title="Arenal (wulkan)">
Arenal (wulkan)

Arenal (hiszp. "Volcán Arenal") – stożek wulkaniczny w paśmie Cordillera de Guanacaste, w północnej Kostaryce. Jest to stratowulkan. Osiąga wysokość 1633 m n.p.m. (niektóre źródła podają 1657 lub 1670 m n.p.m.).
Arenal jest najmłodszym wulkanem Kostaryki, jego pierwszą erupcję datuje się na 7 tys. lat temu. Jest to zarazem najbardziej aktywny wulkan Kostaryki. Ostatnia większa erupcja miała miejsce w 1968, kiedy wulkan wybuchł gwałtownie po 400 latach uśpienia. W czasie tej erupcji zginęło 87 osób. Opad popiołów zniszczył miejscowe pastwisko i zmusił lokalnych hodowców do ubicia 100 tys. sztuk bydła. Od 1968 obserwuje się stałą niewielką aktywność wulkaniczną: powolne wypływy lawy i emisję materiału piroklastycznego.
W 1991 na obszarze wulkanu Arenal i wygasłego wulkanu Chato utworzono park narodowy Arenal.
U stóp wulkanu znajduje się jezioro Arenal, dodatkowo podpiętrzone w celach energetycznych.
Zobacz też.
Lista wulkanów Kostaryki

</doc>
<doc id="428958" url="https://pl.wikipedia.org/wiki?curid=428958" title="Gramorównoważnik">
Gramorównoważnik

Gramorównoważnik (ekwiwalent stechiometryczny) – jednostka masy niezalecana przez IUPAC, ale niekiedy jeszcze używana w chemii, zwłaszcza w chemii analitycznej. Jednostki tej nie zaleca się stosować głównie ze względu na problemy z jej jednoznaczną definicją. Skrótem tej jednostki jest val, wal, eq (Eq) i czasami w bardzo starych polskich opracowaniach można też spotkać skróty Gr, G-r i g-r. Stosuje się również pochodne tej jednostki, np. "miligramorównoważnik" (meq, mEq).
Nieścisła definicja gramorównoważnika:
Można też powiedzieć, że gramorównoważnik to:
"masa molowa związku chemicznego podzielona przez współczynnik stechiometryczny występujący przy drugim reagencie w równaniu rozpatrywanej reakcji, pod warunkiem, że współczynnik stechiometryczny rozpatrywanego związku wynosi 1 w tym samym równaniu reakcji."
Na przykład w reakcji:
gramorównoważnik dla kwasu siarkowego (H2SO4) jest równy jego masie molowej, zaś w reakcji:
jest równy jego masie molowej podzielonej przez 2.
Gramorównoważnik określonego związku chemicznego zależy zatem od rozpatrywanej reakcji chemicznej i nie jest na stałe do niego przypisany.
Pojęcie to najczęściej stosuje się w stosunku do kwasów i zasad.
Dla kwasów protonowych można go zdefiniować jako:
Warto zauważyć, że wcześniej podana definicja i definicja dla kwasów i zasad prowadzi do sprzeczności. Np. można przyjąć, że w reakcji:
gramorównoważnik kwasu siarkowego jest równy jego masie molowej lub jest jej połową, zależnie od przyjętej definicji. Jeśli przyjmie się pierwszą wersję definicji dla kwasu, należy przyjąć też pierwszą wersję definicji dla zasady, jeśli natomiast przyjmie się drugą definicję dla kwasu, to trzeba też przyjąć tę samą definicję dla zasady.
Przejście z gramorównoważników na mole jednoznacznie rozstrzyga ten dylemat i dlatego odchodzi się od pojęcia gramorównoważnika jako zbędnego.

</doc>
<doc id="428962" url="https://pl.wikipedia.org/wiki?curid=428962" title="Banksja">
Banksja

Banksja ("Banksia") – rodzaj wiecznie zielonych drzew i krzewów należących do rodziny srebrnikowatych. Obejmuje 183 gatunki. Rośliny te występują w Australii, głównie w jej południowo-zachodniej części. Kwiaty zapylane są przez ptaki (np. miodojady) oraz torbacze. Banksje są pirofitami – nasiona często uwalniane są dopiero w wyniku pożaru buszu. Niektóre gatunki są uprawiane jako rośliny ozdobne.
Nazwa rodzaju pochodzi od nazwiska angielskiego biologia Josepha Banksa.
Systematyka.
Rodzaj z rodziny srebrnikowatych ("Proteaceae"), która wraz z siostrzaną rodziną platanowatych ("Platanaceae") wchodzą w skład rzędu srebrnikowców ("Proteales"), stanowiącego jedną ze starszych linii rozwojowych dwuliściennych właściwych.

</doc>
<doc id="428963" url="https://pl.wikipedia.org/wiki?curid=428963" title="Norman Robert Foster">
Norman Robert Foster



</doc>
<doc id="428967" url="https://pl.wikipedia.org/wiki?curid=428967" title="The Man Who Sold the World">
The Man Who Sold the World

The Man Who Sold the World to trzeci album wydany przez Davida Bowiego. Charakteryzuje się znacznie cięższym brzmieniem, niż poprzedni album, Space Oddity.
Lista utworów.
Wszystkie utwory napisane przez Davida Bowiego.
Wydania.
Album został po raz pierwszy wydany na płycie winylowej w listopadzie 1970 w USA, kwietniu 1971 w UK, a trochę później tego roku także w Niemczech. Wszystkim tym wydaniom przewodziła wytwórnia Mercury Records.
Płyta została także wydana w roku 1972 przez wytwórnię RCA. Każde ze wspomnianych wydań posiadało zupełnie inną okładkę.
Pierwsza reedycja na CD (wydana przez RCA) ukazała się w latach 1984/1985. Następnie, album ten został ponownie wydany w roku 1990 na CD oraz płycie winylowej przez Rykodisc. Edycja ta zawierała cztery ścieżki bonusowe (wszystkie utwory napisane przez Davida Bowiego):
Najbardziej aktualnym i najłatwiej dostępnym wydaniem tej płyty jest wydanie wytwórni EMI z roku 1999, zawierające 24-bitowo zremasterowany dźwięk.

</doc>
<doc id="428968" url="https://pl.wikipedia.org/wiki?curid=428968" title="Birkenhead">
Birkenhead

Birkenhead – miasto portowe w Wielkiej Brytanii (Anglia), u ujścia rzeki Mersey do Morza Irlandzkiego.
Miasto jest połączone dwoma tunelami wybudowanymi w 1934 roku z leżącym naprzeciw Liverpoolem. W Birkenhead rozwinął się przemysł stoczniowy, spożywczy, maszynowy, elektrotechniczny, metalowy oraz odzieżowy.
Pierwsi mieszkańcy osiedlali się w XII wieku wokół opactwa benedyktynów. W roku 1829 w porcie zwodowano pierwszy, całkowicie metalowy brytyjski statek.

</doc>
<doc id="428974" url="https://pl.wikipedia.org/wiki?curid=428974" title="Sebastian Sailer">
Sebastian Sailer

Sebastian Sailer, imię chrzestne "Johann Valentin Sailer" (ur. 12 lutego 1714 r. w Weißenhorn, zm. 7 marca 1777 r. w Obermarchtal) – niemiecki norbertanin, kaznodzieja i pisarz okresu baroku.

</doc>
<doc id="428980" url="https://pl.wikipedia.org/wiki?curid=428980" title="Emily Hughes">
Emily Hughes

Emily Anne Hughes-Mukherjee (ur. 26 stycznia 1989 w Great Neck) – amerykańska łyżwiarka figurowa startująca w konkurencji solistek. Uczestniczka igrzysk olimpijskich (2006), medalistka mistrzostw czterech kontynentów, mistrzostw świata juniorów oraz mistrzostw Stanów Zjednoczonych. Zakończyła karierę amatorską w 2010 roku.
Życie prywatne.
Jej starsza siostra Sarah Hughes (ur. 1985) jest mistrzynią olimpijską z Salt Lake City w łyżwiarstwie figurowym w konkurencji solistek. 2 września 2017 Hughes wyszła za mąż za biznesmena Amita Mukherjee podczas ceremonii w Woodbury.
Kariera.
W sezonie 2005/2006 Emily Hughes zajęła trzecie miejsce na mistrzostwach Stanów Zjednoczonych, co zwykle gwarantuje kwalifikację do Mistrzostw Świata i Zimowe Igrzyska Olimpijskie. Jednak ze względu na dotychczasowe osiągnięcia Amerykański Związek Łyżwiarstwa Figurowego zdecydował się wysłać Michelle Kwan, która ze względu na kontuzję nie startowała w krajowych mistrzostwach. Hughes została zakwalifikowana jedynie jako zawodniczka rezerwowa, jednak z powodu odnowienia się kontuzji Kwan to Hughes wystąpiła na Zimowych Igrzyskach Olimpijskich 2006 w Turynie.

</doc>
<doc id="428987" url="https://pl.wikipedia.org/wiki?curid=428987" title="Szpagat (gimnastyka)">
Szpagat (gimnastyka)

Szpagat – figura gimnastyczna, w której nogi są rozciągnięte, tworząc linię prostą wzdłuż podłogi.

</doc>
<doc id="428988" url="https://pl.wikipedia.org/wiki?curid=428988" title="Glaxo">
Glaxo

Glaxo – nowozelandzkie przedsiębiorstwo farmacuetyczne, działające w latach 1873–1995. Po przejęciu przez Burroughs Wellcome &amp; Company w 1995 roku występuje pod firmą Glaxo Wellcome, a od grudnia 2000 jako GlaxoSmithKline po połączeniu z SmithKline Beecham.
Pierwszym produktem przedsiębiorstwa Glaxo był preparat witaminy D.
Później na rynek wprowadzono Zantac®.

</doc>
<doc id="428990" url="https://pl.wikipedia.org/wiki?curid=428990" title="Dormitarz">
Dormitarz



</doc>
<doc id="428992" url="https://pl.wikipedia.org/wiki?curid=428992" title="Antoine Dénériaz">
Antoine Dénériaz

Antoine Dénériaz (ur. 6 marca 1976 w Bonneville) – francuski narciarz alpejczyk, mistrz olimpijski.
Kariera.
Po raz pierwszy na arenie międzynarodowej Antoine Dénériaz pojawił się w 1994 roku, podczas mistrzostw świata juniorów w Lake Placid. Zajął tam 31. miejsce w zjeździe i 45. miejsce w supergigancie. Na rozgrywanych rok później mistrzostwach świata juniorów w Voss jego najlepszym wynikiem było dziewiąte miejsce w biegu zjazdowym. W zawodach Pucharu Świata zadebiutował 15 grudnia 1996 roku w Val d’Isère, zajmując 34. miejsce w zjeździe. Pierwsze pucharowe punkty wywalczył 12 grudnia 1998 roku w tej samej miejscowości był czwarty w zjeździe. Na podium stanął jednak dopiero 21 grudnia 2002 roku w Val Gardena, gdzie wygrał w zjeździe. W kolejnych latach jeszcze pięciokrotnie stawał na podium, odnosząc przy tym dwa kolejne zwycięstwa w zjeździe: 12 marca 2003 roku w Lillehammer i 20 grudnia 2003 roku w Val Gardena. W klasyfikacji generalnej Pucharu Świata najwyżej uplasował się w sezonie 2003/2004, kiedy zdobył 370 punktów i zajął 20. miejsce. W tym samym sezonie był też siódmy w klasyfikacji zjazdu, a w sezonie 2002/2003 w klasyfikacji zjazdu zajął szóste miejsce.
W 1999 roku wystąpił na mistrzostwach świata w Vail, gdzie w swojej koronnej konkurencji zajął 21. miejsce. Nie znalazł się w kadrze Francji na rozgrywane dwa lata później mistrzostwa świata w Sankt Anton, wziął jednak udział w igrzyskach olimpijskich w Salt Lake City w 2002 roku. Francuz był tam dwunasty w zjeździe, a rywalizację w kombinacji alpejskiej ukończył na 21. pozycji. Bez medalu wrócił również z mistrzostw świata w Sankt Moritz, gdzie w zjeździe był ósmy, ex aequo z Austriakiem Hermannem Maierem. Na początku stycznia 2005 roku, podczas zawodów Pucharu Świata w Chamonix Dénériaz wypadł z trasy i zerwał więzadło krzyżowe przednie w lewym kolanie. Kontuzja ta wykluczyła go ze startu na rozgrywanych w lutym tego roku mistrzostwach świata w Bormio. Zdołał jednak wrócić do pełni sił i wystartować na igrzyskach olimpijskich w Turynie w 2006 roku, gdzie zdobył złoty medal w zjeździe. W zawodach tych wyprzedził bezpośrednio Michaela Walchhofera z Austrii i Bruno Kernena ze Szwajcarii. Na tych samych igrzyskach był też jedenasty w supergigancie. Brał także udział w mistrzostwach świata w Åre w 2007 roku, zajmując 33. miejsce w zjeździe i 29. miejsce w supergigancie. W 2007 roku zakończył karierę.
Jego żoną jest reprezentantka Nowej Zelandii w narciarstwie alpejskim, Claudia Riegler.

</doc>
<doc id="428993" url="https://pl.wikipedia.org/wiki?curid=428993" title="Antoine Deneriaz">
Antoine Deneriaz



</doc>
<doc id="428997" url="https://pl.wikipedia.org/wiki?curid=428997" title="Sampel">
Sampel



</doc>
<doc id="428998" url="https://pl.wikipedia.org/wiki?curid=428998" title="Medal Świętego Jerzego (Tygodnik Powszechny)">
Medal Świętego Jerzego (Tygodnik Powszechny)

Medal Świętego Jerzego – honorowa nagroda przyznawana od 1993 przez „Tygodnik Powszechny” „za zmagania ze złem i uparte budowanie dobra w życiu społecznym ludziom, którzy wykazują szczególną wrażliwość na biedę, krzywdę, niesprawiedliwość i wrażliwość tę wyrażają czynem”.
Na medalu wypisany jest fragment Psalmu 37. w przekładzie Marka Skwarnieckiego: "Powierz Panu swą drogę, zaufaj Mu, a On sam będzie działał. On sprawi, że twa sprawiedliwość zabłyśnie jak światło, a prawość Twoja, jak blask południa."
Nominacje do medalu zgłaszają czytelnicy „Tygodnika Powszechnego”, natomiast laureatów wybiera Kapituła, w skład której wchodzą: ks. Adam Boniecki (przewodniczący), prof. Władysław Stróżewski, prof. Andrzej Zoll, Piotr Mucharski (w latach poprzednich w skład ten wchodzili także: Józefa Hennelowa, prof. Barbara Skarga, abp Józef Życiński, Krzysztof Kozłowski, Tomasz Fiałkowski, Henryk Woźniakowski, Jan Józef Szczepański, ks. Józef Tischner, Jerzy Turowicz i Tadeusz Żychiewicz).
Laureaci.
W roku 2007 nagrody nie przyznano - jej przyjęcia odmówili Andrzej Wajda i Krystyna Zachwatowicz.
22 listopada 2008 zwrot nagrody do redakcji zapowiedział ks. Tadeusz Isakowicz-Zaleski.

</doc>
<doc id="429004" url="https://pl.wikipedia.org/wiki?curid=429004" title="Trybunał Główny Wielkiego Księstwa Litewskiego">
Trybunał Główny Wielkiego Księstwa Litewskiego

Trybunał Główny Wielkiego Księstwa Litewskiego, in. Trybunał Litewski – ustanowiony na wzór Trybunału Głównego Koronnego najwyższy sąd apelacyjny dla Wielkiego Księstwa Litewskiego I Rzeczypospolitej.
Powstał w 1581 i miał siedzibę w Wilnie w Pałacu Trybunału na Zamku Dolnym, od 1599 jego sesje odbywały się co 2 lata przez ponad 5 miesięcy w roku, na przemian w Mińsku na zamku (kadencja litewska) i Nowogródku (kadencja ruska). Od 1775 sesje kadencji ruskiej odbywały się w Grodnie, w Batorówce.
Trybunał Skarbowy Wielkiego Księstwa Litewskiego został w 1726 podporządkowany Trybunałowi Głównemu, działając w jego obrębie jako samodzielna izba.
Skład.
Skład odpowiadał składowi Trybunałowi Koronnemu. Wchodzili do niego sędziowie deputaci wybierani przez szlachtę spośród swojego grona na sejmikach zwanych z tego powodu "deputackimi" (Sejmik deputacki). 
W sprawach, gdy jedną ze stron sporu był duchowny, w skład Trybunału wchodzili także duchowni wyznaczani przez kapituły. Liczba ich była równa liczbie deputatów świeckich.
Kompetencje.
Co do zasady był to sąd apelacyjny, natomiast w sprawach przeciw starostwom i urzędnikom za zaniedbanie obowiązku przy wymiarze sprawiedliwości był sądem I instancji. Trybunał był drugą i ostatnią instancją dla spraw cywilnych, rozstrzyganych w sądach ziemskich, grodzkich, podkomorskich, komisarskich i wiecowych. Rozpatrywał też sprawy karne wniesione według kompetencji sądów grodzkich oraz wypadki naruszenia procedur i łamanie prawa przez starostów i urzędników grodzkich.

</doc>
<doc id="429006" url="https://pl.wikipedia.org/wiki?curid=429006" title="Alberto Tomba">
Alberto Tomba

Alberto Tomba (ur. 19 grudnia 1966 w San Lazzaro di Savena) – włoski narciarz alpejski, trzykrotny mistrz olimpijski, dwukrotny mistrz świata oraz zdobywca Pucharu Świata. Jeden z najbardziej utytułowanych zawodników w historii tej dyscypliny.
Kariera.
Po raz pierwszy na arenie międzynarodowej Alberto Tomba pojawił się w 1983 roku, kiedy wystąpił na mistrzostwach świata juniorów w Sestriere, zajmując tam szesnaste miejsce w slalomie. W zawodach Pucharu Świata zadebiutował 16 grudnia 1985 roku w Madonna di Campiglio. Pierwsze punkty zdobył dwa miesiące później 23 lutego 1986 roku w Åre, zajmując szóste miejsce w slalomie. Dokonał tego, mimo iż do rywalizacji przystąpił z 62. numerem startowym. W sezonie 1985/1986 punktował jeszcze trzykrotnie, powtarzając wynik z Madonna di Campiglio 16 marca 1986 roku w Whistler, gdzie był szósty w supergigancie. W klasyfikacji generalnej zajął ostatecznie 51. miejsce.
Na początku sezonu 1986/1987, 14 grudnia 1986 roku w Alta Badia po raz pierwszy stanął na podium zawodów pucharowych. Zajął tam drugie miejsce w slalomie gigancie, przegrywając tylko ze swym rodakiem Richardem Pramottonem. Jeszcze sześciokrotnie plasował się w najlepszej dziesiątce, lecz nie stanął już na podium w tym sezonie. W klasyfikacji generalnej zajął piętnaste miejsce, a w klasyfikacji giganta zajął dziewiątą pozycję. W lutym 1987 roku wystartował na mistrzostwach świata w Crans-Montana, gdzie zdobył swój pierwszy medal na międzynarodowej imprezie. W gigancie stanął na najniższym stopniu podium, plasując się za Pirminem Zurbriggenem ze Szwajcarii oraz reprezentującym Luksemburg Markiem Girardellim. Był tam także czternasty w supergigancie, a rywalizacji w slalomie nie ukończył.
Pierwsze zwycięstwo w zawodach PŚ odniósł 27 listopada 1987 roku w Sestriere, gdzie był najlepszy w slalomie. W sezonie 1987/1988 jeszcze dziewięć razy stawał na podium, w tym ośmiokrotnie zwyciężał: 29 listopada w Sestriere, 13 grudnia w Alta Badia i 19 stycznia 1988 roku w Saas-Fee wygrywał giganta, a 16 grudnia w Madonna di Campiglio, 20 grudnia w Kranjskiej Gorze, 17 stycznia w Bad Kleinkirchheim, 19 marca w Åre i 22 marca 1988 roku w Oppdal był najlepszy w slalomie. W efekcie wywalczył pierwsze w karierze Małe Kryształowe Kule za zwycięstwa w klasyfikacjach slalomu oraz giganta. W klasyfikacji generalnej zajął jednak drugie miejsce za Zurbriggenem, który zgromadził 29 punktów więcej. Wystąpił na igrzyskach olimpijskich w Calgary w 1988 roku, zdobywając dwa złote medale. W gigancie osiągnął najlepszy czas pierwszego przejazdu oraz drugi czas drugiego przejazdu, co wystarczyło do zwycięstwa z przewagą ponad sekundy nad Austriakiem Hubertem Strolzem i ponad dwóch sekund nad Pirminem Zurbriggenem. Po pierwszym przejeździe slalomu zajmował trzecie miejsce, tracąc do prowadzącego Franka Wörndla z RFN 0,63 sekundy. W drugim przejeździe osiągnął drugi wynik, przegrywając tylko z Ingemarem Stenmarkiem ze Szwecji. Włoch uzyskał jednak najlepszy łączny czas i zwyciężył, wyprzedzając Franka Wörndla o 0,06 sekundy i Paula Frommelta z Liechtensteinu o 0,37 sekundy. Wystartował także w supergigancie, jednak nie ukończył zawodów.
W kolejnych dwóch sezonach łącznie odniósł cztery zwycięstwa w Pucharze Świata: 11 grudnia 1988 roku w Madonna di Campiglio, 29 listopada 1989 roku w Waterville Valley, 8 marca 1990 roku w Geilo oraz 12 marca 1990 roku w Sälen wygrywał zawody w slalomie. W sezonie 1988/1989 był trzeci w klasyfikacji generalnej, za Girardellim i Zurbriggenem, a rok później zajął dziewiąte miejsce. W obu sezonach zajmował przy tym drugie miejsce w klasyfikacji slalomu, ulegając tylko Arminowi Bittnerowi z RFN. W 1989 roku wziął także udział mistrzostwach świata w Vail, zajmując szóste miejsce w supergigancie i siódme w slalomie gigancie.
Bez medalu wrócił również z rozgrywanych w 1991 roku mistrzostw świata w Saalbach-Hinterglemm. Zajął tam czwarte miejsce w slalomie, przegrywając walkę o medal z Norwegiem Ole Kristianem Furusethem o 0,24 sekundy. Startował także w gigancie, jednak nie zdołał ukończyć zawodów. W zawodach pucharowych dziewięciokrotnie stawał na podium, przy czym sześć razy na najwyższym stopniu: 11 grudnia w Sestriere był najlepszy w slalomie, a 16 grudnia w Alta Badia, 21 grudnia w Kranjskiej Gorze, 1 marca w Lillehammer, 9 marca w Aspen i 21 marca 1991 roku w Waterville Valley wygrywał giganta. Dało mu to zwycięstwo w klasyfikacji giganta oraz drugie miejsce w klasyfikacji generalnej sezonu 1990/1991, w której lepszy o 20 punktów był Marc Girardelli.
Drugie miejsce w klasyfikacji generalnej zajął także w sezonie 1991/1992, tym razem plasując się za Paulem Accolą ze Szwajcarii. Na podium stanął aż piętnaście razy, co pozostało najlepszym wynikiem w jego karierze. Jednocześnie wygrał dziewięć zawodów: gigant i slalom w dniach 23-24 listopada w Park City, slalom 10 grudnia w Sestriere, gigant 15 grudnia w Alta Badia, slalomy 5 stycznia w Kranjskiej Gorze, 19 stycznia w Kitzbühel i 26 stycznia w Wengen oraz giganta i slalom w dniach 20-22 marca 1992 roku w Crans-Montana. Dało mu to zwycięstwo w klasyfikacji slalomu oraz drugie z rzędu zwycięstwo w klasyfikacji giganta. Sukcesy osiągnął także na rozgrywanych w lutym 1992 roku igrzyskach olimpijskich w Albertville. W gigancie zwyciężył w obu przejazdach, sięgając po złoty medal z przewagą 0,32 sekundy nad Markiem Girardellim i 0,84 sekundy nad Kjetilem André Aamodtem z Norwegii. Został tym samym pierwszym w historii alpejczykiem, który obronił tytuł mistrza olimpijskiego. Był też pierwszym zawodnikiem, który zdobył dwukrotnie złoty medal olimpijski w tej samej konkurencji. Po pierwszym przejeździe rozgrywanego cztery dni później slalomu Tomba zajmował szóste miejsce. W drugim przejeździe osiągnął najlepszy wynik, jako jedyny schodząc poniżej 52 sekund, co pozwoliło mu przesunąć się na drugie miejsce i wywalczyć srebrny medal. Na podium rozdzielił Norwega Finna Christiana Jagge i Michaela Tritschera z Austrii. Do zwycięstwa Włochowi zabrakło 0,28 sekundy.
Z mistrzostw świata w Morioce w 1993 roku wrócił jednak bez medalu. Z powodu grypy wycofał się ze startu w gigancie, a rozgrywanego trzy dni później slalomu nie ukończył. W zawodach PŚ wielokrotnie stawał na podium, choć tylko raz zwyciężył, wygrywając slalom 9 stycznia 1993 roku w Garmisch-Partenkirchen. Sezon 1992/1993 ukończył na piątej pozycji w klasyfikacji generalnej, tracąc do trzeciego zawodnika, Szwajcara Franza Heinzera zaledwie 11 punktów. Był także drugi za Norwegiem Kjetilem André Aamodtem w klasyfikacji giganta, a wśród slalomistów lepszy był tylko Szwed Thomas Fogdö.
Najważniejszym punktem sezonu 1993/1994 były igrzyska olimpijskie w Lillehammer. Po pierwszym przejeździe giganta Tomba zajmował trzynaste miejsce, tracąc do prowadzącego Austriaka Christiana Mayera 1,19 sekundy. Podczas drugiego przejazdu Włoch ominął jedną z bramek i nie ukończył zawodów. Pierwszy przejazd rozgrywanego parę dni później slalomu zakończył na dwunastej pozycji, ze stratą 1,84 sekundy do prowadzącego Thomasa Stangassingera z Austrii. W drugim przejeździe Tomba uzyskał zdecydowanie najlepszy czas i przesunął się na drugie miejsce, niwelując stratę do Austriaka do 0,15 sekund. Trzecie miejsce w tych zawodach zajął Słoweniec Jure Košir, który był wolniejszy od Tomby o 0,36 sekundy. Podobnie jak pięć lat wcześniej w klasyfikacji generalnej Pucharu Świata zajął trzecie miejsce, tym razem ulegając Aamodtowi i Girardellemu. W sezonie 1993/1994 osiem razy stawał na podium, w tym odniósł cztery zwycięstwa: 5 grudnia w Stoneham, 14 grudnia w Sestriere, 30 stycznia w Chamonix i 6 lutego 1994 roku w Garmisch-Partenkirchen wygrywał slalomy. Wyniki te dały mu trzecie w karierze zwycięstwo w klasyfikacji slalomu.
Najlepsze wyniki w zawodach pucharowych osiągnął w sezonie 1994/1995, kiedy wywalczył Kryształową Kulę za zwycięstwo w klasyfikacji generalnej. Na podium nie stawał tak często jak w sezonie 1991/1992, jednak tym razem na podium stawał tylko na najwyższym stopniu. Odniósł w sumie jedenaście zwycięstw: 4 grudnia w Tignes, 12 grudnia w Sestriere, 20 i 21 grudnia w Lech, 8 stycznia w Garmisch-Partenkirchen, 15 stycznia w Kitzbühel i 22 stycznia 1995 roku w Wengen był najlepszy w slalomie, a 22 grudnia w Alta Badia, 6 stycznia w Kranjskiej Gorze, 4 lutego w Adelboden i 18 marca w Bormio wygrywał giganta. Pozwoliło mu to zdobyć czwarte w karierze Małe Kryształowe Kule za zwycięstwa w klasyfikacjach obu tych konkurencji. Było to pierwsze zwycięstwo włoskiego alpejczyka w klasyfikacji generalnej PŚ od czasu, kiedy Gustav Thöni triumfował sezonie 1974/1975. W 1995 roku Tomba został także drugim alpejczykiem w historii, który wygrywał co najmniej jedne zawody Pucharu Świata na sezon przez dziesięć lat z rzędu.
Kolejne zwycięstwa odnosił w sezonie 1995/1996. Triumfował wtedy trzykrotnie: 19 grudnia w Madonna di Campiglio, 22 grudnia w Kranjskiej Gorze i 7 stycznia 1996 roku we Flachau był najlepszy w slalomie. W klasyfikacji końcowej tej konkurencji zajął drugie miejsce, przegrywając tylko z Francuzem Sébastienem Amiezem. W klasyfikacji generalnej zajął jednak piątą pozycję. W lutym 1996 roku wystąpił na mistrzostwach świata w Sierra Nevada, gdzie zdobył między innymi pierwszy w karierze tytuł mistrza świata. Sukces ten osiągnął w slalomie gigancie, zwyciężając z przewagą 0,44 s nad Szwajcarem Ursem Kälinem i 0,82 s nad jego rodakiem, Michaelem von Grünigenem. Tomba wygrał także rozgrywany dwa dni później slalom, wyprzedzając bezpośrednio Austriaka Mario Reitera i Michaela von Grünigena.
W dwóch kolejnych sezonach łącznie siedem razy stawał na podium, zwyciężając trzykrotnie: 30 stycznia 1997 roku i 8 stycznia 1998 roku w Schladming oraz 15 marca 1998 roku w Crans-Montana był najlepszy w slalomie. Zwycięstwo w Crans-Montana było jego ostatnim występem w zawodach Pucharu Świata. W klasyfikacji generalnej obu sezonów plasował się poza czołową dziesiątką, zajmując 25. miejsce w sezonie 1996/1997 i czternaste w sezonie 1997/1998. Nie stawał także na podium klasyfikacji końcowych poszczególnych konkurencji, najlepszy wynik osiągając w slalomie sezonu 1996/1997, kiedy był piąty. Ostatni medal w karierze zdobył na mistrzostwach świata w Sestriere w 1997 roku, gdzie był trzeci w slalomie. W zawodach tych lepsi okazali się jedynie Norweg Tom Stiansen oraz Sébastien Amiez z Francji. Tomba brał także udział w igrzyskach olimpijskich w Nagano w 1998 roku, jednak nie zdobył medali. Startował tam w slalomie i gigancie, jednak rywalizacji w żadnej z tych konkurencji nie ukończył. W 1998 roku zakończył karierę.
Odniósł łącznie 50 zwycięstw w zawodach Pucharu Świata, co w chwili zakończenia kariery plasowało go na drugim miejscu w klasyfikacji wszech czasów, za Ingemarem Stenmarkiem; potem wyprzedzili go jeszcze Austriacy Hermann Maier i Marcel Hirscher. Ponadto 88 razy stawał na podium, co w klasyfikacji wszech czasów daje mu szóste miejsce. Ośmiokrotnie zdobywał mistrzostwo Włoch: w slalomie w latach 1988, 1990, 1991, 1993 i 1994 oraz w gigancie w latach: 1990, 1991 i 1992. W 1988, 1992 i 1996 latach otrzymywał nagrodę Skieur d’Or, przyznawaną przez Międzynarodowe Stowarzyszenie Dziennikarzy Narciarskich. Za swe osiągnięcia w 1992 roku otrzymał także Wojskowy Krzyż Zasługi. Podczas igrzysk w Albertville w 1992 roku był chorążym reprezentacji Włoch, a podczas ceremonii otwarcia Zimowych Igrzysk Olimpijskich 2006 w Turynie wniósł ogień olimpijski na stadion.
Dziesięć lat po zakończeniu kariery, w 2008 roku, wydał autobiografię pt. „Pierwszy i drugi przejazd”.

</doc>
<doc id="429018" url="https://pl.wikipedia.org/wiki?curid=429018" title="Warren Cowgill">
Warren Cowgill

Warren Crawford Cowgill (ur. 19 grudnia 1929 koło Grangeville w stanie Idaho, zm. 20 czerwca 1985 w New Haven) – jeden z najwybitniejszych amerykańskich indoeuropeistów XX wieku. 
Studiował na Uniwersytecie Stanforda (bakalaureat w 1952) oraz językoznawstwo indoeuropejskie na Uniwersytecie Yale (magisterium w 1953). W 1957 doktoryzował się na podstawie pracy o indoeuropejskich formacjach czasu przeszłego z długim wokalizmem. 
Od 1956 pracował na Uniwersytecie Yale jako wykładowca językoznawstwa indoeuropejskiego (1956–1960), asystent (1960–1963) oraz profesor (1963–1965), później jako profesor językoznawstwa (1965–1985). Prowadził kursy z całości językoznawstwa indoeuropejskiego, nauczając indoeuropejskiej fonologii i morfologii, gramatyki porównawczej języka greckiego, łacińskiego, gockiego, staroirlandzkiego, średniowalijskiego, hetyckiego, greki homeryckiej, dialektów italskich i greckich, tocharskiego, klasycznego ormiańskiego, archaicznej łaciny, bałtosłowiańskiego oraz metod językoznawstwa historycznego. Prowadził też wykłady gościnne na Uniwersytecie Michigan, Illinois, Karoliny Północnej i University College London. Był członkiem wielu stowarzyszeń, między innymi Indogermanische Gesellschaft, Towarzystwa Filozoficznego w Cambridge oraz Towarzystwa Lingwistycznego Ameryki, w którym pracował jako asystent redaktora czasopisma „Language” od 1957 do 1975.

</doc>
<doc id="429046" url="https://pl.wikipedia.org/wiki?curid=429046" title="Christie Brinkley">
Christie Brinkley

Christie Brinkley, właśc. Christie Lee Hudson (ur. 2 lutego 1954 w Monroe) – amerykańska modelka i aktorka niemieckiego, irlandzkiego, angielskiego i szkockiego pochodzenia.
Życiorys.
Wczesne lata.
Urodziła się w Monroe w stanie Michigan jako córka Marge Brinkley (z domu Marjorie Marie Bowling; 1930–2012) i Herberta Hudsona. Dorastała w Malibu w stanie Kalifornia wraz z bratem Gregiem. Kiedy miała osiem lat, jej matka ponownie wyszła za mąż za producenta, reżysera i scenarzystę Dona Brinkleya (1921–2012). W 1972 ukończyła Palisades High School w Pacific Palisades. W latach 70. jej rodzina przeprowadziła się do Bel Air, okręgu administracyjnego Los Angeles. Naukę kontynuowała w dwujęzycznej szkole Lycée Français de Los Angeles. W wieku osiemnastu lat przeniosła się do Paryża, gdzie uczyła się w szkole artystycznej i dorabiała jako ilustratorka.
Kariera.
W 1973 została dostrzeżona przez fotografa mody Errola Sawyera, który zrobił jej kilka zdjęć i wysłał do paryskiego oddziału agencji Elite. Wkrótce Elite zaproponowała Christie kontrakt. Bardzo szybko zawojowała paryskie i nowojorskie wybiegi. Wielokrotnie zdobiła okładki francuskiego i amerykańskiego wydania magazynu mody Vogue”. Oprócz tego odbywała sesje zdjęciowe dla amerykańskich edycji: „Glamour”, „Mademoiselle”, „Cosmopolitan” i „Harper’s Bazaar”.
W 1976 podpisała kontrakt z firmą kosmetyczną Cover Girl. W 1983 wystąpiła na dużym ekranie w jako kobieta w ferrari w komedii Harolda Ramisa "" ("National Lampoon's Vacation") u boku Chevy’ego Chase’a i Beverly D’Angelo.
W 1983 wydała książkę "Christie Brinkley's Outdoor Beauty &amp; Fitness Book".
W 2011 zadebiutowała na scenie Broadwayu w roli Roxie Hart w musicalu "Chicago", a następnie rok później zagrała tę rolę w Londynie.
Życie prywatne.
Czterokrotnie wychodziła za mąż. W latach 1973-81 jej mężem był Jean-François Allaux. 23 marca 1985 wyszła za mąż za piosenkarza Billy’ego Joela, dla którego stała się inspiracją piosenek „Uptown Girl”, „Christie Lee” czy „Blonde Over Blue”. 1 czerwca 1986 urodziła się ich córka Alexa Ray. 25 sierpnia 1994 doszło do rozwodu. 22 grudnia 1994 poślubiła Richarda Taubmana, z którym ma syna Jacka Parisa (ur. 2 czerwca 1995). W 1995 para rozwiodła się. 21 września 1996 po raz czwarty wyszła za mąż za Petera Cooka. Mają córkę Sailor Lee (ur. 2 lipca 1998). Jednak 3 października 2008 roku rozwiodła się.

</doc>
<doc id="429084" url="https://pl.wikipedia.org/wiki?curid=429084" title="Marc Forster">
Marc Forster

Marc Forster (ur. 27 stycznia 1969 w Ulm w Niemczech) – niemiecko-szwajcarski reżyser filmowy i scenarzysta. Dorastał w Davos, w 1990 roku przeniósł się do Nowego Jorku, gdzie studiował na tamtejszym uniwersytecie i realizował filmy dokumentalne. Przełomem w jego karierze był film "Czekając na wyrok".

</doc>
<doc id="429160" url="https://pl.wikipedia.org/wiki?curid=429160" title="Skoki narciarskie na Zimowych Igrzyskach Olimpijskich 2006">
Skoki narciarskie na Zimowych Igrzyskach Olimpijskich 2006

Podczas Zimowych Igrzysk Olimpijskich 2006 w Turynie po raz 20. w historii skoczkowie narciarscy walczyli o medale olimpijskie. Zawodnicy rywalizowali w miejscowości Pragelato. Konkurs indywidualny na skoczni HS106 wygrał norweski skoczek Lars Bystøl. Srebrny medal zdobył Fin Matti Hautamäki, tracąc do zwycięzcy 1 punkt. Brązowy medal wywalczył inny Norweg – Roar Ljøkelsøy. Drugi konkurs indywidualny na dużej skoczni wygrał Austriak Thomas Morgenstern. Inny reprezentant tego kraju Andreas Kofler, wywalczył srebro, tracąc do zwycięzcy 0,1 punktu. Trzecie miejsce przypadło zwycięzcy pierwszego konkursu norwegowi Larsowi Bystølowi. Drużynowe mistrzostwo olimpijskie zdobyła Austria, która wyprzedziła zdobywców medalu srebrnego, Finów oraz brązowych medalistów, Norwegów.
Konkursy odbyły się między 11 a 20 lutego 2006. We wszystkich trzech konkursach medale olimpijskie zdobył jeden zawodnik – Lars Bystøl.
W zawodach wzięli udział przedstawiciele 21 krajów.
Obiekty.
Dwa spośród trzech konkursów (jeden indywidualny i jeden drużynowy) Zimowych Igrzysk Olimpijskich 2006 odbyły się na skoczni dużej w Pragelato, której rozmiar umieszczony jest na 140 metrze. Trzeci z konkursów został przeprowadzony na obiekcie normalnym (HS 106), umieszczonym w tym samym kompleksie skoczni, co skocznia duża.
Jury.
Dyrektorem konkursów w skokach narciarskich na igrzyskach w Turynie był Sandro Sambugaro oraz z ramienia Międzynarodowej Federacji Narciarskiej, dyrektor zawodów Pucharu Świata, Walter Hofer. Asystentem Waltera Hofera był, podobnie jak w innych oficjalnych zawodach organizowanych przez FIS, Miran Tepeš. Sędzią technicznym był Ueli Forrer, a jego asystentem – Franck Salvi.
Skład sędziowski poszczególnych konkursów przedstawia poniższa tabela:
Wyniki.
Kwalifikacje do konkursu indywidualnego na skoczni HS 106 (11.02.2006).
Legenda:

</doc>
<doc id="429167" url="https://pl.wikipedia.org/wiki?curid=429167" title="Gabriel z Szadka">
Gabriel z Szadka

Gabriel z Szadka (XVI w., ur. w Szadku) – uczony związany z Akademią Krakowską.
Studiował w Krakowie (od 1556 roku) i we Włoszech. Był wykładowcą na Akademii Krakowskiej. Pochowany w krakowskiej dominikańskiej bazylice Św. Trójcy. Autorem upamiętniającego go nagrobka był Jan Michałowicz z Urzędowa.

</doc>
<doc id="429174" url="https://pl.wikipedia.org/wiki?curid=429174" title="Wolant (lotnictwo)">
Wolant (lotnictwo)

Wolant, kolumna sterowa, sterownica – urządzenie sterujące lotkami i sterem wysokości, ma postać otwartej od góry kierownicy. Przekręcanie wolantu powoduje zmianę położenia lotek, a ściąganie, bądź odpychanie wolantu, skutkuje podnoszeniem lub opuszczaniem steru wysokości.

</doc>
<doc id="429182" url="https://pl.wikipedia.org/wiki?curid=429182" title="Wolant">
Wolant



</doc>
<doc id="429204" url="https://pl.wikipedia.org/wiki?curid=429204" title="Snowboarding na Zimowych Igrzyskach Olimpijskich 2006">
Snowboarding na Zimowych Igrzyskach Olimpijskich 2006

Snowboard na Zimowych Igrzyskach Olimpijskich 2006 odbywał się w dniach 12 – 23 lutego 2006 roku. Zawodnicy i zawodniczki walczyli w trzech męskich i w trzech kobiecych konkurencjach: halfpipe, slalom równoległy i snowcross. Łącznie rozdano sześć kompletów medali. Zawody odbywały się 90 km na zachód od Turynu, gdzie znajduje się kurort narciarski Bardonecchia.

</doc>
<doc id="429227" url="https://pl.wikipedia.org/wiki?curid=429227" title="Bój pod Czemulpo">
Bój pod Czemulpo



</doc>
<doc id="429266" url="https://pl.wikipedia.org/wiki?curid=429266" title="Teatr Miejski w Poznaniu">
Teatr Miejski w Poznaniu



</doc>
<doc id="429275" url="https://pl.wikipedia.org/wiki?curid=429275" title="Orczyk (lotnictwo)">
Orczyk (lotnictwo)

Orczyk – urządzenie sterujące umieszczone w kabinie pilota służące do odchylenia statku powietrznego, w samolotach i szybowcach służy do sterowania sterem kierunku. Ma postać dźwigni, z mocowaniami na stopy, obracającej się względem osi umiejscowionej na środku orczyka. W nowszych i bardziej skomplikowanych konstrukcjach montowany jako pedały. Naciśnięcie np. lewego pedału orczyka powoduje przechylenie steru kierunku w lewą stronę i zakręt w lewo.

</doc>
<doc id="429278" url="https://pl.wikipedia.org/wiki?curid=429278" title="Margonin">
Margonin

Margonin – miasto w województwie wielkopolskim, w powiecie chodzieskim.
Prywatne miasto szlacheckie lokowane w 1402 roku położone było w XVI wieku w województwie kaliskim.
Siedziba gminy miejsko-wiejskiej Margonin. W latach 1975–1998 miasto administracyjnie należało do województwa pilskiego.
Według danych z 31 grudnia 2009 miasto miało 2980 mieszkańców.
Położenie.
Margonin leży w północno-wschodniej części województwa wielkopolskiego w powiecie chodzieskim nad Margoninką i Jeziorem Margonińskim. Miasto liczy niespełna 3 tysiące mieszkańców żyjących na powierzchni ponad 5 km². Margonin leży na terenie Wysoczyzny Chodzieskiej. Miasto stanowi ważny węzeł drogowy. W mieście krzyżują się trasy:
Margonin leży w niewielkiej odległości od ważnych ośrodków gospodarczych i administracyjnych w regionie, a także od ośrodków sąsiednich gmin.
Obecnie do Margonina nie można dojechać koleją, gdyż linia Gołańcz – Chodzież została zamknięta. Komunikacją publiczną na terenie miasta zajmuje się pilski PKS, który oferuje kilkanaście autobusów dziennie do większości ościennych miejscowości, a także do Piły oraz prywatna firma Janbus, oferująca regularne przejazdy do Chodzieży.
Historia.
Margonin powstał z niewielkiej osady, która już we wczesnym średniowieczu istniała nad Jeziorem Margonińskim. Znajdujące się tam dwa grodziska dały początek osiedlu miejskiemu. Pierwsza pisana notka pochodzi z 15 maja 1364 roku. Osada prawa miejskie otrzymała przed 1402 rokiem, a w wyniku starań Joanny Gembickiej prawa te odnowiono w 1696 roku. Margonin był wtedy miastem prywatnym. Wiadomo jednak że ok. 1450 roku miasto opasane było fortyfikacjami miejskimi. W czasie wojny trzynastoletniej Margonin wystawił w 1458 roku 6 pieszych na odsiecz oblężonej polskiej załogi Zamku w Malborku. Rok 1772 przyniósł stagnację miasta, które zostało wcielone do Prus. Sytuacja ta trwała do roku 1807 kiedy to Margonin został wcielony na kolejnych 8 lat do Księstwa Warszawskiego. Wiek XVIII był okresem szybkiego rozwoju – przede wszystkim sukiennictwa, a także rzemiosła, handlu i usługi w mieście. Dowodem szybkich przemian może być fakt, iż w 1818 roku Margonin zamieszkiwało 1640 mieszkańców. Kolejny ważny etap rozwoju miasta nastąpił po wybudowaniu w 1908 roku linii kolejowej łączącej Chodzież z Gołańczą i stacji kolejowej w Margoninie.
Do odradzającego się państwa polskiego Margonin został przyłączony w wyniku powstania wielkopolskiego. Powstańcy wkroczyli do miasta 6 stycznia 1919 roku. Oficjalne przejęcie władzy przez Polaków nastąpiło jednak dopiero 18 stycznia 1920 roku. W okresie międzywojennym Margonin rozwijał się mało dynamicznie.
5 września wojska niemieckie opanowały Margonin, a dla polskiej ludności rozpoczął się okres terroru hitlerowskiego. W czasie okupacji w okolicy działała rozwinięta grupa konspiracyjna, do której należało wielu mieszkańców miasta.
Margonin został wyzwolony 22 stycznia 1945 roku. Po wojnie nastąpiła odbudowa i rozbudowa miasta, które stało się lokalnym ośrodkiem usługowo-handlowym z rozwiniętymi funkcjami ośrodka turystycznego.
Nazwa miasta pochodzi najprawdopodobniej od imienia zaczynającego się od przedrostka "Marg-"; historykom nie udało się jednak ustalić konkretnej osoby. Według miejscowej legendy nazwa pochodzi od imienia krzyżackiego rycerza Margo, który zachwycił się urodą córki właściciela wsi Sułaszewo – Niny. Po uprowadzeniu dziewczyny, osiadł on we dworze nad jeziorem, wokół którego rozwinęła się osada.
1 stycznia 2023 zniesiono oficjalnie części miasta o nazwach Nowe Miasto, Piaski i Rutki.
Zabytki.
W Margoninie zachowała się zabytkowa zabudowa oraz jest zachowany układ ulic z rynkiem pośrodku. Do ważniejszych zabytków należą:
Kultura.
Organizacją życia kulturalnego w mieście zajmuje się Biblioteka Publiczna Miasta i Gminy oraz Miejsko-Gminny Ośrodek Kultury. Pierwsza instytucja posiada siedzibę w Margoninie i wraz z dwiema filiami (w Próchnowie i Radwankach) posiada ponad 15 tysięcy woluminów. Co roku liczba czytelników wzrasta i obecnie z biblioteki korzysta ok. 600 tysięcy osób rocznie. Miejsko-Gminny Ośrodek Kultury upowszechnia życie kulturalne miasta i gminy. Istnieją tutaj sekcje akwarystyczna, archeologiczna, astronomiczna, ceramiczna, historyczna czy też sekcja kowalstwa artystycznego. Mieszkańcy mogą brać udział również w zajęciach z dziedziny muzyki, plastyki. Istnieje sauna, siłownia, telewizja kablowa, małe zoo, strzelnica sportowa. MGOK posiada w swych strukturach trzy sale widowiskowe. Najmniejsza, zlokalizowana w budynku dawnej gazowni z 1902 roku posiada widownię na 60 miejsc. Widownia w remizie Ochotniczej Straży Pożarnej zgromadzi 100 osób, a sala dawnego kina „Leśnik” – 180 osób. W mieście istnieje także chór, oraz organizowane są Dziecięce Warsztaty Muzyczne. W mieście wychodzą aż cztery tytuły prasowe. Są to: „Sportowy Kurier Margoniński”, „Kroniki Margonińskie”, „Czas Margonina” oraz Pismo Katechetyczne „Słówko”.
Gospodarka.
Na terenie Margonina istnieje wiele przedsiębiorstw. Niegdyś w mieście istniała Fabryka Mebli-oddział Pilskich Fabryk Mebli z Trzcianki, oddział Zakładów Sprzętu Sportowego „Polsport” w Chodzieży, Państwowy Ośrodek Maszynowy, czy też Gminna Spółdzielnia „Samopomoc Chłopska”. Z wyżej wymienionych tylko ta ostatnia istnieje po dziś dzień. Fabryka Mebli wraz z upadkiem zakładu-matki musiała zaprzestać działalności. W jej pomieszczeniach produkcję listew i klepek parkietowych rozpoczęła firma z udziałem kapitału zagranicznego. Zabudowania Polsportu obecnie zajmuje firma „Komfort” która kontynuuje dotychczasową działalność, a oprócz tego prowadzi usługi motoryzacyjne. Gminna Spółdzielnia „Samopomoc Chłopska” prowadzi w Margoninie sklepy detaliczne, skupy, hurtownie, piekarnię, masarnię i mieszalnię pasz. Istnieje przedsiębiorstwo „Prima” produkujące kawy, kawy rozpuszczalne, Zakład Wylęgu Drobiu „Janra”. Oprócz tych zakładów w mieście zlokalizowanych jest wiele zakładów prywatnych, spółek, sklepów, hurtowni i punktów usługowych. Na terenie gminy zlokalizowana jest mieszalnia pasz „Janra”, oraz wytwórnia papieru toaletowego, topialnia tłuszczu, spółka „Młynpasz” zlokalizowane w znajdującej się tuż za granicami miasta Margońskiej Wsi. W zakładach tych pracuje wielu mieszkańców Margonina. W mieście istnieje Bank Spółdzielczy, kilka filii towarzystw ubezpieczeniowych, leasingowych czy kredytowych. Istnieje poczta, posterunek policji, ośrodek zdrowia, stacje benzynowe, apteki. Od roku 2009 działa tu największa polska farma wiatrowa.
Sport.
Sport w mieście reprezentują trzy kluby sportowe „Sokół”, „Leśnik” i „Margo9”. Klub Sportowy „Leśnik” reprezentuje piłkę nożną i rozgrywa mecze w IV lidze. W Margoninie drugim klubem jest Klub Strzelecki „Sokół” prowadzony przez Ligę Obrony Kraju. Trzeci reprezentant to Klub Wakeboardowy Margo9, który w sezonie letnim korzysta z wybudowanego w 2010 roku na Jeziorze Margonińskim wyciągu do nart wodnych i wakeboardu. Do niedawna istniał tutaj Klub Jeździecki jednak przeniósł się on do pobliskiego Sypniewa w 1999 roku. W 1997 roku otwarto nowy stadion zmodernizowany przy wydatnym udziale jednej z pilskich firm. Stary stadion był w opłakanym stanie i nie nadawał się do użytku. Nowy obiekt dysponuje zapleczem sanitarnym, dwiema płytami boiska i trybunami na 750 osób.

</doc>
<doc id="429293" url="https://pl.wikipedia.org/wiki?curid=429293" title="Short track na Zimowych Igrzyskach Olimpijskich 2006">
Short track na Zimowych Igrzyskach Olimpijskich 2006

Wyniki Short tracku rozgrywano w hali Torino Palavela na XX Zimowych Igrzyskach Olimpijskich 2006 w Turynie
Mężczyźni.
1500 m.
Data:12.02.2006
1000 m.
Data:18.02.2006
500 m.
Data:25.02.2006
Sztafeta 5000 m.
Data:25.02.2006
Kobiety.
500 m.
Data:15.02.2006
1500 m.
Data:18.02.2006
Sztafeta 3000m.
Data:22.02.2006
1000 m.
Data:25.02.2006

</doc>
<doc id="429311" url="https://pl.wikipedia.org/wiki?curid=429311" title="Zastosowanie liczb zespolonych w analizie obwodów elektrycznych">
Zastosowanie liczb zespolonych w analizie obwodów elektrycznych

Zastosowanie liczb zespolonych – umożliwia uproszczoną analizę obwodów elektrycznych prądu przemiennego. Możliwe jest to dzięki algebraizacji równań różniczkowo-całkowych poprzez odwzorowanie przebiegów prądu i napięcia w postaci funkcji symbolicznej. Stwarza to możliwość analizy obwodu prądu przemiennego z wykorzystaniem metod używanych podczas analizy obwodów prądu stałego, a więc metody potencjałów węzłowych, metody prądów oczkowych, twierdzenia Thevenina-Nortona itd.
Liczby zespolone mogą być wykorzystywane tylko do analizy obwodów liniowych, w których wszystkie źródła energii dostarczają sinusoidalnych prądów i napięć o tej samej częstotliwości. Innymi słowy, liczby zespolone nie mogą być wykorzystane do analizy przebiegów odkształconych.
Wersor rotacyjny.
Funkcja symboliczna budowana jest przy użyciu wersora rotacyjnego formula_1 oraz sprzężonego z nim wersora formula_2 Moduł tego wersora równy jest jeden, zaś argument zależny jest od czasu. Obrazem wersora na płaszczyźnie liczb zespolonych jest wektor jednostkowy obracający się z prędkością kątową ω w kierunku matematycznie dodatnim, zaś w przypadku wersora sprzężonego – w kierunku matematycznie ujemnym.
Funkcja symboliczna.
Funkcja symboliczna wyrażana jest jako iloczyn liczby zespolonej formula_3 oraz opisanego powyżej wersora rotacyjnego. Można to zapisać jako:
Obrazem funkcji symbolicznej na płaszczyźnie liczb zespolonych jest wektor o długości formula_5 i kącie początkowym α, obracający się z prędkością kątową ω w kierunku matematycznie dodatnim.
Uproszczenie analizy obwodów elektrycznych prądu przemiennego, możliwe jest właśnie ze względu na wyjątkowe właściwości funkcji symbolicznej. Pochodna funkcji symbolicznej wyprzedza ją o kąt 90° a jej całka opóźnia się o kąt 90°. Operacje te więc można uprościć zastępując – niezbędne przy analizie obwodów prądu przemiennego – całkowanie na dzielenie poprzez czynnik formula_6 a różniczkowanie na mnożenie przez czynnik formula_7
Odwzorowanie przebiegów prądu i napięcia w postaci funkcji symbolicznej.
W łatwy sposób można uzasadnić słuszność odwzorowywania przebiegów prądu i napięcia pod postacią funkcji symbolicznej. Dla przykładowego przebiegu sinusoidalnego prądu na odbiorniku danego wzorem: formula_8 zbudować można funkcję symboliczną formula_9 Jeżeli funkcję symboliczną formula_10 oraz funkcję do niej sprzężoną przedstawi się w postaci trygonometrycznej:
oraz
to po dodatkowych przekształceniach zauważyć można związek:
Ponieważ z własności liczb zespolonych wynika, że
stąd:
I dla napięcia analogicznie:
Dodatkowym atutem takiego przyporządkowania jest fakt, że nie tylko możliwe jest odwzorowanie przebiegu prądu lub napięcia poprzez funkcję symboliczną, ale także odtworzenie przebiegu sinusoidalnego z funkcji symbolicznej.
Zespolone wartości skuteczne.
W powyższych wzorach przykładowy przebieg formula_8 zawierał czynnik formula_18 który odpowiadał zespolonej wartości maksymalnej. Aby przejść z odwzorowania przebiegów sinusoidalnych promieniami wirującymi na odwzorowanie funkcji symbolicznych nieruchomymi wektorami (zatrzymanymi w chwili formula_19) wprowadza się zespolone wartości skuteczne oznaczane poprzez formula_20 oraz formula_21 gdzie:
To właśnie wartości skuteczne zespolone używane są w ostatecznych obliczeniach z wykorzystaniem metod używanych podczas analizy obwodów prądu stałego – nawet ich oznaczenia sugerują brak powiązania obliczeń z dziedziną czasu.

</doc>
<doc id="429326" url="https://pl.wikipedia.org/wiki?curid=429326" title="Województwo stołeczne warszawskie">
Województwo stołeczne warszawskie



</doc>
<doc id="429350" url="https://pl.wikipedia.org/wiki?curid=429350" title="Škoda 640">
Škoda 640



</doc>
<doc id="429353" url="https://pl.wikipedia.org/wiki?curid=429353" title="Język pierwszego rzędu">
Język pierwszego rzędu



</doc>
<doc id="429410" url="https://pl.wikipedia.org/wiki?curid=429410" title="Kristina Šmigun-Vähi">
Kristina Šmigun-Vähi

Kristina Šmigun-Vähi (ur. 23 lutego 1977 w Tartu) – estońska biegaczka narciarska, trzykrotna medalistka olimpijska, sześciokrotna medalistka mistrzostw świata, posłanka do Riigikogu.
Życiorys.
Kariera sportowa.
W latach 1995–1997 sięgnęła po sześć medali mistrzostw świata juniorów (dwa złote i cztery srebrne). Pierwsze punkty do klasyfikacji Pucharu Świata zdobyła w sezonie 1993/1994. Łącznie odniosła 16 zwycięstw w zawodach pucharowych; dwukrotnie plasowała się w klasyfikacji generalnej Pucharu Świata na 2. miejscu, w obu przypadkach przegrywając jedynie z Norweżką Bente Martinsen Skari (w sezonach 1999/2000 i 2002/2003). Ponadto trzy razy była 4. w klasyfikacji Pucharu Świta (w sezonach 1998/1999, 2001/2002 i 2004/2005).
Uczestniczyła w sześciu mistrzostwach świata. Pierwszy medal zdobyła na mistrzostwach w Ramsau w 1999 – srebro na 15 km techniką dowolną (za Włoszką Stefanią Belmondo). Na tych samych mistrzostwach zdobyła również brąz na 30 km techniką klasyczną. Na mistrzostwach w Val di Fiemme w 2003 zdobyła cztery medale – złoto na 10 km w biegu łączonym, srebro na 15 km techniką klasyczną (ze startu wspólnego) i na 10 km techniką klasyczną oraz brąz na 30 km techniką dowolną. Na mistrzostwach świata w Oberstdorfie w 2005 nie zdołała zająć miejsca na podium, kończąc rywalizację na 10 km techniką dowolną na 4. pozycji.
Jako olimpijka debiutowała na igrzyskach w Lillehammer w 1994, gdzie zajmowała odległe miejsca, podobnie jak cztery lata później podczas igrzysk w Nagano. Na igrzyskach w Salt Lake City w 2002 dwukrotnie zajmowała 7. miejsce – na 15 km techniką dowolną (ze startu wspólnego) i na 30 km techniką klasyczną. Pierwsze medale olimpijskie zdobyła podczas igrzysk w Turynie w 2006, wygrywając bieg łączony na 15 km przed Czeszką Kateřiną Neumannovą oraz bieg na 10 km techniką klasyczną przed Norweżką Marit Bjørgen. W 2010 na igrzyskach w Vancouver została wicemistrzynią olimpijską w biegu na dystansie 10 km techniką dowolną.
W 2010 Kristina Šmigun-Vähi zakończyła karierę.
Działalność pozasportowa.
Ukończyła ekonomię na Uniwersytecie w Tartu. Zaangażowała się w działalność polityczną w ramach Estońskiej Partii Reform. W wyborach w 2019 z ramienia tego ugrupowania uzyskała mandat posłanki do Riigikogu. Z powodzeiem ubiegała się o reelekcję w 2023.
Życie prywatne.
Jej rodzice, Anatoli Šmigun i Rutt Rehemaa, także uprawiali narciarstwo klasyczne. Ojciec pełnił funkcję jej trenera. Biegaczką narciarską została jej młodsza siostra Katrin, również startująca w Pucharze Świata i na imprezach mistrzowskich. Także jej kuzyn Aivar Rehemaa zajął się uprawianiem tej dyscypliny.
W 2007 Kristina Šmigun wyszła za mąż za menedżera sportowego Kristjana-Thora Vähiego. W 2008 urodziła córkę Victorię Kris, a w 2011 syna Kristhora Tomiego.

</doc>
<doc id="429419" url="https://pl.wikipedia.org/wiki?curid=429419" title="Kristina Smigun">
Kristina Smigun



</doc>
<doc id="429423" url="https://pl.wikipedia.org/wiki?curid=429423" title="Saneczkarstwo na Zimowych Igrzyskach Olimpijskich 2006">
Saneczkarstwo na Zimowych Igrzyskach Olimpijskich 2006

Saneczkarstwo na Zimowych Igrzyskach Olimpijskich 2006 odbyło się w dniach 11 – 14 lutego 2006 roku na torze Cesana Pariol. Zawodnicy walczyli w jedynkach kobiet i mężczyzn oraz dwójkach mężczyzn.

</doc>
<doc id="429511" url="https://pl.wikipedia.org/wiki?curid=429511" title="David Gilly">
David Gilly

David Gilly (ur. 7 stycznia 1748 w Schwedt/Oder, zm. 5 maja 1808 w Berlinie) – niemiecki architekt epoki klasycyzmu, działający w Prusach.
Życiorys.
Gilly był synem hugenockiego imigranta Jacques'a Gilly'ego i jego żony Marii Villemain. Bratem Davida był znany lekarz Charles Gilly.
W 1770, w wieku zaledwie 22 lat, uzyskał stanowisko krajowego mistrza budowlanego. W latach 1772–1782 działał w Stargardzie. Około 1777 poślubił Friederike Ziegenspeck, z którą miał dwoje dzieci – późniejszego znanego architekta Friedricha Gilly'ego i córkę Minnę, żonę polityka Friedricha Gentza. W 1779 został dyrektorem budowlanym Pomorza, w 1782 został przeniesiony do Szczecina. Projektował m.in. porty w Świnoujściu (1785) i Kołobrzegu. W 1783 założył w Szczecinie prywatną uczelnię budowlaną. 
W 1788 powołano go do wyższego departamentu ds. budownictwa w Berlinie, w tym samym roku uzyskał tytuł tajnego radcy budowlanego, cztery lata później zaś – wicedyrektora departamentu. W latach 1792–1801 działał przy budowie Kanału Bydgoskiego, projektował rozbudowę i przebudowę portów w Gdańsku i Elblągu.
W 1793 Gilly otworzył swoją uczelnię budowlaną w Berlinie, pięć lat później został współzałożycielem Akademii Budowlanej (późniejszej "Technische Hochschule", obecnie Uniwersytet Techniczny w Berlinie). 
Po śmierci syna Friedricha (3 sierpnia 1800) David Gilly stracił siły twórcze i zajmował się jedynie mniejszymi pracami. Nie zmieniła tego podróż do Paryża w latach 1803–1804. W 1804 zmarła żona Gilly'ego, po czym poślubił jej siostrę, Juliane. Zmarł w wieku 60 lat w Berlinie.
Działalność.
Gilly rozwinął teorię i praktykę architektury wiejskiej na terenie Prus, kładąc nacisk na funkcjonalność projektowanych budowli. Jego berlińska Akademia Budowlana, bazująca na modelu École polytechnique w Paryżu, stała się najważniejszym ośrodkiem niemieckiego klasycyzmu. Do uczniów Gilly'ego należał m.in. Karl Friedrich Schinkel. 

</doc>
<doc id="429572" url="https://pl.wikipedia.org/wiki?curid=429572" title="Ruchba">
Ruchba

Ruchba ("Delta Cassiopeiae", "δ Cas") – gwiazda w gwiazdozbiorze Kasjopei, odległa od Słońca o około 95 lat świetlnych.
Nazwa.
Nazwa własna tej gwiazdy pochodzi od arabskiego i oznacza „kolano” (Kasjopei). Gwiazda ma także inną nazwę Ksora, która pojawia się w atlasie Bečvářa. Międzynarodowa Unia Astronomiczna w 2016 roku formalnie zatwierdziła użycie nazwy Ruchbah dla określenia tej gwiazdy.
Charakterystyka obserwacyjna.
Jest to czwarta co do jasności gwiazda w konstelacji, stanowiąca część charakterystycznego kształtu przypominającego łacińską literę W. Na północ od równoleżnika 35° N (w całej Europie) Kasjopea to gwiazdozbiór okołobiegunowy i Delta Cassiopeiae nigdy nie zachodzi za horyzont.
Charakterystyka fizyczna.
Ruchba jest podolbrzymem należącym do typu widmowego A5. Ma temperaturę 8400 K i jasność 63 razy większą od Słońca. Jej promień jest prawie czterokrotnie większy od słonecznego. Masa gwiazdy to 2,5 masy Słońca, ma ona około 600 milionów lat i za około 10 milionów lat stanie się większym, pomarańczowym olbrzymem.
Jest to gwiazda zmienna zaćmieniowa – gwiazda podwójna, której słabszy składnik częściowo zaćmiewa blask jaśniejszego, przechodząc przed fragmentem jego tarczy. Obserwowany okres zmienności to zarazem okres obiegu składników wokół środka masy, jest on równy 759 dni. Obserwowana wielkość gwiazdowa zmienia się od 2,68 do 2,76.
Odległa o 110,1″ (w 2012 r.) gwiazda dwunastej wielkości gwiazdowej nie jest związana z tym układem, gdyż wykazuje inny ruch własny.

</doc>
<doc id="429573" url="https://pl.wikipedia.org/wiki?curid=429573" title="Bitwa pod Kopystrzyniem">
Bitwa pod Kopystrzyniem

Bitwa pod Kopystrzyniem – miała miejsce 8 września 1487 pod Kopystrzyniem na Podolu, gdzie armia polska pod wodzą królewicza Jana Olbrachta rozgromiła czambuł Tatarów zawołżańskich (5000 ludzi), których Osmanowie rzucili przeciwko Koronie.
Poległo 1500 Tatarów, wielu dostało się do niewoli.
W bitwie brał udział m.in. kasztelan sandomierski Rafał Jakub Jarosławski herbu Leliwa.

</doc>
<doc id="429576" url="https://pl.wikipedia.org/wiki?curid=429576" title="Plutonowy">
Plutonowy

Plutonowy – stopień podoficerski. Niższym stopniem jest starszy kapral, a wyższym sierżant.
W Wojsku Polskim wprowadzony w 1919 roku. Obecnie w Wojskach Lądowych podoficer w stopniu plutonowego pełni służbę na stanowiskach szczebla dowódcy drużyny, w specjalistycznych rodzajach wojsk (np. w wojskach łączności dowódcy radiostacji lub aparatowni, a w pododdziałach remontowych – dowódców obsług).
Plutonowemu w marynarce wojennej odpowiada bosmanmat.
W Siłach Zbrojnych PRL początkowo należał do grupy podoficerów młodszych, a do podoficerów starszych od 1967 roku.
Stopień plutonowego występuje również w Straży Granicznej, Służbie Więziennej, Służbie Ochrony Państwa oraz Agencji Bezpieczeństwa Wewnętrznego. Odpowiednikiem tego stopnia w Państwowej Straży Pożarnej jest Młodszy ogniomistrz.
W policji odpowiednikiem tego stopnia jest sierżant Policji.
Oznaczenia.
Oznaczeniem stopnia w Wojsku Polskim są cztery poziome belki w kolorze srebrnym na naramiennikach i otoku czapki. Do 1967 roku plutonowy nosił trzy belki.
W myśl Przepisu Ubioru Polowego Wojsk Polskich r. 1919 "na naramiennikach kurtki i płaszcza z tasiemki wełnianej karmazynowej szerokości 0,5 cm naszyte w poprzek naramiennika przeciętnie w połowie jego długości trzy paski w odległości 1 cm jeden od drugiego".
Zgodnie z przepisami ubiorczymi żołnierzy Wojska Polskiego z 1972 roku plutonowy nosił na przodzie otoku czapki garnizonowej wykonane z taśmy dystynkcyjnej cztery paski długości 3 cm i szerokości 5 mm; odstęp między paskami wynosił 2 mm; na naramiennikach kurtek cztery paski szerokości 8 mm, podwinięte obydwoma końcami pod naramiennik (po 1 cm), pierwszy naszyty w odległości 2 cm od miejsca wszycia rękawa, a kolejne w odległości 4 mm w kierunku guzika naramiennika.
"Przepisy ubiorcze żołnierzy Sił Zbrojnych w czasie pokoju" z 1952 roku na naramiennikach kurtki, bluzy i płaszcza nakazywały plutonowemu nosić trzy paski w odstępach 4 mm z taśmy koloru matowosrebrnego szerokości 9 mm, z biegnącymi po obu stronach żyłkami koloru czerwonego w wojskach lądowych, a w wojskach lotniczych koloru chabrowego o szerokości 1 mm.

</doc>
<doc id="429578" url="https://pl.wikipedia.org/wiki?curid=429578" title="Zastosowanie liczb zespolonych">
Zastosowanie liczb zespolonych



</doc>
<doc id="429581" url="https://pl.wikipedia.org/wiki?curid=429581" title="Pi Puppis">
Pi Puppis

 
Pi Puppis ("π Pup") – jedna z jaśniejszych gwiazd w gwiazdozbiorze Rufy (wielkość gwiazdowa: 2,71), jej odległość od Słońca to ok. 1100 lat świetlnych. Pi Puppis jest pomarańczowym nadolbrzymem o typie widmowym K3 Ib, jej absolutna wielkość gwiazdowa wynosi –4,92m. Gwiazda ta ma temperaturę powierzchniową sięgającą ok. 4700 K.

</doc>
<doc id="429582" url="https://pl.wikipedia.org/wiki?curid=429582" title="Gmina Konstancin Jeziorna">
Gmina Konstancin Jeziorna



</doc>
<doc id="429587" url="https://pl.wikipedia.org/wiki?curid=429587" title="Nancy Landon Kassebaum">
Nancy Landon Kassebaum

Nancy Landon Kassebaum Baker (ur. 29 lipca 1932) – amerykańska polityk ze stanu Kansas.
Urodzona w stolicy stanu Topece była córką Alfa Landona, gubernatora Kansas w 1933-1937 i kandydata Partii Republikańskiej na urząd prezydenta Stanów Zjednoczonych w roku 1936. Nancy ukończyła studia na uniwersytecie Kansas w roku 1954, oraz na uniwersytecie Michigan w 1956.
W roku 1978 uzyskała nominację republikanów jako kandydatka na senatora Stanów Zjednoczonych, pokonując w prawyborach ośmiu rywali. W listopadowych wyborach zwyciężyła demokratycznego kongresmena Billa Roya. Wybierano ją ponownie w latach 1984 i 1990. W roku 1996 postanowiła już nie ubiegać się o reelekcję.
Była pierwszą kobietą wybraną do amerykańskiego Senatu, która przedtem nie zasiadała w Izbie Reprezentantów, ani nie została mianowana po śmierci swego męża-senatora.
Kassebaum Baker zaliczała się do liberalnego skrzydła swej, w większości konserwatywnej partii. Wspólnie z senatorem-demokratą Tedem Kennedym z Massachusetts zasłynęła walką o wprowadzenie ustawodawstwa w zakresie ubezpieczeń zdrowotnych.
W roku 1996 poślubiła byłego senatora z Tennessee i lidera większości republikańskiej w Senacie Howarda Bakera. Jej syn, Bill Kassebaum jest członkiem legislatury stanowej w Kansas.

</doc>
<doc id="429589" url="https://pl.wikipedia.org/wiki?curid=429589" title="Bruno Kernen (ur. 1972)">
Bruno Kernen (ur. 1972)

Bruno Kernen (ur. 1 lipca 1972 w Thun) – szwajcarski narciarz alpejski, brązowy medalista olimpijski, czterokrotny medalista mistrzostw świata seniorów i dwukrotny medalista mistrzostw świata juniorów.
Kariera.
Po raz pierwszy na arenie międzynarodowej Bruno Kernen pojawił się w 1990 roku, podczas mistrzostw świata juniorów w Zinal. Zajął tam między innymi jedenaste miejsce w supergigancie i dwunaste w biegu zjazdowym. Na rozgrywanych rok później mistrzostwach świata juniorów w Geilo wywalczył złoty medal w kombinacji alpejskiej, a w supergigancie był trzeci.
W zawodach Pucharu Świata zadebiutował 26 stycznia 1992 roku w Wengen, zajmując piętnaste miejsce w kombinacji. Tym samym już w swoim debiucie zdobył pierwsze pucharowe punkty. Pierwsze pucharowe podium wywalczył blisko cztery lata później, 14 stycznia 1996 roku w Kitzbühel, kiedy w tej samej konkurencji był trzeci. W kolejnych sezonach jeszcze sześć razy stawał na podium, w tym odnosząc trzy zwycięstwa: 19 i 20 stycznia 1996 roku w Veysonnaz oraz 18 stycznia 2003 roku w Wengen był najlepszy w zjeździe. Ponadto był także trzeci w kombinacji 12 stycznia 1997 roku w Chamonix, drugi w tej konkurencji 18 stycznia 1998 roku w Veysonnaz oraz trzeci w zjeździe 17 stycznia 2003 roku w Wengen. Najlepsze wyniki osiągnął w sezonie 2002/2003, który ukończył na dwunastej pozycji w klasyfikacji generalnej, czwartej w klasyfikacji zjazdu i piątej w klasyfikacji kombinacji. Dwunasty był także w sezonie 1995/1996, jednak w klasyfikacji zjazdu był piąty, a w klasyfikacji kombinacji zajął siódme miejsce. Kernen był też między innymi czwarty w klasyfikacji kombinacji w sezonie 1997/1998.
Mistrzostwa świata w Morioce w 1993 roku były jego pierwszą dużą imprezą wśród seniorów. Szwajcar zajął tam szesnaste miejsce w zjeździe, a rywalizacji w kombinacji nie ukończył. Nie znalazł się w reprezentacji kraju na igrzyska olimpijskie w Lillehammer w 1994 roku, wystąpił za to na rozgrywanych dwa lata później mistrzostwach świata w Sierra Nevada, zajmując siedemnaste miejsce w zjeździe i supergigancie. Pierwszy medal zdobył podczas mistrzostw świata w Sestriere w 1997 roku, gdzie zajął drugie miejsce w kombinacji. W zawodach tych rozdzielił na podium Norwega Kjetila André Aamodta i Austriaka Mario Reitera. Na tych samych mistrzostwach Szwajcar okazał się najlepszy w zjeździe, wyprzedzając kolejnego reprezentanta Norwegii, Lasse Kjusa o 0,07 sekundy. W 1998 roku wystartował na igrzyskach olimpijskich w Nagano, gdzie jego najlepszym wynikiem było jedenaste miejsce w supergigancie. Bez medalu wrócił także z mistrzostw świata w Vail w 1999 roku, rozgrywanych dwa lata później mistrzostw świata w St. Anton oraz igrzysk olimpijskich w Salt Lake City w 2002 roku. Kolejne trofeum zdobył na mistrzostwach świata w Sankt Moritz w 2003 roku, gdzie w biegu zjazdowym był trzeci za Michaelem Walchhoferem z Austrii i Kjetilem André Aamodtem. Podczas mistrzostw świata w Bormio w 2005 roku jego najlepszym wynikiem było piąte miejsce w zjeździe. W tej samej konkurencji zdobył jednak brązowy medal na rozgrywanych rok później igrzyskach w Turynie, gdzie lepsi byli tylko Francuz Antoine Dénériaz oraz Michael Walchhofer. Brał też udział w mistrzostwach świata w Åre w 2007 roku, gdzie był trzeci w supergigancie. Tym razem wyprzedzili go jedynie Włoch Patrick Staudacher oraz Austriak Fritz Strobl.
W 2007 roku Kernen zakończył karierę.
Jego kuzyn, również Bruno Kernen, także uprawiał narciarstwo alpejskie.

</doc>
<doc id="429592" url="https://pl.wikipedia.org/wiki?curid=429592" title="Wojna prusko-austriacka">
Wojna prusko-austriacka

Wojna prusko-austriacka (niem. "Deutscher Krieg", "Preußisch-Deutscher Krieg", czes. "Prusko-rakouská válka") – konflikt zbrojny pomiędzy Królestwem Prus, Królestwem Włoch i kilkoma państwami-członkami Związku Niemieckiego, a Cesarstwem Austriackim, Saksonią, Królestwem Hanoweru, Królestwem Bawarii oraz kilkoma państwami-członkami Związku Niemieckiego, w dniach od 16 czerwca do 23 sierpnia 1866.
Podłoże.
Między Prusami a Austrią od dawna trwała rywalizacja o przewodnictwo w utworzonym w 1815 Związku Niemieckim. Od władców obu państw oczekiwano, że przeprowadzą polityczną unifikację Niemiec i przekształcą Związek w federacyjne państwo ogólnoniemieckie. O ile większość władców niemieckich i arystokracja feudalna tradycyjnie popierały Habsburgów, depozytariuszy tradycji Świętego Cesarstwa Rzymskiego, o tyle niemiecka burżuazja i intelektualiści wiązali swe nadzieje z Hohenzollernami i rządem pruskim, bardziej dynamicznym od austriackiego. Od 1834 większość państw niemieckich łączył także Niemiecki Związek Celny, zorganizowany przez Prusy, który zapewniał sprawniejszą współpracę gospodarczą i stanowił pruską przeciwwagę dla wpływów austriackich. Od 1862 funkcję premiera Królestwa Prus pełnił Otto von Bismarck, otwarcie kontestujący dominację austriacką i konsekwentnie dążący do zjednoczenia Niemiec pod przewodnictwem pruskim. Po wojnie z Danią (1864), Cesarstwo Austrii zyskało oddalone od jej granic Księstwo Holsztynu, natomiast Prusy Księstwo Szlezwiku. Spowodowało to konflikt, który wykorzystał Otto von Bismarck i w 1866 rozpoczął działania wojenne (choć pierwszy krok należał do Austrii, bo na jej żądanie Bundestag – powołując się na artykuł 19. Aktu Związkowego Kongresu Wiedeńskiego o „ochronie wewnętrznego bezpieczeństwa Niemiec i zagrożonych praw jego członków” – uchwalił 11 kwietnia 1866 mobilizację związkowych sił zbrojnych, oczywiście poza oddziałami pruskimi). Z uwagi na ten akt – formalnie i w znacznym stopniu faktycznie – była to wojna prusko-niemiecka, jednakże jej główną treścią była rywalizacja pomiędzy dwiema głównymi potęgami, stąd tradycyjna nazwa konfliktu w historiografii. Wcześniej, dzięki działaniom dyplomacji, Bismarck zapewnił sobie neutralność Rosji i Francji oraz wsparcie Włoch, którym obiecał pomoc w uzyskaniu należącej do Austriaków Wenecji.
Działania wojenne.
Wojnę rozpoczęły działania pruskie przeciwko kontyngentom wojskowym kolejnych państw Związku Niemieckiego. Siły austriackie podzielone były na dwie armie – Północną, dowodzoną przez generała dywizji Ludwiga von Benedeka i Południową, dowodzoną przez marszałka Albrechta Habsburga.
Na początku czerwca 1866 wojska pruskie wkroczyły do administrowanego przez Austrię Holsztyna. W następnej kolejności na froncie południowym wojska sprzymierzonych z Prusami, świeżo zjednoczonych Włoch doznały porażki w bitwie pod Custozą 24 czerwca.
Główne i decydujące działania prowadzone były jednak przez armie pruskie w należących wówczas do Austrii Czechach. Siły pruskie, rozlokowane między Jelenią Górą a Nysą, składały się z I, V i VI armii, w sumie liczących 115 tys. ludzi, w tym 10 tys. kawalerzystów i 352 dział. Głównodowodzącym był książę Fryderyk Hohenzollern, a szefem sztabu generał major Leonhard von Blumenthal. Wojska pruskie wkroczyły do Czech przez przełęcze sudeckie, kilkoma kolumnami. Po drodze doszło do kilku potyczek, w których Austriacy odnieśli zwycięstwo w bitwie pod Trutnovem. Do decydującej bitwy doszło 3 lipca pod Sadową w pobliżu Hradca Králové (znana też jako bitwa pod Königgrätz – Prusacy nacierali spod wsi Sadova przez nurt Bystrzycy, Austriacy oparli swoje ugrupowanie o linię następnej rzeki – Łaby i stojącą nad nią fortecę Königgrätz), w Czechach. Wojska austriackie, pod wodzą generała Ludwiga von Benedeka, zostały rozbite przez Prusaków.
W schyłkowej fazie konfliktu doszło jeszcze 20 lipca do morskiej bitwy pod Lissą, w której flota austriacka zwyciężyła flotę włoską. Nie miało to jednak większego znaczenia, bo 24 lipca cesarz Franciszek Józef I skapitulował.
Kampania nad Menem.
W dniach od 1 lipca do 26 lipca 1866 toczyła się także kampania nad Menem, pomiędzy Prusami a wspomaganymi przez Austrię królestwami i księstwami południowo-niemieckimi, jak: Bawaria, Wirtembergia, Badenia, Hesja, Nassau, Hesja-Kassel, która była ostatnią kampanią toczoną w ramach wojny austriacko-pruskiej.
Zakończenie wojny.
Wojna zakończyła się pokojem w Pradze podpisanym 23 sierpnia 1866. Na jego mocy Prusy przejęły Holsztyn wraz z ostatecznym włączeniem Szlezwiku, który od 1864 znajdował się pod administracją pruską. Ponadto Prusy anektowały niektóre państwa niemieckie, które wystąpiły przeciwko nim. Były to: Królestwo Hanoweru, Księstwo Nassau, Elektorat Hesji i Wolne Miasto Frankfurt. W wyniku tych zmian granic terytorium państwa pruskiego stanowiło teraz zwartą, geograficzną całość. Wbrew sugestiom króla Wilhelma I Hohenzollerna i pruskiej generalicji, Bismarck zrezygnował z odbierania Austrii terytoriów takich jak Czechy lub Austria właściwa i z ewentualnej aneksji Saksonii. Uznał, że w przyszłości Austria może stać się sojusznikiem zjednoczonych pod pruskim przewodnictwem Niemiec. Ponadto dzięki staraniom Bismarcka, sojusznicze Włochy uzyskały Wenecję. Najważniejszym skutkiem wojny było jednak wycofanie się Austrii z polityki niemieckiej (rozwiązanie Związku Niemieckiego i utworzenie Związku Północnoniemieckiego, oba wydarzenia w 1866), co umożliwiło w 1871 zakończenie jednoczenia Niemiec pod przewodnictwem Królestwa Prus i powołanie Cesarstwa Niemieckiego.
Szczegółowe kalendarium bitew:

</doc>
<doc id="429594" url="https://pl.wikipedia.org/wiki?curid=429594" title="Osiedle Metalchem (Opole)">
Osiedle Metalchem (Opole)

Osiedle Metalchem – osiedle mieszkaniowe w południowej części Opola, na pograniczu Groszowic i Grotowic. Wraz z tymi drugimi liczy 3334 mieszkańców; znajduje się nad Odrą w sąsiedztwie byłych zakładów metalurgiczno-chemicznych "Metalchem", a obecnie "Parku Przemysłowego Metalchem".
Historia.
Osiedle w przeważającej części jest złożone z budownictwa wielorodzinnego – bloki mieszkalne o kształcie podłużnym i formie klockowej, charakterystycznej dla budownictwa z "wielkiej płyty", zbudowane zostały na przełomie lat 80. i 90. XX w. Wybudowanie osiedla wiązało się z powstaniem dużych zakładów przemysłowych Metalchem i nieco później kilku innych zakładów i firm handlowo-usługowych, m.in. Bed-Met Logistic, APC Presmet, Metalchem Serwis, Tower, Explomet, Iveco, Chem-Sped.
Komunikacja.
Osiedle Metalchem mimo stosunkowo dużego oddalenia od centrum, jest dobrze skomunikowane głównie za sprawą ulicy Oświęcimskiej, która na całej swojej długości stanowi trasę wojewódzką 423 oraz linii kolejowej w kierunku na Kędzierzyn-Koźle. W nowej, południowo-wschodniej części osiedla ("nowym osiedlu"), zlokalizowany jest przystanek kolejowy Opole Grotowice.
Dojazd autobusami miejskimi linii nr 7, 8, 12, N2 oraz pociągiem.
Z dzielnicą graniczy kompleks leśny z wieloma sztucznymi jeziorami, należący do gminy Tarnów Opolski, o znaczeniu wypoczynkowo-rekreacyjnym. W pobliżu znajdują się stawy, które powstają na skutek wydobywania surowców mineralnych przez zakład górniczy.
Infrastruktura.
Na osiedlu znajduje się dom kultury, biblioteka, poczta, zakład weterynaryjny, zakład stomatologiczny, zakład fryzjerski oraz zakład opieki zdrowotnej. Starsza, północno-zachodnia część osiedla (tzw. stare osiedle) jest siedzibą zarządu spółdzielni mieszkaniowej.

</doc>
<doc id="429595" url="https://pl.wikipedia.org/wiki?curid=429595" title="Galeria Łódzka">
Galeria Łódzka

Galeria Łódzka – centrum handlowe w Łodzi przy alei Piłsudskiego 15/23, w samym centrum miasta, niedaleko ulicy Piotrkowskiej. Galeria Łódzka została otwarta 24 października 2002.
Opis.
Inwestorem Galerii jest niemiecka firma ECE Projektmanagment Polska, która wybudowała już Galerię Dominikańską we Wrocławiu (bardzo podobną do Galerii w Łodzi), a generalnym wykonawcą Strabag Polska. Pierwotnie jednym z najemców galerii miała być sieć hipermarketów HIT, lecz jej właściciel sprzedał polski oddział Tesco, zanim galeria się otworzyła.
17 września 2015, przed wejściem do Galerii Łódzkiej na rogu al. Piłsudskiego i ul. Henryka Sienkiewicza, uroczyście odsłonięto pomnik Ferdynanda Wspaniałego.
W 2017 roku Tesco zapowiedział zamknięcie swojego hipermarketu w Galerii do 14 września. Powodem zamknięcia - w przeciwieństwie do innych wtedy zamykanych sklepów, w których obroty były zbyt niskie - był zbyt wysoki czynsz. Na miejscu Tesco swoją placówkę otworzył Lidl, do czego doszło 29 listopada 2018 r.
Architektura.
Swoją architekturą i kolorystyką Galeria nawiązuje do okolicznych budynków pofabrycznych, choć jest to konstrukcja całkowicie nowa. 3-poziomowy budynek galerii handlowej jest wybudowany w kształcie litery L, na terenie opadającym z północy na południe, co powoduje, że poziom znajdujący się na wysokości gruntu od wejścia północnego, staje się pierwszym piętrem od strony wejścia południowego. Budynek Galerii otacza 3-poziomowy, zadaszony, płatny parking na 1400 samochodów. Powierzchnia handlowa wynosi ok. 45 000 m². Wewnątrz znajduje się hipermarket, ok. 170 sklepów oraz kilkanaście restauracji, kawiarni i barów.
Galeria została wyróżniona w 2002 roku przez Stowarzyszenie Architektów Polskich. W 2004 roku Galeria otrzymała nagrodę European Shopping Centre Award, w dorocznym konkursie na najlepsze centra handlowe (w kategorii dużych obiektów handlowych – powyżej 35 000 m²), przyznawaną przez Międzynarodową Radę Centrów Handlowych (International Council of Shopping Centres). W uzasadnieniu podano umiejętne wkomponowanie w infrastrukturę centrum miasta, ciekawy projekt architektoniczny oraz właściwy dostęp samochodem i transportem publicznym do obiektu.

</doc>
<doc id="429596" url="https://pl.wikipedia.org/wiki?curid=429596" title="Nellie Bly">
Nellie Bly

Nellie Bly, właśc. Elizabeth Cochran Seaman (ur. 5 maja 1864 w Cochran's Mills, zm. 27 stycznia 1922 w Nowym Jorku) – amerykańska dziennikarka i reporterka, uprawiająca dziennikarstwo śledcze.
Biografia.
Urodziła się 5 maja 1864 w Cochran's Mills (obecnie części Pittsburgha), jako córka kupca i późniejszego sędziego Michaela Cochrana i jego drugiej żony, Mary Jane Kennedy.
Seksistowski artykuł w gazecie „Pittsburgh Dispatch” skłonił Elizabeth Jane Cochran do napisania zjadliwej repliki do redakcji. Ze względu na jej talent, który ujawniła w swoim tekście, redaktor naczelny zaproponował jej pracę reporterki. Ponieważ Cochran poszukiwała pracy, chętnie przystała na tę propozycję. W redakcji nadano jej pseudonim Nellie Bly, po postaci z jednej z popularnych wówczas piosenek.
Nellie Bly napisała kilka śledczych materiałów dla Pittsburgh Dispatch, zanim przeniesiono ją do redakcji kobiecej. Potem porzuciła tę gazetę i przeprowadziła się do Nowego Jorku, gdzie starała się o posadę w skandalizującej gazecie Josepha Pulitzera „New York World”. Pulitzer zatrudnił ją, a jej pierwszym zadaniem było napisanie artykułu o zakładzie psychiatrycznym dla kobiet na Blackwell’s Island. Zatajając swoją tożsamość, dała się zamknąć w zakładzie, wystawiając się na warunki w nim panujące. Ten typ dziennikarstwa, praca utajniona, stał się jej specjalnością.
W 1888 postanowiono, że „New York World” urządzi na wzór powieści Juliusza Verne’a "W 80 dni dookoła świata" reportaż z podróży dookoła świata. To zadanie przydzielono Nellie Bly. 14 listopada 1889 Bly wyruszyła z Nowego Jorku w trasę o długości blisko 25 tys. mil.
Po 72 dniach, 6 godzinach, 11 minutach, 14 sekundach, 25 stycznia 1890, Nellie Bly powróciła z podróży. Wówczas był to rekord świata okrążenia Ziemi. Ponadto, była pierwszą kobietą, która podróżowała dookoła świata bez towarzystwa mężczyzny. Stała się wzorem dla wielu kobiet z jej pokolenia. Kilka miesięcy później George Francis Train ustanowił nowy rekord, okrążając glob w 62 dni.
W 1894 Nellie Bly poślubiła milionera Roberta Seamana i porzuciła na pewien czas dziennikarstwo. Zajęła się zarządzaniem przedsiębiorstwami męża po jego śmierci w 1904 r. Powróciła do dziennikarstwa reporterskiego kilka lat później, relacjonując ze zjazdu sufrażystek w 1913 r. oraz jako korespondentka wojenna podczas I wojny światowej w Europie.
W wieku 57 lat zmarła na zapalenie płuc.
W dzielnicy Brooklyn w Nowym Jorku znajduje się park rozrywki jej imienia, który oparty jest na motywach jej podróży dookoła świata.

</doc>
<doc id="429597" url="https://pl.wikipedia.org/wiki?curid=429597" title="Uebigau-Wahrenbrück">
Uebigau-Wahrenbrück

Uebigau-Wahrenbrück − miasto w Niemczech, w południowo-zachodniej części kraju związkowego Brandenburgia, w powiecie Elbe-Elster, wchodzi w skład gminy związkowej "(Verbandsgemeinde)" Liebenwerda. Leży w odległości ok. 90 km od Berlina, ok. 71 km od Lipska i ok. 65 km od Drezna, liczy 6 007 mieszkańców (2008).
Miasto powstało dnia 31 grudnia 2001 r. w wyniku reformy administracyjnej, z połączenia miasta Wahrenbrück z miastem Uebigau i gminami Bahnsdorf, Drasdo und Wiederau.

</doc>
<doc id="429599" url="https://pl.wikipedia.org/wiki?curid=429599" title="Vehicle Identification Number">
Vehicle Identification Number

VIN (ang. "Vehicle Identification Number") – numer identyfikacyjny pojazdu nadany i umieszczony przez producenta. Przed 1981 nie było zaakceptowanego standardu określającego ten numer i producenci stosowali dla niego różne formaty. Współczesny numer VIN składa się z 17 znaków – cyfr i liter z wyłączeniem liter I, O oraz Q.
Numer VIN można znaleźć w dowodzie rejestracyjnym pojazdu, w rubryce oznaczonej literą E oraz na karoserii poniżej szyby po stronie kierowcy. Numer identyfikacyjny pojazdu w dowodzie rejestracyjnym powinien być taki sam, jak numer znajdujący się na poszczególnych elementach samochodu. Według Rozporządzenia Unii Europejskiej numer VIN umieszcza się po prawej stronie pojazdu.
Historia numeru VIN.
Numer VIN został wprowadzony w życie po raz pierwszy w 1954 r., w USA. Przez początkowe lata funkcjonowania, aż do 1981 r., nie istniał ujednolicony format zapisywania numerów VIN a różni producenci pojazdów stosowali odmienne formy zapisu informacji. Taki stan rzeczy nie sprawdzał się w obliczu rosnącej liczby pojazdów, w związku z czym postanowiono go uregulować i dostosować nadawanie VIN do globalnych norm ISO. Po jej wprowadzeniu producenci, którzy produkowali pojazdy na rynek USA, bardzo szybko dostosowali się do tego standardu. Agencja normalizacyjna ISO wprowadziła zalecenia używania standardu VIN oraz jego struktury i w Europie sam numer nadwozia funkcjonował, jednak zestawy informacji w nim zawarte były wprowadzane stopniowo.
Przykładowo Volkswagen zaczął kodować większą liczbę informacji w latach 1995–1997, a cyfrę kontrolną w latach 2009–2015 dla wybranych modeli z grupy. Liczba kontrolna w numerach VIN jest również stosowana, chodź nie we wszystkich marko-modelach – w pojazdach europejskich występuje ona np. w Audi A1.
Format zapisu VIN.
Są dwa sposoby zapisu numeru identyfikacyjnego pojazdu. W Unii Europejskiej jest stosowana norma ISO-3779, wprowadzona w życie w 1981 r., dotyczy zawartości i struktury numeru VIN, natomiast w Ameryce Północnej jest stosowany format bardziej surowy (zawierający cyfrę kontrolną), ale kompatybilny z europejskim. Poprzednie normy ISO dotyczące numeru VIN to ISO 4030 dotyczące umiejscowienia i umocowania numeru VIN oraz ISO 3780, dotyczące globalnego ujednolicenia pierwszej sekcji numeru VIN, czyli WMI.
Numer VIN składa się z następujących sekcji:
Światowa identyfikacja producenta.
WMI (World Manufacturer Identifier) – to pierwsze trzy pozycje numeru VIN, za pomocą których koduje się region i nazwę producenta pojazdu.
Polskim producentom kod WMI nadaje Łukasiewicz-PIMOT
Sekcja określająca typ.
VDS (Vehicle Descriptor Section) to znaki na pozycjach od 4 do 9. Określają one typ pojazdu. Są używane zgodnie z lokalnymi regulacjami prawnymi do identyfikacji typu pojazdu i mogą zawierać informacje o konstrukcji i rodzaju nadwozia. Każdy producent ma własny system wykorzystywania tego pola.
Numer własny egzemplarza.
VIS (Vehicle Identifier Section) to znaki na pozycjach od 10 do 17. Są one wykorzystywane do nadania unikatowego numeru konkretnego egzemplarza pojazdu. VIS jest wykorzystywany przez producenta w przypadku reklamacji. Zawiera informacje o zainstalowanych opcjach wykonania, silniku, rodzaju napędu; często jest jednak po prostu numerem porządkowym nadawanym automatycznie kolejnym wychodzącym z produkcji pojazdom. Ostatnie cztery znaki stanowią zawsze cyfry.
Kod roku modelowego.
Jest to kod, który zależnie od zwyczajów producenta określa rok produkcji pojazdu lub rok wprowadzenia na rynek typu lub modelu pojazdu. Rok 1980 jest kodowany jako „A” i następne lata odpowiednimi kolejnymi literami aż do roku 2000, któremu odpowiada litera „Y”. Lata od 2001 do 2009 są kodowane cyframi od 1 do 9.
Zgodnie z normą ISO, w kodzie roku nie mogą występować litery I, O oraz Q, ponadto zwyczajowo nie stosuje się liter U i Z oraz cyfry 0. Wynika to z faktu, że te litery i cyfry jest łatwo z sobą pomylić.
Przykładowa tabelka:
Obliczenie cyfry kontrolnej.
1. Należy znaleźć wartość liczbową odpowiadającą kolejnym, licząc od lewej, znakom VIN. Litery I, O oraz Q nie są dozwolone, ich obecność świadczy o błędzie. Cyfry przyjmują swoją wartość liczbową. Odpowiednie zamiany litery na cyfrę podaje tabela.
2. Każdej pozycji znaku VIN (oprócz 9 – cyfra kontrolna) jest przypisana podana w tabeli waga.
3. Należy pomnożyć odpowiadające literom i cyfrom wartości przez odpowiadające ich pozycji wagi i zsumować otrzymane iloczyny. Otrzymaną sumę należy podzielić przez 11, reszta dzielenia jest cyfrą kontrolną. Jeśli reszta wynosi 10 cyfrą kontrolną jest litera „X” (rzymska cyfra 10).
Kody źródłowe obliczania cyfry kontrolnej.
sub calcVINcheckdigit {
 my %lettervalue = (A =&gt; 1, B =&gt; 2, C =&gt; 3, D =&gt; 4,
 E =&gt; 5, F =&gt; 6, G =&gt; 7, H =&gt; 8,
 J =&gt; 1, K =&gt; 2, L =&gt; 3, M =&gt; 4,
 N =&gt; 5, P =&gt; 7, R =&gt; 9, S =&gt; 2,
 T =&gt; 3, U =&gt; 4, V =&gt; 5, W =&gt; 6,
 X =&gt; 7, Y =&gt; 8, Z =&gt; 9, 1 =&gt; 1,
 2 =&gt; 2, 3 =&gt; 3, 4 =&gt; 4, 5 =&gt; 5,
 6 =&gt; 6, 7 =&gt; 7, 8 =&gt; 8, 9 =&gt; 9, 0 =&gt; 0);
 my @positionweight = (8, 7, 6, 5, 4, 3, 2, 10,
 0, 9, 8, 7, 6, 5, 4, 3, 2);
 my @vinchar = split(//, $_[0]);
 my $total = 0;
 foreach my $ctr (0..16) {
 $total += $lettervalue{$vinchar[$ctr]} * $positionweight[$ctr];
 return (($total % 11) == 10) ? "X" : ($total % 11);
function calcVINcheckdigit($vin){
 //Uppercase to avoid errors
 $vin = strtoupper($vin);
 //$cv is the "converted value" of any digit
 $cv = array('A'=&gt;1,'B'=&gt;2,'C'=&gt;3,'D'=&gt;4,'E'=&gt;5,'F'=&gt;6,'G'=&gt;7,'H'=&gt;8,'J'=&gt;1,
 'K'=&gt;2,'L'=&gt;3,'M'=&gt;4,'N'=&gt;5,'P'=&gt;7,'R'=&gt;9,'S'=&gt;2,'T'=&gt;3,'U'=&gt;4,
 'V'=&gt;5,'W'=&gt;6,'X'=&gt;7,'Y'=&gt;8,'Z'=&gt;9,'0'=&gt;0,'1'=&gt;1,'2'=&gt;2,'3'=&gt;3,
 '4'=&gt;4,'5'=&gt;5,'6'=&gt;6,'7'=&gt;7,'8'=&gt;8,'9'=&gt;9);
 //$multiplier is the number to multiply each digit by.
 $multiplier = array(8,7,6,5,4,3,2,10,0,9,8,7,6,5,4,3,2);
 $total = 0;
 for ($i=0; $i&lt;17; ++$i) {
 $total += $cv[$vin[$i]] * $multiplier[$i];
 //The idea is to get the remainder of $total/11
 //The remainder can be 0-10. 0-9 are their digits, and 10=X
 return ($total%11 == 10)? 'X':($total%11);
def is_checkdigit_valid
 # find the numerical value associated with each letter in the VIN.
 # (I, O and Q are not allowed.) Digits use their own values.
 letter_value = {'A' =&gt; 1, 'B' =&gt; 2, 'C' =&gt; 3, 'D' =&gt; 4,
 'E' =&gt; 5, 'F' =&gt; 6, 'G' =&gt; 7, 'H' =&gt; 8,
 'J' =&gt; 1, 'K' =&gt; 2, 'L' =&gt; 3, 'M' =&gt; 4,
 'N' =&gt; 5, 'P' =&gt; 7, 'R' =&gt; 9, 'S' =&gt; 2,
 'T' =&gt; 3, 'U' =&gt; 4, 'V' =&gt; 5, 'W' =&gt; 6,
 'X' =&gt; 7, 'Y' =&gt; 8, 'Z' =&gt; 9, '1' =&gt; 1,
 '2' =&gt; 2, '3' =&gt; 3, '4' =&gt; 4, '5' =&gt; 5,
 position_weight = [8, 7, 6, 5, 4, 3, 2, 10,
 0, 9, 8, 7, 6, 5, 4, 3, 2]
 #uppercase to prevent nil errors when searching the hash
 vehicle_identification_number = vehicle_identification_number.upcase
 vin_chars = vehicle_identification_number.split(")
 total = 0
 for i in 0...17
 total += letter_value[vin_chars[i]] * position_weight[i]
 end
 check_digit = ((total % 11) == 10) ? 'X' : (total % 11)
 vin_chars[8] == check_digit
end
 Public Function VIN(vin1to8 As String,
 vin10to17 As String
 ) As String
 ' Funkcja zwracająca pełny VIN z cyfrą kontrolną po podaniu pierwszych 8 i ostatnich 8 liter numeru
 Dim iloczyn = 0
 Dim i As Integer
 Dim cyfra_Kontrolna As Char
 If vin1to8.Count &lt;&gt; 8 Then Return ""
 If vin10to17.Count &lt;&gt; 8 Then Return ""
 Dim lettervalue As New Dictionary(Of Char, Integer) From {
 {"A"c, 1}, {"B"c, 2}, {"C"c, 3}, {"D"c, 4},
 {"E"c, 5}, {"F"c, 6}, {"G"c, 7}, {"H"c, 8},
 {"J"c, 1}, {"K"c, 2}, {"L"c, 3}, {"M"c, 4},
 {"N"c, 5}, {"P"c, 7}, {"R"c, 9}, {"S"c, 2},
 {"T"c, 3}, {"U"c, 4}, {"V"c, 5}, {"W"c, 6},
 {"X"c, 7}, {"Y"c, 8}, {"Z"c, 9}, {"1"c, 1},
 {"2"c, 2}, {"3"c, 3}, {"4"c, 4}, {"5"c, 5},
 Dim positionweight As New Dictionary(Of Integer, Integer) From {
 i = 1
 For Each litera As Char In vin1to8
 iloczyn += lettervalue(UCase(litera)) * positionweight(i)
 i += 1
 Next
 i = 10
 For Each litera As Char In vin10to17
 iloczyn += lettervalue(UCase(litera)) * positionweight(i)
 i += 1
 Next
 iloczyn = iloczyn Mod 11
 Select Case iloczyn
 Case 0 : cyfra_Kontrolna = "0"c
 Case 1 : cyfra_Kontrolna = "1"c
 Case 2 : cyfra_Kontrolna = "2"c
 Case 3 : cyfra_Kontrolna = "3"c
 Case 4 : cyfra_Kontrolna = "4"c
 Case 5 : cyfra_Kontrolna = "5"c
 Case 6 : cyfra_Kontrolna = "6"c
 Case 7 : cyfra_Kontrolna = "7"c
 Case 8 : cyfra_Kontrolna = "8"c
 Case 9 : cyfra_Kontrolna = "9"c
 Case 10 : cyfra_Kontrolna = "X"c
 Case Else : Return ""
 End Select
 Return vin1to8 &amp; cyfra_Kontrolna &amp; vin10to17
 End Function
public class Vin {
 private static final int VIN_LENGTH = 17;
 private static final int[] weights = {8, 7, 6, 5, 4, 3, 2, 10, 0, 9, 8, 7, 6, 5, 4, 3, 2};
 public final String number;
 public final char checksum;
 Vin(final String number) {
 this.number = number.trim().toUpperCase();
 this.checksum = this.calcChecksum();
 public boolean isChecksumValid() {
 return this.number.charAt(8) == this.checksum;
 private final char calcChecksum() {
 int crc = 0;
 for (int i = 0; i &lt; VIN_LENGTH; i++) {
 crc += weights[i] * this.resolveCharacterValue(this.number.charAt(i));
 return (crc %= 11) == 10 ? 'X' : Character.forDigit(crc, 10);
 private final int resolveCharacterValue(final int c) {
 return c &lt;= '9' ? c - '0' : ((c &gt;= 'S' ? c + 1 : c) - 'A') % 9 + 1;
Dekoder VIN.
Jest to aplikacja internetowa, której algorytm pozwala rozkodować informacje zawarte w numerze VIN pojazdu. W zależności od jakości stworzonego algorytmu, a także źródeł danych, dekodery mogą zwracać różną ilość informacji na temat sprawdzanego pojazdu. Różnić się może również sposób ich prezentacji. Najczęściej dostępne są one jednak w formie płatnego raportu historii pojazdu, dostępnego online bądź w formie pliku pdf.
Obecnie w polskim internecie dostępnych jest kilka dekoderów VIN, za pomocą których można łatwo wykonać sprawdzenie VIN, działających zarówno komercyjnie,
jak i bezpłatnie.
Dodatkowo swój dekoder uruchomiła Centralna Ewidencja Pojazdów i Kierowców (CEPiK). Wymaga on jednak podania, oprócz numeru VIN, również numeru rejestracyjnego oraz daty pierwszej rejestracji.

</doc>
<doc id="429601" url="https://pl.wikipedia.org/wiki?curid=429601" title="Wahrenbrück">
Wahrenbrück

Wahrenbrück – dzielnica miasta Uebigau-Wahrenbrück w Niemczech, w kraju związkowym Brandenburgia, w powiecie Elbe-Elster.
Do 30 grudnia 2001 Wahrenbrück było miastem.
Współpraca.
Miejscowość partnerska:

</doc>
<doc id="429602" url="https://pl.wikipedia.org/wiki?curid=429602" title="Wernalina">
Wernalina

Wernalina – hipotetyczny hormon wzrostu wytwarzany przez rośliny podczas wernalizacji, czyli procesu wyziębiania. Proces ma miejsce u zbóż ozimych i roślin dwuletnich. W pierwszym roku wytwarzają one jedynie organy wegetatywne, w drugim kwitną (pod wpływem bodźca temperaturowego).
W latach trzydziestych XX wieku wykazano efekt wernalizacji może być przeniesiony z rośliny zwernalizowanej na roślinę, która rosła tylko w środowisku o wysokich temperaturach, doprowadzając do jej zakwitnięcia. Także ekstrakty z roślin zwernalizowanych indukowały kwitnienie. W ten sposób powstała koncepcja hormonu wywołującego zakwitanie, wytwarzanego w okresie chłodu. Hipoteza istnienia wernaliny nie znalazła doświadczalnego potwierdzenia.

</doc>
<doc id="429605" url="https://pl.wikipedia.org/wiki?curid=429605" title="Józef Kowalczyk">
Józef Kowalczyk

Józef Kowalczyk (ur. 28 sierpnia 1938 w Jadownikach Mokrych) – polski duchowny rzymskokatolicki, doktor prawa kanonicznego, nuncjusz apostolski w Polsce w latach 1989–2010, arcybiskup metropolita gnieźnieński i prymas Polski w latach 2010–2014, od 2014 arcybiskup senior archidiecezji gnieźnieńskiej.
Życiorys.
Młodość i wykształcenie.
Urodził się 28 sierpnia 1938 w Jadownikach Mokrych. Kształcił się w gimnazjum w Radłowie, maturę zdał w 1955 w Liceum Ogólnokształcącym w Radłowie.
W latach 1956–1962 studiował w Wyższym Seminarium Duchownym „Hosianum” w Olsztynie. Święcenia diakonatu otrzymał 18 marca 1961 przez posługę administratora apostolskiego warmińskiego Tomasza Wilczyńskiego, natomiast święceń prezbiteratu udzielił mu 14 stycznia 1962 w kościele św. Jakuba w Olsztynie biskup Józef Drzazga.
Podjęcie dalszych studiów za granicą uniemożliwiły mu władze komunistyczne, które odmówiły wydania paszportu, toteż w 1963 rozpoczął studia na Wydziale Prawa Kanonicznego Katolickiego Uniwersytetu Lubelskiego. W 1965 mógł wyjechać do Rzymu, gdzie kontynuował studia na Wydziale Prawa Kanonicznego Papieskiego Uniwersytetu Gregoriańskiego. Stopień doktora prawa kanonicznego uzyskał w 1968 na podstawie dysertacji "De extraordinario confirmationis ministro. Comparatio inter disciplinam Ecclesiae latinae et Ecclesiarum orientalium" (Nadzwyczajny szafarz bierzmowania. Studium porównawcze między dyscypliną Kościoła łacińskiego i Kościołów wschodnich).
W międzyczasie ukończył kurs kanonicznej praktyki administracyjnej przy Kongregacji Soboru. Odbył też studium przy Tajnym Archiwum Watykańskim, uzyskując dyplom archiwisty, a w latach 1968–1971 studium w Rocie Rzymskiej, które ukończył z tytułem adwokata Roty Rzymskiej.
Prezbiter.
Od lutego 1962 do czerwca 1963 pracował jako wikariusz w parafii Świętej Trójcy w Kwidzynie. Jednocześnie był katechetą najpierw klas siódmych, następnie klas szóstych z Kwidzyna, a także wszystkich klas w Bądkach i Rozpędzinach.
W czasie pobytu w Rzymie współpracował z Sekretariatem Generalnym Synodu Biskupów. Był zatrudniony w Najwyższym Trybunale Apostolskim Roty Rzymskiej na stanowisku obrońcy węzła małżeńskiego. W grudniu 1969 został pracownikiem Kongregacji ds. Dyscypliny Sakramentów. Brał udział w organizacji Sekretariatu Synodu Biskupów, a także wspierał sekcję rzymską Ogólnopolskiego Komitetu Beatyfikacji Ojca Maksymiliana Kolbe. W latach 1976–1978 towarzyszył arcybiskupowi Luigiemu Poggiemu, nuncjuszowi apostolskiemu do spraw specjalnych, w podróżach do Polski. Został członkiem Zespołu Stolicy Apostolskiej ds. Stałych Kontaktów roboczych z przedstawicielami rządu PRL.
W październiku 1978 papież Jan Paweł II przeniósł go do Sekretariatu Stanu z poleceniem utworzenia Sekcji Polskiej. Jako jej kierownik brał udział w podróżach apostolskich Jana Pawła II. W 1978 został mianowany przewodniczącym Komisji ds. Publikacji pism Karola Wojtyły z okresu przed wyborem na papieża, którą to funkcję pełnił do 2000. Był również redaktorem naczelnym polskojęzycznego wydania czternastu tomów nauczania Jana Pawła II. W 1981 współpracował przy ustanowieniu i opracowaniu statutu Fundacji Jana Pawła II, w której objął funkcję członka Rady Administracyjnej.
W 1977 otrzymał godność kapelana Jego Świątobliwości, a w 1987 prałata honorowego Jego Świątobliwości. Również w 1987 został mianowany kanonikiem rzeczywistym Warmińskiej Kapituły Katedralnej w Olsztynie.
Biskup.
Po przywróceniu stosunków dyplomatycznych między Stolicą Apostolską i Polską Rzeczpospolitą Ludową, 26 sierpnia 1989 papież Jan Paweł II mianował go nuncjuszem apostolskim w Polsce, jednocześnie wynosząc do godności arcybiskupa tytularnego Heraklei. Święcenia biskupie otrzymał 20 października 1989 w bazylice św. Piotra. Udzielił mu ich Jan Paweł II z towarzyszeniem arcybiskupa Edwarda Cassidy'ego, substytuta ds. Ogólnych Sekretariatu Stanu, i arcybiskupa Francesca Colasuonna, nuncjusza apostolskiego ds. poruczeń i przewodniczącego delegacji Stolicy Apostolskiej do stałych kontaktów roboczych z rządem PRL. Jako dewizę biskupią wybrał słowa: „"Fiat voluntas Tua"” ("Bądź wola Twoja"). 26 listopada 1989, mszą św. w archikatedrze św. Jana Chrzciciela w Warszawie, zainaugurował misję wobec Kościoła katolickiego w Polsce, natomiast 6 grudnia 1989, złożeniem listów uwierzytelniających na ręce prezydenta PRL Wojciecha Jaruzelskiego w Belwederze, misję wobec państwa i jako dziekana Korpusu Dyplomatycznego w Polsce.
Pełniąc funkcję nuncjusza apostolskiego w Polsce, doprowadził do odtworzenia w 1991 Ordynariatu Polowego Wojska Polskiego. Przygotował reorganizację struktur Kościoła katolickiego w Polsce, wprowadzoną w 1992 bullą "Totus Tuus Poloniae populus". Brał udział w negocjacjach konkordat między Stolicą Apostolską i Rzecząpospolitą Polską, który podpisał w 1993. Uczestniczył w przygotowaniach i towarzyszył w podróżach apostolskich do Polski Jana Pawła II w latach 1991, 1995, 1997, 1999, 2002 oraz Benedykta XVI w 2006. Przyczynił się do powołania wydziałów teologicznych na uniwersytetach państwowych w Opolu (1994), Olsztynie (1999), Katowicach (2000), Toruniu (2001) i Szczecinie (2004), a także do przekształcenia Akademii Teologii Katolickiej w Uniwersytet Kardynała Stefana Wyszyńskiego (1999). Zainicjował budowę Ośrodka Opiekuńczo-Rehabilitacyjnego w Jadownikach Mokrych, przeznaczonego dla dzieci i młodzieży niepełnosprawnej, oraz znajdującej się przy nim Izby Pamięci Pontyfikatu Ojca Świętego Jana Pawła II.
8 maja 2010 papież Benedykt XVI mianował go arcybiskupem metropolitą gnieźnieńskim i prymasem Polski. 24 czerwca 2010 zakończył misję nuncjusza apostolskiego w Polsce i dziekana Korpusu Dyplomatycznego, a 26 czerwca 2010 odbył ingres do archikatedry gnieźnieńskiej, w trakcie którego kanonicznie objął archidiecezję. Paliusz metropolitalny odebrał od Benedykta XVI 29 czerwca 2010. W Konferencji Episkopatu Polski z urzędu, jako prymas Polski, został członkiem Rady Stałej. 17 maja 2014 papież Franciszek przyjął jego rezygnację z obowiązków arcybiskupa metropolity gnieźnieńskiego. Jednocześnie do czasu kanonicznego objęcia urzędu przez jego następcę, tj. do 7 czerwca 2014, zlecił mu pełnienie funkcji administratora apostolskiego archidiecezji.
Konsekrował 12 biskupów i był współkonsekratorem podczas sakr 10 biskupów.
Odznaczenia i wyróżnienia.
Postanowieniem marszałka Sejmu Bronisława Komorowskiego wykonującego obowiązki prezydenta RP z 8 czerwca 2010 „za wybitne osiągnięcia w pracy duszpasterskiej oraz działalność na rzecz rozwoju współpracy między Rzecząpospolitą Polską i Stolicą Apostolską” został odznaczony Krzyżem Wielkim Orderu Odrodzenia Polski. W 2006 otrzymał Wielki Krzyż Zasługi Orderu Zasługi Republiki Federalnej Niemiec, a w 2008 Krzyż Wielki Orderu Zasługi Republiki Portugalskiej. W 2002 został uhonorowany Krzyżem Pro Piis Meritis zakonu maltańskiego, w zakonie bożogrobców otrzymał rangę Komandora z Gwiazdą.
W 2009 został wyróżniony Odznaką Honorową „Bene Merito”.
Otrzymał tytuł honorowego obywatela: Sandomierza (1992), Kwidzyna (1993), Chojnic (1994), gminy Wietrzychowice (2001) i powiatu tarnowskiego (2009).
Tytuł doktora honoris causa przyznały mu: Akademia Rolnicza w Krakowie (1999), Uniwersytet Kardynała Stefana Wyszyńskiego w Warszawie (2000), Katolicki Uniwersytet Lubelski (2001), Uniwersytet Warmińsko-Mazurski w Olsztynie (2004) oraz Papieski Wydział Teologiczny we Wrocławiu (2011). Ponadto w 1994 otrzymał Medal Uniwersytetu Opolskiego, a w 2010 tytuł honorowy Katolickiego Uniwersytetu Lubelskiego Jana Pawła II Deo et Patriae deditus (Bogu i Ojczyźnie oddany).
Został uhonorowany nagrodą „Orli Laur” przez kapitułę konsulów honorowych w Polsce (2005), statuetką Złotego Hipolita wraz z godnością Wybitnej Osobistości Pracy Organicznej przez Towarzystwo im. Hipolita Cegielskiego (2006), a także Wielkim Orderem św. Zygmunta diecezji płockiej (1999) i medalem Milito pro Christo Ordynariatu Polowego Wojska Polskiego (2009).
W 2010 został przyjęty w poczet członków konfraterni zakonu paulinów na Jasnej Górze.

</doc>
<doc id="429606" url="https://pl.wikipedia.org/wiki?curid=429606" title="Wahrenbruck">
Wahrenbruck



</doc>
<doc id="429607" url="https://pl.wikipedia.org/wiki?curid=429607" title="Uebigau-Wahrenbruck">
Uebigau-Wahrenbruck



</doc>
<doc id="429610" url="https://pl.wikipedia.org/wiki?curid=429610" title="Screamo">
Screamo

Screamo – gatunek muzyczny, agresywna odmiana emo, rozwijana od początku lat 90. XX wieku. Screamo często kojarzone jest z emo violence, ze względu na powiązania z muzyką power violence.
Charakterystyczny dla screamo jest krzyczany wokal (w niektórych przypadkach przeplatany melorecytacją), szybkie partie perkusji (często oparte na tzw. blastach) oraz przeszywające partie gitar, ale występują też akustyczne partie lub całe piosenki grane na minimalnym przesterze.

</doc>
<doc id="429611" url="https://pl.wikipedia.org/wiki?curid=429611" title="Jewgienij Diemientjew">
Jewgienij Diemientjew

Jewgienij Aleksandrowicz Diemientjew (ros. Евгений Александрович Дементьев, ur. 17 stycznia 1983 w Chanty-Mansyjsku) – rosyjski biegacz narciarski, dwukrotny medalista olimpijski, dwukrotny medalista mistrzostw świata oraz czterokrotny medalista mistrzostw świata juniorów.
Kariera.
Po raz pierwszy na arenie międzynarodowej Jewgienij Diemientjew pojawił się w 2001 roku, podczas mistrzostw świata juniorów w Szklarskiej Porębie, gdzie zdobył złoty medal w sztafecie, był siódmy na dystansie 30 km techniką dowolną, a w sprincie był dwudziesty. Jeszcze dwukrotnie startował na imprezach tego cyklu, przy czym na mistrzostwach świata Juniorów w Sollefteå w 2003 roku zdobył brąz na 30 km techniką dowolną oraz złoto na 10 km techniką klasyczną i sztafecie.
W Pucharze Świata zadebiutował 4 stycznia 2003 roku w Kawgołowie, zajmując trzynaste miejsce w biegu na 10 km stylem dowolnym. Tym samym już w swoim debiucie zdobył pierwsze pucharowe punkty. Na podium zawodów PŚ Diemientjew stawał pięciokrotnie, po raz pierwszy dokonał tego 21 lutego 2004 roku w szwedzkiej miejscowości Umeå, gdzie był drugi w biegu na 15 km klasykiem. W biegu tym wyprzedził go jedynie reprezentant gospodarzy Mathias Fredriksson, a trzeci był Estończyk Jaak Mae. Nieco ponad rok później Rosjanin odniósł swoje pierwsze i jedyne zwycięstwo, 19 marca 2005 roku w Falun był najlepszy w biegu łączonym na 30 km. Później zajmował kolejno drugie miejsce w biegu na 30 km stylem dowolnym 14 stycznia 2006 roku w Lago di Tesero, trzecie miejsce w biegu na 15 km klasykiem 13 grudnia 2006 roku w Cogne oraz trzecie miejsce na dystansie 30 km stylem dowolnym trzy dni później w La Clusaz. W klasyfikacji generalnej najlepszy wynik osiągnął w sezonie 2004/2005, który ukończył na dziewiątej pozycji, a w klasyfikacji dystansowej był szósty.
W 2005 roku wystąpił na mistrzostwach świata w Oberstdorfie, gdzie indywidualnie zajmował miejsca w trzeciej dziesiątce, ale wspólnie z Nikołajem Pankratowem, Wasilijem Roczewem i Nikołajem Bolszakowem zdobył brązowy medal w sztafecie. Na rozgrywanych dwa lata później mistrzostwach świata w Sapporo zajął 22. miejsce w biegu na 15 km stylem dowolnym, a wspólnie z kolegami z reprezentacji zdobył srebro w sztafecie. Drugie miejsce drużynowo Rosjanie z Diemientjewem w składzie zajęli także podczas mistrzostw świata w Libercu w 2009 roku, a indywidualnie zajął 22. miejsce na dystansie 50 km techniką dowolną. W międzyczasie brał także udział w igrzyskach olimpijskich w Turynie, gdzie zwyciężył w biegu łączonym na 30 km, wyprzedzając Norwega Frode Estila i Włocha Pietro Pillera Cottrera. Na tych samych igrzyskach zdobył ponadto srebrny medal w biegu na 50 km techniką dowolną, przegrywając jedynie z Włochem Giorgiem Di Centą i minimalnie wyprzedzając reprezentanta Austrii Michaiła Botwinowa.
W sierpniu 2009 roku, po podaniu do publicznej wiadomości informacji przez Rosyjską Federację Narciarską o stosowaniu przez niego zabronionego środka - erytropoetyny (EPO) – zadecydował o zakończeniu kariery sportowej. Mimo to nałożono na niego oficjalnie dwuletnią dyskwalifikację oraz odebrano Rosjanom srebrny medal zdobyty w sztafecie podczas MŚ w Libercu. Test antydopingowy został przeprowadzony w styczniu 2009 roku podczas zawodów narciarskiego Pucharu Świata we Włoszech. W listopadzie 2011 roku powrócił do czynnego uprawiania sportu. W pierwszym po przerwie pucharowym starcie, 5 lutego 2012 roku zajął czwarte miejsce w biegu łączonym na 30 km w Rybińsku. W sezonie 2011/2012 punktował jeszcze dwa razy i ostatecznie zajął 65. miejsce w klasyfikacji generalnej.

</doc>
<doc id="429612" url="https://pl.wikipedia.org/wiki?curid=429612" title="Eugeni Dementiev">
Eugeni Dementiev



</doc>
<doc id="429614" url="https://pl.wikipedia.org/wiki?curid=429614" title="Celtic Legends">
Celtic Legends

Celtic Legends – turowa komputerowa gra strategiczna. Luźno oparta na mitologii celtyckiej. Gra wydana w 1991, przez Ubi Soft na Amigę i Atari ST. Celem gracza jest podbicie archipelagu wysp.
Linki zewnętrzne.
Screenshot

</doc>
<doc id="429616" url="https://pl.wikipedia.org/wiki?curid=429616" title="Zagaty">
Zagaty

Zagaty (zagata) – konstrukcja mająca za zadanie dodatkowe ocieplenie chaty na okres zimy. Jest to określenie ludowe, przestarzałe.
Nazwa pochodzi od - równie przestarzałego - słowa „ogacić” (uszczelnić, ocieplić). Zagaty powstawały przez zbudowanie przy ścianie domu ścianki z desek opartej ziemi i sięgającej zazwyczaj do wysokości dolnej krawędzi okien. Ścianka mocowana była do wbitych w ziemie kołków, przywiązanych u góry do ściany domu drutem (lub przybitych przy pomocy listewek). 
Tak powstała przestrzeń wypełniana była suchymi liśćmi, słomą etc. Zagaty przy domach mieszkalnych często były na wiosnę demontowane, przy oborach pozostawały zazwyczaj przez cały rok. 
Na pierwszym zdjęciu zagaty przy oborze na polanie Kiczora w Beskidzie Sądeckim (1985 r.). Ich górna powierzchnia służy równocześnie do stawiania różnych sprzętów gospodarczych. Na drugim zdjęciu istniejące do dziś (rok 2006) zagaty przy zachodniej ścianie domu mieszkalnego w okolicy Terespola.
Ludowe przysłowie: "Na św. Agatę muchy wychodzą na zagatę". 

</doc>
<doc id="429617" url="https://pl.wikipedia.org/wiki?curid=429617" title="Be-4">
Be-4

Be-4 (ros. Бе-4) – dwumiejscowa łódź latająca produkcji radzieckiej z czasów II wojny światowej, zaprojektowana w biurze konstrukcyjnym Georgija Berijewa.
Opis konstrukcji.
Jednosilnikowa rozpoznawcza łódź latająca w układzie zastrzałowego górnopłatu o konstrukcji całkowicie metalowej. Silnik w opływowej gondoli nad kadłubem samolotu. Skrajne części płata składane do tyłu, umożliwiające hangarowanie. Usterzenie klasyczne wolnonośne. Zakryta kabina pilota, w tylnej części częściowo zakryta kabina obserwatora/tylnego strzelca pokładowego.
Historia.
Łódź latająca KOR-2 została zaprojektowana w okresie 1938-1940. Maszyna miała zastąpić startującego z katapulty Heinkla HD 55, przenoszonego przez radzieckie okręty wojenne. Prototyp oblatano w październiku 1940 roku. W lutym 1941 zostały pomyślnie zakończone próby państwowe. Jesienią 1941 roku zakłady Berijewa w Taganrogu zostały zdobyte przez Niemców, zakład został ewakuowany do Omska i tam powstał pierwszy seryjny Be-4. W 1942 produkcję samolotu przeniesiono do zakładu w Krasnojarsku. Do 1945 wyprodukowano 46 sztuk samolotu.

</doc>
<doc id="429620" url="https://pl.wikipedia.org/wiki?curid=429620" title="Kor-2">
Kor-2



</doc>
<doc id="429621" url="https://pl.wikipedia.org/wiki?curid=429621" title="Blokersi (film)">
Blokersi (film)

Blokersi – film dokumentalny produkcji polskiej, jego premiera odbyła się 25 września 2001 roku. Obraz wyreżyserował Sylwester Latkowski. Dokument został poświęcony polskiej kulturze hip-hopowej, a także społeczności i życiu młodzieży w wielkich aglomeracjach, określanej jako blokersi.
Film był wyświetlany w kinach. Projekcje odbyły się także podczas Festiwalu Literackiego Warszawa Pisarzy - "Pokolenie 2000", 27. Festiwalu Polskich Filmów Fabularnych w Gdyni oraz XI Festiwalu Mediów w Łodzi "Człowiek w zagrożeniu". Film w formatach VHS i DVD ukazał się 4 października 2001 roku nakładem firmy Solopan.
O filmie.
Jest to film dokumentalny powiązany z polską kulturą hip-hopową, przedstawiający życie polskiej młodzieży w wielkich aglomeracjach. Głównymi bohaterami są Peja (Slums Attack) i Eldo (Grammatik). Opowiadają oni o swoim życiu, dzieciństwie, dorastaniu, hip-hopie, problemach i kolegach. Ich opowieści są przeplatane wywiadami ze znanymi raperami i dziennikarzami. W obrazie wystąpili ponadto: zespoły Ascetoholix, Paktofonika, Echo; raperzy: Nowator, Jotuze (Grammatik), Ekonom (Fenomen), Żółf (Fenomen), Aśka, Tede, WSZ, Dizkret, Tymon, Fisz, Red, Wiśnix, Pezet, Prezes; didżeje Volt i Decks (Slums Attack); choreograf Jarosław Staniek; dziennikarze muzyczni Hieronim Wrona, Bogna Świątkowska, Piotr Metz i Robert Leszczyński; ówczesny redaktor naczelny magazynu Klan Arkadiusz Deliś oraz założyciel Asfalt Records - Marcin "Tytus" Grabski. O swym filmie reżyser Sylwester Latkowski wypowiedział się następująco:
Ścieżka dźwiękowa.
Blokersi - ścieżka dźwiękowa z filmu ukazała się 29 września 2001 roku nakładem wytwórni muzycznej T1-Teraz w dystrybucji Pomaton EMI. Na płycie znalazły się m.in. utwory takich wykonawców jak: Pezet, Eldo, O.S.T.R., Killaz Group czy Peja. Film jak i nagrania były promowane utworami "Te słowa" - w wykonaniu Eldo oraz "Każdy ma chwile" zespołu Grammatik z gościnnym udziałem formacji Fenomen i pianisty jazzowego Leszka Możdżera. Ciesząca się popularnością piosenka dotarła do 14. miejsca Szczecińskiej Listy Przebojów Polskiego Radia. Do obu kompozycji zostały zrealizowane także teledyski.
Płyta dotarła do 4. miejsca listy OLiS. Wydawnictwo uzyskało również nominację do nagrody polskiego przemysłu fonograficznego Fryderyka w kategorii "Album Roku - Oryginalna Ścieżka Dźwiękowa (Muzyka Ilustracyjna)". Do 2005 roku nagrania sprzedały się w nakładzie 27 000 egzemplarzy. Wznowienie zremasterowanych nagrań wraz ze zmienioną oprawą graficzną ukazało się w maju 2009 roku nakładem wytwórni muzycznej Fonografika.
Opracowano na podstawie materiału źródłowego.

</doc>
<doc id="429626" url="https://pl.wikipedia.org/wiki?curid=429626" title="Midtown Madness 2">
Midtown Madness 2

Midtown Madness 2 – gra komputerowa wyścigowa, wydana w 2000 roku przez amerykańskiego wydawcę gier Angel Studios. Sequel gry komputerowej "Midtown Madness". Sequelem do "Midtown Madness 2" jest "Midtown Madness 3".
Rozgrywka.
W grze do wyboru są dwa miasta, stworzone na wzór realnych: San Francisco i Londynu.
Miasta zostały dokładnie odwzorowane. Dodano do nich dokładnie odtworzone znane budowle
i miejsca, jak most Golden Gate (Złote Wrota), Lombard Street, Union Square, słynne tramwaje linowe i Chinatown w San Francisco oraz Buckingham Palace i metro w Londynie. San Francisco charakteryzuje się wysokimi wzniesieniami i długimi, prostymi ulicami oraz autostradą, a Londyn został przedstawiony jako typowe, europejskie miasto z wąskimi, krętymi uliczkami, kamienicami, zaparkowanymi wzdłuż ulic samochodami oraz wieloma zabytkowymi budowlami.
W miastach panuje realistyczny ruch samochodowy, a po chodnikach chodzą ludzie.
Gra umożliwia także rozgrywkę poprzez Internet z innymi graczami oraz dodanie innych samochodów i miast.
Do wyboru gracz ma 5 rodzajów wyścigów:
Co każdy wyścig jest wyższy poziom trudności.
Samochody.
W grze jest dostępnych 20 aut (z czego 10 nowych w porównaniu do pierwszej części gry), z czego 12 dostępnych od początku, natomiast 8 trzeba odblokować przejeżdżając określoną liczbę wyścigów.
Samochody w MM2 są realnym odwzorowaniem prawdziwych modeli, a są to:

</doc>
<doc id="429630" url="https://pl.wikipedia.org/wiki?curid=429630" title="Lucien Petit-Breton">
Lucien Petit-Breton

Lucien Mazan, zwany Petit-Breton (Mały Bretończyk) (ur. 18 października 1882 w Plessé; zm. 20 grudnia 1917 w Troyes) – francuski kolarz szosowy. 
Po urodzeniu wyjechał z rodzicami do Buenos Aires, gdzie trenował kolarstwo torowe i według niektórych źródeł, w wieku 19 lat zdobył mistrzostwo Argentyny.
"Mały Bretończyk" był zaliczany do najlepszych kolarzy pionierskiej epoki kolarstwa. Dwukrotnie zwyciężał w Tour de France - był pierwszym kolarzem, któremu się to udało. Wygrywał też inne prestiżowe wyścigi, m.in. klasyki Paryż-Tours (1906) oraz Mediolan-San Remo w 1907 roku.
Petit-Breton umarł w wieku 35 lat wskutek wypadku na ardeńskim froncie I wojny światowej.

</doc>
<doc id="429632" url="https://pl.wikipedia.org/wiki?curid=429632" title="S-200 Wega">
S-200 Wega

S-200 Wega – radziecki przeciwlotniczy system rakietowy dalekiego zasięgu (zasięg do 300 km, zależnie od wersji). W kodzie NATO oznaczony jako SA-5.
Historia rozwoju.
W 1956 roku biuro konstrukcyjne KB-1 rozpoczęło prace nad nowym systemem przeciwlotniczym dalekiego zasięgu oznaczonym jako S-175. Pociski opracowywanego zestawu miały w założeniu razić cele na dystansie do 60 kilometrów, dwa razy większym niż ówcześnie wykorzystywane wersje systemu S-75, który równolegle poddawano modernizacji. Prace nad nowym systemem przerwano jednak, gdy okazało się, że ulepszona wersja zestawu S-75M jest w stanie razić cele na dystansie 56 kilometrów, czyli zbliżonym do założeń dotyczących S-175.
W 1958 roku rozpoczęto prace nad nowym przeciwlotniczym zestawem rakietowym dalekiego zasięgu o oznaczeniu S-200. W odróżnieniu od wprowadzonych dotąd na uzbrojenie systemów miał to być zestaw mobilny. Założenie to nie zostało w pełni zrealizowane, ponieważ czas zwijania i przygotowania zestawu do transportu wynosił ponad półtorej godziny, co w zasadzie dyskwalifikowało zestaw S-200 jako sprzęt mobilny. Ustalono, że powinien charakteryzować się możliwością zwalczania celów poruszających się na dużych wysokościach, takich jak samoloty zwiadowcze czy bombowce. Zgodnie z ustaleniami nowe rakiety powinny być w stanie niszczyć cele lecące z prędkością do 3500 kilometrów na godzinę, na wysokości od 5 do 35 kilometrów w odległości do 150 kilometrów od wyrzutni. Pierwsze strzelania z zestawu S-200 odbyły się w 1960 roku. Pierwszą jednostką, która otrzymała nowe zestawy, była 79. Brygada Przeciwlotnicza Jarosławskiego Okręgu Obrony Powietrznej, zaś rozmieszczanie nowego systemu na terenie byłego ZSRR zakończono w latach 1973–1974.
Na przestrzeni lat Wega poddawana była modernizacjom. W 1969 roku wprowadzono na uzbrojenie wersję S-200W Wega z nową wersją rakiety 5W21W. Zastosowano w niej nową głowicę, odporną na zakłócenia aktywne i umożliwiającą start bez konieczności namierzenia celu przez wyrzutnię (namierzanie następowało już po starcie). System dawał też możliwość atakowania dwóch celów jednocześnie. Kolejną modernizacją była S-200M Wega-M z rakietą 5W28. Modernizacja polegała na zwiększeniu zasięgu do 200 kilometrów i zmianie zakresu wysokości operowania – wynosił on od 300 metrów do 40 kilometrów. Zainstalowano też nowe źródło zasilania, pozwalające na dłuższy lot rakiety (nawet do 350 kilometrów w testach poligonowych) i nowy silnik marszowy.
Na potrzeby eksportowe stworzono wersję S-200WE Wega-E, której zasięg ograniczono do 240 kilometrów. Wersja eksportowa mogła zwalczać pięć celów. W porównaniu z poprzednimi wariantami, miała większe możliwości zwalczania celów wykonanych w technologii stealth. S-200WE znalazł się na wyposażeniu wojsk Polski, Węgier, Czechosłowacji, Bułgarii, Niemiec Wschodnich, Syrii, Libanu, Iranu i Korei Północnej. W 1974 roku rozpoczęto prace nad modernizacją oznaczoną jako S-200D Dubna. Charakteryzowała się ona zwiększoną odpornością na zakłócenia radioelektroniczne i zasięgiem zwiększonym do 300 kilometrów. Zestaw w ograniczonej liczbie wszedł na uzbrojenie w 1987 roku.
Skład zestawu S-200 Wega.
W skład pojedynczego zestawu S-200 Wega wchodzą między innymi:
Stanowisko dowodzenia:
Dywizjon ogniowy:
Bateria radiotechniczna:
Bateria startowa:
Wersje.
Wersje rozwojowe systemu S-200:
Eksploatacja w Polsce.
System Wega został wprowadzony na wyposażenie Sił Zbrojnych RP (wówczas PRL) w latach 80. XX wieku w wersji S-200WE. Posiada on możliwość zwalczania celów na dystansie do ok. 250 km i na wysokościach ponad 30 km, przy czym jest przeznaczony przede wszystkim do rażenia słabo manewrujących celów takich jak bombowce czy samoloty wczesnego ostrzegania. System przeszedł modernizację ze standardu S-200WE do wersji S-200C. Głównym celem tej modernizacji było rozdzielenie zestawu na dwa dywizjony rakietowe, zdolne do samodzielnych działań w odległych od siebie rejonach, zwiększenie efektywności dowodzenia, kierowania ogniem oraz poprawienie parametrów technicznych i niezawodnościowych poprzez zastosowanie nowoczesnych układów elektronicznych. W 2019 roku podpisano umowę na remont z modyfikacją systemu, co pozwoliło na przedłużenie jego eksploatacji w Wojsku Polskim.
S-200 Wega trafił w 1986 na wyposażenie 78 Pułku Rakietowego Obrony Powietrznej. Współcześnie (2017) stanowi wyposażenie 36 Dywizjonu Rakietowej Obrony Powietrznej wchodzącego w skład 3 Warszawskiej Brygady Rakietowej Obrony Powietrznej. 
Użytkownicy.
Lista użytkowników systemu S-200:

</doc>
<doc id="429638" url="https://pl.wikipedia.org/wiki?curid=429638" title="Multi Channel Marketing">
Multi Channel Marketing

Multi Channel Marketing ("marketing wielokanałowy") to rodzaj marketingu, w którym potrzeby klientów są identyfikowane, pobudzane i zaspokajane poprzez różne kanały komunikacji i sprzedaży. 
Jeśli do komunikacji z klientami używa się wyłącznie z kanałów (mediów) elektronicznych, mówi się wtedy o eChannnel Marketing. Jest on wykorzystywany najczęściej w tzw. handlu elektronicznym (eCommerce).

</doc>
<doc id="429639" url="https://pl.wikipedia.org/wiki?curid=429639" title="MBR-2">
MBR-2

MBR-2 – czteromiejscowy rozpoznawczy i bombowy wodnosamolot produkcji ZSRR z czasów II wojny światowej zaprojektowany w biurze konstrukcyjnym Gieorgija Berijewa.
Historia.
Dzięki modelowi MBR-2 lotnictwo radzieckiej marynarki wojennej, było uzbrojone w łódź latającą pełniącą rolę bombowca i samolotu rozpoznawczego. Pierwszy lot prototypu odbył się w październiku 1932 roku. Próby wykazały, że samolot odznacza się sztywnością konstrukcji, dobrymi osiągami, własnościami pilotażowymi i zadowalająco zachowuje się na wodzie. Model został więc skierowany do produkcji. Około 100 samolotów pierwszej serii MBR-2/M-17 dostarczono wiosną 1934 roku. Posiadały one silniki widlaste M-17 o mocy 373 kW (500 KM). Następnie Beriew opracował typ MBR-2/M-34 ze zmodyfikowanym silnikiem M-34NB. Konstrukcja samolotu została wzmocniona, by można było powiększyć udźwig i prędkość. Zmodyfikowano też ogon, łagodząc kanciasty obrys, pogłębiono kadłub, wprowadzono zakrytą kabinę i ulepszono uzbrojenie obronne. Produkcje około 1200 łodzi kontynuowano do roku 1942. Samoloty te były wykorzystywane jeszcze blisko dziesięć lat po zakończeniu wojny do patrolowania łowisk rybackich.

</doc>
<doc id="429642" url="https://pl.wikipedia.org/wiki?curid=429642" title="7 Sins">
7 Sins

7 Sins – symulacyjna gra komputerowa, w której głównym zadaniem jest wspiąć się na szczyt drabiny społecznej i podejmować decyzje bazowane na siedmiu grzechach głównych. Świat gry umieszczony jest w fikcyjnym mieście "Apple City". Podczas gry podejmowane decyzje powodują nawiązywanie znajomości, dzięki którym gracz otrzymuje kolejne zadania.
Gra często nawiązuje do siedmiu grzechów głównych, jednak w grze niektóre nazywają się inaczej (np. nieczystość to w 7 Sins Pożądanie).
Można popełnić maksymalnie 7 grzechów, po czym trzeba zrobić jakiś dobry uczynek (np. pozmywać naczynia), który kasuje 4 grzechy, ale powoduje napełnienie paska jednej z trzech emocji (np. zmywanie powoduje irytację i zwiększa pasek gniewu).
Gdy którakolwiek z trzech emocji osiągnie maksimum, bohater wariuje i ucieka z lokacji.

</doc>
<doc id="429652" url="https://pl.wikipedia.org/wiki?curid=429652" title="Nagroda Grammy w kategorii Best Contemporary Jazz Album">
Nagroda Grammy w kategorii Best Contemporary Jazz Album

Nagroda Grammy w kategorii Best Contemporary Jazz Album przyznawana była w latach 1992-2011. Przez ostatnich kilkanaście lat nazwa nagrody ulegała zmianom:
Nagroda przyznawana jest za nagrania/prace zarejestrowane w roku poprzedzającym daną nominację.

</doc>
<doc id="429654" url="https://pl.wikipedia.org/wiki?curid=429654" title="De Havilland Hornet">
De Havilland Hornet

de Havilland Hornet – brytyjski ciężki samolot myśliwski i myśliwsko-bombowy z okresu powojennego, skonstruowany w 1944. Hornet był najszybszym tłokowym samolotem jaki służył w RAF; co ciekawe była to maszyna nie jednosilnikowa, ale dwusilnikowa. Był też ostatnim tłokowym samolotem służącym w RAF. Jego niezwykłość podkreśla fakt, że miał konstrukcję w przeważającej części z drewna.
Rozwój.
Po sukcesie, jakim było zaprojektowanie i wprowadzenie do produkcji samolotu Mosquito, zaczęto myśleć o jego następcy. W listopadzie 1941 roku opracowano projekt szybkiego bombowca DH.99, potem przemianowany na DH.101. Miał on być do pewnego stopnia powiększoną wersją Mosquito, ale napędzaną 24-cylindrowymi silnikami Napier Sabre oraz przeciwbieżnymi śmigłami. Maszyna miała nosić nazwę Sabre Mosquito. Miała osiągać prędkość 692 km/h i przenosić 7260 kg bomb. Ponieważ rozwój silnika Napier Sabre napotykał problemy, a zainstalowanie na tej maszynie silników Rolls-Royce nie zapewniało lepszych osiągów, niż już istniejące wersje Mosquito, w kwietniu 1942 roku zaprzestano prac nad tą maszyną. Inną propozycją następcy był projekt DH.102 Mosquito II, który miał być napędzany dwoma silnikami Rolls-Royce Merlin i miał nie posiadać uzbrojenia. Jednak zaprojektowanie tej maszyny spotkało się z problemami i zaprzestano prac nad nią pod koniec 1942 roku.
Jeszcze w 1942 roku, w wytwórni de Havilland rozpoczęto prace nad prywatnym projektem rozwojowym, oznaczonym jako DH.103 Hornet. Miał to być jednomiejscowy samolot myśliwski, projektowany z myślą o udziale w zadaniach na Dalekim Wschodzie, gdzie potrzeba było zwłaszcza maszyny o bardzo dużym zasięgu, oraz który zdolny byłby do walki z japońskimi jednomiejscowymi samolotami myśliwskimi. W tym też czasie wytwórnia Rolls-Royce opracowała nowe modele silnika Merlin z bardzo małą powierzchnią czołową, co oznaczało, że stawiały one mniejszy opór w locie. Samolot od początku projektowano tak, aby najlepsze osiągi miał na niskich i średnich wysokościach. Przewidywano też powstanie wersji wysokościowej ze zwiększoną do 15,8 m rozpiętością skrzydeł. Przewidywano, że maszyna osiągnie prędkość 763 km/h na wysokości 8383 m. Początkowo projekt nie spotkał się z zainteresowaniem Ministerstwa Lotnictwa Wielkiej Brytanii, ponieważ uważano go za nieekonomiczny w porównaniu z samolotami jednosilnikowymi. Zmieniło się to na wiosnę 1943. Poszukiwano bowiem wtedy myśliwca, który osiągami przewyższałby dotychczasowe myśliwce, miał nie gorszą zwrotność i bardzo duży zasięg, tak aby był zdolny do walki w wojnie z Japonią w latach 1945 i 46. W czerwcu 1943 roku zamówiono dwa prototypy maszyny, a 5 października 1943 wydano specyfikację 12/43 specjalnie pod ten samolot. Wymagano w niej prędkości maksymalnej nie mniejszej niż 772 km/h na 6706 m i utrzymania do tej wysokości prędkości wznoszenia 1340 m/min.
Prototyp oblatano 28 lipca 1944 roku, za jego sterami siedział Geoffrey de Havilland Jr. (syn założyciela firmy) i miał numer PR915. Nie obyło się bez problemów - podwozie nie chciało się schować przy ujemnym obciążeniu i wystąpiły drgania ogona maszyny wraz ze wzrostem prędkości. Po rozwiązaniu tych problemów maszyna spełniła stawiane jej wymagania. Osiągnęła prędkość 790 km/h na 7450 m i 740 km/h na 3868 m oraz prędkość wznoszenia 1370 metrów na minutę i cechowała się bardzo dobrą zwrotnością. Hornet zewnętrznie przypominał Mosquito, ale był jednak od niego mniejszy i był całkiem nową konstrukcją. Konstrukcja kadłuba była jak w Mosquito, z drewna, skrzydła natomiast były jednoczęściowe i miały dwa dźwigary oraz profil laminarny i były mieszanej konstrukcji: wnętrze było drewniano-metalowe, pokrycie stanowiła sklejka brzozowa o nazwie Alkad, a do łączenia metalu z drewnem wykorzystano nowe spoiwo o nazwie Redux. Maszyna była napędzana dwoma silnikami Rolls-Royce Merlin 130 i 131 o mocy 2030 KM każdy z dwustopniową sprężarką, które obracały się w przeciwnych kierunkach (130 w prawo, 131 w lewo, co niwelowało efekt obrotowy i poprawiało warunki podczas startu i lądowania (początkowo w projekcie przewidywano zastosowanie śmigieł przeciwbieżnych, aby zniwelować ten efekt). Napędzały one śmigła czterołopatowe o średnicy 3,66 m. Chłodnica umieszczona była w krawędzi natarcia skrzydła pomiędzy silnikami a kadłubem. Hornet był uzbrojony w 4 działka Hispano kal. 20 mm, zamontowane pod nosem. Osłona kabiny była kroplowa i zapewniała pilotowi doskonałą widoczność.
Ponieważ próby prototypu przebiegły pomyślnie, założono zamówienie na samoloty seryjne. Drugi prototyp (numer PR919) i maszyny seryjne mogły przenosić pod skrzydłami dodatkowe zbiorniki paliwa, bomby lub pociski rakietowe. Maszyny seryjne były cięższe od prototypu, ale prędkość maksymalna spadła niewiele, tylko o 20 km/h, do 760 km/h. Dzięki dodatkowym zbiornikom paliwa, samolot miał jednak zasięg aż 4000 km przy prędkości 547 km/h na wysokości 9144 m.
Hornet – wersje lądowe.
Pod koniec 1944 rozpoczęto budowę pierwszej wersji seryjnej Hornet F Mk.1 (F.1) i pierwszy egzemplarz (nr PX210) dostarczono 28 lutego 1945. Wersja ta nie zdążyła już wziąć udziału w wojnie. Horneta po raz pierwszy publicznie pokazano 29 października 1945 roku, była to maszyna numer PX237. Wyprodukowano 60 egzemplarzy tej wersji. Wersja ta była napędzana silnikami Merlin 130/131. Ponieważ maszyny te wykazywały pewną niestabilność podłużną, na później wyprodukowanych egzemplarzach zastosowano wydłużony nos samolotu i tę zmianę zastosowano potem we wcześniej wyprodukowanych maszynach. Zmianę tę zachowano we wszystkich produkowanych wersjach Horneta.
Następna wersja PR Mk.2 (PR.2) była wersją rozpoznania fotograficznego, specjalnie przygotowaną do operacji nad Pacyfikiem, miała być pozbawiona uzbrojenia. Była napędzana silnikami Merlin 130/131. Jako jej prototypy przebudowano trzy maszyny wersji F.1 (PX216, PX220 i PX240). Zbudowano 5 maszyn, zanim odwołano zamówienie na 55 maszyn seryjnych.
Wyprodukowano natomiast 121 sztuk wersji myśliwskiej F Mk.3. Miała ona skrzydła o większej rozpiętości, większe wyważenie steru wysokości oraz większy wewnętrzny zapas paliwa (z 1636 l do 2455 l), co zwiększyło zasięg samolotu o 40%. Mogła też pod skrzydłami przenosić dwa zbiorniki z paliwem o pojemności 909 litrów każdy, albo dwie bomby o masie 454 kg. Wersję tę publicznie po raz pierwszy pokazano na wystawie w Farnborough w czerwcu 1946 roku (była to maszyna PX366). Jedenaście ostatnich maszyn tej wersji miało zamontowany w tyle kadłuba aparat fotograficzny F.52 i zmniejszony w związku z tym zbiornik paliwa. Oznaczono je jako FR Mk.4. Była napędzana silnikami Merlin 130/131. Ponadto zbudowano od podstaw 12 maszyn tej wersji. Maszyny te miały uzbrojenie strzeleckie.
Łącznie zbudowano, do 1951, roku 200 maszyn wszystkich wersji, łącznie z dwoma prototypami.
Pierwszą jednostką wyposażoną w Hornety F.1 był w czerwcu 1946 roku 64 dywizjon RAF. Wycofano je ze służby w 1950 roku. Wersja F.3 weszła do służby w marcu 1948 roku. Potem większość maszyn wersji F.3 wykorzystano w latach 1950-55 do walk z komunistami na Malajach.
Sea Hornet – wersje morskie.
Jeszcze przed oblotem pierwszego prototypu Horneta, wytwórnia planowała stworzenie wersji morskiej maszyny zdolnej do operowania z lotniskowców. Pod koniec 1944 roku, zmodyfikowano 3 maszyny wersji F.1 tak, aby spełniały wymagania specyfikacji N5/44. 
Prototyp Sea Horneta (numer PX212) oblatano 19 kwietnia 1945 roku. Maszyna miała hamulce aerodynamiczne, hak do lądowania, zaczep do katapulty, mocniejsze podwozie, nowe radio i inne zmiany. Modyfikacje te zwiększyły masę maszyny o 250 kilogramów. Drugi prototyp (PX214) był podobny, ale trzeci miał zainstalowaną hydraulicznie sterowaną możliwość zmiany kierunku chwytu powietrza w górę. I ta maszyna 10 sierpnia 1945 rozpoczęła próby na lotniskowcu HMS "Ocean".
Złożono zamówienie na wersję seryjną oznaczoną jako Sea Hornet F.20. Był to pierwszy dwusilnikowy myśliwiec marynarki Wielkiej Brytanii. Uzbrojenie było podobne, jak w wersji lądowej, czyli 4 działka 20 mm i bomby lub rakiety pod skrzydłami, ale pod skrzydłami mógł przenosić zbiorniki paliwa o pojemności o połowę mniejszej, czyli do 455 litrów. Każda maszyna wersji morskiej miała na dole ogona kamerę fotograficzną. Wersja ta była napędzana silnikami Merlin 130/131. Zbudowano 79 sztuk tej wersji. Pierwszy egzemplarz F.20 oblatano 13 sierpnia 1946 roku. Podczas testów lądowania na lotniskowcu okazało się, że obciążenie podwozia w jego trakcie powodowało problemy z amortyzatorami, co wymusiło zmiany w ich konstrukcji. F.20 wszedł do służby w czerwcu 1947 roku w dywizjonie 801 FAA, ale na lotniskowcu zaczęły służyć dopiero w 1949 roku i służyły tam do 1951 roku. Część F.20 pozostało w służbie do 1955 roku.
Pod koniec 1945 roku, lotnictwo morskie wydało specyfikację N21/45 na dwumiejscowy nocny samolot myśliwski. Aby spełnić te wymagania przebudowano jeden egzemplarz wersji lądowej F.1 o numerze PX230, montując na nich dodatkowo w nosie maszyny radar ASH oraz rury wydechowe tłumiące płomienie. Wersja ta miała kroplową osłonę na tyle kadłuba dla operatora radaru i zarazem nawigatora oraz w związku z tym powiększono też usterzenie. Zastosowano też nowe silniki Merlin 133/134. Maszynę oznaczono jako Sea Hornet NF.21. Mogła również przenosić pod skrzydłami bomby, rakiety lub dodatkowe zbiorniki z paliwem. Oblatano ją 9 lipca 1946 roku. Prędkość maszyny mimo zabudowy radaru spadła tylko o 8 km/h. Zbudowano 80 sztuk tej wersji. Służyły one na 3 lotniskowcach HMS "Vengeance", HMS "Indomitable" i HMS "Eagle", aż do 1954 roku. Wykorzystywane były głównie jako liderzy grup uderzeniowych, z uwagi na obecność nawigatora.
Powstała też morska wersja rozpoznawcza PR.22. Była ona podobna do wersji F.20, ale miała dwie kamery F.52 albo jedną kamerę do nocnego fotografowania Fairchild K.19B, zamontowane w tyle kadłuba. Była pozbawiona uzbrojenia strzeleckiego, ale mogła przenosić uzbrojenie lub zbiornik paliwa na zaczepach pod skrzydłami. Była napędzana silnikami Merlin 130/131. Zbudowano jej 23 sztuki.
Łącznie zbudowano 150 sztuk Sea Hornet. Daje to łączną produkcję 350 sztuk wszystkich wersji Horneta.
Maszyna bardzo podobała się pilotom. Uważali ją za coś w rodzaju maszyny Formuły 1. Niestety, samoloty te z uwagi na drewnianą konstrukcję w tropikalnym klimacie nie wytrzymywały długo w służbie.

</doc>
<doc id="429656" url="https://pl.wikipedia.org/wiki?curid=429656" title="Synergidy">
Synergidy



</doc>
<doc id="429658" url="https://pl.wikipedia.org/wiki?curid=429658" title="Société à responsabilité limitée">
Société à responsabilité limitée

Société à responsabilité limitée (w skrócie "SARL, s."à" r.l., SÀRL, Sàrl") – forma prawna przedsiębiorstw we Francji, będąca odpowiednikiem polskiej spółki z ograniczoną odpowiedzialnością.

</doc>
<doc id="429667" url="https://pl.wikipedia.org/wiki?curid=429667" title="Bitwa pod Zasławiem (1491)">
Bitwa pod Zasławiem (1491)

Bitwa pod Zasławiem – bitwa stoczona 25 stycznia 1491 pod Zasławiem na Wołyniu. Wojska koronne kasztelana lwowskiego Mikołaja z Chodcza i kniazia Semena Jurewicza Holszańskiego, rozgromiły tam czambuł tatarski.

</doc>
<doc id="429668" url="https://pl.wikipedia.org/wiki?curid=429668" title="Nagroda Grammy w kategorii Best Jazz Instrumental Album, Individual or Group">
Nagroda Grammy w kategorii Best Jazz Instrumental Album, Individual or Group

Nagroda Grammy w kategorii Best Instrumental Jazz Album, Individual or Group przyznawana jest od 1959 roku. Na przestrzeni ostatniego półwiecza nastąpiło kilka zmian w nazwie kategorii:
Nagroda przyznawana jest za kompozycje zarejestrowane w roku poprzedzającym daną nominację.

</doc>
<doc id="429673" url="https://pl.wikipedia.org/wiki?curid=429673" title="Ingelheim am Rhein">
Ingelheim am Rhein

Ingelheim am Rhein (wym. ɪŋəlhajm am ʀajn) – miasto powiatowe w Niemczech, w kraju związkowym Nadrenia-Palatynat, od 1996 siedziba powiatu Mainz-Bingen. Leży na lewym brzegu Renu, u ujścia rzeki Selz. Liczy 24 050 mieszkańców (2009), zajmuje powierzchnię 49,86 km². Słynie z produkcji czerwonego wina – stąd określenie „miasto czerwonego wina” (niem. "Die Rotweinstadt").
Etymologia.
Końcówka "-heim" (pol. „dom”) jest typową dla tego regionu, zaś jej korzeni szukać należy w narzeczach Franków, zamieszkujących te tereny między V a VI wiekiem. Nazwa po raz pierwszy pojawia się w dokumentach w 782 jako "Ingilinhaim", aby przez następne lata ewoluować – "Ingilenhaim", "Engelheim", "Hengilonheim", "Engilonheim" (822), "Engilinheim" (826), "Hingilinheim" (855), "Ingilunheim" (874), "Ingulinheim" (889), "Ingelesheim" (891), "Ingelenheim" (940), "Anglia sedes" (1051), "Ingilheim" aż do przedostatniej formy "Ingelnheim" w 1286.
Historia.
Miasto zostało założone w czasach przedrzymskich i osiągnęło wielkie znaczenie w czasach panowania Karola Wielkiego, który zbudował tu swój pałac cesarski "Kaiserpfalz" (palatium). Woda do pałacu doprowadzona została siedmiokilometrowym podziemnym akweduktem. Jego syn i następca Ludwik I Pobożny często korzystał z pałacu i zmarł na pobliskiej wyspie na Renie 20 czerwca 840. Kilka synodów i posiedzeń Świętego Cesarstwa Rzymskiego odbyło się w Ingelheim. Pozostałości pałacu zostały odkopane i są obecnie udostępnione do zwiedzania. W późnym średniowieczu znaczenie pałacu znacznie zmalało, jedynie za panowania cesarza Fryderyka Barbarossy, który podziwiał Karola Wielkiego, doszło do krótkiego przywrócenia jego świetności. W wieku XV i XVI wieku miał tu swoją siedzibę w dzielnicy Ober-Ingelheim sąd regionalny.
Oprócz ruin pałacu Karola Wielkiego można w mieście podziwiać także wiele innych zabytków, wśród nich ratusz, wieża Bismarcka, kościół św. Remigiusza ("St. Remigius") z rzeźbą Baranka Bożego, kościół "Saalkirche" z 997 oraz kościół "Burgkirche" z długoletnią historią budowy. Jego romańska wieża z początków XI w. trójnawowego późnogotyckiego kościoła ze średniowiecznymi murami obronnymi z blankami jest uważana za jeden z najlepiej zachowanych zabytków tego typu.
W czasach wojen napoleońskich cały region znajdował się pod okupacją francuską, a później miasto zostało włączone do wielkiego księstwa Hesja-Darmstadt. Jako jedyne miasto między Moguncją a Koblencją Ingelheim am Rhein przetrwało II wojnę światową bez zniszczeń. Jednakże zginęło wielu mieszkańców żydowskiego i cygańskiego pochodzenia.
1 kwietnia 1939 okoliczne do tej pory niezależne miejscowości Nieder-Ingelheim, Ober-Ingelheim i Frei-Weinheim zostały połączone w miasto Ingelheim am Rhein. W 1972 do miasta przyłączono Groß-Winternheim. W pobliżu znajdują się dwa lotniska międzynarodowe (miasto leży dokładnie w połowie pomiędzy nimi): Frankfurt nad Menem (Lotnisko Ren-Men) i Frankfurt-Hahn, to ostatnie wykorzystywane przez tanie linie lotnicze.
Gospodarka.
Miasto jest siedzibą koncernu chemiczno-farmaceutycznego Boehringer Ingelheim, słynie z uprawy jabłek, truskawek i wiśni. Znane święto czerwonego wina "das Rotweinfest", odbywające się na przełomie września i października, przyciąga wielu turystów.
Współpraca.
Miejscowości partnerskie:

</doc>
<doc id="429676" url="https://pl.wikipedia.org/wiki?curid=429676" title="GZW">
GZW



</doc>
<doc id="429677" url="https://pl.wikipedia.org/wiki?curid=429677" title="Szlaki turystyczne powiatu aleksandrowskiego">
Szlaki turystyczne powiatu aleksandrowskiego

Szlaki turystyczne powiatu aleksandrowskiego

</doc>
<doc id="429681" url="https://pl.wikipedia.org/wiki?curid=429681" title="Nagroda Grammy w kategorii Best Rock Instrumental Performance">
Nagroda Grammy w kategorii Best Rock Instrumental Performance

Nagroda Grammy w kategorii Best Rock Instrumental Performance przyznawana była w latach 1980-2011. Od 1986 do 1989 nazywała się Best Rock Instrumental Performance (Orchestra, Group or Soloist). Nagroda przyznawana była za kompozycje zarejestrowane w roku poprzedzającym daną nominację.

</doc>
<doc id="429682" url="https://pl.wikipedia.org/wiki?curid=429682" title="Lionel Charbonnier">
Lionel Charbonnier

Lionel Charbonnier (ur. 25 października 1966 w Poitiers) – francuski piłkarz. Był trzecim bramkarzem reprezentacji Francji, która w 1998 r. triumfowała w mistrzostwach świata.
Kariera piłkarska.
Przez dziesięć lat grał w AJ Auxerre, z którym zdobył mistrzostwo i dwukrotnie Puchar Francji. W 1998 r. przeniósł się do Rangers, ale był tam tylko zmiennikiem Niemca Stefana Klosa. Zakończył piłkarską karierę w 2002 r. w szwajcarskim Lausanne Sports.
Sukcesy piłkarskie.
W reprezentacji Francji w 1997 r. rozegrał 1 mecz.

</doc>
<doc id="429683" url="https://pl.wikipedia.org/wiki?curid=429683" title="Król Maciuś Pierwszy">
Król Maciuś Pierwszy

Król Maciuś Pierwszy – powieść Janusza Korczaka, wydana w 1923.
Tematyka.
Opowiada ona o małym chłopcu, synu króla. Po śmierci matki i ojca Maciuś zostaje królem. Z początku uzależniony od ministrów i etykiety jest traktowany jak rozpieszczony maluch. Chce jednak pokazać, że jest odważny jak jego przodkowie. Gdy w kraju wybucha wojna, Maciuś z przyjacielem Felkiem przebiera się za zwykłego żołnierza i wyrusza na front. Tam uczy się pokory, szacunku dla życia, a jednocześnie bycia wytrwałym i opanowanym w każdej sytuacji.
Maciuś coraz bardziej wyrywa się spod etykiety i wprowadza wiele reform. Zaprzyjaźnia się z ludożerczym królem Bum-Drumem. Tworzy dziecięcy sejm. Zamieszanie powstałe przez zrównanie dzieci z dorosłymi osłabia kraj Maciusia, na który znów najeżdżają sąsiedzi. Tym razem Maciuś, mimo walecznej obrony, przez tchórzostwo poddanych zostaje pokonany i osądzony. Zostaje skazany na karę śmierci przez rozstrzelanie, lecz kara w ostatniej chwili zostaje zmieniona na zesłanie na bezludną wyspę.
Dalsza część jego przygód opisana jest w książce "Król Maciuś na wyspie bezludnej".
W Szczecinie znajduje się pomnik Króla Maciusia I; jest formą upamiętnienia Janusza Korczaka i stoi przed szkołą noszącą jego imię.

</doc>
<doc id="429685" url="https://pl.wikipedia.org/wiki?curid=429685" title="Nagroda Grammy w kategorii Best Jazz Instrumental Solo">
Nagroda Grammy w kategorii Best Jazz Instrumental Solo

Nagroda Grammy w kategorii Best Jazz Instrumental Solo przyznawana jest od 1979 roku. Przez ostatnich kilkanaście lat nazwa nagrody ulegała zmianom:
Nagroda przyznawana jest za nagrania/prace zarejestrowane w roku poprzedzającym daną nominację.

</doc>
<doc id="429686" url="https://pl.wikipedia.org/wiki?curid=429686" title="Zabójczy widok">
Zabójczy widok

Zabójczy widok ("A View to a Kill)" – czternasty oficjalny film o przygodach Jamesa Bonda, wbrew tytułowi nie nawiązujący fabułą do opowiadania "W perspektywie mordu" ("From a View to a Kill") autorstwa Iana Fleminga, zamieszczonego w zbiorze "Tylko dla twoich oczu". Po raz siódmy i ostatni w tę rolę wcielił się Roger Moore. Słynny agent brytyjskiego wywiadu ma za przeciwnika niespotykanie inteligentnego Maxa Zorina, owoc modyfikacji genetycznych wprowadzonych za sprawą eksperymentów pseudonaukowych niemieckich narodowych socjalistów. Partnerkę Zorina gra piosenkarka Grace Jones.
Piosenka przewodnia filmu wykonywana przez zespół Duran Duran „A View to a Kill” osiągnęła wysokie wyniki na listach przebojów. 13 lipca osiągnęła pierwsze miejsce na liście US Billboard Hot 100. Była jedyną piosenką z filmów o Bondzie, która osiągnęła pierwsze miejsce na liście Billboard Hot 100 oraz zdobyła Złoty Glob. Gościła także na I miejscu na polskiej Liście przebojów Programu Trzeciego. W 1985 roku wyszedł singiel zespołu z tą piosenką.
W filmie debiutował Dolph Lundgren.
Fabuła.
Agent MI6 James Bond zostaje wysłany na Syberię, by odnaleźć ciało agenta 003 i odzyskać mikroprocesor, pochodzący ze Związku Radzieckiego. Po powrocie, Q analizuje mikrochip i dochodzi do wniosku, że jest to kopia chipa zaprojektowanego tak, aby wytrzymać impuls elektromagnetyczny. Został on wykonany przez przedsiębiorstwo Zorin Industries, należące do Maxa Zorina. Bond ma dowiedzieć się, kto odpowiada za przeciek. W tym celu udaje się na wyścigi konne, by obserwować właściciela firmy, który wystawił swojego konia. Koń Zorina wygrywa wyścig, ale zachowuje się niespokojnie. Sir Godfrey Tibbett, trener koni wyścigowych i agent MI6, uważa, że koń Zorina był pod wpływem narkotyków, chociaż testy okazały się negatywne. Poprzez Tibbetta Bond spotyka się z prywatnym detektywem francuskim Achillem Auberginem, który prowadzi dochodzenie w tej sprawie dla francuskiego klubu dżokejów. Mężczyzna ten informuje, że Zorin organizuje niedługo coroczną aukcję w stadninie koło Paryża. Chwilę później zostaje zamordowany przez współpracownicę Zorina, May Day, która ucieka na spadochronie, zeskakując z wieży Eiffel'a. Bond, wraz z Tibbettem udaje się do stadniny koni Zorina. Spotyka tam pannę Stacey Sutton, której Zorin wypisuje czek na 5 milionów dolarów. Zanim Bond dowiaduje się szczegółów, kobieta odlatuje helikopterem. W stajniach agent 007 znajduje podziemne laboratorium, w którym odkrywa, że zwycięski koń miał wszczepiony mikroprocesor, który kontroluje dopływ naturalnych steroidów. Zorin w końcu poznaje prawdziwą tożsamość Bonda i postanawia go zabić podczas przejażdżki konnej. Udaje się mu uciec, jednak Tibbett zostaje zabity. Do Zorina przyjeżdża Gogol, generał Związku Radzieckiego. Z rozmowy wynika, że Zorin jest byłym agentem KGB, który nie chce dłużej współpracować. 
Bond udaje się do San Francisco, by spotkać się z agentem CIA, Chuckiem Lee, który twierdzi, że Zorin może być efektem eksperymentu genetycznego, przeprowadzonego przez niemieckiego naukowca, Carla Mortnera, który teraz jest jego współpracownikiem. Następnie Bond udaje się do pobliskiej platformy wiertniczej, należącej do Zorina. Spotyka tam agentkę KGB, Polę Iwanową, która nagrywa rozmowy na platformie. Bond kradnie nagranie, z którego wynika, że Zorin planuje operację Główne Uderzenie, które ma związek z Krzemową Doliną. Agent 007 udaje się do Wydziału Ropy i Kopalń, by dowiedzieć się, dlaczego Zorin wtłaczał wodę do rurociągów. Na miejscu spotyka niedawną znajomą, Stacey Sutton. W jej domu ratuje ją przed atakiem zbirów Zorina. Z rozmowy wynika, że dostała ona w spadku rodzinną firmę naftową, którą przez podstęp przejął Zorin. Kobiecie udało się zachować udziały w firmie, a Zorin chciał je kupić za 5 mln. Następnego dnia ma miejsce trzęsienie ziemi. Kobieta korzystając z danych Instytutu, widzi, że epicentrum miało miejsce w pobliżu pola naftowego Zorina. Bond mówi jej o swoim odkryciu, że Zorin do szybów pompował wodę morską. Kobieta twierdzi, że to skrajnie niebezpieczne, gdyż znajdują się one w uskoku Haywarda i ich zalanie spowoduje trzęsienie ziemi. Informuje ona przełożonego, by ten powstrzymał Zorina, jednak zostaje zwolniona. Oboje udają się do ratusza, by poznać lokalizację szybów. Odkrywają opuszczoną kopalnię srebra, niedaleko uskoku San Andreas. Poszukiwania przerywa pojawienie się Zorina, który więzi parę w windzie i podpala budynek. Po ucieczce z budynku, James i Stacey udają się do kopalni, która wcale nie jest opuszczona. W budynku odkrywają plany Zorina. Przepompował on wodę morską do uskoku Haywarda i zamierza wysadzić tunele pod jeziorami, prowadzącymi do uskoku San Andreas, aby go zalać. Dodatkowo chce on wysadzić główną warstwę geologiczną, która zabiegłaby jednoczesnemu przemieszczeniu się uskoków. Jego działania doprowadziłyby do zalania Krzemowej Doliny. Para zostaje odkryta przez ludzi Zorina i ucieka tunelami, goniona przez May Day. Jednocześnie Zorin wysadza dno jeziora, zalewając całą kopalnię. May Day widząc, że została zdradzona przez Zorina, pomaga Bondowi w wywiezieniu detonatora, mającego odpalić ładunki, niszczące warstwę geologiczną. W akcie zemsty za pokrzyżowanie planów, Stacey zostaje uprowadzona do sterowca Zorina. W ostatniej chwili Bondowi udaje się do niego dostać. Trzymając się liny, udaje się mu przywiązać sterowiec do rusztowania mostu Golden Gate. W wyniku szarpaniny Zorin spada z mostu, a sterowiec zostaje zniszczony. Historia kończy się odznaczeniem Bonda orderem Lenina. 
Produkcja.
Sukces kasowy Ośmiorniczki skłonił producentów do jak najszybszego rozpoczęcia prac nad 14. filmem z serii. W czerwcu 1984 roku skompletowano obsadę, zdjęcia ruszyły 23 czerwca 1984 roku. Ekipa zaczęła prace na Islandii, „grającej” w filmie rosyjską Syberię. Ekipa pracowała na jeziorze pełnym dryfujących gór lodowych, co powodowało wielokrotne utraty sprzętu. Tuż przed rozpoczęciem zdjęć w Pinewood Studios, hala zdjęciowa spłonęła, postanowiono więc w tym czasie zrealizować zdjęcia w Paryżu. Problemy natury biurokratycznej spowodowała chęć nakręcenia sceny skoku z wieży Eiffel’a. Francuzi nie chcieli się na to zgodzić. . Ostatecznie wszystko odbyło się zgodnie z planem. Ze stolicy Francji filmowcy przenieśli się do Chantilly, gdzie w miejscowym zamku zrealizowano sceny w rezydencji Zorina. W końcu września ekipa wyleciała do USA, do San Francisco. Kręcono tam sceny m.in. pościgu wozem strażackim. Przeskok tego pojazdu nad mostem nakręcono przy użyciu prawdziwego pojazdu strażackiego. Po San Francisco filmowcy wrócili do Londynu. W odbudowanej hali nakręcono scenę na moście Golden Gate. Następnie kręcono zdjęcia w kopalni, które źle znosiła aktorka Grace Jones. Zdjęcia zakończono 16 stycznia 1985 roku. Światowa premiera filmu odbyła się w San Francisco 22 maja 1985 roku. Brytyjska premiera miała miejsce 12 czerwca 1985 roku. 

</doc>
<doc id="429687" url="https://pl.wikipedia.org/wiki?curid=429687" title="Bitwa pod Koźminem">
Bitwa pod Koźminem

Bitwa pod Koźminem – bitwa stoczona 26 października 1497 niedaleko Koźmina w lasach Bukowiny (obecnie Ukraina). Ocena wyprawy, podjętej przez króla Polski Jana I Olbrachta, jest rozbieżna wśród historyków.
Wówczas tereny Bukowiny znajdowały się przy granicy Królestwa Polskiego, wchodząc w skład na wpół niepodległego Hospodarstwa Mołdawskiego. Hospodarstwo Mołdawskie, od ponad wieku lennik i sojusznik Rzeczypospolitej, pod koniec XV wieku za panowania hospodara Stefana III Wielkiego próbowało osiągnąć większą niezależność, walcząc o nią przeciwko Rzeczypospolitej (sąsiadującej od północy), Imperium Osmańskiemu (od południa) i Królestwu Węgier (od zachodu), zmieniając sojusze ze wspomnianymi państwami. W 1497 hospodar początkowo był przyjaźnie nastawiony do Królestwa Polskiego, jednakże po wkroczeniu wojsk polskich zwrócił się przeciwko nim.
Wycofujące się do Korony spod Suczawy (północne tereny Hospodarstwa), po jej bezskutecznym oblężeniu, polskie wojska najemne oraz pospolite ruszenie małopolskie i ruskie (łącznie, razem z czeladzią, ok. 80 000 ludzi), zostały 26 października 1497 podstępnie zaatakowane z zasadzek przez Mołdawian (którzy złamali w ten sposób dopiero co zawarty rozejm) liczących ok. 18 000, wspieranych posiłkami tureckimi, wołoskimi i tatarskimi (ok. 10 000), wysłanymi przez hospodara Stefana III Wielkiego. Po stronie polskiej aktywnie dowodził w bitwie król Jan I Olbracht, mając pod sobą jako dowódców spolszczonego Czecha Jana Trnkę z Raciborza nad wojskami zaciężnymi, Stanisława Chodeckiego z Chodcza nad obroną potoczną i Jana Tęczyńskiego nad jazdą.
To do tej bitwy odnosi się powiedzenie „Za króla Olbrachta wyginęła szlachta”, jakkolwiek sama bitwa zakończyła się tylko porażką, a nie totalną klęską. Niespodziewające się walki, zaskoczone wojsko polskie poniosło początkowo znaczne straty. Były one szczególnie dotkliwe wśród wojsk zaciężnych, krzyżackich posiłków i ciurów, a spore wśród małopolskiego i ruskiego pospolitego ruszenia. Dopiero kontratak gwardii króla polskiego (ciężkie rycerstwo pod Janem Tęczyńskim) przegonił napastników aż do brzegów Seretu. Opanowano sytuację, uniknięto całkowitego pogromu i wyprowadzono siły polskie. Zginąć miało około 5000 żołnierzy i ok. 6000 ciurów. Straty poniesiono także wśród taborów, podobno stracono ponad 6000 wozów, uratowano jednakże niemal całą artylerię.
Osobne zagadnienie stanowi problem zerwania rozejmu zawartego przez Stefana Wielkiego i Jana Olbrachta. Zdaniem niektórych jego warunki jako pierwsza naruszyła strona polska, maszerując przez teren, który miała omijać. Autor biografii Jana Olbrachta Fryderyk Papée twierdzi, że nie istniało żadne formalne porozumienie w tej kwestii. Uwagi przekazane królowi polskiemu przez hospodara były rodzajem „przyjacielskiej porady”. Zatem marsz powrotny armii polskiej przez lasy bukowińskie nie był złamaniem zawartych układów, a jedynie niezastosowaniem się Polaków do rad Stefana Wielkiego.

</doc>
<doc id="429688" url="https://pl.wikipedia.org/wiki?curid=429688" title="Baker McKenzie">
Baker McKenzie

Baker McKenzie (dawniej Baker &amp; McKenzie) – jedna z największych międzynarodowych kancelarii prawnych, specjalizująca się w prawie gospodarczym.
Opis.
Została założona w 1949 roku w Chicago przez Russella Bakera i Johna McKenziego. Obecnie zatrudnia ponad 4200 prawników w 77 biurach w 47 krajach.
Polskie biuro spółki mieści się w biurowcu Rondo 1 przy rondzie ONZ 1 w Warszawie. W 2008 zdobyło pierwsze miejsce w rankingu kancelarii prawnych Gazety Prawnej.

</doc>
<doc id="429689" url="https://pl.wikipedia.org/wiki?curid=429689" title="Fiat 126">
Fiat 126

Fiat 126, zwyczajowo „Maluch” (wł. centoventisei) – samochód osobowy klasy aut najmniejszych, konstrukcji włoskiego producenta Fiat, produkowany w latach 1972–2000. Produkowany był przez Fiata oraz na licencji przez polską Fabrykę Samochodów Małolitrażowych (od 1992 część koncernu Fiat jako Fiat Auto Poland) jako Polski Fiat 126p (we Włoszech do 1980, w Polsce w okresie od 6 czerwca 1973 do 22 września 2000).
Fiat 126 był następcą i rozwinięciem technicznym produkowanego od 1957 modelu 500 Nuova. Zachowano ogólną koncepcję samochodu, napędzanego benzynowym, czterosuwowym, chłodzonym powietrzem silnikiem typu R2, umieszczonym w tylnej części pojazdu. Napęd był przenoszony poprzez 4-biegową ręczną skrzynię biegów na koła tylne.
Oprócz podstawowego modelu z 2-drzwiowym nadwoziem typu fastback, napędzanego początkowo silnikiem o pojemności skokowej 594 cm³ i mocy 23 KM, a od 1977 652 cm³ i 24 KM, produkowane były również modele pochodne:
Wyprodukowano 4 671 586 egzemplarzy Fiata 126, z czego 3 318 674 w Polsce (1 152 325 w Bielsku-Białej, 2 166 349 w Tychach), a we Włoszech 1 352 912. W latach 1975–1992 wyeksportowano 897 316 Polskich Fiatów 126p.
Fiat 126 uznawany jest za samochód, który zmotoryzował polskie społeczeństwo. Jego atutami były niska cena zakupu (był najtańszym samochodem dostępnym na polskim rynku) i prosta konstrukcja, umożliwiająca samodzielne naprawy. Był natomiast krytykowany za słabe osiągi, niską skuteczność hamulców i niewielką przestrzeń użyteczną. Przez wiele lat Fiat 126 był jednym z najczęściej spotykanych samochodów na drogach w Polsce i doczekał się wielu nazw potocznych, z których najpopularniejsza – "maluch", stała się pod koniec produkcji tego modelu (1997) jego oficjalną nazwą.
W 1991 roku pojawił się, przewidziany na następcę modelu, samochód Cinquecento, którego produkcję zakończono jednak już w 1998 roku.
Historia modelu.
Fiat 126 był następcą produkowanego od 1957 modelu 500 Nuova, który zyskał popularność m.in. we Włoszech. Model 126 stanowił rozwinięcie konstrukcji poprzednika. Pojemność skokową dwucylindrowego, chłodzonego powietrzem i umieszczonego z tyłu silnika powiększono do 594 cm³, podnosząc moc do 23 KM. Rozstaw osi (1840 mm) pozostał taki sam. Fiat 126 otrzymał bardziej kanciaste nadwozie, o współczynniku oporu aerodynamicznego wynoszącym 0,47, mieszczące cztery osoby – dwoje dorosłych i dwójkę dzieci. Do innowacji należą również m.in. dwuobwodowy układ hamulcowy, synchronizacja w (dotychczas niezsynchronizowanej) czterostopniowej skrzyni biegów przełożeń II–IV, dzielona kolumna kierownicy i przeniesienie zbiornika paliwa w tylną część samochodu.
Pod koniec lat 60. XX w. Polska rozpoczęła poszukiwania licencjodawcy samochodu klasy popularnej. Oprócz walorów modelu, pod uwagę brano również warunki licencji, strona polska preferowała jej spłatę gotowymi samochodami lub częściami. Na takie warunki przystał włoski Fiat, z którym rozmowy toczyły się od lipca 1970. Turyński producent zaproponował dwa modele: 127, z przednim układem napędowym, oraz 126. Drugą opcję strona polska oceniła jako korzystniejszą (przy wyborze modelu 126 Fiat zgodził się na spłatę zobowiązań gotowymi zespołami napędowymi oraz samochodami, a ponadto koszty produkcji modelu 127 przy jej porównywalnej skali były o 20 – 25% wyższe). Oprócz Fiata, rozmowy prowadzono m.in. z Toyotą (model Corolla), Citroënem (Dyane), Renault (modele 4 i 5), Volkswagenem (Garbus i Golf, a także NSU Prinz i 1000) i Fordem. Przedsiębiorstwo Handlu Zagranicznego „Pol-Mot” podpisało umowę z Fiatem o współpracy technicznej i licencyjnej na model 126 29 października 1971. Kontrakt przewidywał spłatę licencji dostawami 820 tys. zespołów napędowych przeznaczonych dla samochodów produkowanych we Włoszech oraz 50 tys. samochodów dla sieci sprzedaży Fiata. 1 stycznia 1972 z przekształcenia Wytwórni Sprzętu Mechanicznego w Bielsku-Białej powstała Fabryka Samochodów Małolitrażowych.
600 (1972–1977).
Pierwszych 100 Fiatów 126 powstało w zakładzie Fiata we włoskim Cassino we wrześniu 1972. W następnym miesiącu odbyła się premiera samochodu na salonie samochodowym w Turynie, a 9 listopada został on zaprezentowany na placu Defilad w Warszawie. W plebiscycie na Samochód Roku 1972 Fiat 126 zajął szóste miejsce. Do 1975 równolegle produkowany był model 500 Nuova (wersja kombi, 500 Giardiniera, do 1977).
5 lutego 1973 bank PKO rozpoczął przyjmowanie przedpłat na zakup Polskiego Fiata 126p. Cenę samochodu wyznaczono na 69 000 zł, a pierwsze egzemplarze miały trafić do posiadaczy przedpłat w 1977, lub wcześniej – drogą losowania. Średnia pensja w Polsce oscylowała wówczas między 3 a 4 tysiącami złotych. Dla porównania oficjalna pensja minimalna wynosiła wtedy 1000 zł, a od 1974 1200 zł.
Pierwszy, zmontowany z włoskich części Polski Fiat 126p został zbudowany w Fabryce Samochodów Małolitrażowych 6 czerwca 1973. Oficjalnie produkcja ruszyła 22 lipca tego samego roku. Według danych z 1973 część uszczelek do modelu przekazywały Zakłady Przemysłu Gumowego „Stomil” w Sanoku.
Pierwsze Polskie Fiaty 126p trafiły na polski rynek latem 1973. Na giełdach samochodowych cena pojazdu dochodziła do 110 tys. zł. „Maluch” trafił również do sprzedaży w eksporcie wewnętrznym, za cenę 1100 dolarów amerykańskich.
W październiku 1974 FSM rozpoczęła eksport silników przeznaczonych dla włoskich Fiatów 126, na poczet spłaty licencji.
18 września 1975 oddano do użytku zakład FSM nr 2 w Tychach, o rocznych mocach produkcyjnych wynoszących 200 000 samochodów.
Od 1975, korzystając z doświadczeń z eksploatacji Polskiego Fiata 126p w polskich warunkach, wprowadzano w samochodzie zmiany, m.in. wydłużono resor i usztywniono przednie wahacze.
W 1976 cena Fiata 126 na rynku zachodnioniemieckim wynosiła 5890 marek. Według czasopisma Auto motor und sport był on najtańszym w zakupie i eksploatacji małym samochodem europejskim.
650 (1977–1984).
Pierwszą zasadniczą modernizację modelu przeprowadzono w 1977. Zmodernizowany samochód zaprezentowano w czerwcu tego roku na 49. Międzynarodowych Targach Poznańskich.
Zewnętrznie nowa wersja modelu odróżniła się zmodyfikowaną pokrywą komory silnika, pozbawioną czterech dodatkowych szczelin po obu stronach i posiadającą zmienione przetłoczenie wokół miejsca na tablicę rejestracyjną. Wprowadzono też (zrazu nie we wszystkich egzemplarzach) nowe obręcze kół jezdnych z ozdobnym czarnym kołpakiem (starsze, wypukłe obręcze montowano równolegle do 1983). Pojemność skokową silnika powiększono – poprzez zwiększenie średnicy cylindra z 73,5 do 77 mm – do 652 cm³, podnosząc moc o 1 KM. Zmodernizowany silnik oznaczono jako 126A1, dla odróżnienia od starszej jednostki, noszącej oznaczenie 126A. Ta ostatnia pozostała w produkcji (głównie na niektóre rynki eksportowe) do 1985. Wybrane wersje samochodu otrzymały również zmodernizowany (tzw. wzmocniony) układ hamulcowy z pochodzącymi z Fiata 128 bębnami o średnicy 185,53 mm (starszy typ mechanizmów hamujących, o średnicy bębnów 170,1 mm, stosowano równolegle do 1983) oraz alternator o mocy 500 W zamiast 230-watowej prądnicy prądu stałego.
W maju 1979 – na dwa lata przed terminem – FSM zakończyła spłatę zobowiązań licencyjnych wobec Fiata. 8 czerwca tegoż roku POL-MOT i Fiat podpisały zawartą na okres 10 lat umowę o sprzedaży i modernizacji samochodu 126, na mocy której FSM stała się wyłącznym dostawcą modelu dla włoskiego koncernu. Produkcję 126 we Włoszech zakończono w 1980, po wyprodukowaniu 1 352 912 egzemplarzy.
15 października 1981 zakład FSM w Tychach wyprodukował milionowego Polskiego Fiata 126p.
Od listopada 1982 produkowano zmodyfikowaną wersję silnika 650: wyposażono ją w nowy typ gaźnika (Weber 28IMB10/250), tłumik szmerów ssania i trójkomorowy tłumik wydechu o zmniejszonych oporach przepływu. Ten pierwszy pakiet zmian ograniczał zużycie paliwa o 7%. W czerwcu 1983 nastąpiły dalsze udoskonalenia silnika; zastosowano głowicę z nową komorą spalania (stopień sprężania wzrósł do 8:1), nowy wałek rozrządu, lekko zmieniony blok silnika, a także aparat zapłonowy. Zmiany te pozwoliły na zmniejszenie zużycia paliwa o 12% względem pierwotnej wersji. Zmodyfikowany silnik otrzymał oznaczenie 126A1.076/E. Samochody z tą jednostką oznaczono symbolem 650E.
Na rynek polski trafiła też niewielka liczba egzemplarzy wyprodukowanych z przeznaczeniem na rynek chiński, z silnikiem 650 przystosowanym do benzyny o liczbie oktanowej 78, o mocy 21,7 KM (16 kW) przy 4750 obr./min, momencie obrotowym 38 Nm przy 3000 obr./min i stopniu sprężania 7:1, wyposażonym w gaźnik typu 28IMB15/300, oznaczonym jako typ 126A1.072. Prędkość maksymalna spadła do 102 km/h, kontrolne zużycie paliwa na 100 km według PN wyniosło ok. 5,1 l przy prędkości 70 km/h, ok. 6,4 l przy 90 km/h i ok. 8,7 l w ruchu miejskim.
Wersje wyposażeniowe.
Polski Fiat 126p 650 dostępny był w czterech wersjach wyposażenia:
W latach 1979–1981 produkowano cztery limitowane edycje Fiata 126: Silver, Black, Red i Brown. Dwie pierwsze powstawały we włoskim Cassino, pozostałe dwie w polskim zakładzie w Tychach. Edycje produkowane w Polsce były przeznaczone na eksport do krajów Europy Zachodniej. Limitowane edycje wyróżniały się kwadratowymi kloszami tylnych lamp. Posiadały odporniejszą na korozję karoserię oraz lepiej wyciszone wnętrze. Otrzymały szereg usprawnień mechanicznych, m.in. zmodyfikowany (tzw. kwadratowa głowica) silnik zapewniający lepszą dynamikę samochodu, zmodernizowany układ hamulcowy i alternator. Ich wyposażenie obejmowało m.in. barwione szyby zapobiegające nadmiernemu nagrzewaniu się wnętrza, uchylne boczne tylne szyby, regulowane zagłówki i bezwładnościowe pasy bezpieczeństwa. Edycje te nie były oficjalnie dostępne w Polsce.
Opis poszczególnych edycji limitowanych Fiata 126:
W latach 1978–1993 produkowano wersję Polskiego Fiata 126p 650 przeznaczoną dla osób niepełnosprawnych, 650I (Inwalidzki). Wyposażono ją m.in. w wielofunkcyjne urządzenie do ręcznego sterowania samochodem, uchwyt nad drzwiami kierowcy, pas do mocowania wózka inwalidzkiego, elektryczny spryskiwacz przedniej szyby oraz ogrzewanie tylnej szyby.
FL (1984–1994).
Na podstawie zawartego w 1983 aneksu do umowy licencyjnej, FSM we współpracy z Fiatem przeprowadziła modernizację Polskiego Fiata 126p. Zmiany spowodowane były spadkiem zainteresowania samochodem na zachodnich rynkach i koniecznością dostosowania produktu do wprowadzonych w Europie Zachodniej nowych norm homologacyjnych (m.in. eliminacja ostrych krawędzi).
Zmodernizowany samochód, oznaczony symbolem FL (skrót od angielskich słów "face lifting" – „operacja plastyczna”), wszedł do produkcji w grudniu 1984. Pojazd otrzymał nowe zderzaki z tworzywa sztucznego, lepiej dopasowane do kształtu nadwozia; w tylnym zderzaku mocowano światła cofania i przeciwmgielne. Zmieniono kształt listew ozdobnych i umieszczono je niżej, przy dolnych krawędziach. Rynienki osłonięto nakładkami. Wprowadzono zaokrąglone, składane lusterko zewnętrzne. Samochód otrzymał nową deskę rozdzielczą z kontrolkami i umieszczonymi po obu stronach zestawu wskaźników przełącznikami klawiszowymi, których obsługa nie wymagała odrywania rąk od kierownicy. W centralnej części deski rozdzielczej umieszczono konsolę środkową z miejscem na radio, zapalniczkę i popielniczkę. Po stronie pasażera umieszczono półkę na drobiazgi i miejsce do zamontowania głośnika. Umożliwiono składanie oparcia tylnej kanapy. Zmieniono wystrój tapicerski wnętrza oraz kształt klamek wewnętrznych i korbek szyb. Zmodernizowano układ zapłonowy, wprowadzając dwubiegunową cewkę, co pozwoliło wyeliminować rozdzielacz zapłonu. Rozrusznik mechaniczny uruchamiany dźwignią zastąpiono elektrycznym, uruchamianym kluczem. Do około 1988 – ze względu na konieczność upłynnienia zapasów magazynowych – obok wersji FL produkowano samochody przejściowe, z elementami starszych generacji modelu (m.in. zderzakami metalowymi – wycofanymi w 1985 – i P-4, starą tablicą rozdzielczą, prądnicą i starszym typem rozrusznika).
30 maja 1987 zakład w Bielsku-Białej wyprodukował 2-milionowego Polskiego Fiata 126p.
W 1988 wprowadzono w tylnych błotnikach większe kratki wentylacyjne, ujednolicone z wprowadzonym do produkcji rok wcześniej modelem BIS.
W 1990 w samochodzie wprowadzono kilka zmian, głównie w silniku. Zastosowano nowy gaźnik (FOS 28S1A1) ze zwiększoną średnicą osi przepustnicy, nowy zaworek iglicowy o zwiększonej trwałości oraz zawór elektromagnetyczny dyszy wolnych obrotów, zapobiegający samozapłonom po wyłączeniu nagrzanego silnika; wprowadzono też zmiany w oblachowaniu silnika, zmodyfikowano instalację elektryczną oraz zmieniono zwrotnice kół przednich. Od lipca 1992 wszystkie silniki zostały przystosowane do korzystania na stałe z benzyny bezołowiowej LO95 (co wcześniej było możliwe w egzemplarzach samochodu przeznaczonych na eksport do Australii, począwszy od sierpnia 1988). Jednostka napędowa z tymi modyfikacjami oznaczona była jako typ 126A1.076/8. 
Polski Fiat 126p FL mógł zostać opcjonalnie wyposażony m.in. w klejoną przednią szybę, ogrzewanie tylnej szyby, bezwładnościowe pasy bezpieczeństwa, elektrowentylator, jednobiegunowe gniazdko elektryczne, rozkładane przednie fotele, zagłówki z przodu, tapicerkę miejsc siedzących z tkaniny, siedzenia firmy Inter Groclin, prawe lusterko zewnętrzne, uchylne boczne tylne szyby oraz zębatkową przekładnię kierowniczą (stan na październik 1992). 
Od 1991 współpracujący z FSM Ośrodek Badawczo-Rozwojowy Samochodów Małolitrażowych w Bielsku-Białej oferował modyfikację silnika 650E, zestaw Z-1/30. Zestaw ten składał się ze zmodyfikowanej głowicy, zmienionych rozrządu i dyszy paliwa oraz kompletu uszczelek i pierścieni uszczelniających. Zestaw Z-1/30 zwiększał moc silnika do 30 KM (22 kW) przy 5500 obr./min, co przełożyło się na poprawę dynamiki samochodu, m.in. wzrost prędkości maksymalnej do 120 km/h. Był montowany opcjonalnie w produkowanej od 1991 wersji samochodu z nadwoziem kabriolet.
28 maja 1992 władze polskie podpisały z Fiatem umowę o sprzedaży FSM i powołaniu spółki Fiat Auto Poland, w której włoski koncern przejął 90% akcji. Fiat stał się właścicielem fabryki 16 października tego samego roku.
20 lipca 1993 wyprodukowany został 3-milionowy Polski Fiat 126p (Fiat 126).
el/elx (1994–2000).
W czerwcu 1991 FSM rozpoczęła w zakładzie w Tychach produkcję samochodu Fiat Cinquecento, przewidzianego na następcę modelu 126. Produkcję tego ostatniego pozostawiono wyłącznie w zakładzie w Bielsku-Białej. Jej zakończenie – z uwagi na utrzymujący się popyt – ciągle jednak odkładano, decydując się na modernizację 126 z wykorzystaniem elementów Cinquecento.
Produkcja zmodernizowanej wersji Fiata 126 (zrezygnowano z marki Polski Fiat i oznaczenia „p”) ruszyła 5 września 1994, a dziesięć dni później samochód zaprezentowano w warszawskich Łazienkach. Zmiany objęły nadwozie, wnętrze i układ zapłonowy silnika. Zmieniono oblachowanie karoserii, likwidując przetłoczenia po bokach nadwozia oraz wprowadzono węższe listwy ochronne, nowe kratki wentylacyjne, jednoczęściowe szyby w drzwiach i pochodzące z Cinquecento lusterka z możliwością regulacji z wnętrza, poprawiono też oświetlenie zewnętrzne poprzez zastosowanie żarówek halogenowych typu H4. Ze względu na nowe wymogi ochrony środowiska, w 126 zastosowano przejęte z Cinquecento lakiery wodorozcieńczalne, które zwiększyły podatność nadwozia na korozję (karoseria 126, w przeciwieństwie do Cinquecento, nie była ocynkowana). We wnętrzu zmieniono wskaźniki i wykładzinę tablicy przyrządów oraz zastosowano dźwignię skrzyni biegów i obręcz kierownicy z Cinquecento, wreszcie czarny kolor elementów wykończenia zastąpiono antracytowym. W samochodzie zastosowano elektroniczny układ zapłonowy Nanoplex, pochodzący z Cinquecento 700. Według producenta średnie zużycie paliwa spadło dzięki temu o 0,5 l na 100 km. Zmodernizowany samochód otrzymał oznaczenie 126 el (skrót od „elektroniczny”, ze względu na zastosowany rodzaj zapłonu), potocznie określany był mianem „Elegant”. Wersja ze wzbogaconym wyposażeniem otrzymała dodatkowe oznaczenie SX; wyposażenie dodatkowe pojazdu obejmowało m.in. chlapacze kół, ozdobne nakładki na koła, prawe lusterko zewnętrzne, ogrzewaną tylną szybę, uchylne boczne tylne szyby, wentylator, bezwładnościowe pasy bezpieczeństwa oraz rozkładane siedzenia. Silnik modelu el oznaczony był jako typ 126A1.076/9.
Kolejne modyfikacje miały miejsce w grudniu 1996, w związku z zaostrzeniem norm emisji spalin. W nowym modelu, oznaczonym 126 elx, wprowadzono katalizator o rdzeniu metalowym, nowy gaźnik (FOS 28S1A1/300), mechanizmy odcinania dopływu paliwa w razie wypadku i przy hamowaniu silnikiem oraz kontrolkę włączonego ssania (model elx nie posiadał sondy lambda). Tak zmodyfikowany samochód spełniał normę Euro 1. Motor modelu elx nosił oznaczenie 126A1.076/K. W styczniu 1997 wprowadzono nazwę Maluch jako oficjalną nazwę modelu. Ostatnia zmiana nastąpiła jesienią 1998, wprowadzono wówczas zagłówki dla pasażerów tylnej kanapy (Maluch Town).
W 1996 cena Fiata 126 wynosiła 11 920 zł za wersję podstawową oraz 13 070 zł za wersję SX i był on najtańszym nowym samochodem dostępnym na polskim rynku. W tymże roku był to także najlepiej sprzedający się samochód w Polsce, sprzedano wówczas 55 tys. egzemplarzy. W kolejnych latach sprzedano: 1997 – 48 437 (3. miejsce), 1998 – 36 230 (3. miejsce), 1999 – 30 609 (5. miejsce), 2000 – 13 534 egzemplarzy (9. miejsce).
Z powodu zużycia sprzętu do produkcji nadwozi (zakup nowych urządzeń, przy malejącym zainteresowaniu samochodem, okazał się nieopłacalny) produkcję Malucha zakończono 22 września 2000 – dwa lata po Cinquecento. Zwieńczeniem historii modelu była limitowana seria Happy End, licząca 1000 egzemplarzy – po 500 w kolorze czerwonym i żółtym – sygnowanych kolejnymi numerami. Ostatni egzemplarz, w kolorze żółtym, z numerem nadwozia SUF126A0037301725 trafił do Muzeum Motoryzacji Wena w Oławie. W Muzeum Inżynierii Miejskiej w Krakowie znajduje się nieużywany egzemplarz Happy End barwy żółtej, o numerze 0979. Ogółem wyprodukowano 4 671 586 Fiatów 126, z czego w Polsce 3 318 674 (1 152 325 w zakładzie w Bielsku-Białej, 2 166 349 w Tychach).
Modele pochodne.
Steyr-Fiat 126.
W latach 1973–1975 austriacka firma Steyr-Daimler-Puch produkowała w Grazu własną wersję Fiata 126, zwaną Steyr-Fiat 126. Z Włoch nadchodziły kompletne nadwozia z zamontowanymi układami jezdnym i sterowania. W Austrii samochody lakierowano, zakładano opony oraz montowano własny, dwucylindrowy silnik w układzie przeciwsobnym (bokser), o parametrach i osiągach lepszych niż Fiat 126 600. Samochód oprócz tego wyposażono w niezależne ogrzewanie benzynowe typu BL 2 Z (webasto). Powstało 2069 egzemplarzy modelu Steyr-Fiat 126.
Dane techniczne modelu Steyr-Fiat 126:
Polski Fiat 126 BIS.
W 1985 przystąpiono do prac konstrukcyjnych nad głęboką modernizacją Polskiego Fiata 126p (robocza nazwa „Restyling”). Założono zastosowanie silnika chłodzonego cieczą, zwiększenie przestrzeni ładunkowej oraz zastosowanie nadwozia trzydrzwiowego. Samochód miał być przeznaczony przede wszystkim na eksport. Produkcja Fiata 126 BIS rozpoczęła się 23 kwietnia 1987. Został on zaprezentowany we wrześniu 1987 na salonie samochodowym we Frankfurcie. Równolegle do BIS-a produkowano wersję dwudrzwiową. 
W samochodzie wprowadzono ponad 800 zmian, objęto nimi niemal wszystkie podzespoły, a ich opracowanie było w dużej mierze dziełem Polaków. Samochód dzięki dodaniu trzecich drzwi charakteryzował się nadwoziem typu hatchback. W trzecich drzwiach montowano większą szybę, poprawiając widoczność do tyłu. Pojemność tylnego bagażnika wynosiła 110 dm³, po zdemontowaniu tylnej półki i złożeniu oparcia kanapy wzrastała do 480 dm³. W połączeniu z pojemnością bagażnika przedniego wynoszącą 55 dm³ dawało to przestrzeń bagażową równą 535 dm³. Istotnych zmian dokonano w silniku, m.in. zmieniono rodzaj chłodzenia na układ z cieczą chłodzącą i umieszczono go w pozycji leżącej. Jednostka napędowa miała tendencję do przegrzewania się. Pod przednią maską zamontowano nagrzewnicę włączoną w obieg cieczy chłodzącej. Kadłub silnika, głowica oraz miska olejowa zostały wykonane ze stopów metali lekkich. Zmieniono sprzęgło, zwiększając jego średnicę i powierzchnię cierną oraz wprowadzając do tarczy sprzęgła tłumik drgań skrętnych. Przełożenie przekładni głównej zmniejszono na 4,333. W samochodzie montowano większe, 13-calowe koła jezdne z oponami bezdętkowymi o wymiarach 135/70 SR 13 oraz zębatkową przekładnię kierowniczą z samoczynną regulacją luzu międzyzębnego. BIS nie był przystosowany konstrukcyjnie do ciągnięcia przyczep.
Polski Fiat 126 BIS produkowany był przez zakład FSM w Tychach do czasu uruchomienia w 1991 produkcji modelu Cinquecento. W podstawowym modelu okresowo stosowano niektóre elementy modelu BIS, m.in. przekładnię zębatkową i większe koła. Na bazie silnika modelu BIS opracowano jednostkę napędową dla Cinquecento 700.
Wyprodukowano 190 361 Polskich Fiatów 126 BIS (w kolejnych latach: 1987 – 24 198, 1988 – 60 416, 1989 – 58 157, 1990 – 35 605, 1991 – 11 985).
Dane techniczne modelu Polski Fiat 126 BIS:
Polski Fiat/BOSMAL 126p Cabrio.
W styczniu 1990 w OBR SM rozpoczęto prace konstrukcyjne nad kabrioletem opartym na Polskim Fiacie 126p FL. W tym samym roku prototyp o nazwie Tropic zaprezentowano na wystawie Autosalon w Katowicach. Seryjną produkcję rozpoczęto w czerwcu 1991, trwała ona do 1995. Samochód początkowo nosił nazwę Polski Fiat 126p Cabrio, a po przejęciu FSM przez Fiata i wyodrębnieniu OBR SM jako BOSMAL zmieniono ją na BOSMAL 126p Cabrio. Auto otrzymało certyfikat TÜV, pozwalający na eksport do Europy Zachodniej.
Pojazd wyposażony był w miękki składany dach, wykonany z elastycznej, a zarazem odpornej na rozciąganie tkaniny. W dachu tym umieszczono trzy okna z folii. Konstrukcję usztywniono przez wzmocnienie płyty podłogowej, słupków przednich i progów oraz dodanie usztywniającego pałąka za linią drzwi. Elementy wzmocnień produkowano w BOSMALu, tam też prowadzono ich montaż i prace wykończeniowe przy samochodzie; pozostałe prace prowadzono w FSM. Istniała możliwość zamówienia dodatkowego wyposażenia podnoszącego komfort użytkowania (m.in. foteli kubełkowych firmy Inter Groclin) oraz zestawu Z-1/30, podnoszącego moc silnika do 30 KM. W samochodzie zastosowano pochodzącą z modelu BIS zębatkową przekładnię kierowniczą. Egzemplarze eksportowane do Niemiec, ze względu na wprowadzenie tam zaostrzonych norm czystości spalin, wyposażono (jako pierwsze Polskie Fiaty 126p) w katalizator. Sprzedażą samochodu zajmował się BOSMAL, czas oczekiwania na zamówiony egzemplarz wahał się od trzech do sześciu miesięcy. W ofercie oficjalnie dostępne były pojazdy białe i czerwone.
Wymiary samochodu:
Ze względu na cenę (porównywalną z modelem Cinquecento) oraz panujące w Polsce warunki klimatyczne, zainteresowanie samochodem było w kraju znikome. Powstało 507 Fiatów 126 bez dachu, z czego 80% wyeksportowano, głównie do krajów Europy Zachodniej (m.in. Niemiec, Francji i Holandii).
Na życzenie BOSMAL dokonuje analizy pojazdu i wystawia certyfikat oryginalności konkretnego egzemplarza.
Modele prototypowe.
Polski Fiat 126p Bombel.
Z chwilą uruchomienia seryjnej produkcji Polskiego Fiata 126p OBR SM rozpoczął prace nad modelami pochodnymi tego samochodu. Nawiązano współpracę z Akademią Sztuk Pięknych w Warszawie, gdzie pod kierunkiem prof. Cezarego Nawrota opracowano projekty bryły samochodu dostawczego, wydłużonego oraz wersji kombi. Jako pierwszy powstał pojazd dostawczy.
Pierwszy prototyp dostawczej wersji Polskiego Fiata 126p powstał w 1974 i w tym samym roku pokazano go na czerwcowych Międzynarodowych Targach Technicznych w Poznaniu. Zmianie uległa tylna część pojazdu. Przestrzeń ładunkową przykryto sztywną nadbudową wykonaną z żywicy poliestrowej wzmocnionej włóknem szklanym; za sprawą jej zaokrąglonego kształtu samochód otrzymał nazwę „Bombel”, z zamierzonym błędem językowym. Miała ona dwa poziomy: górny o płaskiej powierzchni dostępny przez tylne drzwi i dolny, który tworzyła wnęka za przednimi fotelami. Między dachem a górnym poziomem rozpięta była siatka chroniąca kierowcę i pasażera przed przemieszczaniem się ładunku. Uzyskano przestrzeń ładunkową o objętości 1 m³. Istniała możliwość zamotowania tylnej kanapy. Ładowność „Bombla” wynosiła 300 kg. Wykonano również wersję z dodatkowymi oknami bocznymi. Powstało kilkanaście prototypów „Bombla”; ostatni, bazujący na modelu FL, zbudowano w drugiej połowie lat 80. „Bomble” były używane w FSM do transportu wewnątrzfabrycznego oraz przez dział sportu FSM jako samochody serwisowe.
Polski Fiat 126p Long.
W 1975 w OBR SM wykonano pod kierunkiem magistra inżyniera Wiesława Wiatraka prototyp wydłużonej wersji Polskiego Fiata 126p o nazwie „Long” (ang. długi). Rozstaw osi zwiększono o 10 cm. Wpłynęło to na zwiększenie przestrzeni dla pasażerów siedzących z tyłu, a ponadto zmniejszyła się tendencja do tzw. galopowania samochodu na poprzecznych nierównościach. Powiększone wnętrze zachęcało do częstszego używania pojazdu z pełnym obciążeniem, wobec czego zastosowano silnik o zwiększonej mocy. Dzięki zwiększeniu stopnia sprężania, powiększeniu średnicy zaworów dolotowych oraz zmianie faz rozrządu i nastawów regulacyjnych gaźnika jednostka napędowa o objętości skokowej 594 cm³ osiągała moc 25,8 KM (19 kW) przy 4600 obr./min. Masa własna „Longa” zwiększyła się do 610 kg, wymuszając wzmocnienie tylnego zawieszenia. Pomimo większej masy, prędkość maksymalna wynosiła 110 km/h.
Polski Fiat 126p Kombi.
W latach 1976–1977 pod kierunkiem inż. Leopolda Kuhna zbudowano prototyp Polskiego Fiata 126p w wersji kombi. Zdecydowano się na szeroki zakres zmian – głównie w nadwoziu i silniku. Rozstaw osi zwiększono o 10 cm, a zwis tylny o 7 cm. W prototypie tym zastosowano już zderzaki P-4. Dach został wykonany z tworzywa sztucznego. Silnik został ułożony poziomo, co pozwoliło obniżyć podłogę bagażnika. Motor o objętości skokowej powiększonej do 652 cm³ otrzymał nową skrzynię korbową, gaźnik, pompę paliwa, filtr powietrza, pompę oleju, dmuchawę, aparat zapłonowy i tłumik. Nowa jednostka napędowa osiągała moc 25 KM (18,4 kW) przy 4500 obr./min. Zmieniono również charakterystykę zawieszenia tylnych kół. Objętość tylnego bagażnika wynosiła 500 dm³, a po złożeniu tylnej kanapy wzrastała do 1000 dm³. Masa własna samochodu wzrosła do 630 kg. Pojazd mógł przewozić 4 osoby i 80 kg bagażu. Prędkość maksymalna Polskiego Fiata 126p Kombi wynosiła 105 km/h. Wymiary: długość – 3299 mm, szerokość – 1377 mm, wysokość – 1340 mm.
Na bazie projektu kombi wykonano makietę furgonu z zaślepionymi otworami okiennymi w tylnej części nadwozia. W warszawskiej Akademii Sztuk Pięknych powstała wizualizacja wersji kombi z podwyższonym dachem i małymi drzwiami bocznymi w prawej ścianie.
Również włoscy konstruktorzy stworzyli prototyp wersji kombi Fiata 126, jednak na tym poprzestano, skupiając się na opracowaniu kombi na bazie modelu 128.
Polski Fiat 126p NP.
Konstrukcja Polskiego Fiata 126p z silnikiem umieszczonym w tylnej części samochodu utrudniała tworzenie odmian nadwoziowych. Postanowiono więc skonstruować samochód z przednim napędem przy założeniu maksymalnego wykorzystania elementów dotychczas produkowanego modelu.
Prace konstrukcyjne rozpoczęto w maju 1977, a pierwszy prototyp (nazwany 126p-650NP) ukończono w grudniu 1978. Adaptacją zespołu napędowego kierował mgr inż. Jerzy Winogrodzki. W prototypie zastosowano chłodzony powietrzem silnik o pojemności 652 cm³, mocy 26 KM (19,5 kW), momencie obrotowym 43,8 Nm i stopniu sprężania 7,6:1. Został on obrócony o 180° i ustawiony wzdłużnie przed osią przednią. Napędzał koła przednie za pośrednictwem półosi napędowych z równobieżnymi przegubami Bierfelda-Rzeppa. Zastosowano zawieszenie przednie oparte na kolumnach MacPhersona oraz hamulce tarczowe na przednich kołach, a także zębatkową przekładnię kierowniczą. Nieznacznej zmianie uległa charakterystyka zawieszenia kół tylnych. Zmiana rodzaju napędu wymusiła przeprojektowanie przedniej części nadwozia. Zadanie to powierzono Akademii Sztuk Pięknych w Krakowie. Wydłużenie przedniej części sprawiło, że samochód otrzymał potoczną nazwę „Ryjek”. By zmniejszyć opór powietrza, zastosowano pochyłą ścianę przednią. Samochód posiadał masywne zderzaki wykonane z tworzyw sztucznych. Z tyłu wygospodarowano bagażnik o pojemności ok. 200 dm³. Długość nadwozia wynosiła 3290 mm, a rozstaw osi 1960 mm. Kolejny prototyp, oznaczony 126p-650NP-C, otrzymał trzydrzwiowe nadwozie typu hatchback i składaną tylną kanapę. W latach 1979–1981 zbudowano jeszcze kilka samochodów przednionapędowych, w których montowano różne silniki, zmieniano przełożenia skrzyni biegów i przekładni głównej oraz eksperymentowano z zawieszeniem tylnym; w ostatnim prototypie wprowadzono duże zmiany zewnętrzne (m.in. podwyższono linię dachu oraz zmieniono część tylną, stosując szerokie drzwi i poziome lampy zespolone).
Od 1981 OBR SM prowadził prace nad Beskidem 106 z nowym, jednobryłowym nadwoziem; w samochodzie tym zastosowano rozwiązania napędu przedniego z prototypów serii NP.
Polski Fiat 126p z silnikiem wysokoprężnym.
W latach 80., w okresie kryzysu paliwowego w Polsce, powstały prototypy Polskiego Fiata 126p z silnikiem wysokoprężnym. Z braku odpowiedniej jednostki w kraju, zdecydowano się na użycie jednostki zagranicznej. Skorzystano z chłodzonych cieczą silników przemysłowych japońskiej firmy Kubota. Wybrano silnik V800BB, typu R4, o pojemności 800 cm³, mocy 22 KM (16,2 kW), momencie obrotowym 47 Nm i stopniu sprężania 23:1. Prace były zaawansowane, jednak nieoczekiwanie nastąpił wzrost wartości japońskiego jena, przez co przedsięwzięcie straciło ekonomiczny sens.
Polski Fiat 126p w wersji wojskowej.
W 1989 w Wyższej Szkole Wojsk Łączności w Zegrzu koło Warszawy powstał prototyp wersji Polskiego Fiata 126p FL przeznaczonej dla wojska. Do napędu użyto silnika seryjnego „Malucha”. Na dachu zamontowano bagażnik do przewozu gąsienic, które mogły być zamontowane w miejsce tylnych kół (przewożonych wówczas w tym bagażniku). Nadwozie i bagażnik dachowy polakierowano na kolor khaki. Siedzenia pokryto pokrowcami w kolorze moro. Samochód wyposażono w uchwyty do przewozu broni oraz aparat telefoniczny.
BOSMAL 126 el Cabrio.
Po rozpoczęciu produkcji Fiata 126 el BOSMAL opracował wersję kabriolet tego samochodu. Pozostała ona w fazie prototypu, gdyż w Unii Europejskiej weszły w życie zaostrzone normy ochrony środowiska, których „Maluch” nie mógł już spełnić.
LPT.
W latach 1974–1975 w Wojskowym Instytucie Techniki Pancernej i Samochodowej w Sulejówku powstał prototyp lekkiego pojazdu terenowego (LPT), przeznaczonego dla Ludowego Wojska Polskiego. LPT przewidziany był jako pojazd transportowy (brak uzbrojenia i opancerzenia). Do skonstruowania pojazdu wykorzystano elementy samochodu osobowego Polski Fiat 126p. Do elementów tych zaliczały się silnik, sprzęgło, zmodyfikowana skrzynia biegów, półosie, koła, ogumienie, zawieszenie (z nieco dłuższymi przednimi wahaczami), hamulce, mechanizmy kierownicze oraz instalacja elektryczna, a także lampy, prędkościomierz, kierownica i przełączniki. Pojazd posiadał wykonane z tworzywa sztucznego otwarte nadwozie w kształcie wanny, osadzone na ramie rurowej. Dla ochrony przed wpływami atmosferycznymi, mógł zostać pokryty brezentową opończą. LPT posiadał sześć kół. Napęd przekazywany był na oś środkową i tylną poprzez umieszczony przed osią kół tylnych reduktor z przekładniami łańcuchowymi. Napęd kół środkowych można było odłączyć podczas jazdy po utwardzonej nawierzchni. Silnik wraz ze skrzynią biegów umieszczono wzdłużnie z przodu, w specjalnej obudowie. Zespół napędowy zabezpieczono od spodu stalową osłoną w kształcie rynny. Hamulec ręczny działał na środkową oś pojazdu. Pojazd przystosowano do pływania, w tym celu z tyłu umieszczono śrubę napędową. Prędkość maksymalna na lądzie wynosiła 75 km/h, a w wodzie 6 km/h. Masa własna LPT wynosiła 850 kg, pojazd mógł przewozić sześć osób lub dwie osoby i 400 kg ładunku. Zbiornik paliwa miał pojemność 40 l. Pod koniec lat 70. Wojskowe Zakłady Motoryzacyjne nr 5 w Poznaniu wykonały według sporządzonej przez inżynierów z Sulejówka dokumentacji 10 pojazdów, różniących się wyższą zabudową przedniej części nadwozia i odchylaną szybą przednią. Oprócz wojska, pojazdy LPT były testowane także przez Państwowe Gospodarstwa Rolne, gdzie przewidziano wykorzystanie ich do transportu pracowników w trudniejszym terenie. Po kilku latach służby w jednostkach wojskowych, pojazdy te sprzedano w ręce prywatne. Jeden z nich znajduje się w Muzeum Techniki i Komunikacji w Szczecinie.
Wszędołaz.
Wszędołaz to pojazd gąsienicowy, zbudowany w latach 1979–1980 w Zakładzie Transportu Energetyki w Radomiu. Stworzono go do inspekcji sieci energetycznych w trudnym terenie. Wykorzystano nadwozie Polskiego Fiata 126p, które osadzono na podwoziu z gumowymi gąsienicami. Silnik Wszędołaza również pochodził od „Malucha”. Dostęp do jednostki napędowej umożliwiała pokrywa w tylnej ścianie. Drzwi boczne zastąpiono przesuwnymi osłonami wykonanymi z pleksiglasu. Usunięto też fragment dachu. Zbudowano i przetestowano jeden egzemplarz, po czym zaniechano dalszych prac. Wszędołazem zainteresowali się Chińczycy.
Wszędołaz znajduje się w Muzeum Techniki i Komunikacji w Szczecinie.
Modyfikacje i przebudowy.
Pingwin 04.
Pingwin 04 to znakowarka pasów na jezdni, skonstruowana w pierwszej połowie lat 80. w OBR SM na bazie Polskiego Fiata 126p. Z nadwozia wycięto pas przedni i pokrywę bagażnika oraz skrócono dach. Pojazd otrzymał okrągłe reflektory od ciągnika rolniczego Ursus oraz kierunkowskazy od samochodu Żuk. Z przodu umieszczono dysze natryskujące farbę. W miejscu tylnej kanapy zamontowano sprężarkę i zbiornik sprężonego powietrza, a w miejscu fotela pasażera zbiornik farby. Urządzenie było zautomatyzowane, prawie wszystkie czynności operator mógł wykonać z kabiny. Prędkość robocza wynosiła 7 km/h, a prędkość podróżna 25 km/h. Powstało ok. 20 egzemplarzy. Jeden z nich znajduje się w zbiorach Zespołu Historii Drogownictwa w Szczucinie.
Malubats.
W latach 90. Zakłady Motoryzacyjne w Gorzowie Wielkopolskim podjęły produkcję samochodów z otwartym nadwoziem, opartych na Polskim Fiacie 126p. Pojazd powstał na zamówienie holenderskiego importera, któremu zależało na dostarczeniu tanich aut do patrolowania terenów przy plażach. Nazwę „Malubats” nadali Holendrzy. Z seryjnego „Malucha” pochodziła płyta podłogowa wraz z zawieszeniem i układem przeniesienia napędu, zderzaki, pas przedni, pokrywy bagażnika i silnika, oświetlenie zewnętrzne, tablica rozdzielcza, kierownica oraz siedzenia. Nadwozie wykonano w dużej mierze z laminatu. Powstały prawdopodobnie 43 Malubatsy, z czego 41 wyeksportowano do Holandii.
POP 2000.
Pod koniec lat 80. w prywatnym warsztacie w Odolanowie k. Ostrowa Wielkopolskiego ruszyła produkcja Polskich Fiatów 126p bez dachu. Impulsem było zamówienie z Niemiec, gdzie jedna z firm pokryła koszt homologacji samochodu na tamtejszym rynku i rozpoczęła jego sprzedaż. Samochody POP 2000 wykonywano na indywidualne zamówienia. Budowano je na zespołach Polskiego Fiata 126p 650E lub Fiata 126 BIS. Pojazd mógł być wyposażony w drzwi lub w pas zapezpieczający przed wypadnięciem z kabiny, a także w fotele typu lotniczego. Konstrukcja samochodu była wzmocniona od wewnątrz rurowym szkieletem. POP 2000 został pokazany na Międzynarodowych Targach Poznańskich w 1990. Produkcję samochodu zakończono w 1991 wskutek zaostrzenia wymagań technicznych w Niemczech (m.in. wprowadzenia wymogu montażu katalizatora), powstało ok. 500 egzemplarzy.
Wadera.
W 1991 w firmie Fibra Studio z Mikołowa powstał projekt nadwozia z laminatu, osadzanego na płycie podłogowej Polskiego Fiata 126p. Z seryjnego samochodu wycięto tylną część, prowadzono od słupka B do tyłu stalowe rury wzmacniające konstrukcję. W błotniki przednie i tylne oraz w tylną pokrywę silnika wtryskiwano poliuretanową piankę w celu zmniejszenia wibracji poszycia plastikowych błotników oraz wytłumienia hałasu pracującego silnika. Zastosowano szersze błotniki, umożliwiające montaż kół o większej średnicy. Można było zamontować składany dwuczęściowy dach. Klosze lamp tylnych pochodziły z Forda Fiesty drugiej generacji. Koło zapasowe przykryte pokrowcem umieszczono pionowo na zewnątrz. Zderzaki były zintegrowane z nadwoziem. Zespół napędowy, układy jezdny i nośny oraz zawieszenie pochodziły z seryjnego „Malucha”. Stylistyka samochodu nawiązywała do Suzuki Vitary. Pojazdem zainteresowała się warszawska firma „Metal-Incar Spółdzielnia Inwalidów”, która nazwała go „Wadera”. Nazwę tę zaczerpnięto od określenia najsilniejszej samicy w stadzie wilków, co miało być odniesieniem do wyglądu samochodu, przypominającego mocno zabudowany pojazd uterenowiony. Wadera miała być budowana z elementów Fiatów 126p uszkodzonych w wypadkach lub ze skorodowanym nadwoziem, gdy inne części zachowały się w stanie pozwalającym na zbudowanie pojazdu inwalidzkiego lub rekreacyjnego. Nadwozie oraz zespół napędowy i układ jezdny miały być naprawiane w „Metal-Incar”. Planowano eksport pojazdu. Powstało kilkadziesiąt (około 20 do 40) sztuk Wadery.
Polski Fiat 126p jako pług śnieżny.
Jednym z popularniejszych sposobów modyfikacji Polskiego Fiata 126p jest wykorzystanie go jako pługu do odśnieżania posesji, ulic lub chodników. Z racji niewielkiego rozmiaru, spalania i relatywnie niskiej ceny pojazdy tego typu wykorzystywane są przez osoby prywatne czy dozorców. Według dozorców ręcznie odśnieżanie chodników przy intensywnych opadach zajmuje średnio 4 do 5 godzin, a przy wykorzystaniu Polskiego Fiata 126p ze specjalnie zamontowanym pługiem, czas odśnieżania skraca się do 30 minut.
Poziom produkcji w Polsce (bez wersji BIS).
Źródło:
Eksport Polskiego Fiata 126p.
W latach 1975–1992 wyeksportowano 897 316 Polskich Fiatów 126p. W okresie PRL samochód był sprzedawany w kraju również w ramach eksportu wewnętrznego.
Polski Fiat 126p był eksportowany m.in. do Włoch, Jugosławii, RFN, Węgier, Francji, Chin (w latach 1985–1989, wysłano ponad 23 000 samochodów, w Wenzhou 5000 Polskich Fiatów 126p używano jako taksówek), Wielkiej Brytanii, Czechosłowacji, Belgii, Holandii, Bułgarii, Szwajcarii, Grecji, Austrii, Danii, Chile, Nowej Zelandii, Australii (jako FSM Niki, w latach 1989–1991) oraz na Cypr i Kubę. Pilotażowe partie samochodów wysłano także do Afryki (Zair, Kamerun, Gabon), a nawet Bangladeszu. W samym 1980 eksport Polskiego Fiata 126p wyniósł 90 tys. egzemplarzy.
Dane techniczne podstawowych modeli (600, 650, FL, el i elx).
Nadwozie.
Nadwozie samonośne, zgrzewane z wytłoczek stalowych, dwubryłowe, dwudrzwiowe, czteromiejscowe, typu fastback.
Silnik.
Główne źródło:
Układ przeniesienia napędu.
Źródła:
Podwozie.
Źródła:
Polski Fiat 126p w sporcie.
Już w 1972 Fiat 126 zadebiutował w Rajdzie Wisły. Z inicjatywy inż. Zbigniewa Klimeckiego w maju 1975 utworzono w OBR SM Dział Sportu Samochodowego. W tymże roku jadący Polskim Fiatem 126p Sobiesław Zasada i Longin Bielak ukończyli poza konkurencją 43. Rajd Monte Carlo. Także w 1975 samochód 126p wystąpił w Rajdzie Polski. Specjalnie dla 126p utworzono odrębną klasę markową, dla najmniej zamożnych zawodników. W styczniu 1976 Polski Fiat 126p uzyskał homologację grupy 1 FIA. Tegoż roku w Rajdzie Zimowym Stomila wystartowało 12 „Maluchów”, w tym dwa z ekipy fabrycznej (Wiesław Cygan i Jacek Jurzak oraz Andrzej Koper i Dariusz Szerejko). Obie załogi fabryczne ukończyły rajd, trwający 19 godzin na trasie liczącej 980 km, w ciężkich warunkach atmosferycznych (załoga Cygan i Jurzak zajęła 2. miejsce, załoga Koper i Szerejko lokatę 5.). W 1982 jadący 126p Janusz Szerla zajął III miejsce w klasyfikacji generalnej Rajdowych Samochodowych Mistrzostw Polski, wyprzedzając m.in. załogi jadące Renault 5 czy Volkswagenem Golfem. W 1984 Szerla i Krzysztof Janarek w zaliczanym do mistrzostw Europy Rajdzie Saarland zajęli III miejsce w klasie do 1300 cm³. Na jednym z odcinków specjalnych tego rajdu „Maluch” zajął 15. miejsce spośród 71 załóg, co wywołało sensację. W 1989 Krzysztof Koczur i Krzysztof Janarek, startujący w Rajdzie Niemiec w Fiacie 126 BIS, zajęli II miejsce w klasie do 1300 cm³ grupy A. Z powodu trudności finansowych i ekonomicznych FSM działalność Działu Sportu Samochodowego została 1 stycznia 1990 zawieszona. Mimo to kierowcy jadący 126p kontynuują starty w zawodach motorowych do czasów obecnych.
Zobacz też.
Colo
Linki zewnętrzne.
Polski Fiat 126p Maluch – kompendium wiedzy (strona przeniesiona na nowy hosting)

</doc>
<doc id="429695" url="https://pl.wikipedia.org/wiki?curid=429695" title="Fiat 126p Long">
Fiat 126p Long



</doc>
<doc id="429696" url="https://pl.wikipedia.org/wiki?curid=429696" title="Bernard Lama">
Bernard Lama

Bernard Lama (ur. 7 kwietnia 1963 roku w Saint Symphorien w Gujanie Francuskiej) – francuski piłkarz występujący na pozycji bramkarza, i trener piłkarski. Z reprezentacją Francji, w której barwach rozegrał 44 mecze, zdobył mistrzostwo świata 1998 i mistrzostwo Europy. Bronił bramki "Trójkolorowych" w czasie Euro 1996. Najdłużej grał w Paris Saint-Germain. W 1994 roku triumfował z nim w rozgrywkach o mistrzostwo kraju, a dwa lata później w Pucharze Zdobywców Pucharów. Po zakończeniu kariery piłkarskiej w 2001 roku rozpoczął pracę szkoleniową. W 2006 roku przez krótki okres był selekcjonerem reprezentacji Kenii.
Kariera piłkarska.
W latach 90. był filarem defensywy Paris Saint-Germain, z którym zdobył mistrzostwo Francji oraz Puchar Zdobywców Pucharów. W 1997 roku w jego organizmie wykryto marihuanę. Lama został wykluczony na wiele miesięcy i stracił miejsce w reprezentacji, której do tej pory był podstawowym bramkarzem. Po krótkiej przygodzie z West Ham United pod koniec 1998 roku wrócił do Paryża. Zakończył karierę piłkarską w wieku 38 lat w Stade Rennais.
Sukcesy piłkarskie.
W reprezentacji Francji od 1993 do 2000 roku rozegrał 44 mecze – start w Euro 1996 (III-IV miejsce) oraz w Mundialu 1998 (mistrzostwo świata, jako rezerwowy) i Euro 2000 (mistrzostwo Europy).

</doc>
<doc id="429697" url="https://pl.wikipedia.org/wiki?curid=429697" title="Zysk operacyjny">
Zysk operacyjny



</doc>
<doc id="429698" url="https://pl.wikipedia.org/wiki?curid=429698" title="Fiat 126p np">
Fiat 126p np



</doc>
<doc id="429699" url="https://pl.wikipedia.org/wiki?curid=429699" title="Endotelina">
Endotelina

Endotelina – peptyd złożony z 21 aminokwasów o działaniu zwężającym naczynia, wydzielany przez komórki śródbłonka naczyń krwionośnych. Odgrywa kluczową rolę w hemostazie naczyniowej (utrzymywanie właściwego napięcia naczyń i perfuzji naczyniowej). Ma również działanie mitogenne i proagregacyjne, a w efekcie także aterogenne.
Endotelina działa, łącząc się ze specyficznymi receptorami. Istnieje stan równowagi dynamicznej między substancjami naczyniozwężającymi (np. endoteliną, kalcytoniną) a naczyniorozszerzającymi (np. tlenkiem azotu, prostacykliną). 
Zsyntetyzowano następujące antagonisty receptora endotelinowego: bosentan, darusentan, tezosentan i sitaksentan.

</doc>
<doc id="429700" url="https://pl.wikipedia.org/wiki?curid=429700" title="Bitwa pod Koszycami">
Bitwa pod Koszycami

Bitwa pod Koszycami – miała miejsce pod Koszycami w lutym 1491.
W 1490 królewicz polski Jan Olbracht wyprawił się na Węgry w celu przejęcia korony Św. Stefana, ofiarowanej mu przez szlachtę węgierską dnia 7 czerwca 1490 na sejmie elekcyjnym w Rokos. Starł się jednak ze swoim bratem królem czeskim Władysławem II Jagiellończykiem. Olbracht bezskutecznie oblegał Koszyce. 7 lutego w pobliżu Koszyc doszło do starcia podjazdów obu stron. Dnia 9 lutego piechota czeska i węgierska rozpoczęła szturm na obóz polski. W tym momencie obrońcy Koszyc dokonali wypadu poza mury miejskie i niespodziewanym atakiem opanowali drewniane wieże i wszystkie polskie działa. Polacy nie ulegli jednak panice i Olbracht sprawnie wycofał z obozu wojsko w porządku bojowym. Rozstawił je w niewielkiej odległości i nierozbity nadal zagrażał armii Władysława. Przez kilka dni obie strony tkwiły w śniegu naprzeciwko siebie w pełnej gotowości bojowej. Dokuczał silny mróz, brakowało żywności i wody. W takich warunkach żołnierzom i ich dowódcom przeszła ochota do walki.
20 lutego 1491, podpisano traktat pokojowy w Koszycach. Przyznawał on Olbrachtowi jako odszkodowanie część ziem śląskich wraz z tytułem „najwyższego księcia na Śląsku”. Królewicz oddać miał wszystkie obsadzone dotychczas przez swoje załogi zamki i miasta z wyjątkiem Preszowa i Sabinova, które miały pozostać w jego ręku jako zastaw do czasu przekazania mu księstwa głogowskiego.

</doc>
<doc id="429701" url="https://pl.wikipedia.org/wiki?curid=429701" title="Czynniki antropogeniczne">
Czynniki antropogeniczne



</doc>
<doc id="429702" url="https://pl.wikipedia.org/wiki?curid=429702" title="The 5th Dimension">
The 5th Dimension

The 5th Dimension (ang. "Piąty wymiar") – to amerykańska grupa wokalna, najczęściej kojarzona z gatunkami R&amp;B, soul i jazz. Największa aktywność grupy przypada na lata 60. i 70., XX wieku. Utwory dla tego zespołu pisali tacy artyści jak: Jimmy Webb, Laura Nyro, Burt Bacharach, Ashford &amp; Simpson. Swoimi utworami przyczynili się do popularyzacji kultury "Flower Power" wśród białej i czarnej społeczności amerykańskiej.
Skład zespołu to: Billy Davis, Jr., Florence LaRue, Marilyn McCoo, Lamonte McLemore oraz Ron Townson. W 2002 została wprowadzona do Vocal Group Hall of Fame.

</doc>
<doc id="429703" url="https://pl.wikipedia.org/wiki?curid=429703" title="Ił-4">
Ił-4

Ił-4, wcześniej: DB-3F (; w kodzie NATO "Bob") – dwusilnikowy średni samolot bombowy dalekiego zasięgu produkcji ZSRR z czasów II wojny światowej konstrukcji Siergieja Iljuszyna. Stanowił rozwinięcie bombowca DB-3 i do 1942 roku nosił oznaczenie DB-3F. Produkowany w latach 1939–1945 w liczbie ponad 5 tysięcy sztuk, był podstawowym bombowcem radzieckiego lotnictwa dalekiego zasięgu przez cały okres wojny. Używany też w roli bombowca frontowego oraz w wersji morskiego samolotu torpedowego. Oprócz lotnictwa ZSRR, trzy samoloty służyły w Finlandii.
Historia powstania.
Samolot Ił-4, początkowo oznaczany jako DB-3F, był zmodernizowaną wersją rozwojową bombowca dalekiego zasięgu DB-3, skonstruowanego przez Siergieja Iljuszyna w jego biurze projektowym OKB-39. Samolot DB-3 ("dalnyj bombardirowszczik" – bombowiec dalekiego zasięgu model 3) został skonstruowany i wdrożony do produkcji w 1936 roku, po czym był stopniowo ulepszany, co doprowadziło do powstania wariantu z mocniejszymi silnikami M-87, nieformalnie oznaczanego jako DB-3B. Głównym wymaganiem lotnictwa radzieckiego w zakresie dalszego rozwoju samolotu, sformułowanym pod koniec 1938 roku, było zwiększenie prędkości maksymalnej do 485 km/h przez zastosowanie nowych silników M-88 o mocy 1100 KM. Silniki te opracowywane były w tym czasie w biurze OKB-29 Tumanskiego i były dalszym rozwinięciem licencyjnego francuskiego 14-cylindrowego silnika gwiazdowego Gnome-Rhône 14K, stanowiącego napęd DB-3.
Najbardziej widoczną zmianą był nowy, wydłużony o pół metra nos kadłuba DB-3F, z ruchomym stanowiskiem karabinu maszynowego SzKAS, skopiowanym ze stanowiska Ikara stosowanego w niemieckim He 111B, którego egzemplarz został zdobyty podczas wojny domowej w Hiszpanii. Nowa część nosowa była bardziej opływowa i chroniła nawigatora od przeciągów występujących przy starej nieszczelnej wieżyczce, zapewniając zarazem wystarczający kąt ostrzału i lepsze warunki obserwacji. Litera „F” w oznaczeniu pochodziła od "fonar" (z ros. osłona kabiny). Ulepszono konstrukcję płata, zwiększając jego powierzchnię o 1,1 m² i zmniejszając grubość, przy tym powiększono powierzchnię i kąt wychylenia klap kosztem zmniejszonych lotek. Zbiorniki paliwa, które wcześniej były integralną częścią konstrukcji skrzydeł, co powodowało problemy ze szczelnością, zastąpiono przez półelastyczne blaszane zbiorniki umieszczane w skrzydłach, pokryte wykładziną samouszczelniającą. Uproszczono sposób składania podwozia, które otrzymało powiększone koła z dwustronnymi hamulcami. Całą konstrukcję płatowca przekonstruowano w celu poprawy technologiczności produkcji i wprowadzenia nowocześniejszych jej metod, między innymi stosując otwarte profile i elementy wytłaczane w miejsce rur. Wykorzystano przy tym doświadczenia z wdrożenia do produkcji samolotu komunikacyjnego Li-2 na licencji amerykańskiej. W efekcie, pracochłonność wykonania samolotu zmniejszyła się o ponad połowę, z 30 301 do 14 331 roboczogodzin. Zastosowano nowe bardziej opływowe okapotowanie silników z indywidualnym oprofilowaniem wystających części cylindrów (typu F) i śmigła o większej średnicy (3,4 m zamiast 3,25 m). Łatwiejsze stało się przeprowadzanie obsługi technicznej silników w warunkach polowych, a dzięki nowym zbiornikom czas tankowania paliwem zmniejszył się trzykrotnie. Samolot wykazywał lepsze charakterystyki startu i lądowania, jednak z drugiej strony przesunięcie środka ciężkości w tył pogorszyło i tak słabą stateczność podłużną i własności pilotażowe DB-3, przez co dłuższy pilotaż był męczący. Stateczność kursowa natomiast była dobra.
Prototyp zmodernizowanego samolotu z silnikami M-88, oznaczony CKB-30F, oblatano 21 maja 1939 (pilot Władimir Kokkinaki). Nowe silniki były jednak jeszcze niedopracowane i przegrzewały się, dlatego do prób państwowych, prowadzonych między 31 sierpnia a 18 września 1939 roku, skierowano przejściowy wariant samolotu z dotychczasowymi silnikami M-87B i śmigłami, stosowanymi w późnych seriach DB-3B. Osiągnął on na próbach prędkość 445 km/h – tylko o 6 km/h większą niż DB-3B. Zbiegło się to w czasie z wybuchem wojny w Europie i inwazją ZSRR na Polskę. Nie czekając na pozytywne ukończenie prób i dopracowanie konstrukcji, lotnictwo wojskowe zaakceptowało w październiku tę wersję, z uwagi na znaczny niedobór bombowców dalekiego zasięgu. Pierwotnie wymagania zakładały rezygnację z dolnego stanowiska strzeleckiego i pozostawienie tylko pojedynczych karabinów maszynowych z przodu i w wieżyczce grzbietowej, przy załodze trzyosobowej, lecz lotnictwo ponownie zażądało instalacji dolnego karabinu maszynowego, co wprowadzono w trakcie produkcji na początku 1940 roku. Do jego obsługi doszedł później czwarty członek załogi.
Produkcja i rozwój.
Początek produkcji i wczesne serie: 1939–1940.
Pierwsze samoloty wyprodukowano już jesienią 1939 roku, przy tym wytwarzano je zarówno z silnikami M-87B, jak i nielicznymi M-88. Początkowo nowy samolot był także oznaczany w dokumentach jako DB-3M, lecz wojsko odbierało je pod przewidzianym pierwotnie oznaczeniem DB-3F, które od połowy 1940 roku stało się jedynym stosowanym oznaczeniem dla samolotu. Produkowano je w dotychczasowych miejscach produkcji DB-3: Moskwie (zakład nr 39) i Woroneżu (zakład nr 18), a od wiosny 1941 roku także w Komsomolsku (zakład 126), gdzie dłużej pozostał w produkcji poprzedni model. Z uwagi na przyspieszony proces projektowy, samoloty początkowej produkcji jednak były niedopracowane i miały usterki, a lotnictwo wstrzymywało się z odbiorem dużej ich części. Wprowadzano na nich liczne poprawki, między innymi wzmocniono zbyt słabe podwozie. 
Pierwsze samoloty lotnictwo odebrało w lutym 1940 roku. W grudniu 1939 oraz kwietniu 1940 roku samolot z silnikami M-88 ponownie podchodził do prób państwowych, lecz ich nie przeszedł. Za drugim razem osiągnięto prędkość maksymalną jedynie 425 km/h, mimo to Komitet Obrony 14 maja nakazał odbierać samoloty z takimi osiągami, niższymi od pierwotnie wymaganych. W tym czasie opracowano nowe okapotowanie silników o większej średnicy (typu B), bardziej podobne do stosowanego wcześniej w DB-3, poprawiające chłodzenie silników. Umieszczono też chłodnice oleju w skrzydle w miejsce wysuniętych przed krawędź natarcia, co zmniejszyło opory i zwiększyło nieznacznie prędkość.
Dopracowanie konstrukcji: połowa 1940–1941.
Między czerwcem a wrześniem 1940 roku wdrożono stopniowo do produkcji samoloty z nową górną wieżyczką MW-3 zamiast SU i dolnym stanowiskiem strzeleckim MW-2 zamiast UŁU. Wieżyczka MW-3, mimo bardziej wystającej „bulwiastej” formy, stawiała mniejszy opór aerodynamiczny i zapewniała lepszą widoczność, komfort i pole ostrzału, a jej górna część otwierała się, tworząc luk awaryjny. Również dolne stanowisko było wygodniejsze w użyciu i pozwalało na ostrzał także w kierunku do tyłu. Wprowadzono również w tym roku opancerzone oparcie siedzenia pilota. Mniejsza część samolotów otrzymywała dodatkowe wyposażenie w postaci radiopółkompasu RPK-2 do lotów nocnych, autopilota lub aparatu fotograficznego AFA-B do celów rozpoznawczych. W 1940 roku wyprodukowano ogółem 1106 samolotów, zdecydowaną większość z silnikami M-87B. Od listopada tego roku wreszcie wprowadzono dopracowane pierwotnie zakładane silniki w wersji M-88B. Wersja z silnikami M-88 miała jednak zasięg maksymalny mniejszy o około 500 km z uwagi na większe zużycie paliwa.
Do połowy 1941 roku konstrukcja została już w znacznym stopniu dopracowana. Zdawano sobie jednak sprawę z tego, że DB-3F wyczerpał potencjał rozwoju, a nadzieje na przyrost osiągów nie sprawdziły się, między innymi z powodu wzrostu masy, ze zwiększanym wyposażeniem. Miały zastąpić go bombowce Jer-2 i DB-4, jednak ich rozwój się przeciągał, a DB-4 Iljuszyna nie został w ogóle doprowadzony do stadium prób państwowych, wobec tego DB-3F pozostał w masowej produkcji. Po ataku Niemiec na ZSRR i ewakuacji przemysłu na wschód produkcja DB-3F stała się utrudniona. Jeszcze wiosną zaprzestano ich produkcji w Woroneżu, a w listopadzie w atakowanej Moskwie. Wytwarzał je nadal tylko zakład nr 126 w Komsomolsku nad Amurem, lecz od października do grudnia 1941 roku borykał się z brakami dostaw silników i dopiero wiosną 1942 roku produkcja się ustabilizowała.
Zmiana oznaczenia i modyfikacje produkcyjne: 1942–1945.
Dopiero 26 marca 1942 samolot DB-3F otrzymał oznaczenie według nowego systemu oznaczeń samolotów radzieckich od skrótu nazwiska konstruktora: Ił-4. W połowie 1942 roku jego produkcję uruchomiono także w zakładzie nr 23 zorganizowanym w Moskwie, a od jesieni ponownie w zakładzie nr 39, ewakuowanym do Irkucka. Pod koniec 1942 wprowadzono w zakładzie nr 23 nos kadłuba, stożek ogonowy i podłogę kabiny pilota o drewnianej konstrukcji, co pozwalało zaoszczędzić aluminium, lecz zwiększało masę i pogarszało wytrzymałość tych elementów samolotu.
W trakcie produkcji zastosowano uzbrojenie obronne o większym kalibrze w celu zwiększenia siły ognia. Wieżyczka MW-3 z karabinem maszynowym SzKAS kal. 7,62 mm była od wiosny 1942 roku zastępowana przez zmodyfikowaną wieżę UTK-1 z karabinem maszynowym UBT kalibru 12,7 mm. Już wcześniej karabin ten bywał montowany prowizorycznie w jednostkach w starej wieży. Montowano też czasem w jednostkach taki karabin maszynowy w dolnym stanowisku, chociaż Iljuszyn był przeciwny takiej modyfikacji seryjnej z uwagi na dalsze przesunięcie środka ciężkości w tył.
W celu polepszenia stateczności wzdłużnej i własności pilotażowych wprowadzono zewnętrzne części skrzydeł o większym skosie krawędzi natarcia. W październiku 1942 roku opracowano takie skrzydła o mieszanej drewniano-metalowej konstrukcji, które jednak otrzymała mała seria samolotów. Dzięki powiększeniu zbiorników paliwa, zasięg z tymi skrzydłami wzrósł do 4365 km, a masa startowa do 12 130 kg, lecz prędkość maksymalna spadła do 404 km/h i pogorszyła się odporność na uszkodzenia. Od połowy 1943 roku produkowano natomiast seryjnie samoloty z zewnętrznymi częściami skrzydeł z większym skosem (ros. "kryło so striełkoj"), o metalowej konstrukcji krytej sklejką. Wprowadzono też wtedy tłumiki płomienia GAM-9 na rurach wydechowych oraz dalsze ulepszone wyposażenie. Pod koniec 1943 roku zaczęto stosować mocniejsze silniki M-88F o mocy 1250 KM, które powodowały wzrost prędkości o 15 km/h, lecz wyprodukowano ich niewielką liczbę (według innych publikacji były to M-88W). Po opanowaniu konstrukcji, produkcja jednego Ił-4 wymagała 12,5 tysiąca roboczogodzin (mniej, niż Pe-2). W 1942 roku wyprodukowano 858 Ił-4, a w 1943 roku – 1568. Produkcja następnie malała, na korzyść m.in. dopracowanego wariantu bombowca Jer-2. W 1944 roku powstało 706 samolotów, a w 1945 roku – 385, już tylko w zakładzie 126. Jeszcze w 1946 roku lotnictwo odebrało ostatnie 4 samoloty.
Ił-4 został wytworzony w liczbie 5256 egzemplarzy. Był ważnym samolotem radzieckiego lotnictwa bombowego, stanowiącym podstawowy komponent lotnictwa dalekiego zasięgu i pozostającym w produkcji oraz pierwszej linii przez cały okres II wojny światowej. Zdaniem niektórych autorów, był jedynym radzieckim samolotem bojowym przyjętym na uzbrojenie w połowie lat 30. (pierwotny DB-3) i eksploatowanym do końca wojny.
Ił-4 był generalnie porównywalny z innymi bombowcami światowymi tej kategorii przełomu lat 30. i 40., mając lepsze niektóre parametry od części z nich, np. nieco większą prędkość, pułap i zasięg maksymalny niż podobny niemiecki He 111H. Słabszą stroną Ił-4 było w porównaniu z nim uzbrojenie obronne, warunki pracy pilota, jakość wyposażenia i łatwość obsługi polowej.
Służba.
Lotnictwo dalekiego zasięgu.
Pierwsze Ił-4, jeszcze pod oznaczeniem DB-3F, weszły do służby w lotnictwie radzieckim od marca 1940 roku, a w większej liczbie od maja-czerwca. W chwili wybuchu wojny z Niemcami DB-3 i DB-3F stanowiły około 85% lotnictwa dalekiego zasięgu, mającego ogółem 1789 samolotów. W zachodnich nadgranicznych okręgach wojskowych DB-3F stanowiły około połowy z 1122 samolotów obu wersji. Pułki tych bombowców były zorganizowane w dywizje bombowe dalekiego zasięgu, z których większość była zgrupowana w pięciu korpusach (po dwie dywizje), w tym czterech w części europejskiej.
Samoloty lotnictwa dalekiego zasięgu uniknęły zniszczenia bezpośrednio po ataku Niemiec na ZSRR 22 czerwca 1941, bazując na dalej położonych lotniskach, lecz ponosiły duże straty od myśliwców w ciągu kolejnych dni, wykonując misje głównie w dzień bez eskorty. Już w dniach 22–23 czerwca wykonywały naloty na tyły wojsk niemieckich i miasta na terenie Prus Wschodnich (głównie Königsberg), oraz okupowanej Polski (m.in. na Warszawę). Od kolejnych dni używane były też niezgodnie z przeznaczeniem do ataków szturmowych na kolumny zmotoryzowane przerywające front, z wysokości rzędu 400 m, ponosząc znaczne straty od ognia z ziemi. Używane były przy tym bomby i zasobniki z mieszaniną zapalającą. Samego 26 czerwca w nalotach szturmowych stracono 43 samoloty. Od 28 czerwca intensywnie bombardowano przeprawy na Berezynie, lecz ataki były nieskoordynowane i mało skuteczne, przy dużych stratach. Pod koniec lipca na kierunku zachodnim pozostało 75 sprawnych DB-3/3F. Ściągano jednak na front także jednostki z tyłowych okręgów wojskowych. W kolejnych miesiącach służyły głównie jako bombowce frontowe, przeciwko celom na bliskich tyłach nieprzyjaciela. Wykonywano też nocne naloty, między innymi na lotniska. W sierpniu samoloty DB-3F lotnictwa dalekiego zasięgu dołączyły do DB-3 lotnictwa morskiego prowadzących istotne propagandowo naloty na Berlin z wyspy Sarema – w ciągu czterech nocy między 11 a 21 sierpnia 1941 cel osiągnęło łącznie 19 armijnych samolotów z 27 startujących, przy czym stracono cztery, głównie w wypadkach. W razie potrzeby służyły też jako nocne samoloty rozpoznawcze lub transportowe. Sporadycznie były używane do zaopatrywania partyzantów i dostarczania im sprzętu, łącznie z armatami przeciwpancernymi 45 mm i motocyklami z wózkiem, podwieszanymi na platformie z owiewką aerodynamiczną pod kadłubem. Przez drugie półrocze 1941 roku utracono 1150 DB-3 (prawdopodobnie obu wersji), a nowych DB-3F przybyło jedynie 170. 22 grudnia 1941 na froncie były tylko 182 samoloty DB-3/3F.
5 marca 1942 z Sił Powietrznych (WWS) zostało wyodrębnione Lotnictwo Dalekiego Zasięgu (ros. "Awiacyja dalnego diejstwija" – ADD), podporządkowane bezpośrednio naczelnemu dowództwu, które 1 maja miało 319 Ił-4, stanowiących ponad 90% jego stanu. Część samolotów pozostała nadal w pułkach bombowych lub rozpoznawczych sił powietrznych. Latem tego roku w związku z natarciem niemieckim w kierunku Stalingradu, bombardowania taktyczne na bliskich odległościach w wykonaniu bombowców dalekiego zasięgu znowu uległy zintensyfikowaniu. Od kwietnia zaczęto też samoloty przystosowywać do przenoszenia podwieszanych zbiorników paliwa (2 × 325 l) i od lipca ponownie rozpoczęto nocne naloty na dalsze ośrodki, jak Königsberg, Gdańsk, Berlin (26 sierpnia), Bukareszt i Ploesti (wrzesień 1942). Istotnym zadaniem pod koniec 1942 roku stało się bombardowanie lotnisk używanych przez niemieckie wojska okrążone pod Stalingradem – ogółem w operacji stalingradzkiej użyto 480 Ił-4. W 1942 roku do lotnictwa dalekiego zasięgu trafiło 399 nowych Ił-4, a w 1943 roku – 1198. Ił-4 nadal pozostawał podstawowym bombowcem dalekiego zasięgu – Jer-2 i Pe-8 były nieliczne, a dopiero od końca 1942 roku zaczęły przybywać także amerykańskie B-25. W 1943 roku samoloty Ił-4 używane były w dużej liczbie m.in. w bitwie na łuku kurskim i pod Leningradem, a także do nalotów na niemieckie miasta, głównie w Prusach Wschodnich.
W 1944 roku do lotnictwa dalekiego zasięgu trafiło jeszcze 691 nowych Ił-4, chociaż nie formowano już z nich nowych pułków. Rok ten stanowił apogeum działań lotnictwa dalekiego zasięgu, którego trzon nadal stanowiły Ił-4. Zrzucano więcej bomb i wprowadzano w praktyce masowe naloty, jak na Helsinki w lutym i Tallin w marcu 1944 roku. Głównie używano ich jednak do taktycznego wsparcia ofensyw radzieckich, także jako bombowców dziennych po uzyskaniu panowania w powietrzu. 6 grudnia 1944 Lotnictwo Dalekiego Zasięgu zostało przemianowane na 18. Armię Powietrzną. W maju 1945 roku, po zakończeniu wojny w Europie, na Ił-4 latało 28 z jej 73 pułków, a był on drugim co liczebności jej typem samolotu z 533 sztukami, po bombowej wersji transportowego Li-2. Od 8 sierpnia 1945 samoloty Ił-4 rozpoczęły działania także przeciwko wojskom japońskim w Chinach i Korei.
W braku bezpośrednich następców, Ił-4 kontynuowały w mniejszej liczbie służbę po II wojnie światowej. Aż do początku lat 50. pozostawały najliczniejszym typem samolotu lotnictwa dalekiego zasięgu i dopiero od 1951 roku zostały szybko zastąpione przez Tu-4. Samolot otrzymał wówczas nazwę kodową NATO: Bob.
Lotnictwo morskie.
Samoloty te używane były też w radzieckim lotnictwie morskim bazowania lądowego wszystkich flot (Bałtyckiej, Czarnomorskiej, Oceanu Spokojnego i od 1941 roku, Północnej). W kwietniu 1940 posiadało ono 88 DB-3F, obok 133 DB-3, w kwietniu 1941 – 243 samoloty obu typów. Oprócz bomb mogły przenosić torpedy lub miny morskie pod kadłubem, aczkolwiek początkowo jako samoloty torpedowe służyły głównie starsze DB-3T. Spotyka się także oznaczenie torpedowej modyfikacji Ił-4 jako Ił-4T.
Morskie DB-3F w początkowym okresie wojny były używane głównie do atakowania wojsk na lądzie oraz do minowania. Samoloty Floty Czarnomorskiej dokonywały też nalotów na cele w Rumunii. Lotnictwo Floty Bałtyckiej rozpoczęło 7 sierpnia 1941 jako pierwsze radzieckie naloty na Berlin, lecz używało do nich starszych bombowców DB-3B z uwagi na ich większy zasięg. Podczas wojny z Niemcami otrzymało ono 176 specjalnie zbudowanych DB-3F/Ił-4 oraz 114 przekazanych przez siły powietrzne, z których 70 dostosowano do przenoszenia torped. Do końca 1942 nowe Ił-4 praktycznie wyparły DB-3B/DB-3T z lotnictwa morskiego walczącego na zachodzie ZSRR. Od końca tego roku także jednak zaczęły się dostawy amerykańskich A-20 Boston, które miały lepsze osiągi i w roli samolotów torpedowych w znacznej części zastąpiły Ił-4. W styczniu 1944 roku na zachodzie ZSRR znajdowało się 58 morskich DB-3 i Ił-4 (w tym trzy stare DB-3 na Bałtyku) i 55 A-20. W 1945 roku samoloty Floty Oceanu Spokojnego (25 Ił-4 i 68 starszych DB-3T) wzięły udział w działaniach przeciwko Japonii. Ił-4 był najliczniejszym radzieckim samolotem torpedowym okresu wojny. Od 1947 roku zostały częściowo wyparte przez Tu-2T, lecz ostatecznie pozostały w służbie aż do zastąpienia przez odrzutowe Tu-14 i Ił-28 w latach 1951–1952.
Inne państwa.
Oprócz lotnictwa radzieckiego, samolotów DB-3F/Ił-4 bojowo używała tylko Finlandia. Pewna liczba samolotów została zdobyta przez Niemcy na lotniskach w początkowym okresie wojny, lecz nie była używana poza badaniami w locie. Cztery samoloty natomiast Niemcy sprzedały 4 października 1942 Finlandii – otrzymały one numery DF-22 do 25. DF-22 został rozbity podczas przelotu z powodu awarii silnika, lecz pozostałe trzy po remoncie weszły między czerwcem a wrześniem 1943 roku do służby w eskadrze LeLv 48, dołączając do trzech DB-3. Pod koniec tego roku przekazano je eskadrze LeLv 46. Używane były przeciwko wojskom radzieckim, między innymi w nalotach na lotniska, a także przeciw żegludze. Po wypowiedzeniu wojny Niemcom, dwa ocalałe fińskie DB-3F (DF-23 i 25) odbyły jeszcze począwszy od 2 października 1944 roku 9 lotów bojowych przeciw Niemcom. Służyły do początku 1945 roku.
Opis techniczny.
Konstrukcja.
Dwusilnikowy wolnonośny dolnopłat o klasycznym układzie aerodynamicznym, z silnikami na skrzydłach, konstrukcji metalowej (lub przeważająco metalowej). Załoga czteroosobowa: pilot (dowódca), nawigator (bombardier), strzelec – radiotelegrafista i drugi strzelec. We wczesnych samolotach załoga trzyosobowa bez drugiego strzelca. Kadłub podzielony technologicznie na część nosową, środkową, ogonową i stożek ogonowy. W przeszklonej części nosowej znajdowała się kabina nawigatora, z lukiem wejściowym w dolnej części i przeszklonym lukiem awaryjnym w górnej części. W środkowej części znajdowała się podwyższona kabina pilota i za nią wysoka komora bombowa, a w części ogonowej przedział strzelców z wieżą grzbietową i dolnym lukiem strzeleckim. Fotel pilota miał od 1940 roku opancerzone oparcie – początkowo 6 mm, następnie 8,5 mm. Nawigator miał w swojej kabinie zapasowe przyrządy do sterowania samolotem, w tym doczepiany drążek sterowy.
Skrzydła dwudźwigarowe, konstrukcji całkowicie metalowej z pokryciem metalowym, podzielone na centropłat połączony z kadłubem, sekcje środkowe z gondolami silników i konsole zewnętrzne. Profil skrzydła Clark Y15. W późnych seriach konsole zewnętrzne z pokryciem płóciennym, o większym skosie krawędzi natarcia. W małej serii konsole zewnętrzne konstrukcji mieszanej drewniano-metalowej o profilu NACA 230. Skrzydło wyposażone w klapy i lotki. W późnych seriach instalacja przeciwoblodzeniowa. Usterzenie klasyczne, z pojedynczym statecznikiem pionowym, konstrukcji metalowej; powierzchnie sterowe kryte płótnem.
Podwozie klasyczne, z pojedynczymi kołami głównymi chowanymi w locie do tyłu do gondoli silników oraz kółkiem ogonowym. Koła o rozmiarach 1000×350 mm. Od końca 1940 roku wprowadzono także chowane kółko ogonowe. Kółko ogonowe miało rozmiar 400×150 mm, a od końca 1942 roku 470×210 mm.
Napęd i osiągi.
Napęd stanowiły dwa 14-cylindrowe silniki gwiazdowe w układzie podwójnej gwiazdy M-87B o mocy 950 KM, M-88B o mocy startowej 1100 KM lub M-88W o mocy 1250 KM.
Śmigła trójłopatowe WISz-3 o średnicy 3,25 m (silnik M-87B) lub WISz-23T o średnicy 3,4 m (silnik M-88). W ostatnich seriach śmigła AW-7FE-158A.
Zbiorniki paliwa: sześć w skrzydłach, o pojemności 3855 l, pokryte wykładziną samouszczelniającą i wyposażone w system wypełniania ich niepalnymi gazami.
Prędkość maksymalna osiągnięta przez prototyp z silnikami M-87B na próbach państwowych wynosiła 445 km/h z ładunkiem 1000 kg bomb na wysokości 5400 m i 354 km/h nad ziemią. Prędkość maksymalna samolotów seryjnych na późniejszych badaniach była jednak niższa, wahając się w zależności od serii i masy w przedziale między 405 a 428 km/h, na wysokościach z przedziału 4900–6400 m. Podczas prób państwowych samolotu z wczesnymi silnikami M-88 w 1940 roku w konfiguracji seryjnej osiągnięto prędkość 425 km/h na 6500 m i 362 km/h nad ziemią, prędkość przelotowa wynosiła 380 km/h, a pozwalająca uzyskać największy zasięg – 340 km/h. Zewnętrzne podwieszenie trzech bomb 500 kg zmniejszało prędkość o 14–16 km/h.
Maksymalny zasięg na próbach wynosił 3300 km z silnikami M-88 i 3800 km z M-87B. Samoloty w służbie uzyskiwały maksymalny pułap praktyczny w przedziale 8300–10 050 m, w zależności od serii.
Uzbrojenie.
Uzbrojenie obronne stanowiły początkowo trzy karabiny maszynowe kalibru 7,62 mm SzKAS. Nosowy karabin maszynowy zamontowany był w ruchomym stanowisku z kątem ostrzału 60° w pionie i 65° w poziomie. Górna wieżyczka MW-3 zapewniała dookolny ostrzał górnej półsfery w zakresie 350° (z wyłączeniem steru kierunku), a także w pewnym zakresie ostrzał w dół na boki. Od wiosny 1942 roku wieżyczka górna była zastępowana, także na wyprodukowanych samolotach, przez wieżę UTK-1 z wielkokalibrowym karabinem maszynowym UBT kalibru 12,7 mm z zapasem 200 nabojów. Dolny wysuwany karabin maszynowy SzKAS w stanowisku MW-2, zakrywanym dwoma przeszklonymi klapami, pozwalał na ostrzał dolnej tylnej ćwiartki. Przy wysunięciu stanowiska klapy otwierały się automatycznie, a strzelec dysponował celownikiem peryskopowym. Niektóre samoloty były uzbrajane w jednostkach w wkm UBT kalibru 12,7 mm także w stanowisku dolnym. W najwcześniejszych samolotach do 1940 roku stosowane były inne starsze typy stanowisk górnego i dolnego z km-ami SzKAS (opisane w tekście głównym); w nielicznych samolotach pierwszej produkcji nie było stanowiska dolnego. Od lipca 1942 niektóre samoloty otrzymywały wyrzutnię granatów DAG-10, wyrzucającą granaty AG-2 na spadochronach, do odstraszania ścigających myśliwców.
Uzbrojenie bombowe mogły stanowić bomby o masie do 2500 kg (na małe odległości), jednak normalny ładunek, przenoszony wewnątrz, nie przekraczał 1000 kilogramów. W krótkiej, lecz wysokiej komorze bombowej w kadłubie mieściło się 10 bomb o masie do 100 kg, na dwóch zamkach Dier-21 (po pięć bomb poziomo piętrowo po obu stronach wzdłużnej przegrody). Dalsze trzy bomby, w tym większych wagomiarów, podwieszane były na trzech zamkach zewnętrznych pod kadłubem. Używanymi wagomiarami były 50 kg, 100 kg, 250 kg, 500 kg lub ich kombinacje. Na centralnym zamku pod kadłubem można było przenosić bomby o wagomiarze do 1000 kg. Maksymalny ładunek 2500 kg stanowiły np. bomby: 1×1000 kg, 2×250 kg i 10×100 kg. Stosowano również bomby kasetowe RRAB-3, przenoszące 197 podpocisków. Można było też stosować w komorze bombowej (od grudnia 1939) dwie kasety bombowe AK-2U, służące do przenoszenia 160 ampuł zapalających AŻ-2 każda, lub bomb małych wagomiarów (144×2,5 kg AO-2,5 lub 32×10 kg AO-10 lub 32×15 kg AO-15).
Samoloty morskie mogły przenosić na zewnątrz jedną torpedę kalibru 450 mm typu 45-36AN (do zrzutu z niskiego pułapu) albo 45-36AWA (do zrzutu z wysokiego pułapu) lub minę morską różnych typów (MAW-1, AMG-1, od 1941: denne miny MIRAB, od 1942: brytyjskie A Mk.I, IV i V). Niektóre samoloty lotnictwa morskiego dostosowano do przenoszenia 6 niekierowanych pocisków rakietowych RS-82 lub RS-132 pod skrzydłami.
Nieliczne samoloty lotnictwa morskiego od 1943 roku wyposażano w radar wykrywania celów nawodnych Gnejs-2M.

</doc>
<doc id="429704" url="https://pl.wikipedia.org/wiki?curid=429704" title="Katerina Neumannova">
Katerina Neumannova



</doc>
<doc id="429705" url="https://pl.wikipedia.org/wiki?curid=429705" title="Hunky Dory">
Hunky Dory

Hunky Dory – czwarty album nagrany przez Davida Bowiego, naznaczający jego debiut w nowej wytwórni – RCA. Można na nim usłyszeć odejście od metalowego i ciężkiego brzmienia poprzedniego albumu i powrót folkowego piosenkarza z okresu "Space Oddity". Album ten zawiera dużo nawiązań do idoli Davida w tamtym właśnie okresie w piosenkach takich jak "Andy Warhol", "Song For Bob Dylan" czy też "Queen Bitch", zainspirowany przez Velvet Underground.
Album ten był pierwszym komercyjnym sukcesem artysty – zajął on trzecie miejsce na liście przebojów w Wielkiej Brytanii. Płyta zawierała też dużo piosenek, które stały się swoistymi kamieniami milowymi w rozwoju artysty – "Changes" było coverowane przez wielu artystów i pojawiło się nawet na soundtracku do filmu Shrek 2, natomiast "Life On Mars?" było przez długi czas grane na jego koncertach, a "Quicksand" przeszło do historii jako jedna z najbardziej pesymistycznych piosenek z tego okresu.
W 2003 album został sklasyfikowany na 107. miejscu listy 500 albumów wszech czasów magazynu Rolling Stone.
Wydania.
Album został po raz pierwszy wydany na płycie winylowej 17 grudnia 1971 przez wytwórnię RCA.
Pierwsza reedycja na CD (wydana przez RCA) ukazała się w latach 1984/1985. Następnie, album ten został ponownie wydany na CD oraz płycie winylowej przez Rykodisc. Edycja ta zawierała cztery ścieżki bonusowe (wszystkie piosenki napisane przez Davida Bowiego):
Najbardziej aktualnym i najłatwiej dostępnym wydaniem tej płyty jest wydanie wytwórni EMI z roku 1999, zawierające 24-bitowo zremasterowany dźwięk.

</doc>
<doc id="429709" url="https://pl.wikipedia.org/wiki?curid=429709" title="Bitwa pod Valmy">
Bitwa pod Valmy

Bitwa pod Valmy – bitwa, która powstrzymała ofensywę austriacko-pruską podczas wojny z Francją 20 września 1792 roku. Wycofanie się − w jej rezultacie − Prusaków z wojny ocaliło Francję przed możliwą inwazją i ugruntowało w Europie przekonanie o sile francuskiego rewolucyjnego rządu. Była to pierwsza bitwa, w której zwyciężyła zasada "levée en masse".
Podłoże.
Wybuch rewolucji francuskiej spowodował ucieczkę z kraju wielu rojalistów, w tym arystokratów i ponad 6000 oficerów armii królewskiej. Monarchowie europejscy z obawą obserwowali rozwój sytuacji we Francji obawiając się, że podobne ruchy rewolucyjne mogą rozpocząć się również w ich państwach. W sierpniu 1791, na usilne prośby emigrantów francuskich, król Prus Fryderyk Wilhelm II wszedł w alians z cesarzem Leopoldem II z zamiarem zdławienia rewolucji. Otrzymali moralne i finansowe wsparcie monarchów Rosji, Szwecji i Hiszpanii.
W lutym 1792 ogłoszono oficjalnie powstanie koalicji, do której przyłączyła się Sabaudia. W odpowiedzi francuskie Zgromadzenie Narodowe wypowiedziało w kwietniu wojnę Austrii. Tymczasem nastąpiło coś, czego nikt się nie spodziewał: wobec ucieczki wielu oficerów, w nowej armii francuskiej masowo awansowali doświadczeni podoficerowie, a w szeregi zaciągali się ochotnicy zwabieni nadzieją łatwego awansu („buława w plecaku”), a rewolucyjna armia rosła w siłę, choć szeregowemu żołnierzowi brak było zaprawy i ostrzelania.
Wojna.
Wojna rozpoczęła się atakiem Armii Północy Dumourieza na Niderlandy Austriackie. Początkowo nieostrzelani rekruci francuscy przy każdym starciu z przeciwnikiem rzucali się do ucieczki, co przekonało pruskich i austriackich dowódców, że podbój Francji będzie łatwy. Gdy armie austriacko-pruskie przekroczyły granicę, sytuacja uległa zmianie.
Uderzenia miały dokonać trzy równolegle prowadzone zgrupowania armijne. Karol Brunszwicki, na czele 42 tysięcy Prusaków, 5 tysięcy Hesów i około 8 tysięcy francuskich emigrantów, maszerował z Koblencji w kierunku Lotaryngii. Na północ od niego szedł 15-tysięczny korpus austriacki z Belgii, a na południe inny korpus austriacki w sile 14 tysięcy ludzi. Wszystkie trzy armie miały wejść do Francji między Armią Północy Dumourieza i Armią Centrum Kellermanna.
Dumouriez, po krótkim a bezskutecznym oporze w Lesie Argońskim, wycofał się na dogodne pozycje pod Sainte-Menehould. Jego artyleria stanęła w pobliżu młyna w Valmy.
Bitwa.
20 września książę brunszwicki, zajmujący pozycję na wzgórzu "La Lune," na polecenie zniecierpliwionego Fryderyka Wilhelma II wydał piechocie rozkaz frontalnego natarcia. Poprzedzony ogniem artyleryjskim miał on zmusić do ucieczki armię rewolucyjną. Francuskie oddziały nie ustąpiły. Kellerman skutecznie zmotywował żołnierzy okrzykami "Niech żyje Naród!" oraz intonowaniem Marsylianki. Dowódca pruski nie odważył się dać rozkazu do ataku. Bitwa była w rzeczywistości pojedynkiem artyleryjskim zakończonym wraz z pojawieniem się ulewnego deszczu o godzinie 18.
Rezultaty.
Po wycofaniu się z pola bitwy, książę brunszwicki wycofał się także z Francji. Powody są przedmiotem domysłów i wymienia się: osłabienie armii dyzenterią, świadomość nadciągających dziesiątków tysięcy posiłków francuskich wobec planowanej wcześniej szybko wygranej wojny. Wymienia się też chęć zabezpieczania granic Prus, gdy 26 lipca Polska poddała się Rosji w wojnie o obronę Konstytucji 3 maja. Francuscy emigranci podejrzewali przekupstwo księcia brunszwickiego .
Wielu historyków wojskowości uznaje, że była to jedna z przełomowych bitew w historii. Także Goethe, naoczny świadek bitwy, stwierdził, że otworzy ona nową epokę w dziejach świata. Po Valmy do walki stawały nie małe armie zawodowców dowodzone przez arystokratów-oficerów, a całe narody, co oznacza narodziny europejskich nacjonalizmów. Zmianie ulec miała taktyka z mobilną artylerią i piechotą atakującą nie w szyku liniowym, a kolumnami, co pozwalało na dokonywanie wyłomów we froncie przeciwnika.

</doc>
<doc id="429716" url="https://pl.wikipedia.org/wiki?curid=429716" title="Porsche Holding">
Porsche Holding

Porsche Holding GmbH – austriacka przedsiębiorstwo zajmujące się sprzedażą samochodów marki Porsche oraz marek należących do Volkswagena, jak również usługami finansowymi.
Struktura.
Przedsiębiorstwo działa na terenie: Austrii, Węgier, Słowacji, Słowenii, Rumunii, Czech, Niemiec, Polski, Francji, Chorwacji, Holandii, Włoch, Serbii i Bułgarii.
Porsche Holding należy w 100% do rodziny Porsche oraz Piech.
Linki zewnętrzne.
http://www.porscheinterauto.pl/

</doc>
<doc id="429717" url="https://pl.wikipedia.org/wiki?curid=429717" title="Kateřina Neumannová">
Kateřina Neumannová

Kateřina Neumannová (ur. 15 lutego 1973 w Písku) − czeska biegaczka narciarska, sześciokrotna medalistka olimpijska i pięciokrotna medalistka mistrzostw świata.
Kariera.
Na igrzyskach olimpijskich zadebiutowała w 1992 r. podczas igrzysk w Albertville, gdzie jej najlepszym wynikiem było 13. miejsce w biegu na 5 km techniką klasyczną. Na kolejnych igrzyskach odbywających się w Lillehammer w 1994 r. jej największym sukcesem było 6. miejsce w biegu pościgowym na 15 km (5 km stylem klasycznym + 10 km stylem dowolnym). Podczas igrzysk olimpijskich w Nagano wywalczyła swój pierwszy medal olimpijski zajmując drugie miejsce w biegu na 5 km technika klasyczną przegrywając tylko z Rosjanką Larisą Łazutiną. Na tych samych igrzyskach zdobyła także brązowy medal w biegu łączonym na 15 km. Cztery lata później, podczas igrzysk w Salt Lake City zdobyła srebrne medale w biegu na 15 km stylem dowolnym przegrywając tylko ze Stefanią Belmondo z Włoch oraz w biegu łączonym 2x5km, gdzie wyprzedziła ją tylko Kanadyjka Beckie Scott. Igrzyska w Turynie były ostatnimi w karierze Neumannovej. Były to także igrzyska najbardziej udane w jej wykonaniu, została bowiem mistrzynią olimpijską w biegu na 30 km techniką dowolną, a w biegu łączonym na 15 km zdobyła srebrny medal ustępując tylko Kristinie Šmigun z Estonii.
W sumie zdobyła indywidualnie sześć medali olimpijskich. Pod tym względem ustępuje tylko Lubow Jegorowej, Raisie Smietaninie i Stefanii Belmondo, które zdobyły po 7 medali olimpijskich indywidualnie.
Jej pierwszymi seniorskimi mistrzostwami świata były odbywające się w 1991 r. mistrzostwa świata w Val di Fiemme. Wystartowała tam tylko w biegu na 5 km techniką klasyczną, w którym zajęła 15. miejsce. Na mistrzostwach świata w Falun w 1993 r. jej najlepszym wynikiem było 5. miejsce w biegu łączonym na 15 km. Jej trzecie mistrzostwa świata z rzędu, odbywające się w Thunder Bay również nie przyniosły medalu, najlepszym indywidualnym wynikiem Neumannovej było 7. miejsce w biegu na 15 km technika klasyczną. Podczas mistrzostw w Trondheim w 1997 r. wywalczyła swój pierwszy medal na mistrzostwach świata zajmując trzecie miejsce w biegu na 15 km technika dowolną. Także z mistrzostw świata w Ramsau przywiozła brązowy medal, tym razem wywalczony w biegu na 5 km stylem klasycznym. Dwa lata później, podczas mistrzostw świata w Lahti wystartowała tylko w biegu na 15 km techniką klasyczną, w którym zajęła 9. miejsce. 2 lipca 2003 r. Kateřina Neumannová urodziła córkę Lucie. W związku z ciążą nie wystartowała na mistrzostwach świata w Val di Fiemme w 2003 r. oraz nie brała udziału w zawodach Pucharu Świata. W swoim pierwszym starcie na mistrzostwach świata po powrocie do biegania została mistrzynią świata w biegu na 10 km stylem dowolnym podczas mistrzostw w Oberstdorfie w 2005 r. Na swoich ostatnich mistrzostwach odbywających się Sapporo Neumannová wywalczyła srebrny medal w biegu łącznym na 15 km, przegrywając tylko z Olgą Zawiałową z Rosji. Ostatnim medalem w karierze Neumannovej był złoty medal w biegu na 10 km techniką dowolną zdobyty także na mistrzostwach w Sapporo.
Najlepsze wyniki w Pucharu Świata osiągnęła w sezonie 2004/2005, kiedy to zajęła drugie miejsce w klasyfikacji generalnej oraz w klasyfikacji biegów dystansowych. W sezonie 2006/2007 była odpowiednio trzecia i druga, a w sezonie 1996/1997 była trzecia w klasyfikacji generalnej oraz w klasyfikacji sprintu. Ponadto była także druga w klasyfikacji generalnej oraz trzecia w klasyfikacji sprintu w sezonie 2001/2002. Była także druga w klasyfikacji biegów dystansowych w sezonie 2005/2006 oraz w klasyfikacji sprintu w sezonie 1998/1999.
Oprócz biegów narciarskich Kateřina Neumannová uprawiała także kolarstwo górskie, startowała nawet w tej dyscyplinie na igrzyskach olimpijskich w Atlancie, gdzie zajęła 18. miejsce. W 2007 r. postanowiła zakończyć karierę sportową. W 2009 r. była honorowym wiceprezydentem komitetu organizującego mistrzostwa świata w Libercu.

</doc>
<doc id="429718" url="https://pl.wikipedia.org/wiki?curid=429718" title="Juliette Binoche">
Juliette Binoche

Juliette Binoche (ur. 9 marca 1964 w Paryżu) – francuska aktorka filmowa, telewizyjna i teatralna. Wystąpiła w ponad 60 filmach. Laureatka m.in. Oscara, Europejskiej Nagrody Filmowej, nagrody BAFTA i jednej ze swoich dużych europejskich nagród festiwalowych za rolę drugoplanową w "Angielskim pacjencie" (1996). Wystąpiła m.in. w trylogii "Trzy kolory", za której pierwszą część, "Trzy kolory. Niebieski" (1993), otrzymała kolejną nagrodę festiwalową oraz Cezara. Jest jedną z dwóch laureatek wszystkich trzech najważniejszych europejskich nagród festiwalowych.
Przebieg kariery.
Jej matka, reżyserka teatralna Monique Stalens, urodziła się w Częstochowie. Jej pradziadek francuskiego pochodzenia, Henryk Stalens, kierował tam do 1939 fabryką odzieżową, a dziadek Andre ożenił się z aktorką Julią Heleną z domu Młynarczyk. Ojciec, Jean Marie-Binoche, był francuskim aktorem i rzeźbiarzem. Studiowała krótko we francuskiej narodowej Akademii Teatralnej CNSAD i nie ukończyła szkoły.
Poważniejszy debiut Juliette Binoche przypadł, gdy miala 20 lat, w filmie "Les Nanas" (1984). Następnie pojawiła się w kilku scenach w ówcześnie skandalizującym filmie Jean-Luca Godarda "Zdrowaś Mario" (1985). Jak powiedziała, spędziła na planie filmowym 6 miesięcy, a w montażu inne sceny z jej udziałem zostały wycięte. Większą rozpoznawalność przyniosła jej rola 17-latki w, debiutującym w tym samym roku, uznanym filmie "Relacje rodzinne" ("La Vie de famille"), rola ta pierwotnie napisana dla czternastolatki została przepisana, gdy reżyser był po przesłuchaniu oczarowany Binoche. W tym samym roku przypadła jej pierwsza poważniejsza główna rola w filmie "Rendez-vous" w reżyserii André Téchiné. Występ aktorki spotkał się z uznaniem na festiwalu w Cannes i nagrodą im. Romy Schneider.
Międzynarodową rozpoznawalność przyniósł jej występ w "Nieznośnej lekkości bytu" (1988) w reżyserii Philipa Kaufmana – amerykańskiej adaptacji powieści Milana Kundery. Zdobyła następnie m.in. Europejską Nagrodę Filmową za główną rolę w filmie "Kochankowie na moście" (1991, "Les Amants du Pont-Neuf") Leosa Caraxa. Wydłużony do trzech lat okres zdjęć i produkcji tego, trapionego także problemami finansowymi, filmu spowodował, że zmuszona była odrzucić znaczące role w głośnych produkcjach takich jak "Cyrano de Bergerac" (1990) czy "Podwójne życie Weroniki" (1991).
Binoche wystąpiła kolejno m.in. w uznanych filmach "Skaza" (1992) Louisa Malle’a, czy "Trzy kolory. Niebieski" (1993) Krzysztofa Kieślowskiego. Za rolę w filmie polskiego reżysera zdobyła na festiwalu w Wenecji Puchar Volpiego i także jej rodzimego Cezara dla najlepszej aktorki. Dla filmu tego Binoche odrzuciła ofertę Stevena Spielberga, oferowana jej rola dr Ellie Sattler w "Parku Jurajskim" (1993) ostatecznie przypadła Laurze Dern. Aktorka była bardzo selektywna jeśli chodzi o współpracę ze Spielbergiem, odrzuciła także role w jego filmach "Indiana Jones i ostatnia krucjata" (1989) oraz "Lista Schindlera" (1993). Porażką jednak zakończył się jej występ w o rok wcześniejszych "Wichrowych Wzgórzach" (1992) u boku Ralpha Fiennesa, gdzie jeszcze przed premierą brytyjska prasa krytykowała fakt, że w obsadzie adaptacji klasycznej pozycji literatury angielskiej znalazła się aktorka francuska.
W 1995 aktorka wystąpiła w wysokobudżetowym "Huzarze" Jeana-Paula Rappeneau, adaptacji powieści pod tym samym tytułem. Był to wtedy najdroższy film w historii francuskiej kinematografii. Film odniósł na świecie sukces kasowy. Jej rola romantycznej heroiny ukierunkowała częściowo jej występy do końca tamtej dekady. W 1996 wystąpiła w, po raz pierwszy od dekady, komediowej roli w filmie "Kanapa w Nowym Jorku" (1996), odniósł on zarówno artystyczną, jak i komercyjną porażkę. Jednak rola Hany w, uznanym 9 Oscarami z 12 nominacji, melodramacie wojennym "Angielski pacjent" (1996) Anthony’ego Minghelli przyniosła jej wiele nagród i nominacji. Zdobyła m.in. Oscara i nagrodę BAFTA dla najlepszej aktorki drugoplanowej oraz Europejską Nagrodę Filmową i Srebrnego Niedźwiedzia dla najlepszej aktorki. Nominacje do najważniejszych nagród filmowych, w tym Oscara, Złotego Globu i nagrody BAFTA, przyniosła jej też główna rola Vianne Rocher w romantycznym komediodramacie "Czekolada" (2000) szwedzkiego reżysera Lassa Hallströma. Film odniósł sukces kasowy.
W następnych latach Binoche współpracowała z takimi reżyserami jak: Michael Haneke ("Kod nieznany", 2000; "Ukryte", 2005), Abel Ferrara ("Maria", 2005), kolejny raz Anthony Minghella ("Rozstania i powroty", 2006), czy Hou Hsiao-hsien ("Podróż czerwonego balonika", 2007). W wysoko ocenianym krytycznie filmie arthouse’owym "Zapiski z Toskanii" (2010) autorstwa i reżyserii Irańczyka Abbasa Kiarostamiego zagrała francuską właścicielkę galerii z antykami, która spotyka w Toskanii brytyjskiego pisarza. Za swój występ otrzymała nagrodę dla najlepszej aktorki na 63. MFF w Cannes. Tym samym stała się jedną z dwóch aktorek – laureatek nagród na wszystkich trzech najważniejszych europejskich festiwalach, obok Amerykanki Julianne Moore.
Juliette Binoche wystąpiła następnie w takich filmach jak biografia "Camille Claudel, 1915" (2013), dramacie "Sils Maria" (2014) czy horrorze science-fction "High Life" (2018). Od czasu do czasu pojawia się na deskach teatrów.

</doc>
<doc id="429721" url="https://pl.wikipedia.org/wiki?curid=429721" title="Grammy Legend Award">
Grammy Legend Award

Nagroda Grammy w kategorii Grammy Legend Award przyznawana jest od 1990 roku. Przyznawana jest artystom, którzy mieli znaczący wpływ na światową scenę muzyczną.
Następujący artyści zostali wyróżnieni nagrodą Grammy w kategorii Grammy Legend Award w następujących latach:

</doc>
<doc id="429725" url="https://pl.wikipedia.org/wiki?curid=429725" title="Nicoya (zatoka)">
Nicoya (zatoka)

Golfo de Nicoya – zatoka Oceanu Spokojnego w północno-zachodniej Kostaryce. Od pełnych wód oceanu oddziela je półwysep Nicoya. Za granicę wód zatoki uznaje się linię łączącą przylądki Cabo Blanco i Punta Judas.
Na wodach zatoki znajduje się kilkanaście wysp, z których największa to wyspa Chira (43 km²). Inne większe wyspy: Berrugate, Venado, Caballo, San Lucas. Na kilku mniejszych wyspach utworzono rezerwaty przyrody.
Najważniejszym miastem nad zatoką jest Puntarenas, główny port morski kraju. Z tego portu pływają również promy pasażerskie na półwysep Nicoya.

</doc>
<doc id="429729" url="https://pl.wikipedia.org/wiki?curid=429729" title="Come with Us">
Come with Us

Come With Us – album brytyjskiego zespołu The Chemical Brothers wydany w 2002 roku przez wytwórnie płytowe Astralwerks oraz Virgin Records. Gościnnie wystąpili na niej Richard Ashcroft oraz Beth Orton. W utworze "The Test" wykorzystano jako sampel fragment utworu "Pielgrzym" Czesława Niemena.

</doc>
<doc id="429730" url="https://pl.wikipedia.org/wiki?curid=429730" title="Wojska">
Wojska



</doc>
<doc id="429734" url="https://pl.wikipedia.org/wiki?curid=429734" title="Holandia (kraina historyczna)">
Holandia (kraina historyczna)

Holandia – kraina historyczna i obszar w środkowo-zachodniej części współczesnego państwa Holandia. W języku niderlandzkim państwo to nosi nazwę "Nederland", zaś nazwa "Holland" odnosi się do historycznie wyodrębnionej części kraju, która obecnie podzielona jest na dwie prowincje – Holandię Północną i Południową. Historyczna Holandia była hrabstwem w Świętym Cesarstwie Rzymskim, które było rządzone przez hrabiego Holandii. Później stało się główną siłą w Republice Zjednoczonych Prowincji.

</doc>
<doc id="429739" url="https://pl.wikipedia.org/wiki?curid=429739" title="Albert Roussel">
Albert Roussel

Albert Roussel (ur. 5 kwietnia 1869 w Tourcoing, zm. 23 sierpnia 1937 w Royan) – francuski kompozytor.
Życiorys.
Studia muzyczne rozpoczął dość późno, w wieku 25 lat (wcześniej, podobnie jak Nikołaj Rimski-Korsakow, był marynarzem) na nawiązującej do tradycji Césara Francka uczelni Schola Cantorum, gdzie jednym z jego nauczycieli był Vincent d’Indy. W latach (1902–1914) Roussel prowadził tam również działalność dydaktyczną, a do grona jego uczniów należeli Erik Satie i Edgar Varèse.
Twórczość.
We wczesnych, "impresjonistycznych" utworach Roussela widać wyraźnie wpływ Debussy’ego. Spośród nich, największą popularnością cieszy się do dziś balet-pantomima "Le Festin de l'Araignée" ("Uczta pająka"), dzięki któremu kompozytor zaistniał na arenie międzynarodowej. Po I wojnie światowej Roussel wykształcił własny, bliski neoklasycyzmowi styl, po raz pierwszy w pełni widoczny w jego II symfonii. W maju 1931 premierę miał najbardziej znany i cieszący się największą popularnością utwór kompozytora – balet "Bacchus et Ariane" ("Bachus i Ariadna").

</doc>
<doc id="429744" url="https://pl.wikipedia.org/wiki?curid=429744" title="Noweb">
Noweb

noweb – zestaw narzędzi do programowania piśmiennego (ang. "literate programming"), stworzony w latach 1989–1999 przez Normana Ramseya , z założenia prosty, łatwy do rozbudowy i obsługujący dowolne języki programowania. Jest wolnym oprogramowaniem.
Podobnie jak w systemach WEB i CWEB głównymi programami/składnikami noweb są: notangle, który ekstrahuje kod źródłowy programu oraz noweave, który przetwarza wejście na „drukowalną” dokumentację.
noweb standardowo potrafi tworzyć dokumenty w formatach TeX, LaTeX, HTML oraz troff. Poza prostotą, możliwość użycia dowolnego języka programowania stanowi główną przewagę nad WEB, który to potrzebował przeróbek by wspierać języki programowania inne niż Pascal. W celu umożliwienia używania C oraz podobnych języków powstał projekt CWEB.
Plik wejścia dla noweb.
Plik przetwarzany przez programy noweb składa się z "kawałków" (ang. "chunks") kodów źródłowych poprzeplatanych z dokumentacją.
"Kawałki" dokumentacji są zwykle pisane z użyciem składni LaTeX, jednak łatwo można użyć dowolnego innego formatu. W pliku źródłowym rozpoczyna je znak '@', po którym następuje spacja lub koniec linii.
"Kawałki" kodu w pliku źródłowym mogą być umieszczone w dowolnej kolejności, a notangle w razie potrzeby łączy je razem, układa w odpowiedniej kolejności, rozwija odwołania i kopiuje (prawie) bez zmian na wyjście. W pliku źródłowym rozpoczyna je nazwa danego "kawałka" ujęta w znaki « oraz »=.
Przykładowy program.
Poniższy plik stanowi prawidłowe wejście dla narzędzi noweb:
 Dziś był dobry dzień na napisanie jakiegoś kodu.
 Zacząłem od pisania ,Hello World" w języku C:
 «hello.c»=
 «licencja»
 #include &lt;stdio.h&gt;
 int main(int argc, char *argv[]) {
 printf("Hello World!\n");
 return 0;
 @
 Potem przyszła pora na PHP:
 «hello.php»=
 &lt;?php
 «licencja»
 echo "Hello world!\n";
 @
 Jeden z prawnie-świadomych kolegów przypomniał o licencji.
 Oto ona:
 «licencja»=
 This work is placed in public domain.
 Te programy umieszczam w domenie publicznej.
 Możesz z nimi robić co zechcesz.
Przyjmując, że powyższy kod znajduje się w pliku „hello.noweb”, polecenie produkujące dokumentację w formacie HTML wygląda tak:
codice_1
a w formacie LaTeX:
codice_2
Kody źródłowe programów ekstrahujemy poleceniami:
codice_3
codice_4

</doc>
<doc id="429745" url="https://pl.wikipedia.org/wiki?curid=429745" title="Technical Grammy Award">
Technical Grammy Award

Nagroda Grammy w kategorii Grammy Tech Award przyznawana jest za wybitne osiągnięcia techniczne w dziedzinie przemysłu muzycznego.
Zwycięzcy.
Zwycięzcy Grammy w kategorii Grammy Tech Award w poszczególnych latach:

</doc>
<doc id="429750" url="https://pl.wikipedia.org/wiki?curid=429750" title="Droga Stu Zakrętów">
Droga Stu Zakrętów



</doc>
<doc id="429755" url="https://pl.wikipedia.org/wiki?curid=429755" title="Wilhelm Tell">
Wilhelm Tell

Wilhelm Tell – legendarna postać szwajcarskiego bohatera narodowego. Za rodzinne strony Wilhelma Tella uważa się miasteczko Bürglen w szwajcarskim kantonie Uri.
Szwajcar nie chciał ukłonić się przed symbolem władzy cesarskiej, za co został ukarany przez austriackiego starostę Hermanna Gesslera. Ten ostatni postawił na rynku w Altdorfie (stolicy kantonu) słup, na którym zatknął swój kapelusz. Mieszkańcy, przechodząc obok, mieli oddawać mu pokłon. Wilhelm Tell tego nie uczynił, więc pojmano go i sprowadzono przed oblicze starosty. Ten, słysząc o sławie kusznika, wymyślił próbę: Tell musiał zestrzelić z kuszy (inne wersje - z łuku) jabłko ustawione na głowie swojego syna Waltera. Jeśliby chybił - obu czekała śmierć. Z próby wyszedł zwycięsko, jednak spytany, w jakim celu w jego kołczanie znajdowały się dwa bełty odparł, iż gdyby pierwszym trafił syna - drugim zabiłby starostę. Za zamiar zabójstwa Gesslera, Tella skazano na dożywocie w twierdzy Küssnacht. W trakcie transportu łodzią przez Urnersee uciekł. Wkrótce zabił Gesslera, dając tym samym znak do powstania, które doprowadziło do uwolnienia sprzysiężonych w Rütli kantonów spod władzy cesarskiej. Według tradycji zdarzenie to datowane jest na rok 1307.
Legenda ta była inspiracją wielu utworów literackich, scenicznych oraz opery Gioacchino Rossiniego. W Bürglen w kantonie Uri znajduje się muzeum Wilhelma Tella. Serial „Kusza" opowiadający o Wilhelmie Tellu, został wyemitowany przez TVP2 na początku lat dziewięćdziesiątych.

</doc>
<doc id="429760" url="https://pl.wikipedia.org/wiki?curid=429760" title="Wojska (wojskowość)">
Wojska (wojskowość)

Wojska – oddziały i związki rodzaju sił zbrojnych:
lub rodzajów wojsk:
Można zakwalifikować jako rodzaj wojsk lub rodzaj sił zbrojnych
Wojska to również oddziały i związki taktyczne wchodzące w skład związków operacyjnych (wojska frontu, wojska grupy armii, wojska grupy operacyjnej) lub odpowiednich członów funkcjonalnych sił zbrojnych (wojska operacyjne, wojska obrony terytorialnej kraju).
Wojska to także oddziały i związki taktyczne prowadzące określony rodzaj działań bojowych (wojska osłonowe, wojska nacierające itp.) lub wykonujące inne zadania (wojska okupacyjne, wojska ekspedycyjne itp.).
Wojska to też oddziały i związki wyodrębnione ze względu na charakter organizacji, szkolenia i wyposażenia oraz poboru i uzupełnień (wojska najemne, wojska regularne).

</doc>
<doc id="429767" url="https://pl.wikipedia.org/wiki?curid=429767" title="VIN">
VIN



</doc>
<doc id="429768" url="https://pl.wikipedia.org/wiki?curid=429768" title="Wiaczesław Iwanow">
Wiaczesław Iwanow

Wiaczesław Iwanowicz Iwanow (ros. "Вячеслав Иванович Иванов"; ur. w Moskwie, zm. 16 lipca 1949 w Rzymie) – rosyjski poeta i dramatopisarz okresu rosyjskiego srebrnego wieku, filozof, tłumacz i krytyk literacki. Był teoretykiem rosyjskiego symbolizmu i znawcą kultury helleńskiej.
Wczesne lata. Życie za granicą..
Urodził się w rodzinie geodety Iwana Iwanowa (1816–1871). Po ukończeniu liceum poślubił Darię Dmitrijewską. Studiował historię i filozofię na Uniwersytecie Moskiewskim (1884–1886). Następnie naukę kontynuował na Uniwersytecie Humboldtów w Berlinie gdzie studiował prawo rzymskie i ekonomię. Interesował się również historią (pod kierunkiem naukowym Theodora Mommsena; Iwanow nazywany jest jednym z jego ostatnich uczniów), a także filozofią. Na światopogląd pisarza znaczny wpływ mieli: Friedrich Nietzsche, Władimir Sołowjow, słowianofile, niemieccy romantycy (Novalis, Friedrich Hölderlin). Jednak sam Iwanow uważał, że bardziej od ideologii Sołowjowa wpływ na niego miały poglądy Władimira Erna. Począwszy od 1891 roku poeta dużo podróżował, zwiedził większą część Europy (przez jakiś czas mieszkał w Atenach, później w Genewie), odwiedził Palestynę i Egipt (1902). Najwięcej czasu spędzał w Rosji i we Włoszech, gdzie ostatecznie przeprowadził się w 1924 roku. W 1895 za obopólnym porozumieniem Iwanow rozwiódł się z Darią Dmitrijewską. W tym czasie zaprzyjaźnił się z M. M. Zamiatiną, która pomagała poecie aż do swojej śmierci w 1920 roku.
Sonety Iwanowa z wczesnego etapu jego twórczości opisywały górską przyrodę Lombardii i Alp, jest w nich widoczny silny wpływ poezji katolickiego mistycyzmu. W 1898 roku po raz pierwszy opublikowano utwory poety (dużą pomoc okazał wtedy Iwanowowi Władimir Sołowjow) W latach 1903–1904 poznał Walerija Briusowa, K. Balmonta, Dmitrija Mereżkowskiego, Zinaidę Gippius, J. Bałtruszajtisa, Aleksandra Błoka
Salon literacki.
W 1905 roku poeta zamieszkał w Petersburgu. Jego mieszkanie, znajdujące się na skrzyżowaniu ulic Twerskiej i Tawriczeskiej, w którym w każdą środę zbierali się przedstawiciele symbolizmu było ideologicznym centrum rosyjskiego symbolizmu, „twórczym laboratorium”. W tym czasie Iwanow był u szczytu swojej sławy. Współpracował z czasopismami: Wiesy («Весы»), „Zołotoje runo” («Золотое руно»), „Trudy i dni” («Труды и дни»), „Apollon” («Аполлон»), „Nowyj put” («Новый Путь»); był właścicielem wydawnictwa „Ory” «Оры»; członkiem Sankt-Petersburskiego Towarzystwa Religijno-Filozoficznego. Jego utwory były publikowane w almanachu „Siewernyje cwety” («Северные цветы»). W latach 1910–1911 wykładał historię starogreckiej literatury na Wyższych Kursach Żeńskich.
W 1906 roku Iwanow wraz z żoną zaprzyjaźnili się z Siergiejem Gorodeckim. Ich celem było utworzenie „duchowo-cielesnej więzi trojga ludzi”. Znajomość ta zaowocowała nową twórczością i w 1907 roku wydano zbiór „Eros”.
Trzecie małżeństwo.
Wielkim ciosem dla pisarza była nagła śmierć żony w 1907 roku. Później Iwanow związał się z córką Lidii Zinobiewej-Annibal z pierwszego małżeństwa, Wierą Szwarsalon (1890-1920), z którą w 1912 roku doczekał się syna Dmitrija (1912–2003). Historia związku szanowanego profesora z pasierbicą podzieliła społeczeństwo Petersburga. Sytuację mógłby zatuszować fikcyjny ślub Wiery z poetą Michaiłem Kuzminem, jednakże ten nie zgodził się na taką propozycję. Pasierb Iwanowa, Siergiej Szwarsalon wyzwał na pojedynek Kuzmina, ale ten odmówił udziału w pojedynku. „Birżewyje wiedomosti” («Биржевые ведомости») w grudniu 1912 roku poinformowały, że Szwarsalon wkradł się za kulisy podczas drugiego antraktu i znalazł znajdującego się w najbliższym pokoju Kuzmina i kilka razy uderzył go w twarz. Kuzmin odniósł znaczne obrażenia: „jego binokle były rozbite, a twarz cała w krwi”- zeznała Anna Achmatowa. Zimą 1913 roku, Iwanow i Wiera, którzy podczas skandalu przebywali za granicą, pobrali się w cerkwi w Livorno.
Wyjazd z Rosji. Powrót do Moskwy..
W latach 1906–1907 po tym jak Iwanow poparł teorię „mistycznego anarchizmu” Grigorija Czułkowa nastąpiło zerwanie stosunków ze starszymi symbolistami. Nowym powiernikiem Iwanowa został początkujący pisarz A. Skaldin, z którym Iwanow przez długi czas prowadził korespondencję. W 1909 roku wokół Iwanowa utworzyło się Towarzystwo zwolenników artystycznego słowa (Общество ревнителей художественного слова), będące swoistą kontynuacją literacko-filozoficznych spotkań, odbywających się co środę u Iwanowa. Pisarz był niekwestionowanym autorytetem w organizacji i po jego wyjeździe za granicę na ponad rok, a następnie przeprowadzce do Moskwy towarzystwo zaprzestało prowadzenia działalności.
Po powrocie z Francji i Włoch (1912–1913) Iwanow zamieszkał w Moskwie, gdzie zaprzyjaźnił się z krytykiem literackim M. Gerszenzonem, filozofem S. Bułgakowem, teologiem P. Fłorienskim, i kompozytorem A. Skriabinem
Iwanow był przeciwnikiem rewolucji październikowej (cykl wierszy „Stihi smutnawo wriemeni, «Стихи смутного времени»), ale kontynuował działalność kulturalno-pedagogiczną. W latach 1920–1924 mieszkał w Baku, gdzie był profesorem i dyrektorem Katedry filologii klasycznej tamtejszego uniwersytetu. W 1921 roku uzyskał stopień doktora filologii. Pobyt w Azerbejdżanie był dla poety okresem bogatym w twórczość.
Emigracja. Przejście na katolicyzm..
Ostatnie dekady Iwanow spędził we Włoszech. Od 1936 roku publikował swoje utwory w czasopiśmie „Sowremennyje zapiski” («Современные Записки»). Pisarz żył we Włoszech w odosobnieniu, utrzymywał kontakty tylko z nielicznymi rosyjskimi emigrantami (D. Mereżkowskim, Aniczkowem, I. Buninem, I. Goleniszczew-Kutuzowem)
W 1926 roku w bazylice św. Piotra na Watykanie przyłączył się do Kościoła katolickiego. W latach 1926–1927 był lektorem, nauczycielem języków obcych w kolegium Karola Boromeusza w Pawii i prowadził zajęcia na temat literatury rosyjskiej na tamtejszym uniwersytecie. W latach 1936–1943 wykładał Język staro-cerkiewno-słowiański i literaturę rosyjską (w szczególności Dostojewskiego) w Papieskim Instytucie Wschodnim w Rzymie. Podsumowaniem twórczości literackiej jest zbiór wierszy „Swiet wieczernij” («Свет вечерний») opublikowany pośmiertnie w 1962 roku w Oksfordzie.
Wiaczesław Iwanow zmarł 16 lipca 1949 roku. Został pochowany na cmentarzu Testaccio w Rzymie.
Cechy twórczości Iwanowa.
Twórczych ideałów Iwanow poszukuje w przeszłości (Starożytność, Średniowiecze, Bizancjum, do którego rzadko nawiązywali inni poeci). Tam odnajduje „prawdziwy symbolizm”, „organiczną kulturę”, którą przeciwstawia kulturze burżuazyjnej, odzwierciedlonej w utworach starszych symbolistów. Jako teoretyk młodszego pokolenia symbolistów krytykuje dekadentyzm i impresjonizm, obecny w poezji starszych symbolistów. Według Iwanowa zadaniem symbolistów jest ucieczka od indywidualności i intymności w sztuce i stworzenie narodowej, syntetycznej sztuki, która będzie odbiegać od iluzji, opisywać obiektywną rzeczywistość. Poeta nie powinien dążyć do samotności, jest on zobowiązany do bycia „głosem ludu”. Iwanow odrzuca parnasistyczną zasadę sztuki dla sztuki i przechodzi do sztuki religijnej, realistycznego symbolizmu. W liryce podstawową techniką poetycką powinna być nie metafora, a mit religijny, będący „wyższą rzeczywistością ludzkiego ducha”.
Główne tematy poezji Iwanowa: śmierć i następujące po tym odrodzenie, rozpacz i nadzieja. Motywy zmartwychwstania i gloryfikacji ofiarnego cierpienia wyróżniają twórczość Iwanowa, w porównaniu z poezją starszych symbolistów, gdzie ważny był temat beznadziei. Podstawą poezji Iwanowa jest „optymistyczny początek”. Poeta nie podzielał pesymizmu starszych symbolistów. Dekadencka samotność i rozpacz są w jego twórczości na drugim planie. Na pierwszym: uroczystość, poszukiwanie Boga, mistyczna miłość, przezwyciężająca śmierć. W odróżnieniu od impresjonistycznej poezji starszych symbolistów, poezja Iwanowa oparta jest na harmonii, jedności i integralności. Pisarz próbuje odnaleźć własny sposób na wyrażenie symbolizmu. Ekspresja subiektywnych, indywidualnych refleksji nie jest typowa dla jego poezji. Wiele z wierszy poety zbliżonych jest do ody, dytyrambu. Wydają się być stworzone na potrzeby rytuałów, uroczystej deklamacji. Poezja Iwanowa jest „chłodna”, bogata w anachronizmy, wytworne frazy, a także statyczna, obiektywna, majestatyczna i niemelodyjna. W wierszach prawie nie występują czasowniki. Ulubionymi stopami metrycznymi pisarza są jamb i trochej. Pejzaże Iwanowa są najczęściej nieruchome, opisują nieożywioną przyrodę: stos kamieni, stopiony metal czy powierzchnie kryształu.
W swoim podejściu filozoficznym kształtował teorię kultury, dla której podstawą jest pamięć (kult) przodków oraz pamięć tego, czego dokonali. Tym samym odrzucał założenie, że poprzez dziedziczenie kultury przyjmuje się ją jako obcą. Również nie zgadzał się na jej określanie jako przymusu i ograniczenia dla człowieka. Ujmował ją w aspektach przestrzenno-czasowym, moralno-religijnym oraz jako kontynuację i tradycję. W jego rozumieniu każda kultura zawiera pamięć o innych, wcześniejszych kulturach. Pamięć nierozerwalnie związana z kulturą jest jej początkiem, wiąże się z zachowywaniem kultury oraz pozwala na rozwijanie twórczych inicjatyw.
Recepcja polska.
W Polsce ukazały się "Poezje" Iwanowa w wyborze i opracowaniu Seweryna Pollaka (Warszawa 1985, PIW, „Biblioteke Poetów). Jego utwory tłumaczyli na polski m.in. Leszek Engelking, Jerzy Litwiniuk, Seweryn Pollak, Adam Pomorski, Jarosław Marek Rymkiewicz, Eugenia Siemaszkiewicz, Włodzimierz Słobodnik, Wiktor Woroszylski i Jerzy Zagórski.

</doc>
<doc id="429770" url="https://pl.wikipedia.org/wiki?curid=429770" title="Starodub">
Starodub

Starodub () – miasto w Rosji, w obwodzie briańskim, siedziba administracyjna rejonu starodubskiego.
Siedziba powiatu starodubowskiego w województwie smoleńskim I Rzeczypospolitej. Miejsce obrad sejmików ziemskich powiatu starodubowskiego.
W 1865 w Starodubie urodziła się polska malarka i kolekcjonerka sztuki Alina Bondy-Glassowa.
Historia.
Najstarsze znane zapiski o Starodubie pochodzą z XI wieku. W średniowieczu stolica niewielkiego księstwa ruskiego. W XIV wieku podbity przez Wielkie Księstwo Litewskie. W 1408 wielki książę litewski Witold Kiejstutowicz nadał miasto Świdrygielle.
Pomiędzy 1503 a 1618 w granicach Moskwy oraz Rosji, kilkakrotnie najeżdżane przez wojska polsko-litewskie m.in. w latach 1515, 1534 i 1535. W czasie piątej wojny litewsko-moskiewskiej oblegany przez Jana Amora Tarnowskiego.
W 1616 pod Starodubem zmarł Aleksander Józef Lisowski, twórca i dowódca lisowczyków.
W 1618 Polacy pod wodzą Marcina Kazanowskiego odzyskali Starodub. Starodub został miastem powiatowym w Rzeczypospolitej. W 1632 okupowany przez Rosję. Wiosną 1664 roku wraz z armią stacjonował w mieście król Jan II Kazimierz Waza.
Od 1667 znalazł się w granicach Rosji, wcześniej zniszczony przez Tatarów krymskich w 1660 i wojska polskie w 1663. W granicach Rosji do 1764 przynależał administracyjnie do Hetmanatu. W 1677 ucierpiał w pożarze. Otrzymał prawa miejskie w 1780.

</doc>
<doc id="429776" url="https://pl.wikipedia.org/wiki?curid=429776" title="Krążowniki rakietowe typu Ticonderoga">
Krążowniki rakietowe typu Ticonderoga

Krążowniki typu Ticonderoga – amerykański typ krążowników rakietowych, które w myśl początkowych planów marynarki wojennej Stanów Zjednoczonych miały być uzupełnieniem uderzeniowych krążowników z napędem nuklearnym (CSGN). Okręty te były początkowo klasyfikowane jako niszczyciele rakietowe (DDG), jednak w celu lepszego odzwierciedlenia ich możliwości bojowych oraz kosztów budowy, zostały przeklasyfikowane na krążowniki rakietowe. 27 wybudowanych jednostek typu "Ticonderoga" stanowiły jedne z największych wówczas wybudowanych po drugiej wojnie światowej jednostek tej klasy. Wyposażone w zintegrowany (sieciowy) system wykrywania, naprowadzania i kierowania ogniem Aegis okręty, zapewniają współcześnie ochronę przeciwlotniczą, przeciwrakietową oraz przeciwpodwodną lotniskowcowych grup uderzeniowych (LGU) marynarki amerykańskiej, wykonują także zadania samodzielne, w tym uczestnicząc w operacjach reagowania kryzysowego.
Historia.
Zamówienie na pierwsze jednostki typu zostało autoryzowane w budżecie obronnym na rok 1978. Okręty te budowane były modułowo, co ułatwiało późniejszą modernizację, spełniając w ten sposób jedną z naczelnych zasad polityki zakupów uzbrojenia Stanów Zjednoczonych. Okręty wyposażone w nowy system kierowania ogniem Aegis zaprojektowano z użyciem kadłuba i systemu napędowego niszczycieli typu "Spruance". Pierwsze okręty tego typu były klasyfikowane jako niszczyciele rakietowe, jednak wraz z rozpoczęciem budowy klasyfikację zmieniono na krążowniki rakietowe. Stępkę pod pierwszy okręt typu USS "Ticonderoga" położono 21 stycznia 1980 w stoczni Ingalls Shipbuilding. Wodowanie nastąpiło 25 kwietnia 1981, wejście do służby 22 stycznia 1983.
Linie rozwojowe typu Ticonderoga.
Baseline 0.
Okręty CG-47 oraz CG-48 posiadały podstawowy system Aegis Mk 7 z radarem SPY-1A, system kontroli uzbrojenia Mk 1, pociski Standard Missile 2MR Block I oraz Mk 116 Mod 4 UBFCS. Pierwsze dwa okręty tego typu początkowo operowały jedynie z jednym helikopterem SH-2F LAMPS-I. W rzeczywistości obydwa okręty zostały później zmodyfikowane także dla celów operacji ze śmigłowcem SH-60B. Obydwa okręty używały komputerów UYK-7, obydwa też zostało zmodyfikowane do standardu Baseline 1, nie używały jednak holowanych sonarów. Ich systemy elektroniczne zostały zmodyfikowane w celu zmniejszenia kosztów obsługi. Zainstalowano także na nich nowe wyrzutnie Mk 41 w miejsce wcześniejszych Mk 26. Ponadto, otrzymały nowe działa o przedłużonym zasięgu w miejsce działek Mk 45, a komputery UYK-43 zastąpiły UYK-7 i UYK-20.
Okręty Baseline 0: USS Ticonderoga (CG-47) • USS Yorktown (CG-48)
Baseline 1.
Pierwszych 5 okrętów typu "Ticonderoga", od CG-47 do CG-51 posiadały wczesne wersje Aegis Combat System – o mniejszych możliwościach, nie posiadały także systemu wyrzutni pionowych VLS oraz możliwości wystrzeliwania pocisków Tomahawk. W dwóch pierwszych liniach rozwojowych, każda wyrzutnia Mk 26 Mod 1 magazynowała 44 pociski. Z przedniej części okrętu magazynowane były także 20 pociski ASROC. W Baseline 1 systemy okrętu dostosowano jednak do helikopterów SH-60B LAMPS-III, okręty wyposażono w pociski SM-2 MR Block II, the Aegis Combat System w wizualne systemy ekspozycji danych. Zastąpiono także maszty na czterech podstawach, masztami na trójnogu. Modernizacji pod kątem sprawności i łatwości obsługi uległy także ich systemy elektroniczne, zaś podwójne wyrzutnie Mk 26 zastąpione zostały pionowymi grupami wyrzutni Mk41.
Okręty Baseline 1: USS Vincennes (CG-49) • USS Valley Forge (CG-50) • USS Thomas S. Gates (CG-51)
Baseline 2.
Baseline 2 wprowadziła dwie pionowe wyrzutnie typu Vertical Launching System, możliwość odpalania pocisków BGM-109 Tomahawk TLAM ("Tomahawk Land Attack Missile") oraz Tomahawk TASM ("Tomahawk Anti-Ship Missile"), a także modernizację broni przeciwpodwodnej. Dwie wyrzutnie Mk 41 Mod 0 VLS zastąpiły podwójne wyrzutnie Mk 26, została również dodana pionowa wyrzutnia pocisków Tomahawk z systemem kontroli ognia SWG-3 oraz system transmisji danych Link 11 i monitory UYQ-21. Pierwsza jednostką wyposażoną w rewolucyjny wówczas system VLS był USS "Bunker Hill" (CG-52). "Bunker Hill" zaczął dzięki temu oferować znacznie zwiększone możliwości bojowe, większą powierzchnię magazynów broni, większą silę ognia, szybki wybór broni, możliwość pokrycia ogniem 360° przestrzeni wokół siebie, mniejsze zużycie energii i większą zdolność przetrwania w warunkach bojowych. VLS mieści większą ilość uzbrojenia większej ilości typów. Wszystkie pociski przechowywane są pionowo w kanistrach z pofałdowanej stali i wystrzeliwanie pionowo w górę, w celu szybszego przystąpienia do wykonania zadania, niezależnie od kierunku celu. USS "Bunker Hill" posiada w sumie 122 pociski rakietowe, po 61 w każdej wyrzutni. Okręt może w ten sposób jednocześnie wystrzelić różnorodne pociski klasy woda-powietrze, woda-woda, czy też zaatakować cele na lądzie. Kongres Stanów Zjednoczonych nie zezwolił początkowo na instalację radarów SPS-49 i systemu transmisji danych SQQ-28 LAMPS-III w okrętach CG 54-56, jednakże udzielił zgody na to wyposażenie w roku 1984. Jednostki CG 54 i 55 posiadały niezależne holowane sonary SQR-19 oraz SQR-53A. W jednostce CG-53 zastąpiono później nadmuchiwana łódź o długości 7,31 metra "Rigid Inflatable Boat" (RIB) welbotem o długości 7,92 m. W jednostce CG-56 po raz pierwszy zaprezentowano średniej i wysokiej częstotliwości wmontowany w kadłub sonar SQQ-89(V)3 ("ASW suite") zintegrowany z sonarami SQS-53B oraz holowanym SQR-19 i wyrzutnią torped Mk 116 Mod 6 UBFCS.
Okręty Baseline 2: USS Bunker Hill (CG-52) • USS Mobile Bay (CG-53) • USS Antietam (CG-54) • USS Leyte Gulf (CG-55) • USS San Jacinto (CG-56) • USS Lake Champlain (CG-57) • USS Philippine Sea (CG-58)
Baseline 3.
Baseline 3 wprowadziła radar AN/SPY-1B i konsole AN/UYQ-21. Ten jaśniejszy radar SPY-1B ze wzmocnioną charakterystyką radiacyjną zastąpił radar SPY-1A, w miejsce UYK-7 wprowadzone też zostały nowe komputery UYK-43 i UYK-44. Pierwszym krążownikiem Marynarki wyposażonym w radar AN/SPY-1B został USS "Priceton" (CG-59). System ten znacząco wzmacniał zdolności wykrywania oferowane przez Aegis Combat System. Radar ten, jest znacznie bardziej zaawansowany od wcześniejszej wersji, szczególnie zaś w zakresie odporności na stosowane przez przeciwnika zakłócanie elektroniczne. W połączeniu z systemem kontroli ognia Mk 99, radar ten umożliwia naprowadzanie pocisków serii Standard na znacznie przedłużonym zasięgu. W 1996 roku, krążownik USS "Monterey" (CG-61) stał się pierwszym okrętem tej grupy wyposażonym w najnowszy radar SPY-1D(V), otrzymał on także uaktualnienie systemu bojowego w postaci nowych komputerów bojowych, konsoli oraz monitorów. Ta modyfikacja zwiększyła także możliwości przyszłych modernizacji, w szczególności zaś w zakresie walki zespołowej ("Cooperative Engagement Capability"), obrony antybalistycznej teatru działań oraz nowszych wersji pocisków Standard.
Okręty Baseline 3: USS Princeton (CG-59) • USS Normandy (CG-60) • USS Monterey (CG-61) • USS Chancellorsville (CG-62) • USS Cowpens (CG-63) • USS Gettysburg (CG-64)
Baseline 4.
Baseline 4 zintegrowała komputery AN/UYK-43/44 (w miejsce UYK-7 i UYK-20) z zespołem superkomputerów opracowanych dla okrętów typu DDG-51. CG 65-73 uzyskały system wizualizacji danych UYS-20 oraz różnorakie systemy wspomagania decyzji. Wszystkie okręty tej linii uzyskały sonar SQS-53C oraz procesor dźwięku (danych sonarowych) SQR-17. Ostatni okręt tej linii, USS "Port Royal" (CG-73) przyjęty do służby w sobotę, 9 lipca 1994 r., był jednocześnie ostatnim – dwudziestym siódmym – zaplanowanym okrętem typu "Ticonderoga".
Okręty Baseline 4: USS Chosin (CG-65) • • USS Shiloh (CG-67) • USS Anzio (CG-68) • USS Vicksburg (CG-69) • USS Lake Erie (CG-70) • USS Cape St. George (CG-71) • USS Vella Gulf (CG-72) • USS Port Royal (CG-73)
Modernizacje.
W związku z zamiarem pozostawienia okrętów tego typu w służbie na kolejne dwie dekady, krążowniki typu "Ticonderoga" podlegają ciągłym modernizacjom. Ostatni z programów modernizacyjnych "Cruiser Modernization Program" (CMP), rozpoczął się w roku 2006, modernizacją USS "Cape St. George" (CG 71). Pakiet modernizacyjny w ramach tego programu obejmuje podniesienie standardu życia załóg na okrętach, ulepszenie systemów obronnych, modernizacje technologiczne w ramach podpakietu "SmartShip upgrades", zmiany w celu ułatwienia obsługi technicznej okrętów, podpakiet "Aegis Open Architecture" oraz wiele innych ulepszeń, w tym przystosowanie jednostek tego typu do przyjęcia na pokłady najnowszych pocisków SM-6 ERAM mających zastąpić pociski RIM-66/RIM-67 SM-2.
SmartShip upgrades. Pakiet ten ma unowocześnić okręt poprzez automatyzacje wiele systemów jednostki, począwszy od systemów bojowych, na systemach okrętowych kończąc, na przykład poprzez wprowadzenie układów automatycznej diagnostyki i oceny uszkodzeń okrętu. Ma to w założeniu doprowadzić m.in. do zmniejszenia liczebności załogi o 50 osób.
Aegis Open Architecture. Wiele przedsiębiorstw amerykańskiej gospodarki podnosiło, iż dotychczasowy sposób budowy okrętów i kolejne modernizacje zacieśniają jedynie krąg podmiotów uczestniczących w rozwoju poszczególnych typów jednostek. Wychodząc naprzeciw oczekiwaniom gospodarki, Marynarka ogłosiła program "Aegis Open Architecture" mający dostosować okręty do możliwości uczestnictwa w przyszłych modernizacjach przedsiębiorstw spoza kilku największych światowych koncernów zbrojeniowych. Pierwszy tego typu pakiet zmian wprowadzono już w 1998 roku, rozszerzając go w ramach programu CMP. Otwarta architektura Aegis ma umożliwić udział w przyszłych modernizacjach mniejszych, komercyjnych przedsiębiorstw z branży informatycznej: przede wszystkim programistycznych, ale i sprzętowych.
Rozpoczęty w 2006 roku "Cruiser Modernization Program", miał się zakończyć w roku 2008 zmodernizowaniem wszystkich 22 pozostałych w linii okrętów tego typu. Cały program modernizacji krążowników, ma przedłużyć okres zdatności jednostek do służby do czterdziestu lat, bez stopniowej utraty ich wartości bojowej, zapewniając w założeniu żywotność okrętów do czasu wprowadzenia do służby jednostek przyszłego typu CG(X).
W styczniu 2008 roku, firmy BAE Systems i Lockheed Martin otrzymały kontrakty na kolejna modernizację typu CG-47. W jej zakres wchodzą modyfikacje o charakterze technicznym, typu modernizacja układów elektrycznych, zastąpienie układami elektrycznym urządzeń zasilanych parą, wprowadzenie stali nierdzewnej do urządzeń sanitarnych, nowych systemów kontroli korozji, konserwacje pokładów oraz podwodnej części kadłuba, a także zmiany w zakresie systemów uzbrojenia, sensorów i komunikacji. Szczegóły modernizacji nie są jeszcze bliżej znane. Pierwszą jednostką która otrzymała pakiet modernizacyjny jest "Bunker Hill". Okręt otrzymał nowy "Aegis Weapons System" oraz "Cooperative Engagement Capability" W całej jednak historii typu, najdalej idącą modyfikacją jest modyfikacja Linebacker dostosowująca okręty Aegis, do wymagań Aegis BMD.
Typ Ticonderoga w obronie antybalistycznej.
Wszystkie okręty typu "Ticonderoga" powstawały jako okręty zwalczania celów powietrznych, ze zintegrowanym systemem bojowym "Aegis Combat System", stając się najnowocześniejszymi na świecie okrętami obrony powietrznej teatru działań floty. W związku jednak z postępująca proliferacja broni balistycznej krótkiego (SRBM) i średniego (MRBM) zasięgu oraz decyzją Stanów Zjednoczonych o włączeniu floty do ogólnego systemu zwalczania broni balistycznej ("Ballistic Missile Defense"), krążowniki typu Ticonderoga – obok niszczycieli typu "Arleigh Burke" – stały się podstawą początkowego rozwoju okrętów systemu Aegis BMD. Przez dokonywane zmiany w systemie uzbrojenia i kierowania ogniem ("Linebacker"), począwszy od USS "Lake Erie" (CG-70), kolejne okręty tego typu zostały wyłączane z systemu Aegis, stając się częścią antybalistycznego systemu Aegis BMD.
Informacje dodatkowe.
Stocznie okrętów typu CG-47.
Wszystkie okręty typu "Ticonderoga" wybudowane zostały w stoczniach Ingalls Shipbuilding oraz Bath Iron Works. Miejsca budowy poszczególnych okrętów przedstawia tabela nr 1:
Lata budowy i służby.
Poniżej, w tabeli nr 2, przedstawiono daty wodowania, wejścia do służby i w przypadkach których to dotyczy, także daty wycofania ze służby.

</doc>
<doc id="429777" url="https://pl.wikipedia.org/wiki?curid=429777" title="Serigrafia">
Serigrafia



</doc>
<doc id="429779" url="https://pl.wikipedia.org/wiki?curid=429779" title="Takao (1930)">
Takao (1930)

Takao (高雄) – japoński ciężki krążownik z okresu II wojny światowej, nazwany na cześć góry Takao (高雄山).
Zwodowany 12 maja 1930, uczestniczył w walkach w czasie II wojny światowej, podczas których odniósł poważne uszkodzenia.
Baza w której stacjonował kapitulowała 5 września 1945, zaś formalne poddanie okrętu nastąpiło 21 września 1945.
Historia powstania i służba.
Ciężki krążownik japoński „Takao” był pierwszą jednostką kolejnej serii czterech okrętów (po typach „Furutaka”, „Aoba” i „Myōkō”) budowanych według założeń Traktatu Waszyngtońskiego. Pozostałe to „Atago”, „"Chokai” i „Maya”. Przy opracowywaniu dokumentacji okrętu wzorowano się na wcześniejszym typie „Myoko”, jednakże z uwzględnieniem wszystkich błędów popełnionych przy jego budowie. Dla okrętów typu „Takao” zaprojektowano specjalne, całkowicie nowe wieże dowodzenia, potężne i jedyne w swoim rodzaju, jakich jeszcze nie posiadały nawet niektóre pancerniki. Nie był to jednak szczęśliwy pomysł z uwagi na ciężar i gabaryty, co fatalnie wpływało na stateczność okrętów.
Ukończony w 1932 roku krążownik „Takao” wszedł w skład zespołu operującego na wodach wokół Japonii oraz na Morzu Południowochińskim. Poddany poważnej modernizacji w 1939 roku znacznie zmienił swój wygląd. Dobudowano bąble przeciwtorpedowe, zredukowano rozmiary masywnej wieży dowodzenia, przesunięto maszt rufowy dalej w kierunku rufy na rozbudowanej nadbudówce hangarowej, zmieniono katapulty oraz aparaty torpedowe na sprzęt nowego typu. Przebudowa pozwoliła między innymi na wyeliminowanie problemów ze statecznością okrętu, kosztem niewielkiej utraty prędkości z uwagi na zainstalowanie bąbli przeciwtorpedowych (po przebudowie, prędkość maksymalna okrętu wynosiła 34,5 w.). Po wybuchu wojny na Pacyfiku „Takao” wraz z siostrzanym „Atago” osłaniał lądowanie japońskich wojsk na Malajach. W lutym 1942 roku wraz z kolejnym swoim bliźniakiem „Maya” osłaniał lotniskowce atakujące port Darwin. Od połowy kwietnia 1942 roku patrolował akweny wokół Jawy.
Od maja do lipca 1942 roku „Takao” i „Maya” wzięły udział w operacji mającej na celu zajęcie Aleutów. W sierpniu krążownik został przyłączony do zespołu krążowników wiceadmirała Kondo z bazą na wyspie Truk. Od 20 sierpnia do 5 września 1942 roku „Takao” osłaniał lotniskowce admirała Nagumo w rejonie Wysp Salomona 26 października 1942 roku brał udział w bitwie pod Santa Cruz. Następnie w zespole okrętów pod dowództwem wiceadmirała Kondo wraz z krążownikiem „Atago” i pancernikiem „Kirishima” walczył z amerykańskim zespołem złożonym z dwóch pancerników „South Dakota” i „Washington” oraz niszczycieli. W nocnej bitwie Japończycy stracili „Kirishimę”, natomiast „Atago” odniósł uszkodzenia. W czasie walki „Takao” trafił wielokrotnie w pancernik „South Dakota”, który wyszedł z tej bitwy poważnie uszkodzony. 
W listopadzie okręt zawitał na krótko do Japonii, ale już w grudniu ponownie przybył do Truk, gdzie znajdował się do 21 lipca 1943 roku. Od sierpnia 1942 w zespole pod dowództwem wiceadmirała Kurity okręty z Truk pełniły służbę patrolową i eskortową. W czasie ataku U.S. Navy na bazę w Rabaulu „Takao” doznał poważnych uszkodzeń. Bomba lotnicza przebiła pokład i zabiła 23 członków załogi. Okręt odesłano do Japonii, gdzie przeprowadzono jego remont i dozbrojono w artylerię przeciwlotniczą. Powrócił do Truk 29 stycznia 1944 roku aby wziąć udział w bitwie o Mariany.
W lipcu 1944 roku okręty wszedł w skład zespołu wiceadmirała Kurity wykonując plan SHO (I bitwa na Morzu Filipińskim). 23 października 1944 roku „Takao” został trafiony dwiema torpedami wystrzelonymi przez okręt podwodny USS „Darter”. Krążownik ciężko uszkodzony wrócił w eskorcie niszczycieli do bazy w Brunei. W czasie akcji amerykańskie okręty podwodne USS „Darter” i USS „Dace” znajdujące się na patrolu zatopiły dwójkę bliźniaków: „Atago” i „Maya”. Czwarty – „Chokai” – zatopiły samoloty z lotniskowca USS „Kitkun Bay”. USS „Darter” próbując dobić „Takao” wpadł na rafę koralową i został zniszczony przez japoński samolot.
W bitwie tej, zwanej II bitwą na Morzu Filipińskim, lub bitwą morską o Leyte, Japończycy ponieśli druzgocącą klęskę – stracili łącznie 3 pancerniki, 4 lotniskowce, 6 krążowników ciężkich i 7 lekkich oraz 13 niszczycieli.
„Takao” wpłynął do Singapuru 8 listopada 1944 roku. Wobec niemożności przeprowadzenia napraw na miejscu i zbytniego ryzyka podróży do Japonii okręt pozostał w bazie do końca wojny, jako nieruchoma bateria przeciwlotnicza. Tuż przed podpisaniem kapitulacji Japonii, alianci obawiając się potencjalnego zagrożenia w rejonie Singapuru stwarzanego przez „Takao” i znajdujący się tam również krążownik „Myōkō” przeprowadzili akcję mającą na celu wyeliminowanie obu okrętów. Anglicy przeprowadzili atak na okręty przy użyciu miniaturowych okrętów podwodnych XE-1 i XE-3. Załoga XE-3 umieściła ładunek wybuchowy pod kadłubem „Takao”, który eksplodując rozerwał poszycie okrętu.
Po zakończeniu wojny, 27 października 1946 roku brytyjskie holowniki odholowały okręt – jednego z ostatnich weteranów działań na Pacyfiku – na pełne morze. Tam zdjęto szkieletową załogę japońską i odpalono ładunki wybuchowe umieszczone wewnątrz kadłuba. Krążownik pogrążył się w falach w pozycji 03 stopni 05' 05" N i 100 stopni 41' 00" E.

</doc>
<doc id="429780" url="https://pl.wikipedia.org/wiki?curid=429780" title="Bobsleje na Zimowych Igrzyskach Olimpijskich 2006">
Bobsleje na Zimowych Igrzyskach Olimpijskich 2006

Bobsleje na Zimowych Igrzyskach Olimpijskich 2006 – jedna z dyscyplin rozgrywanych podczas igrzysk w Turynie dniach 17 – 26 lutego 2006 na torze w Cesana Pariol. Zawodnicy i zawodniczki rywalizowali w dwójkach mężczyzn, czwórkach mężczyzn i w dwójkach kobiet. Bobsleiści o medale podczas igrzysk walczyli po raz 19. 
Mężczyźni.
Dwójki mężczyzn.
Data: 19.02.2006
Czwórki mężczyzn.
Data: 25.02.2006
Kobiety.
Dwójki kobiet.
Data: 21.02.2006

</doc>
<doc id="429781" url="https://pl.wikipedia.org/wiki?curid=429781" title="Avatar">
Avatar



</doc>
<doc id="429791" url="https://pl.wikipedia.org/wiki?curid=429791" title="Łyżwiarstwo figurowe na Igrzyskach Olimpijskich 2006">
Łyżwiarstwo figurowe na Igrzyskach Olimpijskich 2006



</doc>
<doc id="429793" url="https://pl.wikipedia.org/wiki?curid=429793" title="Shaun White">
Shaun White

Shaun Roger White (ur. 3 września 1986 w San Diego) – amerykański profesjonalny snowboardzista i skateboardzista, trzykrotny złoty medalista zimowych igrzysk olimpijskich. Znany jest z „burzy” czerwonych włosów, dzięki której zyskał przydomek „latającego pomidora”.
Życie osobiste.
White urodził się z tetralogią Fallota, wrodzoną wadą serca, z powodu której, jeszcze przed ukończeniem pierwszego roku życia, przeszedł dwie operacje na otwartym sercu. Jego pierwsze snowboardingowe próby miały miejsce w Okemo Mountain i Bear Mountain, małych kurortach narciarskich w stanie Vermont, a także w Górach San Bernardino w Karolinie Południowej.
W pierwszych latach kariery White wykorzystywał swój przydomek „latającego pomidora” nosząc opaski z charakterystycznym logiem, jednak z czasem „zrobiło się to dla niego męczące.”
Kariera snowboardowa.
Kariera skateboardowa White’a zaczęła rozkwitać w tym samym okresie, co jego popularność w snowboardingu. W wieku 9 lat zwrócił na siebie uwagę m.in. Tony’ego Hawka, którego poznał w lokalnym skateparku. Dzięki niemu Shaun, mając 17 lat, zaistniał na profesjonalnej scenie skateboardowej. Od tego czasu zdobył wiele mistrzowskich wyróżnień oraz prestiżowy tytuł Action Sports Tour Champion, zdobyty za umiejętności skateboardowe, a także osiągnięcia w X-Games (igrzyska sportów ekstremalnych). Podobnie jak jego starszy brat, White w wieku sześciu lat przestał uprawiać narciarstwo na rzecz snowboardingu, a już rok później uzyskał pierwszego sponsora.
Shaun wygrał trzy złote medale olimpijskie w konkurencji halfpipe. Regularnie uczestniczy w zimowych X-Games, na których każdego roku, począwszy od 2002, zdobywa medal. W sumie posiada 18 medali X-Games (13 złotych, 3 srebrne i 2 brązowe). W 2003 i 2004 był zwycięzcą zawodów Air &amp; Style.
White jest pierwszym zawodnikiem w historii, któremu udało się sięgnąć po złoty medal zarówno w zimowych, jak i letnich X-Games w dwóch różnych sportach. Poza tym pozostaje pierwszym i jedynym sportowcem, który wygrał i letni, i zimowy Dew Cup.
Zimowe Igrzyska Olimpijskie 2006.
Na Zimowych Igrzyskach Olimpijskich 2006 White wygrał złoty medal w konkurencji halfpipe. Po pierwszym zjeździe kwalifikacyjnym był bliski odpadnięcia z rywalizacji, zdobywając jedynie 37.7 punktów. Jednak w drugim zjeździe poprawił wynik na 45.3 punktów. W finale uzyskał 46.8 punktów (50 to maksymalny wynik), które pozwoliły na zdobycie złota. Srebrny medalista, Amerykanin Danny Kass, uzyskał 44 punkty.
2007 i 2008.
W 2007 roku White zdobył złoty medal w konkurencji halfpipe oraz 3. miejsce w slopestyle podczas zawodów Burton U.S. Open, a także, jako pierwszy, zyskał tytuł Burton Global Open Champion. Jego wynagrodzenie w ramach tego turnieju wyniosło 100.000 dolarów (Global Open Champion), 20.000 dolarów (1. miejsce w halfpipe), 90.000 dolarów (3. miejsce w slopestyle) oraz samochód (Chevrolet Corvette). W 2008 roku po raz trzeci z rzędu zajął 1. miejsce w halfpipe podczas U.S. Open Snowboarding Championships.
2009.
W 2009 roku White zajął 1. miejsce w konkurencji superpipe podczas X Games XIII. Stał się tym samym drugim zawodnikiem w historii, po Tannerze Hallu, który obronił tytuł w superpipe z roku wcześniejszego. Poza tym, po dwóch latach zdobywania brązu, wygrał złoty medal w slopestyle.
14 lutego White wygrał złoto w konkurencji halfpipe podczas zawodów FIS Snowboard World Cup, odbywających się w Cypress Mountain Resort w Vancouver. Jego pierwszy przejazd finałowy otrzymał najwyższą notę w historii FIS, 47.3 punktów.
Zimowe Igrzyska Olimpijskie 2010.
Podczas Zimowych Igrzysk Olimpijskich 2010 w Vancouver White ponownie zdobył złoty medal w konkurencji halfpipe. W pierwszym zjeździe finałowym uzyskał 46.8 punktów, co gwarantowało mu złoty medal. Jednak Shaun zdecydował się na drugi zjazd, który ukończył Double McTwistem 1260, nazwanym przez niego Tomahawkiem. Przejazd ten otrzymał notę 48.4, ustanawiając tym samym nowy rekord Igrzysk Olimpijskich (wcześniejszy także należał do White’a i wynosił 46.8).
Zimowe Igrzyska Olimpijskie 2014 w Soczi.
Podczas zawodów White niespodziewanie po złym pierwszym przejeździe zajmował 11. miejsce. Po drugiej próbie ostatecznie uplasował się na 4. miejscu nie zdobywając medalu. W swojej drugiej próbie uzyskał wynik 90.25 punktów mimo dwóch błędów.
Zimowe Igrzyska Olimpijskie 2018 w Pjongczangu.
White zwyciężył w eliminacjach do Half-pipe, otrzymując wyjątkowo wysoką notę 98,50 punktów. W finale prowadził po pierwszym przejeździe; po wyprzedzającym go występie Ayumu Hirano (95,25 punktów) wykonał przejazd obfitujący w skoki ponad 5 metrów i oceniony na 97,75 punktów, w ten sposób zapewniając sobie pierwsze miejsce i złoto.
Project X.
Jednym z czołowych sponsorów White’a pozostaje Red Bull. Producent napojów energetycznych ufundował mu w Silverton w Kolorado prywatny, najnowocześniejszy na świecie, obiekt snowboardingowy. Koszt jego budowy wyniósł ponad milion dolarów. Poza tym Red Bull zapewnia White'owi transport helikopterem z każdego miejsca świata oraz stałe dostawy śniegu.
Sponsorzy.
Do sponsorów White’a należą: Burton Snowboards, Oakley, Inc., Birdhouse Skateboards, Park City Mountain Resort, Target Corporation, Red Bull, Ubisoft, Adio oraz Hewlett-Packard.

</doc>
<doc id="429796" url="https://pl.wikipedia.org/wiki?curid=429796" title="Thomas von Heesen">
Thomas von Heesen

Thomas von Heesen (ur. 1 października 1961 w Höxter) – niemiecki trener piłkarski i piłkarz występujący na pozycji pomocnika.
Kariera klubowa.
Von Heesen treningi rozpoczął w wieku 6 lat w klubie DJK Albaxen. Karierę juniorską kontynuował w zespołach VfL Höxter oraz 1. FC Paderborn. W 1980 roku trafił do Hamburgera SV z Bundesligi. W tych rozgrywkach zadebiutował 20 września 1980 roku w wygranym 2:1 meczu z Bayerem Uerdingen. 30 maja 1981 roku w zremisowanym 1:1 spotkaniu z Karlsruher SC strzelił pierwszego gola w trakcie gry w Bundeslidze. W tym samym roku wywalczył z zespołem wicemistrzostwo RFN. W 1982 roku zdobył z nim mistrzostwo RFN, a także wystąpił w finale Pucharu UEFA, gdzie Hamburger został pokonany w dwumeczu przez IFK Göteborg. W 1983 roku von Heesen ponownie został mistrzem RFN, a także wygrał z klubem rozgrywki Pucharu Mistrzów. W 1984 roku po raz drugi wywalczył z nim wicemistrzostwo RFN. W 1987 roku po raz kolejny został wicemistrzem RFN. Z drużyną zdobył także Puchar RFN. W Hamburgerze von Heesen spędził 14 lat. W tym czasie rozegrał tam 368 ligowych spotkań i zdobył 99 bramek.
W 1994 roku odszedł do Arminii Bielefeld z Regionalligi West/Südwest. W 1995 roku awansował z nią do 2. Bundesligi, a rok później do Bundesligi. 31 maja 1997 roku w przegranym 2:4 pojedynku z VfB Stuttgart von Heesen po raz ostatni zagrał w Bundeslidze. Po tym meczu zakończył karierę.
Kariera reprezentacyjna.
W latach 1981–1985 von Heesen rozegrał 6 spotkań i zdobył 2 bramki w reprezentacji RFN U-21. W 1982 roku podczas Mistrzostw Europy U-21 wywalczył z kadrą wicemistrzostwo Europy.
Kariera trenerska.
Po zakończeniu kariery piłkarskiej von Heesen został trenerem. Jego pierwszym klubem była Arminia Bielefeld, gdzie zakończył karierę piłkarza. Arminię prowadził w sezonie 1998/1999, gdy ta grała w 2. Bundeslidze. Wygrał z nią wówczas te rozgrywki i awansował do Bundesligi. Zrezygnował jednak z pracy i został dyrektorem sportowym w Hannoverze 96.
Od grudnia 2000 do sierpnia 2001 von Heesen trenował drugoligowy 1. FC Saarbrücken, z którym spadł do Regionalligi. Od lutego 2004 do kwietnia 2004 był tymczasowym szkoleniowcem Arminii Bielefeld, a w maju 2005 został jej stałym trenerem. Pracował tam do lutego 2007. W tym czasie prowadzona przez niego drużyna występowała w Bundeslidze.
Od lutego 2008 do sierpnia 2008 von Heesen trenował 1. FC Nürnberg, z którym w tym czasie awansował z 2. Bundesligi do Bundesligi. W latach 2008–2010 był szkoleniowcem cypryjskiego Apollonu Limassol.
Od listopada 2011 do listopada 2012 prowadził austriacki zespół Kapfenberger SV. Od lipca 2014 do lutego 2015 pełnił funkcję zastępcy przewodniczącego rady nadzorczej spółki HSV Fußball AG.
Od 1 września 2015 von Heesen piastował funkcję trenera Lechii Gdańsk. Swój debiut trenerski w gdańskiej drużynie zaliczył 11 września 2015 w zremisowanym 0:0 meczu z Koroną Kielce. W 11 kolejkach pod wodzą von Heesena gdański klub zdobył 11 punktów. 3 grudnia 2015 rozwiązano umowę z trenerem z powodu słabych wyników zespołu, który zajmował po 18 kolejkach 14. miejsce (na 16 zespołów).

</doc>
<doc id="429797" url="https://pl.wikipedia.org/wiki?curid=429797" title="Skeleton na Zimowych Igrzyskach Olimpijskich 2006">
Skeleton na Zimowych Igrzyskach Olimpijskich 2006

Skeleton na Zimowych Igrzyskach Olimpijskich 2006 odbył się w dniach 16-17 lutego 2006 roku. Uczestnicy walczyli o medale olimpijskie po raz czwarty. Łącznie rozdane zostały dwa komplety medali. Zawody odbywały się w miejscowości Cesana Torinese, położonej około 70 km na zachód od Turynu, miasta-organizatora ZIO 2006. W tabeli medalowej najlepsza była Kanada.

</doc>
<doc id="429800" url="https://pl.wikipedia.org/wiki?curid=429800" title="Helmowy jar">
Helmowy jar



</doc>
<doc id="429801" url="https://pl.wikipedia.org/wiki?curid=429801" title="Curling na Zimowych Igrzyskach Olimpijskich 2006">
Curling na Zimowych Igrzyskach Olimpijskich 2006

Curling na Zimowych Igrzyskach Olimpijskich 2006
Kobiety.
Statystyki.
Dania
Japonia
Kanada
Norwegia
Rosja
Stany Zjednoczone
Szwajcaria
Szwecja
Wielka Brytania
Włochy

</doc>
<doc id="429803" url="https://pl.wikipedia.org/wiki?curid=429803" title="Phoenix Technologies">
Phoenix Technologies

Phoenix Technologies – przedsiębiorstwo informatyczne zajmujące się tworzeniem i dystrybucją własnej wersji BIOS-u (Phoenix BIOS). Obecnie jest on zainstalowany na ok. 80% komputerów na świecie i corocznie jest doinstalowywany do 100 milionów komputerów.

</doc>
<doc id="429804" url="https://pl.wikipedia.org/wiki?curid=429804" title="FIAT 126 NP">
FIAT 126 NP



</doc>
<doc id="429806" url="https://pl.wikipedia.org/wiki?curid=429806" title="FIAT 126 LONG">
FIAT 126 LONG



</doc>
<doc id="429809" url="https://pl.wikipedia.org/wiki?curid=429809" title="FIAT 126 BOMBEL">
FIAT 126 BOMBEL



</doc>
<doc id="429814" url="https://pl.wikipedia.org/wiki?curid=429814" title="Zgazowanie">
Zgazowanie

Zgazowanie – proces technologiczny polegający na przeprowadzeniu paliwa stałego lub płynnego o dużej zawartości węgla w paliwo gazowe w wyniku rozkładu termicznego wobec kontrolowanej ilości powietrza lub pary wodnej. W trakcie procesu paliwo ulega częściowemu spaleniu. 
Zgazowaniu najczęściej poddaje się węgle kopalne, ropę naftową i biomasę.
Procesy:
Zgazowanie węgla.
Proces polegający na całkowitej przemianie paliwa w gaz przy użyciu tlenu (powietrza) oraz pary wodnej, następujący przy temperaturze 800–2000 °C i ciśnieniu atmosferycznym lub nadciśnieniu (ok. 2,5 MPa). Ciepło potrzebne do zgazowania węgla otrzymywane jest przez spalenie ok. 30% wsadu węglowego. Proces ten prowadzi się na terenie kopalni lub elektrowni.

</doc>
<doc id="429820" url="https://pl.wikipedia.org/wiki?curid=429820" title="Stellarium">
Stellarium

Stellarium – wolny i darmowy astronomiczny program komputerowy na licencji GPL, służący do realistycznej symulacji wyglądu gwiezdnego nieba. Wykorzystuje bibliotekę OpenGL. Charakteryzuje się dopracowaniem strony graficznej aplikacji. Pracuje pod systemami GNU/Linux, BSD, Windows oraz macOS.
Najważniejsze funkcje programu:

</doc>
<doc id="429824" url="https://pl.wikipedia.org/wiki?curid=429824" title="Port Safaga">
Port Safaga



</doc>
<doc id="429826" url="https://pl.wikipedia.org/wiki?curid=429826" title="Bidło">
Bidło

Bidło – potoczna, skrócona nazwa mechanizmu bidłowego. Bidło dobija każdy wprowadzony wątek do krawędzi tkaniny, tworząc kolejne jej elementy. Bidło spełnia też inne, dodatkowe funkcje. Stanowi bieżnię dla czółenka i jest elementem napędzającym inne mechanizmy.
Budowa bidła.
Poza podstawową funkcją dobijania wątku do krawędzi tkaniny, bidło spełnia dodatkowe zadania. Te zadania są różne w krosnach czółenkowych i bezczółenkowych, w związku z tym różna jest też budowa niektórych jego elementów.
Bidło w czasie pracy wykonuje ruch wahadłowy. Ruch ten musi być dość dokładnie zsynchronizowany z pracą pozostałych mechanizmów krosna. W pełnym cyklu ruchu rozróżnia się cztery fazy:
Konstrukcje bidła są różne w zależności od typu wytwarzanych tkanin. Tak więc inną konstrukcję mają bidła krosien bawełniarskich i lniarskich, inną krosien wełniarskich (kortowych), a jeszcze inną krosien jedwabniczych.

</doc>
<doc id="429839" url="https://pl.wikipedia.org/wiki?curid=429839" title="Leszko I">
Leszko I

Leszko I – legendarny władca Polski, występujący w Kronice Wincentego Kadłubka. 
Według Kadłubka po śmierci królowej Wandy kraj Lechitów został najechany przez Aleksandra Wielkiego. Wojska macedońskie wkroczyły do Polski od strony Moraw, zajmując Małopolskę i Śląsk. Ostatecznie Aleksander miał zostać pokonany w bitwie pod górą, kiedy to Lechici za namową pewnego złotnika przygotowali zasadzkę na Macedończyków, zwabiając ich doń wyrzeźbionymi z drewna figurami rycerzy udającymi wojsko. Gdy pokonany Aleksander wycofał się z kraju Polan, złotnik został obwołany królem i otrzymał imię Lestek, co znaczy "przebiegły".
Jan Długosz próbował uczynić legendę o Leszku mniej fantastyczną, zastępując Macedończyków Węgrami i Morawianami. Zmienił też imię nadane władcy na Przemyśl, imię Lestek tłumacząc jako nazwisko rodowe dynastii wywodzącej się od Lecha. Marcin Bielski również przyjął wersję o walce z Morawianami, datując także panowanie Leszka na około 700 rok i przypisując mu założenie Przemyśla.
Podane przez Kadłubka informacje o Leszku I (z których można by wysnuć wniosek, że żył on w IV wieku p.n.e.) są napisane w normalnej jak na ówczesne czasy konwencji stylistycznej, wpisującej rody władców w możliwie jak najdalsze i najsławniejsze wydarzenia z dziejów całego świata. 

</doc>
<doc id="429842" url="https://pl.wikipedia.org/wiki?curid=429842" title="Godło Niemieckiej Republiki Demokratycznej">
Godło Niemieckiej Republiki Demokratycznej

Godło Niemieckiej Republiki Demokratycznej – jeden z symboli państwowych Niemieckiej Republiki Demokratycznej.
Historia i symbolika.
Jako godło państwa tzw. „demokracji ludowej” posiadało symbolikę socjalistyczną. Młot symbolizuje robotników, cyrkiel – naukowców i inteligencję, a kłosy – chłopów. Wstęga jest w barwach, które przyjęły obie niemieckie republiki po II wojnie światowej.
Ostateczna wersja godła została przyjęta 26 września 1955, a 1 października 1959 godło umieszczone zostało w centrum flagi NRD. 31 maja 1990 decyzją wybranego po raz pierwszy w wolnych wyborach parlamentu NRD zaprzestano jego używania.

</doc>
<doc id="429843" url="https://pl.wikipedia.org/wiki?curid=429843" title="Senegal (rzeka)">
Senegal (rzeka)

Senegal (fr. "Sénégal", wolof: "Senegaal") – rzeka o długości 1080 km (z Bafing 1640 km) w północno-zachodniej Afryce. Formuje się na terytorium Mali przez połączenie mniejszych rzek - Bakoye i Bafing. Najważniejsze dopływy Senegalu to Falémé, Karakoro i Kurkul, a powierzchnia dorzecza wynosi ok. 441 tys. km². W dolnym biegu rzeka tworzy naturalną granicę między Senegalem a Mauretanią. Wpada do Oceanu Atlantyckiego u szczytu półwyspu Langue de Barbarie na południe od miasta Saint Louis.
W dolnym biegu rzeki tworzą się liczne rozlewiska i bagna, stale zasilane wodami rzeki, co sprawia, że tereny te są najdalej na północ wysuniętymi obszarami o stałych zbiornikach wodnych w zachodniej części Afryki subsaharyjskiej. Dzięki temu zatrzymują się tu liczne stada ptaków migrujących z Europy ponad Saharą. Dodatkowo ma tu swoje siedziby wiele miejscowych gatunków ptaków i innych zwierząt. Dla ochrony tych biotopów w dorzeczu Senegalu w krajach Senegal i Mauretania utworzono kilka parków narodowych. Od głównego koryta rzeki odchodzi tu wiele mniejszych potoków, przez co region ten nazywany jest Deltą Senegalu, chociaż samo ujście rzeki do Oceanu Atlantyckiego jest lejowe, a potoki łączą przed wybrzeżem z głównym korytem. W 2005 roku deltę Senegalu uznano za rezerwat biosfery UNESCO.
W czasach kolonialnych, na początku ekspansji Francji w Afryce Zachodniej nad brzegami Senegalu zbudowano szereg fortów mających chronić kolonizatorów przed podjazdami wrogich wojsk z afrykańskich królestw w dorzeczu Nigru. Do najważniejszych fortów zaliczały się Dagana, Podor, Matam, Bakel i Kayes. Z czasem wokół fortów wyrosły najpierw niewielkie osady, potem miasta. Łączność z Saint Louis - głównym portem i stolicą kolonialnego Senegalu - zapewniały im łodzie często kursujące wzdłuż rzeki.
Obecnie większość transportu odbywa się wzdłuż biegnących brzegiem Senegalu dróg samochodowych, a śródlądowa żegluga - chociaż wciąż istnieje - odbywa się już z mniejszą intensywnością. Jednak rzeka - tak dawniej, jak i dziś - wykorzystywana jest do nawadniania pól uprawnych (w Mauretanii jedyne grunty orne znajdują się w bezpośrednim sąsiedztwie rzeki). Na granicy senegalsko-mauretańskiej znajduje się też kilka punktów przeprawy pasażerskiej, z których najważniejszy zlokalizowany jest w Rosso - kursuje tu prom. Na pomniejszych przejściach granicznych na drugą stronę przeprawić się można za pomocą pirogi. Na przejściu granicznym w Diama-Maka zbudowano most.

</doc>
<doc id="429844" url="https://pl.wikipedia.org/wiki?curid=429844" title="Godło NRD">
Godło NRD



</doc>
<doc id="429845" url="https://pl.wikipedia.org/wiki?curid=429845" title="Common Component Architecture">
Common Component Architecture

CCA ("Common Component Architecture") – środowisko pozwalające na uruchamianie i łączenie w większe, bardziej funkcjonalne, programów z poszczególnych komponentów w celu wykonywania złożonych obliczeń naukowych.
Architektura CCA.
Komponenty mogą być dostarczane niezależnie. Definiuje się także sposoby współdziałania poszczególnych części (komponentów), które mogą znajdować się w systemie lokalnym, równoległym czy rozproszonym między zdalnym systemem obliczeniowym. Architektura powinna mieć możliwość rozwoju oraz wykorzystywać oprogramowanie na licencji Open Source.
Komponenty.
Komponenty to samodzielne jednostki obliczeniowe (fragmenty oprogramowania), w których szczegóły implementacyjne nie są udostępniane użytkownikom. Dzięki tej zasadzie poszczególne komponenty mogą być tworzone za pomocą innych narzędzi. Komponenty mogą komunikować się ze światem zewnętrznym za pomocą interfejsów w których stosuje się model budowania aplikacji typu „Plug and play”, do których mogą być podłączone inne komponenty lub dane wejściowe. Interfejs jest prostym opisem, który zawiera informacji dotyczące wywołania poszczególnych usług.
Standardy budowy komponentów, takie jak Object Management Group, Common Object Request Broker Architecture, DCOM, Microsoft Component Object Model, czy Enterprise JavaBeans (EJB), definiują prawa i obowiązki komponentów, sposób przygotowania interfejsów, framework, czyli środowisko w którym uruchamiane są komponenty oraz prawa i obowiązki środowiska uruchomieniowego.
Standardy te różnią się pod względem wydajności działania, wymaganiom stawianym komponentom oraz platformy programowej, na której mogą być uruchamiane.

</doc>
<doc id="429847" url="https://pl.wikipedia.org/wiki?curid=429847" title="Starzęcin">
Starzęcin

Starzęcin – mała osada kociewska w Polsce położona w województwie pomorskim, w powiecie tczewskim, w gminie Subkowy. Osada jest integralną częścią składową sołectwa "Radostowo".
W latach 1975–1998 miejscowość administracyjnie należała do województwa gdańskiego.

</doc>
<doc id="429850" url="https://pl.wikipedia.org/wiki?curid=429850" title="Biała lista (informatyka)">
Biała lista (informatyka)

Biała lista – zbiór stron lub adresów IP, które mają większe uprawnienia od wszystkich i tym bardziej niebezpiecznych stron. Adresy z białej listy są określone jako "godne zaufania". Z białych list korzystają przeglądarki internetowe, skrzynki e-mailowe i antywirusy. Część z nich użytkownik może konfigurować sam, a część jest dodawana odgórnie. Dodanie do listy jest często powiązane z rozpoznaniem odpowiedniego certyfikatu, który zapewnia, że strona jest bezpieczna.

</doc>
<doc id="429853" url="https://pl.wikipedia.org/wiki?curid=429853" title="Centrum handlowo-usługowo-rozrywkowe Manufaktura">
Centrum handlowo-usługowo-rozrywkowe Manufaktura



</doc>
<doc id="429856" url="https://pl.wikipedia.org/wiki?curid=429856" title="Wojska kolejowe">
Wojska kolejowe

Wojska kolejowe - specjalistyczny rodzaj wojsk inżynieryjnych.
Przeznaczony do budowy, odbudowy, modernizacji i eksploatacji linii kolejowych oraz mostów na teatrze działań wojennych, współdziałający z organami komunikacji wojskowej oraz odpowiednimi resortami gospodarki narodowej.
Obecnie jedyną jednostką tego rodzaju w Wojsku Polskim jest 2 Pułk Komunikacyjny w Inowrocławiu.

</doc>
<doc id="429861" url="https://pl.wikipedia.org/wiki?curid=429861" title="Wojska lotnicze">
Wojska lotnicze

Wojska lotnicze – podstawowy rodzaj wojsk sił powietrznych występujący prawie we wszystkich armiach świata. 
Wojska lotnicze przeznaczone są do prowadzenia różnorakich działań bojowych zarówno bezpośrednio na polu walki we współdziałaniu z innymi rodzajami wojsk, jak i samodzielnie na zapleczu przeciwnika.
Podstawowymi zadaniami realizowanymi przez jednostki lotnicze są: obrona przestrzeni powietrznej, niszczenie celów powietrznych, naziemnych i nawodnych, prowadzenie rozpoznania, transport ludzi i sprzętu. Wykonują także zadania w systemie ratownictwa lotniczego 

</doc>
<doc id="429862" url="https://pl.wikipedia.org/wiki?curid=429862" title="Terabit">
Terabit

Terabit – jednostka informacji, w skrócie Tb lub Tbit.
1 Tbit = 1012 = 1 000 000 000 000 bitów.
Przykładowe przeliczenia na inne jednostki:
Zwykle jednak:
ponieważ IEC 60027-2 jest tylko propozycją stosowania, a nie standardem, natomiast już od zarania informatyki w tej dziedzinie nauki wykorzystywane są przedrostki dziesiętne w znaczeniu przedrostków binarnych.
Binarnym odpowiednikiem terabitu jest tebibit, równy 240 = 10244 bitów.

</doc>
<doc id="429864" url="https://pl.wikipedia.org/wiki?curid=429864" title="Biała lista">
Biała lista



</doc>
<doc id="429865" url="https://pl.wikipedia.org/wiki?curid=429865" title="Petabit">
Petabit

Petabit – jednostka informacji, w skrócie Pb lub Pbit.
1 Pbit = 1015 = 1 000 000 000 000 000 bitów.
Przykładowe przeliczenia na inne jednostki:
Zwykle jednak:
ponieważ IEC 60027-2 jest tylko propozycją stosowania, a nie standardem, natomiast już od zarania informatyki w tej dziedzinie nauki wykorzystywane są przedrostki dziesiętne w znaczeniu przedrostków binarnych.
Binarnym odpowiednikiem petabitu jest pebibit, równy 250 = 10245 bitów.

</doc>
<doc id="429866" url="https://pl.wikipedia.org/wiki?curid=429866" title="Ceratozaury">
Ceratozaury

Ceratozaury (Ceratosauria) – infrarząd dinozaurów z podrzędu teropodów. Obejmował zwierzęta mniej zaawansowane ewolucyjnie niż tetanury. Ceratozaury miały po cztery palce na „dłoniach”, podczas gdy późniejsze tetanury nie więcej niż trzy, a wcześniejsze herrerazaury – pięć. Znane w zapisie kopalnym od jury do końca kredy Ich szczątki znajdywano na wielu kontynentach, w Ameryce, Afryce, Eurazji. 
Nazwa Ceratosauria została ukuta przez Othniela Charlesa Marsha w 1884 roku dla monotypowej rodziny Ceratosauridae obejmującej rodzaj "Ceratosaurus". W 1989 roku Rowe przedstawił definicję filogenetyczną typu "branch-based" ceratozaurów, była ona jednak niekompletna. Sytuację taksonomiczną tej grupy komplikowało formułowanie nowych i często odmiennych definicji filogenetycznych. Według Sereno (2005) Ceratosauria to najszerszy klad obejmujący "Ceratosaurus nasicornis", ale nie "Passer domesticus".
Filogeneza.
Kladogram według analizy Xu Xing i in., 2009.

</doc>
<doc id="429867" url="https://pl.wikipedia.org/wiki?curid=429867" title="Ireen Wüst">
Ireen Wüst

Ireen Wüst, właśc. Irene Karlijn Wüst (ur. 1 kwietnia 1986 w Goirle) – holenderska łyżwiarka szybka, wielokrotna mistrzyni i medalistka olimpijska, wielokrotna mistrzyni i medalistka mistrzostw świata i Europy oraz dwukrotna zdobywczyni Pucharu Świata.
Kariera sportowa.
Pierwszy sukces w karierze Ireen Wüst osiągnęła w 2004 roku, kiedy zdobyła srebrny medal w wieloboju podczas mistrzostw świata juniorów w Roseville. W tej samej kategorii wiekowej zdobyła też złote medale w wieloboju i biegu drużynowym na rozgrywanych rok później mistrzostwach świata juniorów w Seinäjoki. W 2005 roku zajęła także czwarte miejsce na mistrzostwach Europy w Heerenveen, przegrywając walkę o medal z Niemką Claudią Pechstein. Podczas mistrzostw Europy w Hamar w 2006 roku zdobyła brązowy medal, ulegając tylko Pechstein i swej rodaczce Renate Groenewold. W kolejnych latach na imprezach tego cyklu zdobywała złote medale na ME w Kołomnie (2008), ME w Heerenveen (2013) i ME w Hamar (2014), srebrne medale podczas ME w Collalbo (2007), ME w Hamar (2010) i ME w Collalbo (2011) oraz jeszcze jeden brązowy na ME w Budapeszcie (2012).
W 2006 roku wzięła udział w igrzyskach olimpijskich w Turynie. Już w swoim pierwszym starcie, biegu na 3000 m, Wüst zdobyła złoty medal, zostając tym samym najmłodszą w historii holenderską mistrzynią olimpijską w łyżwiarstwie szybkim. W zawodach tych wyprzedziła bezpośrednio Renate Groenewold i Kanadyjkę Cindy Klassen. Tydzień później była czwarta w biegu na 1000 m, przegrywając walkę o medal z Niemką Anni Friesinger. Indywidualne występy zakończyła zdobyciem brązowego medalu na 1500 m, plasując się za Cindy Klassen i jej rodaczką, Kristiną Groves. Na tych samych igrzyskach wystartowała też w biegu drużynowym, jednak Holenderki zakończyły rywalizację na szóstej pozycji. Na rozgrywanych cztery lata później igrzyskach olimpijskich w Vancouver we wszystkich swoich startach zajmowała miejsca w czołowej dziesiątce, jednak na podium stanęła tylko raz. Rywalizację na dystansie 1500 m zakończyła na pierwszym miejscu, wyprzedzając Kristinę Groves i Czeszkę Martinę Sáblíkovą. Najlepsze wyniki osiągnęła podczas igrzysk olimpijskich w Soczi w 2014 roku, gdzie w pięciu startach zdobyła pięć medali. Holenderka wygrała już w otwierającym rywalizację biegu na 3000 m, wyprzedzając Martinę Sáblíkovą o ponad sekundę i Rosjankę Olgę Graf o ponad dwie sekundy. Następnie zajęła drugie miejsce na 1000 m, rozdzielając Chinkę Zhang Hong i Margot Boer z Holandii. Drugie miejsce zajęła także w biegach na 1500 i 5000 m, ulegając odpowiednio Jorien ter Mors i Martinie Sáblíkovej. Ponadto wspólnie z Marrit Leenstrą, Jorien ter Mors i Lotte van Beek zdobyła złoto w biegu drużynowym po tym, jak Holenderki pokonały w finale reprezentantki Polski.
Wielokrotnie zdobywała medale dystansowych mistrzostw świata. Pierwsze trofea wywalczyła podczas MŚ w Salt Lake City w 2007 roku, gdzie była najlepsza w biegach na 1000 i 1500 m, a w drużynie zajęła drugie miejsce. Na rozgrywanych rok później MŚ w Nagano zwyciężyła w biegu drużynowym, jednak indywidualnie plasowała się poza podium. Mistrzostwa świata w Vancouver w 2009 roku przyniosły jej srebro w drużynie oraz biegu na 1500 m, w którym uległa tylko Anni Friesinger. Kolejne cztery medale zdobyła na dystansowych mistrzostwach świata w Inzell w 2011 roku, gdzie zwyciężyła w biegach na 1500 i 3000 m, a w biegu na 1000 m i biegu drużynowym zajmowała drugie miejsce. Rok później, podczas mistrzostw świata w Heerenveen złoto zdobyła w biegu drużynowym, razem z Lindą de Vries i Diane Valkenburg. W występach indywidualnych była druga za Christine Nesbitt w biegu na 1500 m oraz trzecia na 3000 m, za Martiną Sáblíkovą i Niemką Stephanie Beckert. Najwięcej medali przywiozła z mistrzostw świata w Soczi w 2013 roku, gdzie pięciokrotnie stawała na podium. Trzykrotnie zwyciężała: na 1500 m, 3000 m oraz w biegu drużynowym, w którym partnerowały jej Valkenburg i Leenstra. Ponadto na dystansach 1000 m i 5000 m plasowała się na drugiej pozycji. W 2015 roku podczas mistrzostw świata w Heerenveen była trzykrotnie druga: na 1500 m, 3000 m oraz w biegu drużynowym. bez zwycięstwa wróciła też z mistrzostw świata w Kołomnie w 2016 roku, zajmując drugie miejsca na 3000 m i w biegu drużynowym. Na mistrzostwach świata w Gangneung rok później Holenderka zwyciężyła na dystansie 3000 m i w biegu drużynowym, a na 1500 m była druga.
Sukcesy osiągała także w wieloboju, zwyciężając na MŚ w Heerenveen (2007), MŚ w Calgary (2011), MŚ w Moskwie (2012), MŚ w Hamar (2013) oraz MŚ w Heerenveen (2014). Zajmowała także drugie miejsce na mistrzostwach świata w Berlinie (2008), mistrzostwach świata w Calgary (2015) i mistrzostwach świata w Berlinie (2016) oraz trzecie podczas MŚ w Hamar (2009) i MŚ w Heerenveen (2010). Co więcej, w 2007 roku była też druga na sprinterskich mistrzostwach świata w Hamar, ustępując jedynie Anni Friesinger.
Wielokrotnie stawała na podium zawodów Pucharu Świata, odnosząc przy tym ponad dwadzieścia zwycięstw indywidualnych. W zawodach tego cyklu zadebiutowała 29 stycznia 2005 roku w Baselga di Pinè, gdzie zajęła pierwsze miejsce w grupie B w biegu na 1500 m. Na początku kolejnego sezonu, 4 grudnia 2005 roku w Heerenveen wspólnie z koleżankami zwyciężyła w biegu drużynowym. Pierwsze indywidualne zwycięstwo odniosła 4 maja 2006 roku w Heerenveen, wygrywając na dystansie 1000 m. Najlepsze wyniki osiągnęła w sezonach 2006/2007 i 2013/2014, kiedy zwyciężała w klasyfikacji końcowej 1500 m. W sezonie 2011/2012 była druga w tej klasyfikacji, a sezony 2007/2008, 2010/2011 i 2012/2013 kończyła na trzeciej pozycji. Ponadto w sezonie 2007/2008 była też druga w klasyfikacji 1000 m. W sezonie 2012/2013 zwyciężyła w klasyfikacji generalnej, rok później była druga, a w sezonie 2011/2012 zajęła trzecie miejsce.
W 2013 roku otrzymała Nagrodę Oscara Mathisena.
Życie prywatne.
Jest biseksualistką. W 2009 roku wyznała, iż jest w związku z inną holenderską panczenistką, Sanne van Kerkhof. 

</doc>
<doc id="429868" url="https://pl.wikipedia.org/wiki?curid=429868" title="Ireen Wuest">
Ireen Wuest



</doc>
<doc id="429869" url="https://pl.wikipedia.org/wiki?curid=429869" title="Eksabit">
Eksabit

Eksabit – jednostka informacji, w skrócie Eb lub Ebit.
1 Ebit = 1018 = 1 000 000 000 000 000 000 bitów.
Przykładowe przeliczenia na inne jednostki:
Zwykle jednak:
ponieważ IEC 60027-2 jest tylko propozycją, a nie standardem, natomiast już od zarania informatyki w tej dziedzinie nauki wykorzystywane są przedrostki dziesiętne w znaczeniu przedrostków binarnych.
Binarnym odpowiednikiem eksabitu jest eksbibit, równy 260 = 10246 bitów.

</doc>
<doc id="429873" url="https://pl.wikipedia.org/wiki?curid=429873" title="Zettabit">
Zettabit

Zettabit – jednostka informacji, w skrócie Zb lub Zbit.
1 Zbit = 1021 = 1 000 000 000 000 000 000 000bitów.
Przykładowe przeliczenia na inne jednostki:
Zwykle jednak:
ponieważ IEC 60027-2 jest tylko propozycją stosowania, a nie standardem, natomiast już od zarania informatyki w tej dziedzinie nauki wykorzystywane są przedrostki dziesiętne w znaczeniu przedrostków binarnych.
Binarnym odpowiednikiem zettabitu jest zebibit, równy 270 = 10247 bitów.

</doc>
<doc id="429874" url="https://pl.wikipedia.org/wiki?curid=429874" title="Guanlong">
Guanlong

Guanlong (chiń. 冠龙 „smok w koronie”) – rodzaj wczesnego tyranozauroida, jeden z najstarszych przedstawicieli Tyrannosauroidea. Osiągał długość około 3 metrów i ważył kilkadziesiąt kilogramów, żył 160 mln temu w późnej jurze, około 90 mln lat przed tyranozaurem. Ten dwunożny teropod był pod wieloma względami podobny do swoich potomków. Jego odkrycie może stać się ważne dla zrozumienia ewolucji tyranozauroidów, gdyż posiada on cechy łączące go z celurozaurowymi przodkami tyranozaurów.
Na głowie guanlonga znajdował się duży grzebień kostny, w którym za życia znajdowały się prawdopodobnie worki powietrzne, pozwalające na wydawanie donośnych dźwięków. Struktura grzebieni była zbyt filigranowa, aby mogły one służyć do walki. Kończyny przednie guanlonga były znacznie dłuższe niż u tyranozaura i zakończone trzema palcami. Pewne cechy guanlonga wskazują na jego pokrewieństwo z "Dilong paradoxus" („paradoksalny smok cesarski”), który był opierzony. Podobne pokrycie ciała mógł nosić również "Guanlong". Grzebień kostny upodabnia guanlonga do "Monolophosaurus jiangi" („jednogrzebieniowy jaszczur”). Według niektórych badaczy "Guanlong" może być w rzeczywistości młodocianym monolofozaurem.
"Guanlong wucaii" znany jest jak na razie z dwóch szkieletów znalezionych w okolicy Wucaiwan w Kotlinie Dżungarskiej, w północno-zachodnich Chinach, blisko granicy z Mongolią i Kazachstanem. Jeden z nich należał do dwunastolatka, który zakończył wzrost w wieku 7 lat, a drugi do sześciolatka. Znaleziono także dwa szkielety w dołach zwanych „Śmiertelną Pułapka na Dinozaury”. Odkryto dwa osobniki, które utknąwszy w błocie z wody i pyłu wulkanicznego, padły jeden na drugi. Dinozaur ten został opisany w czasopiśmie „Nature” z 9 lutego 2006 przez Xu Xinga i jego współpracowników. Przymiotnik "wucaii" oznacza „pięć kolorów”, co odnosi się do kolorów skały, w której odnaleziono skamieniałości.

</doc>
<doc id="429875" url="https://pl.wikipedia.org/wiki?curid=429875" title="Jozsef Antall senior">
Jozsef Antall senior



</doc>
<doc id="429877" url="https://pl.wikipedia.org/wiki?curid=429877" title="Jottabit">
Jottabit

Jottabit – jednostka informacji, w skrócie Yb lub Ybit.
1 Ybit = 1024 = 1 000 000 000 000 000 000 000 000 bitów.
Przykładowe przeliczenia na inne jednostki:
Zwykle jednak:
ponieważ IEC 60027-2 jest tylko propozycją stosowania, a nie standardem, natomiast już od zarania informatyki w tej dziedzinie nauki wykorzystywane są przedrostki dziesiętne w znaczeniu przedrostków binarnych.
Binarnym odpowiednikiem jottabitu jest jobibit, równy 280 = 10248 bitów.

</doc>
<doc id="429880" url="https://pl.wikipedia.org/wiki?curid=429880" title="Firenzo">
Firenzo



</doc>
<doc id="429881" url="https://pl.wikipedia.org/wiki?curid=429881" title="Iljuszyn Ił-4">
Iljuszyn Ił-4



</doc>
<doc id="429883" url="https://pl.wikipedia.org/wiki?curid=429883" title="Nasir ad-Din Tusi">
Nasir ad-Din Tusi

Nasir Tusi Abu Dżafar Muhammad Ibn Muhammad Ibn al-Hasan Nasir ad-Din al-Tusi (ur. 18 lutego 1201 w Tusie, zm. 1274, okolice Bagdadu) – perski naukowiec, wyznania szyickiego. Znany jest jako filozof, astronom, teolog, lekarz oraz pisarz.
Życiorys.
Gdy armia Czyngis-chana zagarnęła jego ojczyznę, Nasir uciekł, aby przyłączyć się do nizarytów (asasynów) a w czasie gdy przemieszczał się z jednej twierdzy do drugiej, wniósł znaczny wkład do ówczesnej nauki. W trakcie inwazji Hulagu-chana, który zamierzał zniszczyć nizarytów, był głównym zwolennikiem kapitulacji. Asasynom przyniosła ona prawdziwą katastrofę, ponieważ Hulagu nie dotrzymał jej warunków, jednak Nasir stał się jednym z ulubieńców chana. Przyczynił się on w znacznym stopniu do podjęcia przez Hulagu decyzji o ataku na Bagdad i był jego posłem w trakcie negocjacji z ostatnim kalifem. Hulagu specjalnie dla niego zbudował obserwatorium w swojej stolicy Maraghe.
Tusi stworzył bardzo dokładne tablice ruchów planetarnych co opisał w swoim dziele "Zij-i Ilkhani" ("Tablice Ilchanidów"). Na ich podstawie określano położenie planet oraz nazewnictwo gwiazd. Jego model systemu planetarnego był w tym czasie najbardziej zaawansowany na świecie i obszernie wykorzystywany do momentu wprowadzenia modelu heliocentrycznego przez Mikołaja Kopernika.
Prawdopodobnie był pierwszym, który określił trygonometrię jako oddzielną część matematyki. Odkrył geometryczną metodę zwaną "Tusi-couple" (ang.) zamieniającą ruch prostoliniowy na sumę dwóch ruchów kołowych. Obliczył wartość precesji równonocy równą 51' i przyczynił się do konstrukcji wielu urządzeń astronomicznych z uwzględnieniem astrolabium. Stworzył też pierwszy rozbudowany system płaskiej oraz sferycznej trygonometrii.
Uważany jest za jednego z najwybitniejszych astronomów żyjących pomiędzy Ptolemeuszem a Kopernikiem.
60-kilometrowy krater uderzeniowy znajdujący się na południowej półkuli Księżyca nazwany jest na jego cześć kraterem Nasireddina.

</doc>
<doc id="429884" url="https://pl.wikipedia.org/wiki?curid=429884" title="Centralne ogrzewanie">
Centralne ogrzewanie

Centralne ogrzewanie – system doprowadzania ciepła (gorącą wodę, parę wodną lub gorące powietrze) do ogrzewania poszczególnych pomieszczeń budynku z centralnego punktu wytwarzania.
Do centralnych źródeł ogrzewania zalicza się: kotłownie w budynkach indywidualnych, elektrociepłownie, ciepłownie, kotłownie osiedlowe lub kotłownie lokalne w budynkach wielomieszkaniowych.

</doc>
<doc id="429891" url="https://pl.wikipedia.org/wiki?curid=429891" title="Ralf, szczur rekordzista">
Ralf, szczur rekordzista

 
Ralf, szczur rekordzista ("Ralf, The Record Rat") – francusko-kanadyjski serial animowany opowiadający o Ralfie - szczurze, który chce pobić rekordy świata. Kolejne próby zwykle kończą się klęską. Jeżeli mu się nie uda, zawsze próbuje jeszcze raz. "Następnym razem będzie lepiej" – to jego motto.
Serial pojawił się w Polsce 16 października 2004 roku w telewizji ZigZap i był nadawany do lipca 2006. 
Wersja polska.
Wersja polska: na zlecenie ZigZapa – Start International Polska
Marek Lelek - Ralf
Ewa Serwa - Wrona (001, 006)
Joanna Węgrzynowska - Wiewiórka (008, 0014)
Andrzej Chudy - Goryl (0010, 0020)
Mariusz Leszczyński - Bałwan (0029)

</doc>
<doc id="429898" url="https://pl.wikipedia.org/wiki?curid=429898" title="Parszywek">
Parszywek



</doc>
<doc id="429899" url="https://pl.wikipedia.org/wiki?curid=429899" title="Ashton Kutcher">
Ashton Kutcher

Christopher Ashton Kutcher (ur. 7 lutego 1978 w Cedar Rapids) – amerykański aktor, producent, scenarzysta filmowy i telewizyjny, były model.
Życiorys.
Wczesne lata.
Urodził się w Cedar Rapids w rodzinie rzymskokatolickiej jako syn Diane Portwood, która pracowała dla Procter &amp; Gamble, i Larry’ego Kutchera, pracownika General Mills – pochodzenia czeskiego. Jego rodzina była pochodzenia irlandzkiego, czeskiego i niemieckiego. Dorastał wraz ze swoim bratem bliźniakiem – Michaelem (miał wadę wrodzoną serca) oraz starszą siostrą Taushą (ur. 1972). W 1991, kiedy miał 13 lat, jego rodzice się rozwiedli. Dwa lata później, matka Kutchera przeniosła się z trójką dzieci na gospodarstwo rolne w Iowie, gdzie ostatecznie wprowadzili się do nowego domu z ojczymem Markiem Portwoodem.
Przejawiał pasję do wrestlingu, zapasów i występowania w szkolnych przedstawieniach. W 1996 roku ukończył Clear Creek Amana High School. W 1997 rozpoczął studia inżynierii biochemicznej na Uniwersytecie Stanu Iowa w Iowa City. Dorabiał zamiataniem podłóg w lokalnej fabryce chrupek General Millis (12 dolarów za godzinę), zmywaniem naczyń i jako dawca krwi.
Kariera.
Po zwycięstwie w konkursie urody męskiej 1997 – Fresh Faces stanu Iowa – podjął pracę w agencji modeli w Nowym Jorku, a rok potem w Los Angeles. Reklamował wyroby Versace i Calvina Kleina i chodził po wybiegach w Rzymie, Mediolanie i Londynie. Brał udział w różnych castingach i reklamie Pizza Hut.
Debiutował rolą niezbyt rozgarniętego Michaela Kelso w sitcomie "Różowe lata siedemdziesiąte" (1998-2006), którą zwrócił na siebie uwagę nastoletnich telewidzów. Za tę postać był nominowany do nagród Kids’ Choice i w 1999 dla Młodego Artysty oraz zdobył dwukrotnie nagrodę Teen Choice. Na dużym ekranie debiutował w młodzieżowej komedii "Już nadchodzi" (1999). Serca nastoletniej publiczności zdobył rolą Jessego Montgomery’ego III, który po imprezie zapomina, gdzie zostawił samochód z prezentem dla swojej dziewczyny w komedii "Stary, gdzie moja bryka?" (2000). Jednak kolejne jego role w trzech komediach – "Nowożeńcy" (2003), "Fałszywa dwunastka" (2003) i "Córka mojego szefa" (2003) nie zachwyciły krytyków i były nominowane do antynagrody Złotej Maliny w kategorii „Najgorszy aktor”. Uznanie zdobył dzięki roli Evana Treborna, którego nachodzą przykre wspomnienia z młodości w nominowanym do nagrody Saturna dreszczowcu sci-fi "Efekt motyla" (2004).
Był na okładkach „GQ”, „Forbes”, „Men’s Health”, „People”, „The Hollywood Reporter”, „Details”, „Interview”, „Esquire” i „Rolling Stone”.
Życie prywatne.
W 2003 zaczął spotykać się ze starszą o 16 lat aktorką Demi Moore. 24 września 2005 wzięli ślub podczas prywatnej ceremonii prowadzonej przez rabina Centrum Kabbalah. Na ślubie było obecnych ok. 150 bliskich przyjaciół i rodzina pary, w tym Bruce Willis, były mąż Moore. W 2011 amerykańska modelka Sara Leal ujawniła przed mediami romans, który miał mieć miejsce pomiędzy nią a Kutcherem. Był to jeden z powodów, który sprawił, że sześcioletnie małżeństwo Kutchera z Moore rozpadło się. 17 listopada 2011 Moore ogłosiła koniec małżeństwa. Potem przez rok byli w separacji, a 21 grudnia 2012 w Los Angeles Kutcher złożył pozew rozwodowy z Moore, przytaczając „różnice nie do pogodzenia”. Rozwód został przeprowadzony do końca 27 listopada 2013.
Od kwietnia 2012 związany jest z amerykańską aktorką Milą Kunis, poznaną jeszcze w 1998 na planie "Różowych lat siedemdziesiątych". Pobrali się w 2015. Mają dwoje dzieci: córkę Wyatt Isabelle (ur. w 2014) oraz syna Dimitriego Portwooda (ur. w 2016).
Trenuje brazylijskie jiu-jitsu. Posiada brązowy pas. W 2019 zachorował na układowe zapalenie naczyń, w wyniku czego przejściowo utracił wzrok i słuch.

</doc>
<doc id="429900" url="https://pl.wikipedia.org/wiki?curid=429900" title="Arnold Corns">
Arnold Corns

Arnold Corns - krótkotrwały pseudonim Davida Bowiego. Używając tego pseudonimu wydał jeden singel z piosenkami "Moonage Daydream" i "Hang On To Yourself". Utwory te później z innych wersjach zostały umieszczone na płycie The Rise and Fall of Ziggy Stardust and the Spiders from Mars, a sam pseudonim został porzucony.

</doc>
<doc id="429905" url="https://pl.wikipedia.org/wiki?curid=429905" title="Admirał Ackbar">
Admirał Ackbar

Admirał Gial Ackbar – fikcyjna postać filmów i książek z serii "Gwiezdne wojny", dowódca wojskowy Sojuszu Rebeliantów oraz Nowej Republiki.
Pierwszy raz pojawia się w ', występuje też w ', w serialach animowanych: ', i ', w grach komputerowych: ', "X-Wing Alliance", ', "", a także w produkcjach "Lego Star Wars".
Postać Ackbara przeniknęła też do szerszej kultury. Wypowiadane przez niego zdanie "It’s a trap!" ("To pułapka!"), które Ackbar wykrzykuje w jednej ze scen "", stało się modne wśród memów internetowych, było też parodiowane lub wykorzystywane w takich produkcjach jak "Teoria wielkiego podrywu", "Robot Chicken" czy stając się tytułem specjalnego odcinka serialu "Family Guy" wydanego jako direct-to-video: "It’s a trap!" .
Ackbar był uważany za jednego z najzdolniejszych strategów i taktyków w służbie Sojuszu, a następnie Nowej Republiki. Z zasady nie brał udziału w rozgrywkach politycznych i nie żywił do większości polityków specjalnego szacunku. Nie podobały mu się szczególnie wewnętrzne intrygi toczone w chwilach, w których najważniejsze było wspólne działanie przeciw nieprzyjacielowi. Był również przeciwny korzystaniu z pomocy przemytników oraz korsarzy. Ma wodoodporną skórę nie bielejącą ani nie marszczącą się pod długotrwałym wpływem wody jak u ludzi. Ubrany jest w przyczepne buty, spodnie i kurtkę z tkaniny utrzymującej wilgoć. Nosi insygnia dowódcy.
Historia.
Ackbar należał do wodnej rasy Kalamarian. W czasie wojny między Imperium a rebelią szybko został głównodowodzącym Floty Sojuszu. W czasie bitwy pod Endorem dowodził atakiem na drugą Gwiazdę Śmierci z pokładu swojego okrętu flagowego "Home One".
W filmie "" ginie podczas ataku Kylo Rena na jego krążownik.
Expanded Universe (Legendy).
Ackbar w młodości po zabraniu z rodzinnej planety przez kilka lat był osobistym służącym Wielkiego Moffa Tarkina, co pozwoliło mu poznać doktryny wojsk imperialnych. Był jednym z najlepszych przywódców rebelii. Czuwał nad całością działania kosmicznych sił zbrojnych, opracował standardowe taktyki bojowe stosowane przez okręty Sojuszu, z jego inicjatywy zbudowano także myśliwiec kosmiczny typu B-wing. Jedynym z bardziej znaczących osiągnięć Ackbara było pokonanie w walce dwóch imperialnych Wielkich Admirałów. Wymyślił specjalny manewr taktyczny, zwany „Cięciem Ackbara”, polegającym na szybkim przelocie między jednostkami wroga, w taki sposób, by doprowadzić do sytuacji, gdzie te ostrzeliwały się wzajemnie. Po zwycięstwie w bitwie o Endor został głównodowodzącym floty Nowej Republiki, brał też osobisty udział w kilku kampaniach przeciw pozostałościom Imperium. Jedynym, który okazał się być lepszym od niego strategiem, był Wielki Admirał Thrawn. Odszedł na emeryturę po podpisaniu traktaktu pokojowego z Resztkami Imperium. 
Kiedy nastąpiła inwazja Yuuzhan, zrezygnował z emerytury, aby zaplanować zasadzkę przeciwko Yuuzhanom w Jądrze Galaktyki. Plan ten powiódł się, przynosząc Republice zwycięstwo pod Ebaq 9. Do końca wojny pozostawał on w swoim domu na planecie Mon Calamari i zmarł śmiercią naturalną na krótko przed rozstrzygnięciem konfliktu. 
Niedługi czas później dla uczczenia jego pamięci jego imieniem nazwano jeden z republikańskich okrętów kosmicznych.

</doc>
<doc id="429909" url="https://pl.wikipedia.org/wiki?curid=429909" title="Through Her Eyes">
Through Her Eyes

Through Her Eyes – singel progresywnometalowego zespołu Dream Theater, wydany w 2000 roku.
Singel zawiera dwie wersje utworu "Through Her Eyes" z płyty "" – radiową i mix z wydanego w 2003 roku bootlega "The Making of Scenes from a Memory". Pozostałe utwory znajdujące się na singlu to koncertowa wersja "Home" i "When Images and Words Unite" – składanka "Pull Me Under", "Under a Glass Moon", "A Fortune in Lies", "Only a Matter of Time" oraz "Take the Time". Oba utwory nagrane 12 listopada 1999 roku podczas koncertu w Brukseli w hali koncertowej Ancienne Belgique.

</doc>
<doc id="429910" url="https://pl.wikipedia.org/wiki?curid=429910" title="Fundacja „Pomoc Polakom na Wschodzie”">
Fundacja „Pomoc Polakom na Wschodzie”

Fundacja „Pomoc Polakom na Wschodzie” (, ) – fundacja założona w 1992 w Warszawie przez Wojciecha Włodarczyka, ówczesnego szefa Urzędu Rady Ministrów, jako strategiczna Fundacja Skarbu Państwa, podlegająca pod nadzór Ministerstwa Spraw Zagranicznych.
Cele.
Główny cel działania Fundacji określono jako „niesienie pomocy i wspieranie Polaków zamieszkałych w krajach byłego ZSRR i byłego bloku komunistycznego w Europie Środkowej i Wschodniej”.
Do zadań fundacji należy:
Fundacja wykonuje swoje cele poprzez realizację:
Finansowanie.
Środki na dofinansowanie projektów, które Fundacja kieruje do beneficjentów, pochodzą od Kancelarii Prezesa Rady Ministrów, Senatu RP i poszczególnych ministerstw oraz – między innymi w przypadku podlegającego Fundacji Wschodniego Funduszu Dobroczynności – darczyńców i sponsorów takich jak Spółki Skarbu Państwa, podmioty prywatne, samorządy oraz z bezpośredniego wsparcia celowego realizowanego jako mecenat polskiego biznesu.
Władze fundacji.
Zarząd:
Rada:

</doc>
<doc id="429918" url="https://pl.wikipedia.org/wiki?curid=429918" title="Orogen">
Orogen



</doc>
<doc id="429919" url="https://pl.wikipedia.org/wiki?curid=429919" title="Józef Jabłkowski">
Józef Jabłkowski

Józef Antoni Jabłkowski (ur. 16 sierpnia 1817 w Cielcach, zm. 4 maja 1889 w Warszawie) – polski przedsiębiorca.
Urodzony w Cielcach z ojca Ignacego i Zuzanny z Kożuchowskich. Po ukończeniu szkoły wydziałowej w Warszawie studiował prawo i rolnictwo we Wrocławiu. W 1839 przejął Cielce i wzorując się na działaniach Andrzeja Zamoyskiego opracował i przeprowadził oczynszowanie chłopów w Cielcach. Każdy czynszownik otrzymał w użytkowanie wieczyste ziemię, a na własność zagrodę, narzędzia i zwierzęta gospodarskie. Udzielał chłopom pożyczek na zagospodarowanie, a także stworzył rezerwę zbożową na wypadek nieurodzaju. Chcąc podnieść poziom wiedzy wśród chłopów, założył nielegalnie szkołę, do której chodziły wszystkie dzieci, w tym jego własne. Systematycznie powiększał majątek. W 1850 obejmował on już kilka wsi o powierzchni ok. 1660 ha, w tym Tomisławice, Krąków i Zielęcin. Po zakończeniu modernizacji gospodarstwa zainteresował się cukrownictwem. Wybudował w 1852 w Cielcach cukrownię, która dotrwała do 1938.
Członek Towarzystwa Rolniczego w Królestwie Polskim w 1858 roku.
Był członkiem założycielem spółki akcyjnej budującej Drogę Żelazną Fabryczno-Łódzką z Koluszek do Łodzi. Zajmował się z powodzeniem handlem. Po pomyślnym okresie rozwoju spółki handlowej pod nazwą Dom Handlowo-Komisowy Rolników Kaliskich, przekształcono ją w spółkę akcyjną. Wskutek splotu niekorzystnych wydarzeń spółka zbankrutowała, a J. Jabłkowski stracił cały majątek. Spędził dwa lata w więzieniu. Po uwolnieniu osiadł w Warszawie i podjął pracę u znanego fabrykanta Wilhelma Raua jako inspektor jego majątków. Zmarł 4 maja 1889. Pozostawił liczne potomstwo. Jego dzieci utworzyły znany Dom Handlowy Braci Jabłkowskich w Warszawie. (vide: niepodpisany art. pt. Józef Jabłkowski – postępowy ziemianin, [w:] „Dzienniku Łódzkim” nr 11035.) Spoczywa na cmentarzu Powązkowskim w Warszawie (kwatera 84-3-30).

</doc>
<doc id="429921" url="https://pl.wikipedia.org/wiki?curid=429921" title="Jean Delumeau">
Jean Delumeau

Jean Delumeau (ur. 18 czerwca 1923 w Nantes, zm. 13 stycznia 2020) – francuski historyk zajmujący się kulturą, religią i mentalnością nowożytną (średniowiecza oraz odrodzenia). Był wykładowcą na uniwersytecie w Rennes, a w latach 1975–1994 profesorem Collège de France, specjalizującym się w historii Kościoła i myśli Zachodu od XIV do XVIII wieku.
Publikacje i koncepcje.
Zajmował się historią pojmowaną jako dzieje przemian ludzkiej świadomości. Jego prace wywarły duży wpływ nie tylko na historyków, ale również na teologów i wywołały szereg polemik i komentarzy, stając się jednym z ważnych impulsów we współczesnej refleksji o społeczeństwie i Kościele. Wypowiadał się wielokrotnie na aktualne tematy, dotyczące przemian zachodzących w Kościele i społeczeństwach Zachodu, m.in. entuzjastycznie komentując starania Jana Pawła II o „oczyszczenie pamięci” i zadośćuczynienie za przeszłe grzechy Kościoła.
Początkowo zajmował się historią Rzymu w czasach odrodzenia i narodzinami reformy chrześcijańskiej. Z jego wczesnych prac dużą popularność w Polsce zdobyła monografia "Cywilizacja Odrodzenia", do dziś uważana za jeden z najlepszych przewodników po epoce. Wydano też dwie jego publikacje, poświęcone reformacji i jej następstwom – w dwóch tomach, pod wspólnym tytułem "Reformy chrześcijaństwa w XVI i XVII w."
Od samego początku fascynowała go jednak przede wszystkim historia widziana „od dołu”, z perspektywy uczestników wydarzeń i procesów, zachodzących w obrębie mentalności, emocji i wyobrażeń. Swoistym przełomem była monumentalna praca o strachu: "Strach w kulturze Zachodu", której kontynuacje stanowią prace "Grzech i strach" oraz "Skrzydła anioła". Można by powiedzieć, że Delumeau „odkrył” strach dla historii jako nauki. Opisał zarówno źródła nowożytnych strachów (zarazy, wojny, niepokoje eschatologiczne), jak i ich konsekwencje polityczne i społeczne (poszukiwanie winnych, antyjudaizm, procesy czarownic).
"Grzech i strach. Poczucie winy w kulturze Zachodu XIII–XVIII w." to historyczno-socjologiczna analiza mentalności chrześcijańskiej Europy między XIII a XVIII w. W książce tej przedmiotem refleksji jest zagadnienie poczucia winy i związane z nim, powstałe w XIV w. zjawisko „choroby skrupułu”. Tak więc, do różnych nękających ludzkość strachów (dżumy, głodu, zagrożenia tureckiego) przybył jeszcze jeden – strach przed samym sobą. Żadna cywilizacja nie przywiązywała takiej wagi – i ceny – do poczucia winy i wstydu jak Zachód w okresie XIII–XVIII w. Podjęta przez Jeana Delumeau próba zarysowania dziejów grzechu oznacza zarazem wydobycie całokształtu relacji i konstytutywnych dla mentalności zbiorowej postaw; ukazanie refleksji społeczeństwa nad ludzką wolnością, życiem i śmiercią, upadkiem i złem; odkrycie stosunku człowieka do Boga. Czy jest on dobry, czy raczej sprawiedliwy? Przez całe wieki ludzkość starała się odpowiedzieć na to pytanie.
"Skrzydła anioła. Poczucie bezpieczeństwa w duchowości człowieka Zachodu w dawnych czasach" to praca, w której Jean Delumeau zwraca uwagę, że poczucie bezpieczeństwa, którego każdy chciałby doświadczać jak najczęściej, zasługuje na zainteresowanie ze strony historyków. Jak zauważa potrzeba bezpieczeństwa, obejmująca opiekę socjalną i prawo do pracy, nabrała w naszej cywilizacji tak wielkiego znaczenia, że nieomal przerodziła się w obsesję. Jean Delumeau wychodzi z założenia, że aby dzisiaj prawidłowo analizować naszą potrzebę bezpieczeństwa, należy poznać reakcje obronne naszych poprzedników w obliczu niebezpiecznych i budzących lęk sytuacji. Dowiedzieć się w jaki sposób szukali otuchy nasi przodkowie, jak opanowywali swoje lęki i jakie „systemy bezpieczeństwa” tworzyli. Poszukuje w przeszłości zbiorowych rytuałów, które egzorcyzmowały, uwalniały od poczucia winy, prowadziły do pojednania, chroniły, uzdrawiały.
"Wyznanie i przebaczenie. Historia spowiedzi" przedstawia wyobrażenia raju ziemskiego, jego opisy i próby lokalizacji od Mojżesza, poprzez całą epokę średniowiecznego i nowożytnego chrześcijaństwa, aż do obumarcia tej idei na przełomie XVIII i XIX wieku.
We Francji po rewolucji wielu ludzi pragnęło wrócić do mszy niedzielnej i świąt paschalnych. Ale wzdragali się przed konfesjonałem i w końcu odeszli od kościoła. W XIX wieku ujawniła się gwałtowna niechęć – zwłaszcza mężczyzn – do spowiedzi. Zarzucano jej, że narusza prywatność ogniska domowego, że podburza kobietę przeciwko mężczyźnie, religię przeciwko polityce, szkołę wyznaniową przeciwko świeckiej, tęsknotę za ancien regime’em przeciwko republikańskiemu postępowi. Oskarżano ją, że jest nadużyciem władzy. Przeciwnicy zupełnie stracili z oczu dwa główne cele spowiedzi: pocieszenie i przebaczenie.
W książce "Wyznanie i przebaczenie" pisze: „co do przebaczenia, to stanowi ono dla mnie najcenniejszy wkład chrześcijaństwa w dzieje ludzkości”. Kościół przed wiekami związał przebaczenie z obowiązkiem osobistego wyznania win przed kapłanem w sakramencie pokuty. Historia konfesjonału od początku przebiegała pod znakiem porywających sporów i dramatów ludzkiego sumienia. "Wyznanie i przebaczenie" przedstawia właśnie tę nadzwyczaj burzliwą historię.
"Historia raju" to przekrojowa opowieść o wizjach – zarówno raju ziemskiego, jak i szczęścia w niebie.

</doc>
<doc id="429922" url="https://pl.wikipedia.org/wiki?curid=429922" title="Piotr Gembicki">
Piotr Gembicki

Piotr Gembicki herbu Nałęcz (ur. 10 października 1585, zm. 14 lipca 1657 w Raciborzu) – biskup krakowski od
1642, przemyski od 1635, od 1635 podkanclerzy i kanclerz wielki koronny od 1638, sekretarz wielki koronny od 1633 roku, prepozyt płockiej kapituły katedralnej w latach 1641–1643, kustosz gnieźnieński, dziekan krakowski i kujawski, kanonik warmiński, kanonik gnieźnieńskiej kapituły katedralnej w 1613 roku, proboszcz miechowski, sekretarz Zygmunta III Wazy.
Życiorys.
Syn Jana Gembickiego i Katarzyny Zaremba Cieleckiej, brat biskupa łuckiego Andrzeja i biskupa chełmińskiego Jana.
Studiował w kolegium jezuitów w Poznaniu, w Braniewie w latach 1604–1607, w Akademii Lubrańskiego w Poznaniu, w Szkołach Nowodworskich w Krakowie, w Rzymie w latach 1607 i 1612, w Würzburgu w 1608, Perugii, w Bolonii w latach 1611–1612.
Święcenia kapłańskie przyjął w Krakowie w 1614. Tuż po otrzymaniu święceń został kolejno kanonikiem włocławskim, gnieźnieńskim i krakowskim. Zdolnym księdzem szybko zainteresował się dwór królewski proponując od 1617 pracę w kancelarii króla Zygmunta III.
W tym czasie był dwukrotnie, na prośbę króla, administratorem diecezji krakowskiej – najpierw w 1630 po śmierci biskupa Marcina Szyszkowskiego, a następnie rok później po śmierci biskupa Andrzeja Lipskiego.
W roku 1633 będąc administratorem wiecznym Opactwa Łysogórskiego otrzymał nominację króla Zygmunta III do stołu opaciego. Ślubów zakonnych nie wykonał. Opatem Świętokrzyskim był 3 lata, zrezygnował w roku 1636. W 1635 został mianowany biskupem przemyskim.
Na królewskim dworze pełnił kolejno funkcję sekretarza i podkanclerzego, a po śmierci Tomasza Zamoyskiego, w 1638 roku objął na dworze króla Władysława IV urząd kanclerza wielkiego koronnego. Od tego czasu miał duży wpływ na politykę zagraniczną państwa, prezentując postawę prohabsburską i antybrandenburską. Z polecenia króla posłował do Rzymu i Wiednia. Uczestniczył z w rokowaniach z elektorem brandenburskim Jerzym Wilhelmem w 1639 roku w Grodnie i Szczytnie.
Po śmierci biskupa Jakuba Zadzika w 1642 został powołany na stanowisko biskupa krakowskiego, co przyjął z zadowoleniem po problemach jakie czynił mu na dworze królewskim Jerzy Ossoliński. Uroczysty ingres do katedry wawelskiej odbył 3 maja 1643, w tym samym roku zwołał synod diecezjalny. Po 1643 roku wyremontował i rozbudował pałac biskupi w Krakowie, co potwierdzają wzmianki i liczne herby Nałęcz. Z jego polecenia opracowano statuty dla kapituły krakowskiej. Od duchowieństwa wymagał bezwzględnego posłuszeństwa. Dla ubogich, mających problemy finansowe księży, tworzył specjalne kasy pomocy.
Wspierał zgromadzenia zakonne. Był bardzo zaprzyjaźniony z Karmelitami bosymi z klasztoru w Czernej. W 1644, jako pierwszy biskup krakowski, odbył wizytę ad limina apostolorum do Rzymu. W Krakowie wybudował i wyposażył Pałac Biskupi. Na Prądniku Białym odnowił bardzo zaniedbaną jedną z letnich rezydencji biskupów krakowskich. Katedra wawelska otrzymała z jego fundacji nowy barokowy ołtarz, złotą monstrancję i kielichy. Dla siebie sprawił nowy tron biskupi, który zachowany do dziś służy kolejnym krakowskim biskupom. Był członkiem konfederacji generalnej zawiązanej 31 lipca 1648 roku. Był elektorem Jana II Kazimierza Wazy z województwa krakowskiego w 1648, podpisał jego "pacta conventa".
W 1651 zorganizował wyprawę własnych wojsk przeciw antyfeudalnemu powstaniu chłopskiemu na Podhalu. Po dwudniowym oblężeniu i zdobyciu zamku w Czorsztynie powstanie chłopskie pod wodzą Aleksandra Kostki-Napierskiego zostało stłumione.
. Był zwolennikiem wyboru na króla Polski Karola Gustawa pod warunkiem, że ten przyjmie katolicyzm, zagwarantuje przywileje duchowieństwa i rozgromi „Kozaków i Moskwę”. Majątek zapisany w testamencie nakazał rozdać na cele dobroczynne, a ze sreber na miejsce zrabowanego przez Szwedów relikwiarza św. Stanisława ufundować nowy. Zapis wypełnił nowy biskup Andrzej Trzebicki. Został pochowany w prezbiterium katedry wawelskiej, po prawej stronie ołtarza głównego.

</doc>
<doc id="429929" url="https://pl.wikipedia.org/wiki?curid=429929" title="Pumpernikiel">
Pumpernikiel

Pumpernikiel – ciemny chleb razowy, pieczony w formie, na zakwasie, z gruboziarnistej mąki żytniej, często z dodatkiem miodu, melasy lub ekstraktu z jabłek oraz słodu. Chleb ten ma kolor brunatny, czasem prawie czarny. Charakterystyczną cechą jego produkcji jest pieczenie ciasta w niskiej temperaturze – około 120–150 °C, ale przez czas aż 10–16 godzin.
Wartości odżywcze: 100 gramów gotowego pumpernikla zawiera około 48 g węglowodanów, 5 g białek i 1,5 g tłuszczów, przy wartości energetycznej 950 kJ (~230 kcal).
Do sprzedaży dostarczany jest pocięty na cienkie (5−6 mm) kromki i zapakowany w sposób utrudniający wyschnięcie. Jest pieczywem o stosunkowo długim terminie przydatności do spożycia (pół roku w szczelnym opakowaniu, kilka tygodni po otwarciu opakowania).
Prawdopodobnie pochodzi z Niemiec (Westfalia). Nazwa w języku niemieckim oznaczała w XVII wieku zakalec, trudny do strawienia chleb.

</doc>
<doc id="429930" url="https://pl.wikipedia.org/wiki?curid=429930" title="Przemoc symboliczna">
Przemoc symboliczna

Przemoc symboliczna – jedna z kluczowych kategorii teorii francuskiego socjologa Pierre'a Bourdieu. Jest to miękka forma przemocy polegająca na uzyskiwaniu różnymi drogami takiego oddziaływania klas dominujących czy uprzywilejowanych na całość społeczeństwa i na klasy podporządkowane, by podporządkowani postrzegali rzeczywistość, w tym samą relację dominacji, której są ofiarą, w kategoriach percepcji i oceny wyrażających interes klas dominujących. W ten sposób podporządkowani postrzegają swoją sytuację jako naturalną lub nawet korzystną czy pożądaną dla nich samych, bo postrzegają rzeczywistość społeczną w kategoriach stworzonych przez klasy dominujące w celu legitymizacji ich dominującej pozycji. Istotą tej przemocy jest narzucanie arbitralnie dobranych treści kulturowych przez arbitralną władzę, co przekłada się na kształt relacji społecznych i sposób emocjonalnego reagowania.
Koncepcja przemocy symbolicznej wiąże się z koncepcją habitusu. Bourdieu na podstawie badań nad systemem edukacyjnym doszedł do wniosku, że doprowadza on do odtworzenia się struktury, do jej reprodukcji. Instytucja edukacji, która miała walczyć z podziałami społecznymi, wzmacnia je. Szanse edukacyjne ucznia w znacznej mierze zależą od dopasowania jego habitusu do habitusu wymaganego przez system edukacyjny, habitusu wyższych klas. Tym samym habitus, którego wytworzenie wymaga długiego czasu pracy pedagogicznej, staje się produktem przemocy symbolicznej i ekspresji kulturowej arbitralności. Dostosowanie to nie oznacza nabycia kapitału kulturowego elit. Jednostki znajdujące się na niższych pozycjach społecznych (w niższych klasach) odrzucają elitarny „smak wolności i luksusu” i pozostają przy „smaku popularnym” wyznaczanym przez egzystencję związaną z przymusem ekonomicznym. Smak popularny oznacza prostotę, szczerość, odzwierciedlanie rzeczywistości w sztuce oraz odrzucanie tego, co złożone i wyrafinowane.
Mechanizm przemocy symbolicznej.
Grupa społeczna może wywierać nacisk symboliczny, gdy posiada wystarczająco duży kapitał symboliczny, który uzyskuje w drodze konwersji nań innych odziedziczonych lub zdobytych kapitałów (kulturalnego, społecznego, ekonomicznego). Klasy (lub inne kategorie społeczne zależnie od epoki) rządzące dobierają w taki sposób dobra symboliczne, aby reprodukować własną strukturę Duży kapitał symboliczny pozwala oddziaływać przemocą symboliczną ("lub władzą symboliczną"), np. takimi sposobami jak:
Przemoc symboliczna jest najskuteczniejszą formą sprawowania władzy nad klasami podporządkowanymi, gdyż z reguły nie dostrzegają one nawet, że jest to forma przemocy. Są one przekonane, że jest to naturalny porządek, że osoby i grupy społeczne posiadające duży kapitał symboliczny po prostu "są lepsze" i ich lepsze społeczne usytuowanie jest normalne, nie poddają go więc refleksji.
Problem operacjonalizacji pojęcia przemocy symbolicznej.
Sformułowane przez Bourdieu pojęcie przemocy symbolicznej jest bardzo pojemne, gdyż dotyczyć może wielu przejawów komunikacji międzyludzkiej. Trudne jest wskazanie sprawcy takiej przemocy, ponieważ zazwyczaj to nie jednostka, a szersze kategorie społeczne oddziałują na zdominowane struktury i podlegające władzy jednostki. Nie można dokładnie określić, od którego pokolenia zaczęła ona być stosowana, jeśli kolejne pokolenia kontynuują proces stosowania tej formy przemocy. Ponieważ siła przemocy symbolicznej zależna jest od stopnia nieświadomości jej podlegania, trudno określić, które procesy poznawcze są efektem działania tej przemocy, a które wynikają z wolnego wyboru jednostek.

</doc>
<doc id="429934" url="https://pl.wikipedia.org/wiki?curid=429934" title="Rozciąganie (wytrzymałość materiałów)">
Rozciąganie (wytrzymałość materiałów)



</doc>
<doc id="429935" url="https://pl.wikipedia.org/wiki?curid=429935" title="Zginanie (wytrzymałość materiałów)">
Zginanie (wytrzymałość materiałów)



</doc>
<doc id="429937" url="https://pl.wikipedia.org/wiki?curid=429937" title="Ściskanie (wytrzymałość materiałów)">
Ściskanie (wytrzymałość materiałów)



</doc>
<doc id="429942" url="https://pl.wikipedia.org/wiki?curid=429942" title="Siły zewnętrzne (wytrzymałość materiałów)">
Siły zewnętrzne (wytrzymałość materiałów)



</doc>
<doc id="429943" url="https://pl.wikipedia.org/wiki?curid=429943" title="Sentinel (czołg)">
Sentinel (czołg)

AC1 Sentinel – czołg australijski z okresu II wojny światowej opracowany w obliczu groźby inwazji japońskiej. Do powstania tego wozu przyczynił się też fakt, że Brytyjczycy we wczesnej fazie wojny na Pacyfiku nie posiadali żadnych rezerw pancernych, które mogliby odesłać do Australii. W rezultacie powstał czołg zdolny z powodzeniem nawiązać walkę z dowolnym czołgiem japońskim. Podobnie jak kanadyjski czołg Ram, który bazował na wcześniejszej konstrukcji (M3 Lee), .
Historia konstrukcji.
Z chwilą wybuchu wojny w Europie rząd Australii zwrócił się do rządu Wielkiej Brytanii o dostarczenie różnych typów uzbrojenia w tym czołgów. Miały one pomóc w obronie Australii przed inwazją Japonii. Wobec braku rezerw sprzętowych w Wielkiej Brytanii, złożono zamówienie w USA. Niestety USA dysponowała tylko przestarzałym czołgiem M2. Równolegle w listopadzie 1940 roku Australijski Sztab Główny zadecydował o budowie nowoczesnego czołgu szybkiego o masie 16-20 ton, uzbrojonego w armatę 2-funtową (40 mm) i chronionego pancerzem o grubości 50 mm. Planowano, że pierwszy czołg będzie gotowy gotowy w lipcu 1941 roku, a co miesiąc zakłady produkcyjne miało opuszczać ok. 70 maszyn. Jednak pierwsze 3 prototypy czołgu skonstruowano dopiero w styczniu 1942 roku, zaś masowa produkcja ruszyła sierpniu 1942 roku i trwała do lipca 1943 roku. 
Konstrukcja.
Czołg szybki AC1 posiadał kadłub z łączonych elementów odlewanych. Grubość kadłuba pancerza wynosiła od 25 do 65 mm. Czołgi produkowane były w zakładach kolejowych „Chullora Railway Workshops” w Sydney. Masa bojowa wynosiła 28,45 t.
Ponieważ w Australii nie produkowano wówczas silników o odpowiednio dużej mocy, AC1 „Sentinel” napędzany był trzema 8-cylindrowymi, gaźnikowymi silnikami Cadillac mod. 75, każdy o mocy 86 kW (117 KM) Skrzynia biegów była 5-biegowa (4 do przodu i 1 do tyłu). Silniki chłodzone były cieczą, a łączna ich moc wynosiła 330 KM. 
Czołg został uzbrojony w armatę 2-funtową OQF Mk IX kal. 40 mm - i dwa karabiny maszynowe Vickers kal. 7,7 mm (jeden umieszczony w półkulistej kopułce z przodu kadłuba, drugi sprzężony z armatą). 
 Po wypuszczeniu serii kilkudziesięciu pojazdów dalszej produkcji zaniechano ze względu na łatwość dostaw odpowiedniego sprzętu z USA. Łącznie wyprodukowano 66 czołgów oznaczonych numerami od 8001 do 8065. Projektanci zdecydowali się jednak na dalsze eksperymenty.
Z uwagi na bardzo małą skuteczność uzbrojenia AC-1 opracowano drugą wersję czołgu - AC3, miała znacznie lepsze i uzbrojenie. Pojazd miał zmodyfikowany kadłub i większy pierścień wieży. Logicznym następcą armaty 6-funtowej była haubicoarmata 25-funtowa (angielskie 17-funtowe działo przeciwpancerne nie było dostępne w Australii). W tej sytuacji, wykorzystując doświadczenie zdobyte przy projekcie „Short” Mark I, w bardzo krótkim czasie zaprojektowano czołgową wersję tej armaty. Niestety nie nadawała się do zwalczania czołgów. 
Następna wersja „Sentinela” – AC4 została wyposażone w najlepsze przeciwpancerne działo znajdujące się w arsenale aliantów – brytyjskie działo 17-funtowe. Ciekawie rozwiązano problem braku tych dział w Australii w fazie testowej – aby symulować duży odrzut działa 17-funtowego wyprodukowano wieżę czołgu z dwiema armatami 25-funtowymi, które strzelając równocześnie dawały odrzut większy niż jedna „siedemnastka”, co wykazało przydatność wieży „Sentinela” do uzbrojenia w tę armatę.
Wszystkie wyprodukowane czołgi były używane wyłącznie z celach szkoleniowych, badawczych i testowych, australijskie jednostki pancerne w tym czasie uzbrojone były wyłącznie w czołgi amerykańskie i brytyjskie.
Odmiany czołgu.
armata 2-funtowa, dwa karabiny maszynowe Vickers, trzy silniki Cadillaca V8 w konfiguracji „liścia koniczyny”.
haubicoarmata 25-funtowa, karabin maszynowy Vickers, trzy silniki Caddilaca V8 na wspólnym wale korbowym.
armata 17-funtowa, karabin maszynowy Vickers, napęd jak w AC3.

</doc>
<doc id="429945" url="https://pl.wikipedia.org/wiki?curid=429945" title="Skręcanie (wytrzymałość materiałów)">
Skręcanie (wytrzymałość materiałów)



</doc>
<doc id="429953" url="https://pl.wikipedia.org/wiki?curid=429953" title="Ireen Wust">
Ireen Wust



</doc>
<doc id="429962" url="https://pl.wikipedia.org/wiki?curid=429962" title="Klub Transcendentalistów">
Klub Transcendentalistów

Klub Transcendentalistów – stowarzyszenie działające w latach 1836–1843 w West Cambridge, w stanie Massachusetts. Jego głównym ideologiem był Ralph Waldo Emerson, filozof i pastor unitariański. Idee Klubu zapoczątkowały transcendentalizm. 
Klub wydawał pismo "The Dial". Do stowarzyszenia należeli m.in.: Henry David Thoreau, E. Peabody, Margaret Fuller, B. Alcott, G. Parker.

</doc>
<doc id="429966" url="https://pl.wikipedia.org/wiki?curid=429966" title="Osiedle Grunwaldzkie (Olsztyn)">
Osiedle Grunwaldzkie (Olsztyn)

Osiedle Grunwaldzkie – położone w centralnej części Olsztyna. Główną ulicą osiedla jest ul. Grunwaldzka. 
Nazwa osiedla upamiętnia bitwę pod Grunwaldem z 1410 roku, do której nawiązuje główna ulica oraz szereg mniejszych (ulice Jagiełły, Królowej Jadwigi, Mikołaja Trąby, Zyndrama z Maszkowic, Księcia Witolda, Zawiszy Czarnego, Jana Żiżki, Juranda ze Spychowa i in.).
Komunikacja.
Główną ulicą osiedla jest ul. Grunwaldzka. Jej trasa w całości biegnie przez teren osiedla. Rozpoczyna się przy placu Roosevelta, a kończy przy starym wiadukcie nieopodal Dworca Zachodniego, przy skrzyżowaniu z ulicami Konopnickiej i Szarych Szeregów. Z ulicy Szarych Szeregów można bezpośrednio trafić na ul. Bałtycką, przemierzając nowy wiadukt i rondo. Nieopodal osiedla przebiegają również ulice Armii Krajowej, Warszawska i Śliwy, będące ważnymi arteriami komunikacyjnymi miasta.
Przez teren osiedla przebiegają trasy 7 linii dziennych oraz jednej nocnej: 101, 107, 111, 113, 127, 302, 307 oraz N02, a nieopodal również trasy linii 103, 109, 128, 309 oraz N01. Pierwszy autobus MPK pojawił się na Osiedlu Grunwaldzkim w latach 50. Był to pojazd linii numer 6, jeżdżący wówczas z Likus na Zieloną Górkę. Jeszcze przed I wojną światową ulicą Grunwaldzką kursował tramwaj, którego trasa biegła od Dworca Zachodniego do Dworca Głównego PKP.
Na terenie Osiedla Grunwaldzkiego znajduje się Dworzec Zachodni PKP. Jest on usytuowany tuż przed rozwidleniem torów, z których jeden biegnie w kierunku południa Polski, a drugi w kierunku zachodnim oraz północnym.

</doc>
<doc id="429973" url="https://pl.wikipedia.org/wiki?curid=429973" title="Reedukacja przez pracę">
Reedukacja przez pracę

Reedukacja przez pracę (chiń: laodong jiaoyang 劳动教养, skrót: láojiào 劳教) – pojęcie oznaczające jedną z form odbywania kary pozbawienia wolności w ramach systemu karnego w Chińskiej Republice Ludowej. Reedukacja przez pracę odbywana jest w ośrodkach pracy przymusowej, funkcjonujących odrębnie od zwyczajnego systemu więziennictwa. Chociaż w ChRL do pracy zmuszani są wszyscy osadzeni, system "reedukacja przez pracę" stosowany głównie wobec sprawców przestępstw mniejszej wagi takich, jak np. zwykła kradzież, prostytucja lub zażywanie narkotyków. Okres przebywania w tego typu zakładzie karnym nie przekracza czterech lat.
Organizacje propagujące ochronę praw człowieka krytykują ten system jako jedną z form represji skierowanych wobec opozycji stosowanych przez komunistyczny rząd Chin. W zakładach tego typu często osadzani są między innymi duchowni różnych wyznań, nie zgadzający się z polityką reżimu.
Często jednak podnoszone są argumenty przeciw zwolennikom abolicji tego systemu, że kary w zakładzie systemu "reedukacja przez pracę" są zdecydowanie mniejsze niż pozostałe kary stosowane w chińskim systemie prawnym. Oprócz tego dysydenci stanowią nie więcej niż kilka procent osadzonych w tych zakładach.

</doc>
<doc id="429975" url="https://pl.wikipedia.org/wiki?curid=429975" title="Tunel autostrady A2 pod linią kolejową w Luboniu">
Tunel autostrady A2 pod linią kolejową w Luboniu

Tunel autostrady A2 pod linią kolejową w Luboniu – tunel autostrady A2 pod linią kolejową nr 271 Poznań – Wrocław, a jednocześnie wiadukt kolejowy, zlokalizowany na terenie Lubonia, przy granicy z Poznaniem. Wykonany eksperymentalną technologią, zastosowaną po raz pierwszy w Polsce (w całej Europie wykonano tą metodą tylko niespełna pięćdziesiąt obiektów). Obydwie jezdnie autostrady na całej długości tunelu - w kierunku zachodnim i wschodnim - mają trzy pasy ruchu oraz pas awaryjny. Dodatkowo wybudowana została droga lokalna zapewniająca mieszkańcom Lubonia połączenie lokalne. Tunel ma długość 129,84 m.
Obiekt znajduje się w km 159+083 autostrady oraz w km 163,500 linii kolejowej Wrocław - Poznań wraz z łącznicą kolejową (towarową) nr 802 Poznań Starołęka – Luboń i terenem PKP S.A. rezerwowanym dla przewidywanej stacji postojowej Poznań. Konstrukcja tunelu składa się z 14 segmentów.

</doc>
<doc id="429976" url="https://pl.wikipedia.org/wiki?curid=429976" title="Vilgefortz z Roggeveen">
Vilgefortz z Roggeveen

Vilgefortz – fikcyjna postać, główny antagonista cyklu powieści Andrzeja Sapkowskiego o wiedźminie Geralcie.
Opis.
Pochodził z Roggeveen. Był czarodziejem, członkiem Kapituły. Wyjątkowo uzdolniony, i jak na czarodzieja, młody – nie miał więcej niż sto lat, wyglądał zaś na około trzydzieści pięć. Jako dziecko został porzucony przez rodziców, "z których przynajmniej jedno było czarodziejem", został wychowany przez druidów. W młodości był najemnym żołnierzem. Podczas bitwy o Sodden walczył przeciwko Nilfgaardowi – był przywódcą magów na Sodden. Dzięki swojemu talentowi, po wojnie został przewodniczącym czarodziejskiej Kapituły.
Oficjalnie był przyjacielem Emhyra var Emreisa (choć obydwaj uważali, że ten drugi jest jedynie marionetką w jego rękach). Współpraca znacznie osłabła po tym, jak we wsysaczu zginęła Pavetta, żona Emhyra. Jednocześnie były to działania, których inni czarodzieje długo nie zdołali wykryć. Dopiero w czasie zjazdu na Thanedd został oskarżony o zdradę i zakuty w kajdany z dwimerytu. Kiedy Tissaia de Vries zdjęła magiczną barierę i doszło do rzezi, chciał porwać Ciri, gdyż potrzebna mu była jej krew. Ciri była bowiem dzieckiem Starszej Krwi posiadającym gen Lary, co Vilgefortz mógł wykorzystać. By ją złapać, Vilgefortz walczył z Geraltem i go pokonał, łamiąc mu kości, jednak pozostawiając wiedźmina żywym, po czym ruszył, by złapać Ciri do Tor Lara. Nie udało mu się tego dokonać – Ciri uciekła przez spaczony teleport, ten zaś eksplodując, ciężko ranił czarodzieja. Oko Vilgefortza zostało zniszczone, próbował je potem zrekonstruować.
Nie zrezygnował z prób złapania Ciri – współpracował w tym celu ze Stefanem Skellenem, zwanym Puszczykiem, oraz Leo Bonhartem, łowcą nagród. W międzyczasie prowadził również eksperymenty na porwanych ciężarnych dziewczynach. Zdołał uwięzić Yennefer z Vengerbergu, która wypłynęła statkiem z Wysp Skellige na Głębię Sedny i została wciągnięta przez "wsysacz" prosto w ręce Vilgefortza. Czarodziej torturował ją, ale ona nie wydała tzw. "matrycy empatycznej" Ciri, tylko (nieumyślnie) Geralta. Udało mu się osiągnąć swój cel w sposób niezamierzony – dziewczyna sama przyjechała do jego zamku.
Ostatecznie doszło do ponownego starcia między czarodziejem a wiedźminem. Vilgefortz, nie będąc w pełni sprawny po wypadku z teleportem, dodatkowo zmylony mocą nowego amuletu wiedźmina, podarowanemu mu przez Fringillę Vigo, zginął z ręki Geralta z Rivii we własnej cytadeli Stygga.
Vilgefortz był również mistrzem i protektorem Rience'a – niedoszłego czarodzieja wyrzuconego z Akademii za kradzieże i półelfa Schirrú.
Inne źródła.
Vilgefortz występuje we wszystkich (poza mało znaczącym epizodem "Essi") scenach opery rockowej "Droga z której się nie wraca" zespołu Esse, w wątkach zaczerpniętych z cyklu powieści A. Sapkowskiego, tj.: rozmowa Vilgefortza z Geraltem, walka ludzi z magami Vilgefortza, pokonanie Geralta przez Vilgefortza ("Czas pogardy"); uwięzienie Yennefer przez Vilgefortza ("Wieża Jaskółki"); starcie Ciri i kompanii Geralta z Vilgefortzem ("Pani Jeziora").
W grze komputerowej „Wiedźmin” w prologu Triss Merigold porównuje Azara Javeda do Vilgefortza słowami: „Rośnie nam tu drugi Vilgefortz”, jednak Geralt, który stracił pamięć, nie ma pojęcia, o kim ona mówi.
W serialu "Wiedźmin" Vilgefortza gra Mahesh Jadu.

</doc>
<doc id="429977" url="https://pl.wikipedia.org/wiki?curid=429977" title="Paweł Sarna (poeta)">
Paweł Sarna (poeta)

Paweł Sarna (ur. 26 stycznia 1977 w Jaworznie) – polski poeta, krytyk literacki.
Życiorys.
Redaktor działu krytyki magazynu literackiego „Kursywa”. Publikował m.in. w "Studium", "Odrze", "FA-arcie", "Kwartalniku Artystycznym". Helena Zaworska tak opisała twórczość autora na łamach "Polityki" („Czytelnia”): „Paweł Sarna, urodzony w roku 1977, nie żałuje słów, jego obrazy poetyckie są bogate w realia i w fantazjowanie, w dosłowność i metaforę, w wyzywającą ironię i w skrywany jakby wstydliwie smutek. Są krajobrazy prawdziwe i symboliczne, postacie ludzkie i boskie, wielbione i odtrącane, przyjazne i wrogie. Czas, kiedy „Wszyscy będą ci bliscy” (jak zapowiada w tytule jeden z wierszy) jest utopijną przyszłością, tęsknota za nią trwa w nas. Ojciec istnieje w tej poezji w wielu osobach: jest białym, ale i czarnym Ojcem niebieskim, jest czułym i groźnym ojcem rodziny, jest także mitem Autorytetu, którego najczęściej daremnie szukamy. Nasz świat powstaje w wielkiej męce, w nadziejach, rozczarowaniach, udrękach: „Płonie/ nasz dom. / Budujemy na ogniu”. Jego wiersze tłumaczono na języki: czeski, chorwacki, słowacki, serbski. Pochodzi z Jaworzna. Obecnie mieszka w Katowicach.
Twórczość literacka.
Krytyka literacka.
(Opracowanie jest poświęcone katowickiej Grupie Poetyckiej „Kontekst”, tworzonej przez
Stanisława Piskora, Tadeusza Sławka, Andrzeja Szubę, Włodzimierza Paźniewskiego).

</doc>
<doc id="429983" url="https://pl.wikipedia.org/wiki?curid=429983" title="Birże">
Birże

Birże (lit. "Biržai", łot. "Birži", ros. "Биржи") – miasto na Litwie, położone nad rzekami Oposzcza (lit. Apaščia) i Egłona (lit. Agluona) oraz jeziorem Szyrwena; dawna polska rezydencja magnacka.
Dane ogólne.
W mieście zlokalizowany jest drobny przemysł; m.in. browar, przemysł lniarski.
Historia.
W XIV w. były własnością wielkich książąt litewskich. W II poł. XV w. ich właścicielem był Grzegorz Friedkonis (sekretarz króla Kazimierza Jagiellończyka), który zmarł bezpotomnie, a jego dobra przeszły na krewnych żony pochodzącej z Radziwiłłów. W ich rękach były od 1492 aż do śmierci córki Bogusława Radziwiłła, Ludwiki Karoliny Radziwiłł w 1695, kiedy to dostały się w spadku jej córce, księżniczce neuburskiej. Dobra powróciły w posiadanie Radziwiłłów (z linii z Nieświeża) dopiero w poł. XVIII w. dzięki staraniom Hieronima Floriana. W 1811 Dominik Hieronim Radziwiłł stracił je, kiedy car pod pretekstem niespłacenia kredytu zajął mu majątki znajdujące się w zaborze rosyjskim i sprzedał tanio Tyszkiewiczom, którzy dzierżyli je do II wojny światowej.
Od 1860 siedziba Ordynacji Birżańskiej Tyszkiewiczów. W maju 1863 pod miastem doszło do serii bitew w czasie powstania styczniowego.
Aż do początków XX wieku Birże były tradycyjnym ośrodkiem kalwinizmu i siedzibą parafii ewangelicko-reformowanej w ramach dystryktu żmudzkiego Jednoty Litewskiej (kościół katedralny).

</doc>
<doc id="430001" url="https://pl.wikipedia.org/wiki?curid=430001" title="All the Roadrunning">
All the Roadrunning

All The Roadrunning – płyta nagrana przez Marka Knopflera i Emmylou Harris, która ukazała się 24 kwietnia 2006.
Piosenki na album były nagrywane przez siedem lat w czasie okazyjnych spotkań Knopflera i Harris. Większość, 10 z 12, piosenek zostało napisanych przez byłego lidera Dire Straits, tylko dwie („Love and Happiness”, „Belle Starr”) są autorstwa Emmylou.
Płyta ta jest – w założeniu – opowieścią o życiu – o jego chwilach, zarówno tych pięknych, jak i smutnych. Artyści oprowadzają nas po świecie pełnym impresjonistycznie uchwyconych momentów. Na przykład „This Is Us” to wesoła opowieść małżeństwa oglądającego stare zdjęcia w albumie rodzinnym, a „Red Staggerwing” to zabawne wyznanie miłości zakochanej pary w którym kochankowie porównują się do gitar, motocykli czy samochodów:
Są na płycie także poważniejsze utwory, „If This Is Goodbye” został zainspirowany przeżyciami i ostatnimi chwilami życia osób złapanych w płonących budynkach World Trade Center po ataku terrorystycznym 11 września 2001, które dzwoniły do swoich najbliższych żegnając się z nimi.

</doc>
<doc id="430006" url="https://pl.wikipedia.org/wiki?curid=430006" title="Paprociowe">
Paprociowe



</doc>
<doc id="430015" url="https://pl.wikipedia.org/wiki?curid=430015" title="Emmylou Harris">
Emmylou Harris

Emmylou Harris (ur. 2 kwietnia 1947 w Birmingham w Alabamie w USA) – amerykańska piosenkarka i autorka tekstów muzyki country.
Życiorys.
Początkowo (jako piosenkarka folkowa) śpiewała covery utworów Joni Mitchell. Stała się popularna jako wykonawczyni muzyki country dzięki współpracy z Gramem Parsonsem. Ukończyła University of North Carolina at Greensboro, w czasie studiów zaczęła się interesować muzyką, jej inspiracją byli tacy artyści jak Bob Dylan i Joan Baez.

</doc>
<doc id="430022" url="https://pl.wikipedia.org/wiki?curid=430022" title="Wiąśl">
Wiąśl



</doc>
<doc id="430025" url="https://pl.wikipedia.org/wiki?curid=430025" title="Liberia (ubiór)">
Liberia (ubiór)

Liberia – rodzaj ujednoliconego ubioru (uniformu). Dawniej stosowany wśród służby królewskiej lub magnackiej w kolorystyce herbu pracodawcy. Współcześnie standaryzowany strój pracowniczy osób zatrudnionych w hotelarstwie (np. pokojówek), gastronomii (np. kelnerów) itp.

</doc>
<doc id="430027" url="https://pl.wikipedia.org/wiki?curid=430027" title="Bitola">
Bitola

Bitola ( = "Bitoła") w starożytności Herakleja Lynkestis, w czasach bizantyjskich Pelagonia – miasto w południowo-zachodniej części Macedonii Północnej, położone 15 km od granicy z Grecją. Przez miasto przepływa rzeka Dragor.
Etymologia.
Wedle Adriana Rooma nazwa "Bitola" pochodzi od staro-cerkiewno-słowiańskiego "obitel", „klasztor”, „opactwo”, jako że miasto powstało wokół opactwa. Kiedy znaczenie tego słowa zatarło się utraciło początkowe „o”. "Bitola" pojawia się w inskrypcji bitolskiej w odniesieniu do starej warowni miejskiej zbudowanej w 1015 roku. We współczesnych językach słowiańskich pojawiają się różne warianty – macedońskie "Bitoła" (Битола), serbskie "Bitolj" (Битољ) oraz bułgarskie "Bitolja" (Битоля). W czasach bizantyńskich nazwa była hellenizowana do "Voutélion" (Βουτέλιον) lub "Vitólia" (Βιτώλια), skąd wywodzi się stosowana przez Wilhelma z Tyru "Butella" oraz "Butili", użyta przez Al-Idrisiego. W języku arumuńskim nazwa brzmi "Bituli".
Miejscowość znana jest również pod inną grecką nazwą "Monastíri" (Μοναστήρι), również znaczącą „klasztor”. Stąd pochodzi tureckie "Manastır" (osmańskie مناستر) oraz albańskie "Manastiri". "Monastíri" było pierwotną nazwą osady zanim została ona zmieniona na słowiańskie "Obitelya" (Обителя).
Ośrodek przemysłowy, odbywa się tu m.in. produkcja lodówek, grzejników, istnieje przemysł jedwabniczy i meblarski. Miasto jest ośrodkiem naukowym (uniwersytet założony w XI wieku) i kulturalnym (muzeum). W pobliżu Park Narodowy Pelister.
Odbywa się tu od 1979 roku Międzynarodowy Festiwal Operatorów Filmowych „Braci Manaki”.
Konsulaty.
W mieście znajduje się 12 konsulatów:

</doc>
<doc id="430029" url="https://pl.wikipedia.org/wiki?curid=430029" title="Steve Albini">
Steve Albini

Steve Albini (ur. 22 lipca 1962 w Pasadenie) – amerykański muzyk, dziennikarz muzyczny, inżynier dźwięku. 
Wywarł ogromny wpływ na gatunki noise rock i math rock, głównie jako gitarzysta, wokalista, autor większości tekstów i muzyki w zespołach Big Black, Rapeman i Shellac.
Obecnie najbardziej aktywny jest jako realizator nagrań. Uważa, że członkowie zespołu podczas sesji nagraniowej powinni być w jak najmniejszym stopniu ograniczani przez inżyniera dźwięku, który powinien się skupić na technicznej stronie nagrania. Sprzeciwia się określaniu go jako "producenta" albumu - w przeciwieństwie do schematu utartego w przemyśle muzycznym w Stanach Zjednoczonych, gdzie osoba nadzorująca nagranie w dużym stopniu wpływa na ostateczny kształt albumu. 
Jest także przeciwnikiem kontraktów z wielkimi koncernami płytowymi, tzw. "majors", które wyzyskują muzyków i starają się kształtować ich muzykę w taki sposób, by nagrania sprzedawały się jak najlepiej. 
Sam Albini szacuje, że jako inżynier dźwięku brał udział w nagrywaniu ponad tysiąca albumów. Większość z nich to mało znane grupy, ale są wśród nich także: Manic Street Preachers ("Journal for Plague Lovers"), Nirvana ("In Utero"), Pixies ("Surfer Rosa"), PJ Harvey ("Rid of Me"), Nine Inch Nails ("The Fragile"), The Jesus Lizard (m.in. "Head", "Goat", "Liar", "Down"), Bush ("Swallowed"), Jimmy Page &amp; Robert Plant ("Walking Into Clarksdale"), Medusa ("In Bed With Medusa"), Jon Spencer Blues Explosion ("Xtra Acme"), ZAO ("The Fear Is What Keeps Us Here").

</doc>
<doc id="430032" url="https://pl.wikipedia.org/wiki?curid=430032" title="Haker">
Haker



</doc>
<doc id="430034" url="https://pl.wikipedia.org/wiki?curid=430034" title="Deuten">
Deuten



</doc>
<doc id="430036" url="https://pl.wikipedia.org/wiki?curid=430036" title="PSŻ Poznań">
PSŻ Poznań

PSŻ Poznań – polski klub żużlowy z Poznania. 
Drużyna prowadzona przez klub występuje w lidze pod nazwą "SpecHouse PSŻ Poznań".
Historia klubu.
Historia żużla w Poznaniu sięga okresu międzywojennego – istniał wtedy klub KM Unia Poznań, którego największym odnotowanym sukcesem były medale pierwszych turniejów IMP. Po wojnie w Poznaniu funkcjonowało kilka klubów – m.in. HCP, Unia, Lechia, Kolejarz i Gwardia. W regularnej lidze żużlowej startowała już tylko Gwardia Poznań, zlikwidowana w 1957 roku. Od tego czasu w Poznaniu miały miejsce jedynie pojedyncze mecze i turnieje towarzyskie, m.in. cykliczne turnieje o Puchar Międzynarodowych Targów Poznańskich.
Sekcję żużlową ponownie powołano do życia w 1991 roku pod nazwą Polonez Poznań, jednak był to jedynie roczny epizod. Drużyna borykała się z dużymi problemami finansowymi, które spowodowały, że w trakcie rozgrywek musiała oddać dwa mecze na własnym obiekcie walkowerem, a końcówkę sezonu zawodnicy odjechali głównie za własne pieniądze. Na torze w Poznaniu rozegrano wtedy najważniejsze dotąd zawody w historii żużla w mieście – finał mistrzostw świata par. Kolejna próba reaktywacji podjęta została w 2004 roku. Powołane stowarzyszenie zorganizowało dwa turnieje: finał krajowych eliminacji do IMŚ Amatorów oraz Sportingbet CUP, a w 2006 roku drużyna PSŻ-u wystartowała w II lidze żużlowej zajmując 2. lokatę. W barażach o I ligę PSŻ pokonał KSŻ Krosno i awansował do I ligi żużlowej. Sezon 2007 popularne „Skorpiony” zakończyły na 5. lokacie. Aby wywalczyć pozostanie w I lidze, musieli pokonać w play-off Start Gniezno. Po dwóch meczach (jeden w Gnieźnie, drugi w Poznaniu) wynik pozostawał remisowy. Ostatnie decydujące spotkanie odbyło się w Poznaniu z racji zajęcia wyższej lokaty od Gnieźnian. Mecz zakończył się wynikiem 45-45 i o losach obu drużyn miał zadecydować bieg dodatkowy z udziałem Adama Skórnickiego oraz Dawida Cieślewicza. Po udanym starcie „Sqóry” i pięknej jeździe, aż do mety, PSŻ Poznań mógł cieszyć się z pozostania w I lidze na sezon 2008, który PSŻ zakończył na 4. miejscu. Sezony 2009 i 2010 to odpowiednio 5. i 6. miejsce w ligowej tabeli. Po zajęciu 8. miejsca w roku 2011, zespół miał się spotkać w barażach o pozostanie w I lidze z Ostrovią Ostrów. Jednak do tych spotkań PSŻ nie przystąpił, co spowodowało spadek do niższej ligi. Ze względu na problemy ze stadionem, PSŻ nie wystartował w rozgrywkach w sezonach od 2012 do 2016.
Reaktywacja w 2017 r. i dalsze losy.
W 2015 roku na golęcińskim owalu zorganizowano cykl turniejów "Lotto Speedway Cup". W tym samym roku odbyły się jeszcze dwie imprezy żużlowe, półfinał Brązowego Kasku, który poprzedzał wcześniej wspomniany cykl, oraz Młodzieżowe Indywidualne Mistrzostwa Wielkopolski. Rok później do Poznania zawitała Ekstraliga za sprawą Sparty Wrocław, która z powodu przedłużającej się przebudowy własnego stadionu, musiała skorzystać z nieużywanego poznańskiego owalu.
Rok 2017 zapisał się w historii poznańskiego speedwaya. Dzięki projektowi „Sportowy Golaj” stadion został zmodernizowany. Reaktywowany klub, na czele z prezesem Arkadiuszem Ładzińskim i trenerem Tomaszem Bajerskim, startował w sezonie 2017, zajmując ostatecznie 4. miejsce. Szczególnie dobrze w barwach „Skorpionów” spisywał się młody Duńczyk, Frederik Jakobsen. W fazie play-off zespół jednak nie awansował do finału.
Na sezon 2018 klub przygotował mocniejszy skład z zamiarem pewnego wejścia do play-offów. Drużynę wzmocnił, m.in., Francuz David Bellego. Niestety założeń nie udało się zrealizować i zespół zajął ostatecznie piątą lokatę na koniec roku.
W 2019 roku zespół ponownie miał aspiracje na fazę play-off i finał. W celu ich zrealizowania pozyskano dwóch seniorów, Marcina Nowaka i Eduarda Krčmářa. Wraz z brakiem awansu odeszli kluczowi zawodnicy między innymi David Bellego, Marcin Nowak, Eduard Krčmář. 
Rok 2020 był pechowy dla Poznańskiej drużyny. Podczas renegocjacji kontraktów z drużyną pożegnali się Nick Morris, Nicklas Porsing oraz Jason Jørgensen. Zespół mimo zawirowań w składzie osiągnął 3 miejsce w II lidze.
Sezon 2021.
Sezon 2021 sportowo był najgorszy od reaktywacji drużyny w 2017 roku. Najlepszym zawodnikiem drużyny okazał się Kevin Wolbert, który zdobył czwartą średnią punktową (2,278) w 2 lidze żużlowej. Zespół wygrał 4 z łącznie 12 meczów w sezonie, co zaowocowało 6 miejscem w tabeli. Po zakończeniu rozgrywek skorpionów pojawiło się wiele doniesień dotyczących złego zarządzania klubem. Wyszły na jaw informacje o długach i innych nieprawidłowościach w funkcjonowaniu klubu. Dnia 18 września 2020 odbyło się Nadzwyczajne Walne Zebranie Członków Poznańskiego Stowarzyszenia Żużla. Obecny zarząd złożył rezygnację z pełnionych funkcji, a władzę przejęli sponsorzy klubu: Marcin Czaiński, Jakub Kozaczyk i Tomasz Tasiemski. Nowy zarząd ma działać bez prezesa i postawił sobie za główny cel spłatę długów oraz odbudowanie reputacji klubu. W ramach integracji kibiców z klubem przeprowadzono głosowanie, którego celem było wybranie wzoru na kewlarze drużyny. Zarząd równie prężnie rozpoczął poszukiwanie nowych sponsorów w ramach "Śniadania Biznesowego".
Sezon 2022.
Drużyna skorpionów została diametralnie przebudowana. W klubie pozostali: Jonas Seifert-Salk, Robert Chmiel i Benjamin Basso. Do drużyny dołączyli m.in. Chris Harris, Aleksandr Łoktajew, Władimir Borodulin, Kacper Gomólski, a także na zasadzie gościa Kacper Grzelak oraz Sebastian Szostak z TŻ Ostrovia. Trenerem został Adrian Gomólski, a menadżerem Tomasz Bajerski. Zespół został dodatkowo wzmocniony po okienku transferowym. Do "Skorpionów" dołączyli Olivier Buszkiewicz, Rune Holta oraz Francis Gusts. Zarząd w okresie przedsezonowym zbudował bazę ponad pięćdziesięciu sponsorów, wspierających klub. Cel postawiony przed drużyną to faza playoff. Po opublikowaniu komunikatu Polskiego Związku Motorowego dnia 5 marca 2022 w sprawie wykluczenia zawodników rosyjskich oraz białoruskich, będący w drużynie Aleksandr Kajbuszew oraz Władimir Borodulin nie będą mogli reprezentować "Skorpionów".
W sezonie 2022 zespół wygrał 2. Ligę Żużlową, pokonując w finale Kolejarz Opole i tym samym awansował do eWinner 1. Ligi Żużlowej.
Osiągnięcia.
Krajowe.
Poniższe zestawienia obejmują osiągnięcia klubu oraz indywidualne osiągnięcia zawodników reprezentujących klub w rozgrywkach pod egidą PZM oraz GKSŻ.
Mistrzostwa Polski.
Mistrzostwa Polski par klubowych
Indywidualne mistrzostwa Polski
Młodzieżowe indywidualne mistrzostwa Polski
Międzynarodowe.
Poniższe zestawienia obejmują osiągnięcia klubu oraz indywidualne osiągnięcia zawodników krajowych na arenie międzynarodowej, a także w barwach reprezentacji Polski, w rozgrywkach pod egidą FIM oraz FIM Europe.
Mistrzostwa świata.
Drużynowe mistrzostwa świata juniorów
Mistrzostwa Europy.
Mistrzostwa Europy par
Kadra drużyny.
"Stan na 20 kwietnia 2022"

</doc>
<doc id="430049" url="https://pl.wikipedia.org/wiki?curid=430049" title="Mistrzostwa świata par na żużlu">
Mistrzostwa świata par na żużlu

Mistrzostwa świata par na żużlu (ang. "Speedway World Pairs Championship") – rozgrywki żużlowe prowadzone przez Międzynarodową Federację Motocyklową w latach 1970–1993.
Po raz pierwszy międzynarodowe rozgrywki par przeprowadzono w 1968 roku w niemieckim Kempten, zawody nie miały jednak rangi mistrzostw. Najlepsi byli Szwedzi, przed Brytyjczykami i Norwegami. Kolejne nieoficjalne zawody w Sztokholmie w 1969 roku zwyciężyła para Nowej Zelandii, drudzy byli Szwedzi, a trzeci Brytyjczycy.
W 1994 roku przeprowadzono reorganizację międzynarodowych rozgrywek mistrzowskich – zlikwidowano drużynowe mistrzostwa świata w dotychczasowej formie, nadając tę nazwę mistrzostwom par. Do 1998 roku żużlowe duety walczyły więc o medale jako drużyny narodowe, a oddzielne rozgrywki par zostały zaniechane.
Od 2018 roku rozgrywane są mistrzostwa świata pod nazwą "Speedway of Nations". Drużyny narodowe rywalizują w formie par, jednakże zwycięzcy otrzymują tytuł Drużynowych Mistrzów Świata. Jednocześnie od 2018 roku nie był rozgrywany drużynowy Puchar Świata (rozgrywany od 2001 roku jako kontynuacja drużynowych mistrzostw świata). W 2020 roku poinformowano, że drużynowy Puchar Świata będzie ponownie organizowany, co trzy lata, od 2023 roku. W pozostałych latach rozgrywany ma być natomiast turniej Speedway of Nations.

</doc>
<doc id="430050" url="https://pl.wikipedia.org/wiki?curid=430050" title="KM Unia Poznań">
KM Unia Poznań



</doc>
<doc id="430053" url="https://pl.wikipedia.org/wiki?curid=430053" title="Książę William">
Książę William



</doc>
<doc id="430055" url="https://pl.wikipedia.org/wiki?curid=430055" title="Harry Windsor">
Harry Windsor



</doc>
<doc id="430062" url="https://pl.wikipedia.org/wiki?curid=430062" title="Hate speech">
Hate speech



</doc>
<doc id="430064" url="https://pl.wikipedia.org/wiki?curid=430064" title="Bnin">
Bnin



</doc>
<doc id="430065" url="https://pl.wikipedia.org/wiki?curid=430065" title="Bnin (Kórnik)">
Bnin (Kórnik)

Bnin – południowa część miasta Kórnika, nad Jeziorem Bnińskim i Jeziorem Kórnickim. 
Prywatne miasto szlacheckie lokowane w 1395 roku położone było w XVI wieku w województwie kaliskim. 
Bnin był do 1934 roku osobnym miastem, a w latach 1934-60 wsią. 31 grudnia 1960 został włączony w granice Kórnika.
Historia.
W latach 1395–1934 Bnin był miastem. W latach 1314–1793 (do II rozbioru Polski) Bnin leżał w województwie kaliskim.
W czasie wojny trzynastoletniej Bnin wystawił w 1458 roku 3 pieszych na odsiecz oblężonej polskiej załogi Zamku w Malborku. Właścicielem miasta był Andrzej Górka (zm. 1551). Przed 1566 rokiem istniał tu zbór luterański, który upadł w 1592 roku.
Do II rozbioru Polski (1793) miasta Bnin i Kórnik leżały w województwie kaliskim; w wyniku rozbioru województwo kaliskie zostało włączone do Królestwa Prus, do prowincji Prusy Południowe.
W latach 1919–1939 w województwie poznańskim w powiecie śremskim. Do 13 czerwca 1934 miasto, kiedy to jako gmina jednostkowa został włączony do nowo utworzonej zbiorowej gminy Bnin, której Bnin (już jako wieś) został siedzibą. Gminę Bnin zniesiono w 1939 roku podczas okupacji niemieckiej.
Po wojnie gminy Bnin nie reaktywowano, a jej przedwojenny obszar wszedł w skład gminy Kórnik. W związku z kolejną reformą administracyjną Polski, utworzono 5 października 1954 gromadę Bnin z siedzibą w Bninie. Gromada Bnin utrzymała się tylko do końca 1959 roku; po jej zniesieniu 1 stycznia 1960 Bnin wszedł w skład nowo utworzonej gromady Kórnik-Południe.
31 grudnia 1960 roku z gromady Kórnik-Południe wyłączono miejscowości Bnin i Prowent, włączając je do miasta Kórnika. Data ta stanowi utratę samodzielności administracyjnej Bnina i ustanowienia dla niego wspólnej administracji z Kórnikiem.
Przestrzennie Bnin nadal pozostaje odrębną jednostką o charakterze miejskim, odległym od Kórnika o 1 km, a specyfika odrębności Bnin względem Kórnika widoczna jest choćby w oficjalnym herbie miasta Kórnika, który składa się z historycznych herbów Kórnika po prawej i Bnina po lewej (kolejność heraldyczna). Z powodów tych od 2005 roku mieszkańcy Bnina starają się o przywrócenie mu praw miejskich:
Mimo tej aktywności starania bninian nie spotkały się z sukcesem:

</doc>
<doc id="430068" url="https://pl.wikipedia.org/wiki?curid=430068" title="Szkoła Rudolfa Steinera">
Szkoła Rudolfa Steinera

Szkoła Rudolfa Steinera, także: szkoła waldorfska (, ), szkoła steinerowska – w głównych założeniach rozwija umiejętności dzieci, stawiając na ich rozwój indywidualny w zgodzie z naturą.
Szkoły są częścią pełnego cyklu nauczania od przedszkola po szkołę średnią. W uczniach wspierają indywidualne osiągnięcia, zrównoważony rozwój umiejętności intelektualnych, artystycznych, praktycznych i społecznych.
Uczy się zdobywania indywidualnego sądu i umiejętności rozróżniania. Szkoły waldorfskie mają własny program nauczania niezależny od programów państwowych. Nie wyróżniają żadnego ze światopoglądów.
Klasy i system nauczania.
Klasa jest prowadzona przez tego samego nauczyciela-wychowawcę przez 6 lat (w Europie – 6 lat). W czasie lekcji głównej nauczyciel uczy dzieci w formie 4-tygodniowych cykli tematycznych, rozwijając zdolności odczuwania, wyostrzając zmysły poprzez uwrażliwienie na barwy, zapachy, nastroje i dźwięki w przyrodzie, unikając abstrakcji.
Na jednej lekcji dzieci uczą się pisania i czytania, liczenia, wiedzy o najbliższym otoczeniu, o języku ojczystym, matematyki i geometrii, geografii, historii, biologii, fizyki i chemii. Ma to odpowiednik w obecnie obowiązującym w Polsce państwowym systemie nauczania zintegrowanego. Nauczyciele-specjaliści uczą tylko języków obcych, zajęć praktycznych, muzyki i eurytmii, gimnastyki i religii. W szkole nie stosuje się w ogóle ocen cyfrowych. Od klasy 1 do 6 (8) obowiązuje ocena opisowa. Rodzice decydują o wyborze rodzaju lekcji religii dla dziecka. Na koniec szkoły uczeń pisze pracę dyplomową na wybrany temat.
Zajęcia artystyczne.
Zajęcia artystyczne są traktowane na równi z zajęciami z matematyki czy języka ojczystego. Odbywają się w 2-godzinnych blokach. Od 1 klasy dzieci uczą się grać na flecie lub lirze, grają w orkiestrach klasowych i szkolnych. Na zajęciach praktycznych robią na drutach, szydełku, haftują i szyją. Na plastyce poznają różne techniki tworzenia: malowanie, rysowanie, grafika, pracę w glinie i drewnie, ucząc się tworzenia obrazowego. Zamiast gotowych już przygotowanych szablonów do wypełniania tworzą własne prace z różnych materiałów wynikające z ich własnego indywidualnego przeżycia. Nie podlegają one ocenie jakościowej.
Historia.
Pierwsza szkoła tego typu powstała w Stuttgarcie (Niemcy) w 1919 roku. Założył ją Emil Molt, dyrektor fabryki papierosów Waldorf-Astoria, dla dzieci swoich pracowników. Poprowadzenie jej, przede wszystkim pod względem pedagogiczno-dydaktycznym, powierzył Rudolfowi Steinerowi.
Szkoły takie istnieją w większości krajów europejskich, a także w wielu krajach na świecie. Obecnie jest ich około tysiąca. Naucza się w nich zgodnie ze wskazaniami wynikającymi z antropozofii. Absolwentem takiej szkoły jest premier Norwegii Jens Stoltenberg, minister rządu Finlandii Peka Haavisto, aktorki i aktorzy Jennifer Aniston, Sandra Bullock, Rutger Hauer.

</doc>
<doc id="430069" url="https://pl.wikipedia.org/wiki?curid=430069" title="Fabio Cannavaro">
Fabio Cannavaro

Fabio Cannavaro (ur. 13 września 1973 w Neapolu) – włoski trener i piłkarz grający na pozycji obrońcy. Zdobywca Złotej Piłki dla najlepszego piłkarza roku 2006, drugi pod względem liczby występów w reprezentacji Włoch (więcej ma tylko bramkarz, Gianluigi Buffon). Jego młodszy brat – Paolo – także był piłkarzem.
Kariera.
Klubowa.
W Serie A zadebiutował 7 marca 1993 w drużynie SSC Napoli. Skuteczna gra w defensywie zaowocowała transferem do Parmy, gdzie spędził aż 7 sezonów i ugruntował swoją pozycję prawdziwej gwiazdy i jednego z najlepszych środkowych obrońców świata. W sierpniu 2002 przeniósł się do Mediolanu, do drużyny Interu. W sierpniu 2004 trafił do Juventusu. W lipcu 2006, po spadku Juventusu do Serie B w związku z aferą korupcyjną przeszedł na zasadzie transferu łączonego razem z Emersonem do Realu Madryt. Jego nowym numerem na koszulce było 5, którą zostawił kończący karierę Zinédine Zidane. Po zakończeniu sezonu 2008/2009 Cannavaro powrócił do Juventusu, jednak grał w nim tylko jeden sezon. Na początku czerwca 2010 roku na mocy wolnego transferu Cannavaro dołączył do dubajskiego klubu Al-Ahli. W lipcu 2011 zakończył karierę zawodniczą ze względu na powtarzające się problemy zdrowotne.
Reprezentacyjna.
W reprezentacji Włoch środkowy obrońca zadebiutował w styczniu 1997 roku. Ma na swoim koncie udział w Mistrzostwach Świata (w 1998, 2002 i 2006 roku) oraz Mistrzostwach Europy (2000 i 2004). Jest wicemistrzem Europy z 2000 roku i mistrzem świata z 2006 roku. Został uznany najlepszym obrońcą Mundialu w Niemczech.
Na porannym treningu w bazie Włochów przed Euro 2008 – Badenie, Fabio doznał kontuzji naderwania więzadeł stawu skokowego. Na mistrzostwach zastąpił go Alessandro Gamberini, a Cannavaro pozostał z zespołem na czas mistrzostw. Jednocześnie zapowiedział, że nie zamierza kończyć międzynarodowej kariery w tak negatywny sposób i wyraził chęć gry dla reprezentacji Włoch aż do Mistrzostw Świata 2010.
Po przegranej Włochów ze Słowacją (2:3) na MŚ 2010 Fabio Cannavaro, w wieku 36 lat ogłosił zakończenie kariery reprezentacyjnej.
Na mundialu w 2010 roku Włosi zakończyli turniej już na fazie grupowej, zajmując ostatnie miejsce w grupie. Po tym słabym występie zdecydował się zakończyć reprezentacyjną karierę.
Trenerska.
W listopadzie 2014 został trenerem Guangzhou Evergrande, jednakże w czerwcu 2015 opuścił ten klub. W październiku 2015 objął posadę szkoleniowca Al-Nassr, jednakże w lutym 2016 został zwolniony.
Sukcesy.
W roku 2006 otrzymał nagrodę Złotej Piłki dla najlepszego piłkarza Europy w plebiscycie tygodnika France Football. 18 grudnia 2006 roku podczas gali w Zurychu Fabio Cannavaro został wybrany przez Międzynarodowy Związek Piłkarski FIFA piłkarzem 2006 roku. Włoski obrońca pokonał w tym plebiscycie między innymi Zinedine’a Zidane, Thierry’ego Henry i Ronaldinho.

</doc>
<doc id="430071" url="https://pl.wikipedia.org/wiki?curid=430071" title="De Havilland DH.103 Hornet">
De Havilland DH.103 Hornet



</doc>
<doc id="430072" url="https://pl.wikipedia.org/wiki?curid=430072" title="Transponder">
Transponder

Transponder (XPDR, XPNDR lub TPDR) – bezprzewodowe urządzenie komunikacyjne, które automatycznie odbiera, moduluje, wzmacnia i odpowiada na sygnał przychodzący w czasie rzeczywistym. Termin pochodzi z połączenia słów (transmitter i responder).
Transpondery dzielą się na dwie główne kategorie różniące się sposobem zasilania: aktywne i pasywne.
Transponder pasywny.
Transponder pasywny pozwala komputerowi lub innemu urządzeniu odczytującemu na identyfikację skanowanego obiektu. Nie posiada własnego źródła zasilania, sygnał emitowany jest jedynie poprzez użycie aktywnego skanera, który pobudza transponder polem magnetycznym.
Dane mogą być odczytane z odległości kilku metrów. Transpondery pasywne fizycznie mogą być bardzo małe (są już produkowane biochipy wielkości ziarna ryżu).
Zastosowanie.
RFID.
RFID jest systemem, który kontroluje przepływ towarów np. w większych sklepach zabezpieczając je przed kradzieżą. Transpondery przytwierdzane są do produktów, a bramki umieszczone przy wyjściach pełnią funkcję sensora. W systemach RFID używane są także transpondery aktywne, jednak dość rzadko z powodu wysokich kosztów.
Systemy oparte na transponderach pasywnych można podzielić na dwie podgrupy różniące się protokołami: RTF (Reader-talks-first) i TTF (Tag-talks-first).
Sport.
Transpondery pasywne wykorzystywane w sporcie umożliwiają dokładny pomiar czasu. W sportach biegowych najczęściej montowane są na kostce lub do buta. Każdy chip zawierający transponder posiada swój własny numer identyfikacyjny. Na linii mety rozłożone są maty emitujące silne pole magnetyczne, które umożliwia odczytanie numeru chipu, a dokładny czas mierzony jest przez urządzenia nasłuchujące.
Biochipy.
Zastosowane są jako implanty wszczepiane pod skórę zwierzętom lub ludziom, najczęściej mają wtedy postać chipa zamkniętego w szklanej kapsule. Są zasilane elektromechanicznie poprzez ruchy mięśni nosiciela. Biochipy, szczególnie te wszczepiane ludziom budzą mocne kontrowersje, gdyż przez niektórych nie są uważane za udogodnienie, lecz jako zamach na wolność jednostki.
Transponder aktywny.
Zastosowanie.
Satelita.
Transponder jest podstawowym elementem satelity telekomunikacyjnego. Na jednym satelicie montuje się zazwyczaj od 20 do 100 transponderów, a zastosowanie cyfrowej kompresji danych umożliwia przesłanie przez jeden transponder kilku kanałów telewizyjnych, wielu programów radiowych oraz dodatkowych usług na jednej fali nośnej.
Pierwotnie transpondery analogowe umożliwiały transmisję tylko jednej stacji telewizyjnej i kilku programów radiowych. Typowe pasma dla transponderów satelitarnych to: 27, 33, 36, 54 i 72 MHz.
Sygnał nośny odbierany przez transponder ma bardzo słabą moc z powodu dużej odległości, którą musi pokonać fala radiowa (dużo mniej niż 1 wat). Transponder musi znacznie wzmocnić sygnał zanim zostanie odesłany z powrotem na Ziemię, aby zapewnić jego odbiór przez antenę satelitarną. Osiągnięte jest to przez zastosowanie silnych wzmacniaczy, z czego każdy z nich pracuje na określonej częstotliwości.
Sygnał wysyłany przez transponder nadawany jest na innym paśmie w czasie rzeczywistym.
Transpondery działają w trybie dupleksowym, dwuczęstotliwościowym zwanym uplink i downlink.
Najczęściej wykorzystywanym pasmem jest pasmo C (6GHz dla nadawania i 4GHz dla odbioru) lub poprawione i odporne na zakłócenia z ziemi pasmo Q (14GHz nadawanie i 12GHz odbiór)
Transpondery zasilone są z baterii słonecznych, skierowanych w stronę Słońca. Podczas przejścia satelity przez cień Ziemi trwający około 60 minut aparatura jest zasilana z akumulatorów, które gwarantują całodobową pracę, choć w okresach cyklicznie powtarzających się zaćmień można zaobserwować niewielkie zmiany parametrów emitowanego sygnału. Spowodowane są one ogromnymi różnicami temperatury wewnątrz satelity.
Transpondery wyposażone są w anteny kierunkowe dzięki czemu w sygnałach telewizyjnych można uzyskać efekt stref językowych, anteny są ukierunkowywane na odpowiednie terytoria krajów lub stref językowych. Telewizyjne programy satelitarne dla Europy są nadawane w zakresie częstotliwości od 10,95GHz do 11,70GHz – zwanym Ku-Band.
Lotnictwo.
W lotnictwie transpondery aktywne użyte są w celu lokalizacji, identyfikacji (swój-obcy) oraz w systemach zarządzania ruchem lotniczym (kontrola ruchu lotniczego). Przykładem jest wtórny radar dozorowania, do którego transponder automatycznie transmituje zakodowaną odpowiedź, gdy otrzymuje zapytanie z radaru naziemnego.
Transmitowana odpowiedź zawiera informacje o wysokości lotu (Mode C) lub 12-bitowy kod transpondera (Mode A) (squawk), który pomaga w identyfikacji danego samolotu. Transponder jest też niezbędnym elementem systemu TCAS (Traffic Collision Avoidance System), który ostrzega pilotów o możliwości kolizji z innymi samolotami. System ten jest wymagany w przestrzeni powietrznej wielu krajów. Najbardziej rozbudowanym modem transpondera jest mod S, umożliwiający przesyłanie danych oraz jednoznaczną identyfikację statku powietrznego.
Transpondery lotnicze odbierają zapytania na częstotliwości 1030 MHz i odpowiadają na częstotliwości 1090 MHz.
W lotnictwie używa się także kodów specjalnych transpondera, aby pilot mógł powiadomić kontrolę ruchu lotniczego o nadzwyczajnych wydarzeniach (np. porwanie, utrata łączności, awaria).
Żegluga.
W żegludze morskiej używane są transpondery radarowe SART (ang. "Search and Rescue Transponder" - Transponder poszukiwania i ratownictwa), będące częścią systemu GMDSS. Pracują w paśmie radarów X (3 cm). W przypadku niebezpieczeństwa są uruchamiane ręcznie. Po odebraniu impulsu radarowego nadają, na tej samej częstotliwości, specjalny sygnał, wyświetlający na ekranie radaru 12 kropek, wskazujących położenie transpondera (a więc i ludzi potrzebujących pomocy).
Motoryzacja.
W motoryzacji transpondery są stosowane w zaawansowanych systemach antywłamaniowych. Transponder wbudowany w kluczyk zapłonu w przypadku usunięcia powoduje blokadę silnika przez odcięcie wtrysku paliwa. Kiedy kluczyk jest włożony do stacyjki i przekręcony, transponder wysyła kod do komputera sterującego silnikiem.
W momencie, gdy kod transpondera, który zmienia się przy każdym wyciągnięciu kluczyka ze stacyjki, nie zostanie potwierdzony, silnik także zostanie zablokowany.
W innych nowszych systemach kod transpondera składa się z dwóch części: jawnej i ukrytej (tzw. kryptotranspondery). Nowsze wersje kluczy samochodowych posiadają zespolone układy transpondera i pilota do zdalnego zamykania drzwi).

</doc>
<doc id="430074" url="https://pl.wikipedia.org/wiki?curid=430074" title="Rene Artois">
Rene Artois



</doc>
<doc id="430076" url="https://pl.wikipedia.org/wiki?curid=430076" title="PMT">
PMT



</doc>
<doc id="430078" url="https://pl.wikipedia.org/wiki?curid=430078" title="Jay Gordon">
Jay Gordon

Jay Gordon (ur. 30 stycznia 1967 w San Francisco) – wokalista zespołu Orgy. Zespół pochodzi z Bakersfield, co ułatwiło nagranie pierwszej płyty w wytwórni stworzonej przez członków grupy Korn. Gordon próbował swych sił jako producent debiutanckiego albumu Coal Chamber. Współpracował także z takimi zespołami jak Crazy Town czy Linkin Park. Tym ostatnym zrobił remix utworu „Points of Authority”. W 2002 roku został zaproszony przez Davisa do zaśpiewania utworu „Slept So Long”, który trafił na ścieżkę dźwiękową do filmu „Queen Of The Damned” („Królowa Potępionych”). W 2005 zostało wydane DVD zespołu Orgy.

</doc>
<doc id="430082" url="https://pl.wikipedia.org/wiki?curid=430082" title="Significant Other">
Significant Other

Significant Other – po sprzedaniu ponad miliona płyt "Three Dollar Bill, Y'All$" oraz prawie dwuletnim tournée m.in. z zespołem Korn i Soulfly, grupa Limp Bizkit (Fred Durst - śpiew, Wes Borland - gitara, DJ Lethal - mikser, John Otto - perkusja, Sam Rivers - gitara basowa) nagrała nowy. Producentami płyty byli Terry Date i Scott Weiland ze Stone Temple Pilots. Gościnnie na płycie wystąpili: Jonathan Davis z zespołu Korn, Method Man, Les Claypol z grupy Primus, raper Eminem, grupy Surge i System Of A Down. Album był nagrywany na przełomie 1998 i 1999 roku.
Według danych z kwietnia 2002 album sprzedał się w nakładzie 7.237.123 egzemplarzy na terenie Stanów Zjednoczonych.

</doc>
<doc id="430083" url="https://pl.wikipedia.org/wiki?curid=430083" title="Chocolate Starfish and the Hot Dog Flavored Water">
Chocolate Starfish and the Hot Dog Flavored Water

Chocolate Starfish and the Hot Dog Flavored Water - trzeci album zespołu Limp Bizkit wydany w 2000 roku. Debiutował na pierwszym miejscu Billboard 200 i w pierwszym tygodniu zostało sprzedanych 1 mln kopii. Album osiągnął sukces komercyjny i osiągnął sprzedaż ponad 6 milionów sztuk.
Nagrania dotarły do 2. miejsca zestawienia OLiS. 11 stycznia 2001 roku materiał uzyskał w Polsce status złotej płyty.
Według danych z kwietnia 2002 album sprzedał się w nakładzie 6,259,073 egzemplarzy na terenie Stanów Zjednoczonych.

</doc>
<doc id="430087" url="https://pl.wikipedia.org/wiki?curid=430087" title="Wayne Static">
Wayne Static

Wayne Static, właściwie Wayne Richard Wells (ur. 4 listopada 1965, zm. 1 listopada 2014) – amerykański muzyk, kompozytor, wokalista i autor tekstów.
Życiorys.
Wayne Static był znany przede wszystkim z występów w zespole Static-X, którego był założycielem. Wraz z grupą tworzył i występował w latach 1994–2010 i 2012–2013. Przed założeniem Static-X występował w zespole Deep Blue Dream. W 2011 roku wydał jedyny album solowy zatytułowany "Pighammer". W 2014 planował wydanie drugiej płyty solowej w 2015.
W 2008 roku ożenił się z byłą aktorką pornograficzną Terą Wray. Wraz z żoną mieszkał w Joshua Tree w stanie Kalifornia.
Zmarł 1 listopada 2014 we śnie. Przyczyną śmierci było połączenie dużej dawki Oksykodonu, Alprazolamu, Hydromorfonu i alkoholu.

</doc>
<doc id="430100" url="https://pl.wikipedia.org/wiki?curid=430100" title="Grunwaldzkie (Olsztyn)">
Grunwaldzkie (Olsztyn)



</doc>
<doc id="430110" url="https://pl.wikipedia.org/wiki?curid=430110" title="Carmarthenshire">
Carmarthenshire

Carmarthenshire () – hrabstwo w południowej Walii ze stolicą w Carmarthen. Graniczy od północy z Ceredigion, od wschodu z Powys, Neath Port Talbot i Swansea a od zachodu z Pembrokeshire.
Miejscowości.
Na terenie hrabstwa znajdują się następujące miejscowości (w nawiasach liczba ludności w 2011):

</doc>
<doc id="430114" url="https://pl.wikipedia.org/wiki?curid=430114" title="Pembrokeshire">
Pembrokeshire

Pembrokeshire (wal. "Sir Benfro") – hrabstwo w południowo-zachodniej Walii, na półwyspie Pembroke. Graniczy od wschodu z hrabstwami Ceredigion i Carmarthenshire. Stolicą hrabstwa jest Haverfordwest.
Wzdłuż wybrzeża hrabstwa rozciąga się park narodowy Pembrokeshire Coast.
Miejscowości.
Na terenie hrabstwa znajdują się następujące miejscowości (w nawiasach liczba ludności w 2011):

</doc>
<doc id="430116" url="https://pl.wikipedia.org/wiki?curid=430116" title="Ceredigion">
Ceredigion

Ceredigion (hist. "Cardiganshire") – hrabstwo w zachodniej Walii, położone nad zatoką Cardigan. Ośrodkiem administracyjnym jest Aberaeron.
Graniczy od północy z hrabstwem Gwynedd, od wschodu z Powys, a od południa z Carmarthenshire i Pembrokeshire.
Miejscowości.
Na terenie hrabstwa znajdują się następujące miejscowości (w nawiasach liczba ludności w 2011):

</doc>
<doc id="430118" url="https://pl.wikipedia.org/wiki?curid=430118" title="Dominican University">
Dominican University



</doc>
<doc id="430123" url="https://pl.wikipedia.org/wiki?curid=430123" title="Dominican University (Illinois)">
Dominican University (Illinois)

Dominican University – prywatny uniwersytet usytuowany w River Forest w stanie Illinois, USA. Założony przez Samuela Charlesa Mazzuchelli w 1848 roku pod nazwą St. Clara Academy. Nazwa została później zmieniana aby odzwierciedlić charakter szkoły - katolicka, prowadzona przez zakon sióstr dominikanek.
Dominican University składa się z 5 szkół:

</doc>
<doc id="430124" url="https://pl.wikipedia.org/wiki?curid=430124" title="Małe Organy Myśliborskie">
Małe Organy Myśliborskie

Małe Organy Myśliborskie – bazaltowy czop wulkanu (nek) z widocznymi ciosami słupowymi, pomnik przyrody nieożywionej na terenie Parku Krajobrazowego Chełmy. Znajduje się na wzgórzu Rataj (350 m n.p.m.), około kilometra od wsi Myślibórz (gmina Paszowice). Dojście szlakiem czerwonym.
Organy to sztuczne odsłonięcie bazaltów o wyraźnie widocznej strukturze słupowej. Wiek utworu szacuje się na 30 milionów lat. W nieczynnym kamieniołomie została odsłonięta środkowa część komina wulkanicznego, z zaznaczoną tylko jedną fazą aktywności wulkanicznej. Zakrzepła lawa tworzy słupy o średnicy do 30 cm, długie i wysmukłe. W części środkowej słupy są prawie pionowe, bliżej partii zewnętrznych nachylają się nieznacznie w stosunku do poziomu.
Na zboczu wzgórza Rataj zachowały się ślady wczesnośredniowiecznego grodziska i szczątki zamku z XIII w.

</doc>
<doc id="430127" url="https://pl.wikipedia.org/wiki?curid=430127" title="ZNTK Stargard WM-15">
ZNTK Stargard WM-15

WM-15 – wózek motorowy wyprodukowany w latach 1977–1996 w liczbie 555 sztuk przez Zakłady Naprawcze Taboru Kolejowego w Stargardzie Szczecińskim. Jest eksploatowany m.in. przez PKP Polskie Linie Kolejowe S.A., PKP Energetyka, PKP Intercity S.A., WKD, ZUE S.A., Kolejowe Przedsiębiorstwo Remontowo-Produkcyjne KOLMECH Sp. z o.o.
Wersje.
Istnieją dwie wersje wózka motorowego serii WM-15:
Wózek motorowy może współpracować z przyczepą PWM-15.

</doc>
<doc id="430129" url="https://pl.wikipedia.org/wiki?curid=430129" title="Edward Barcik">
Edward Barcik

Edward Barcik (ur. 31 stycznia 1950 w Prusicach) – polski kolarz szosowy, wicemistrz olimpijski oraz brązowy medalista mistrzostw świata.
Urodził się w Prusicach w gminie Złotoryja w woj. dolnośląskim, mając około 1 roku wraz z całą rodziną przeprowadził się do Chrząstowic w woj. opolskim, gdzie spędził całą młodość. 
Kariera.
Karierę zawodniczą rozpoczął w roku 1966 w LZS "Opolanka" Grabie. 
Był zawodnikiem Ludowych Zespołów Sportowych „Zieloni” Opole oraz członkiem ZSMW w Chrząstowicach.
Największy sukces w karierze osiągnął w 1972 roku, kiedy wspólnie z Lucjanem Lisem, Stanisławem Szozdą i Ryszardem Szurkowskim zdobył srebrny medal w drużynowej jeździe na czas na igrzyskach olimpijskich w Monachium. W tej samej konkurencji Polacy w składzie: Edward Barcik, Stanisław Szozda, Jan Smyrak i Lucjan Lis zdobyli brązowy medal na rozgrywanych rok wcześniej mistrzostwach świata w Mendrisio. Zdobył też trzy tytuły mistrza Polski (1971 w wyścigu indywidualnym oraz 1970 i 1974 w wyścigu dwójkami).

</doc>
<doc id="430131" url="https://pl.wikipedia.org/wiki?curid=430131" title="Benedykt Kocot">
Benedykt Kocot

Benedykt Kocot (ur. 11 kwietnia 1954 w Chrząstowicach koło Opola) – polski kolarz torowy, brązowy medalista olimpijski oraz dwukrotny medalista torowych mistrzostw świata.
Kariera.
Zdobywca brązowego medalu na igrzyskach olimpijskich w Monachium w 1972 roku w tandemie (wraz z Andrzejem Bekiem). Brązowy medalista na mistrzostwach świata w Montrealu w 1974 roku w tandemie (razem z Bekiem) oraz złoty z mistrzostw świata w Liège w 1975 roku w tej konkurencji (razem z Januszem Kotlińskim). Pięciokrotny mistrz Polski w sprincie (1972, 1976, 1977, 1979, 1980), trzykrotny wicemistrz: w sprincie (1975), 1 km ze startu zatrzymanego (1972, 1976) i dwukrotny brązowy medalista mistrzostw Polski: w sprincie (1978) i na 1 km ze startu zatrzymanego (1974).
W 1972 został odznaczony Złotym Krzyżem Zasługi.

</doc>
<doc id="430132" url="https://pl.wikipedia.org/wiki?curid=430132" title="Weasleyowie">
Weasleyowie



</doc>
<doc id="430136" url="https://pl.wikipedia.org/wiki?curid=430136" title="XDI">
XDI

XDI (XRI Data Interchange) - usługa dla systemu podziału danych umożliwiająca łączenie i synchronizowanie danych w Internecie i innych sieciach używających dokumentów XML. Protokół XDI jest standardem rozwijanym pod patronatem OASIS (XDI Technical Committee).
Celem XDI jest umożliwienie odczytania danych w postaci stron WWW. Możliwe jest to poprzez identyfikacje, opis, łączenie i synchronizacje danych odczytywanych komputerowo. Jednocześnie XDI dzięki metodzie "link contract" umożliwia kontrole nad bezpieczeństwem, prywatnością i prawami podziału danych, aby wyrazić je w standardowym odczytywanym komputerowo formacie. 
To podejście do globalnego systemu podziału danych jest modelem stworzonym na podstawie realnych mechanizmów kontraktów społecznych i prawnych, które obowiązują ludzi i organizacje w cywilizowanym obecnie świecie. Może to rozwinąć nowe pojęcie tzw. Wirtualne Prawa, które oparte są na tzw. "wirtualnej tożsamości" i podstawowym prawie mówiącym o "posiadaniu lub nie wirtualnej tożsamości".

</doc>
<doc id="430141" url="https://pl.wikipedia.org/wiki?curid=430141" title="Japonia na Zimowych Igrzyskach Olimpijskich 2006">
Japonia na Zimowych Igrzyskach Olimpijskich 2006

Japonię na Zimowych Igrzyskach Olimpijskich 2006 reprezentowało 110 sportowców.
Chorążym ekipy japońskiej podczas ceremonii otwarcia był łyżwiarz Jōji Katō.
Wyniki reprezentantów Japonii.
Biathlon.
Mężczyźni
Kobiety
Bobsleje.
Mężczyźni
Kobiety
Biegi narciarskie.
Mężczyźni
Kobiety
Curling.
Kobiety 
Kombinacja norweska.
Mężczyźni
Łyżwiarstwo figurowe.
Kobiety
Mężczyźni
Pary
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Kobiety
Narciarstwo dowolne.
Mężczyźni
Kobiety
Saneczkarstwo.
Mężczyźni
Kobiety
Short track.
Mężczyźni
Kobiety
Skeleton.
Mężczyźni
Kobiety
Skoki narciarskie.
Mężczyźni
Snowboard.
Mężczyźni
Kobiety

</doc>
<doc id="430145" url="https://pl.wikipedia.org/wiki?curid=430145" title="Stefan Reuter">
Stefan Reuter

Stefan Reuter (ur. 16 października 1966 w Dinkelsbühl) – były niemiecki piłkarz występujący na pozycji pomocnika.
Kariera klubowa.
Reuter treningi rozpoczął w klubie TSV 1860 Dinkelsbühl. W 1982 roku trafił do juniorskiej ekipy zespołu 1. FC Nürnberg. W 1984 roku został włączony do jego pierwszej drużyny, grającej w 2. Bundeslidze. W 1985 roku awansował z nim do Bundesligi. W tych rozgrywkach zadebiutował 10 sierpnia 1985 roku w przegranym 0:1 meczu z VfL Bochum. 21 września 1985 roku w wygranym 3:1 pojedynku z 1. FC Kaiserslautern strzelił pierwszego gola w trakcie gry w Bundeslidze. W pierwszej drużynie 1. FC Nürnberg spędził 4 lata.
W 1988 roku Reuter odszedł do Bayernu Monachium, również grającego w Bundeslidze. Pierwszy ligowy mecz zaliczył tam 23 lipca 1988 roku przeciwko Eintrachtowi Frankfurt (3:0). W 1989 roku oraz w 1990 roku zdobył z klubem mistrzostwo RFN, a w 1991 roku wywalczył z nim wicemistrzostwo Niemiec.
W 1991 roku Reuter trafił do włoskiego Juventusu. W 1992 roku wywalczył z nim wicemistrzostwo Włoch. W tym samym roku powrócił do Niemiec, gdzie został graczem Borussii Dortmund. Zadebiutował tam 15 sierpnia 1992 roku w zremisowanym 2:2 ligowym spotkaniu z VfL Bochum. W Borussii spędził 12 lat. W tym czasie zdobył z zespołem 3 mistrzostwa Niemiec (1995, 1996, 2002), Ligę Mistrzów (1997), Puchar Interkontynentalny, a także dwukrotnie zagrał z nim w finale Pucharu UEFA. W 2004 roku Reuter zakończył karierę.
Kariera reprezentacyjna.
W latach 1985–1987 Reuter rozegrał 11 spotkań i zdobył 2 bramki w reprezentacji RFN U-21. W seniorskiej kadrze RFN zadebiutował 18 kwietnia 1987 roku w zremisowanym 0:0 towarzyskim meczu z Włochami. 12 grudnia 1987 roku w zremisowanym 1:1 towarzyskim pojedynku z Brazylią strzelił pierwszego gola w drużynie narodowej.
W 1990 roku Reuter znalazł się w kadrze na Mistrzostwa Świata. Zagrał na nich w meczach z Jugosławią (4:1), Zjednoczonymi Emiratami Arabskimi (5:1), Kolumbią (1:1), Holandią (2:1), Czechosłowacją (1:0), Anglią (1:1, 5:4 po rzutach karnych) oraz z Argentyną (1:0). Reprezentacja RFN został triumfatorem tamtego mundialu.
W 1992 roku Reuter został powołany do kadry na Mistrzostwa Europy. Wystąpił na nich w spotkaniach ze Wspólnotą Niepodległych Państw (1:1), Szkocją (2:0), Holandią (1:3), Szwecją (3:2) oraz z Danią (0:2). Niemcy zakończyli tamten turniej na 2. miejscu.
W 1996 roku Reuter ponownie wziął udział w Mistrzostwach Europy. Zagrał na nich w pojedynkach z Czechami (2:0), Rosją (3:0), Chorwacją (2:1) oraz z Anglią (1:1, 7:6 po rzutach karnych). Reprezentacja Niemiec został triumfatorem tamtego turnieju.
W 1998 roku Reuter po raz drugi w karierze był uczestnikiem Mistrzostw Świata. Wystąpił na nich w meczu ze Stanami Zjednoczonymi (2:0). Niemcy odpadli z mundialu w ćwierćfinale. W latach 1987–1998 w drużynie narodowej Reuter rozegrał w sumie 69 spotkań i zdobył 2 bramki.

</doc>
<doc id="430147" url="https://pl.wikipedia.org/wiki?curid=430147" title="Justyna z Padwy">
Justyna z Padwy

Justyna z Padwy (zm. 7 października 304) – dziewica, męczennica chrześcijańska i święta Kościoła katolickiego, patronka Padwy.
Należała do najznakomitszych dziewic z Padwy, gdyż pochodziła z bardzo zamożnej rodziny. Jednak nie uchroniło jej to przed prześladowaniami, które wybuchły za czasów cesarza Dioklecjana. Została uwięziona, a następnie skazana na śmierć przez ścięcie mieczem, a stało się to 7 października 304 roku. Na śmierć męczeńską została skazana przez Maksymiana Galeriusza, który sprawował wówczas najwyższą władzę sądowniczą w prowincji Włoch.
Gdy ustały prześladowania chrześcijan po edykcie mediolańskim, wydanym przez cesarza Konstantyna I Wielkiego, rozszerzył się kult świętej dziewicy męczennicy, a w roku 314 wybudowano na jej grobie kaplicę. Na przełomie V/VI wieku prefekt miasta Padwy, Opilione, wybudował nad grobem Świętej bazylikę, a jej imię znalazło się w kanonie Mszy św. tamtejszego Kościoła.
W Kościele katolickim jej wspomnienie obchodzone jest 7 października.
W ikonografii św. Justyna przedstawiana jest jako młoda kobieta często w warkoczu. Jej atrybutem jest jednorożec oraz palma męczeństwa.

</doc>
<doc id="430149" url="https://pl.wikipedia.org/wiki?curid=430149" title="Justyna Francucci Bezzoli">
Justyna Francucci Bezzoli

Justyna Francucci Bezzoli (zm. 12 marca 1319) – zakonnica, święta benedyktynka z klasztoru Santa Maria del Ponte w Arezzo, pustelniczka, błogosławiona Kościoła katolickiego.
Jej kult zatwierdził w 1890 roku Leon XIII, a wspomnienie obchodzone w dzienną pamiątkę śmierci.
W diecezji Arezzo święto obchodzone jest 9 sierpnia.

</doc>
<doc id="430152" url="https://pl.wikipedia.org/wiki?curid=430152" title="Justyna z Moguncji">
Justyna z Moguncji

Święta Justyna z Moguncji (zm. ok. 407 lub 451) - męczennica chrześcijańska i święta Kościoła katolickiego.
Św. Justyna była siostrą św. Aureusa, biskupa Moguncji. Kiedy Hunowie zaatakowali Moguncję, Justyna została skazana na wygnanie, ale niedługo potem powróciła. W trakcie odprawiania mszy w katedrze, św. Justyna, jej brat i wszyscy tam zebrani zostali zmasakrowani podczas liturgii Eucharystii.
Święta Justyna jest patronką zakonnic.
Jej wspomnienie liturgiczne obchodzone jest razem z bratem 16 czerwca.

</doc>
<doc id="430155" url="https://pl.wikipedia.org/wiki?curid=430155" title="Hokej na lodzie na Zimowych Igrzyskach Olimpijskich 2006">
Hokej na lodzie na Zimowych Igrzyskach Olimpijskich 2006

Turniej hokeja na lodzie na Zimowych Igrzyskach Olimpijskich 2006 odbył się w dniach od 11 do 26 lutego w Turynie, na lodowiskach Palasport Olimpico i Torino Esposizioni.

</doc>
<doc id="430157" url="https://pl.wikipedia.org/wiki?curid=430157" title="56. Międzynarodowy Festiwal Filmowy w Berlinie">
56. Międzynarodowy Festiwal Filmowy w Berlinie

56. Międzynarodowy Festiwal Filmowy w Berlinie odbył się w dniach 9–19 lutego 2006 roku. Imprezę otworzył pokaz kanadyjskiego filmu "Śniegowe ciastko" w reżyserii Marca Evansa. W konkursie głównym zaprezentowano 19 filmów pochodzących z 14 różnych krajów.
Jury pod przewodnictwem brytyjskiej aktorki Charlotte Rampling przyznało nagrodę główną festiwalu, Złotego Niedźwiedzia, bośniackiemu filmowi "Grbavica" w reżyserii Jasmili Žbanić. Drugą nagrodę w konkursie głównym, Srebrnego Niedźwiedzia – Grand Prix Jury, przyznano ex aequo duńskiemu obrazowi "Telenowela" w reżyserii Pernille Fischer Christensen oraz irańskiemu filmowi "Na spalonym" w reżyserii Jafara Panahiego.
Honorowego Złotego Niedźwiedzia za całokształt twórczości przyznano polskiemu reżyserowi Andrzejowi Wajdzie i brytyjskiemu aktorowi Ianowi McKellenowi. W ramach festiwalu odbyła się retrospektywa pt. "Dream Girls. Film Stars in the 1950s", poświęcona aktorkom filmowym z lat 50.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotego Niedźwiedzia i Srebrne Niedźwiedzie:
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych:

</doc>
<doc id="430158" url="https://pl.wikipedia.org/wiki?curid=430158" title="Okręty podwodne typu XXIII">
Okręty podwodne typu XXIII

Okręty podwodne typu XXIII – typ niemieckich niewielkich okrętów podwodnych z czasów II wojny światowej, stanowiących przybrzeżny ekwiwalent jednostek nowego, oceanicznego typu "XXI". Podobnie jak oceaniczne "elektrobooty", łączyły w sobie opływowy kadłub przystosowany do rozwijania dużych prędkości pod wodą z dużą liczbą baterii elektrycznych i silnikami elektrycznymi o dużej mocy. Podobnie też jak jednostki typu "XXI", wyposażone były w chrapy umożliwiające ładowanie baterii i wentylację wnętrza okrętu podczas rejsu na głębokości peryskopowej.
Historia.
Mimo znacznego rozwoju technologicznego tej klasy okrętów w czasach wojen światowych, do każdej z dotychczasowych konstrukcji pasowałoby raczej określenie „jednostka nawodna zdolna do zanurzenia” niż okręt podwodny. Generalnie projektowane były one do pływania i atakowania celów w wynurzeniu; poważnym mankamentem była niska prędkość podwodna i krótki czas przebywania pod wodą uzależniony od pojemności akumulatorów, których energia napędzała silniki elektryczne. Hellmuth Walter, niemiecki inżynier, skonstruował turbinę gazową o obiegu zamkniętym, którą napędzało ciśnienie gazów powstających w wyniku rozpadu nadtlenku wodoru na tlen i parę wodną. System miał jednak wiele wad, był bardzo skomplikowany, kosztowny i uzależniony od niestabilnego paliwa. W marcu 1943 roku zwrócono uwagę na prostsze rozwiązanie: kadłub nowoczesnego, oceanicznego U-Boota konstrukcji Waltera (typ "XVIII") połączono z konwencjonalnym, diesel-elektrycznym układem napędowym, ale o zwielokrotnionej pojemności akumulatorów. W ten sposób powstał typ "XXI". Przy okazji przedstawiono wstępne założenia małego, przybrzeżnego okrętu podwodnego, zdolnego do skrytego działania na płytkich wodach Morza Północnego, Śródziemnego czy Czarnego. Projekt okrętu, oznaczony jako typ "XXIII", ukończono w lipcu 1943 roku.
Kolejną innowacją, która pojawiła się przy okazji budowy U-Bootów typu "XXI" i "XXIII", była ich modularna konstrukcja. Prefabrykowane sekcje miały powstawać w różnych przedsiębiorstwach na terenie Rzeszy, zaś końcowy montaż i wyposażanie miał następować w stoczniach mających doświadczenie w budowie okrętów podwodnych.
Planowano wykorzystanie tych okrętów na Morzu Śródziemnym i Czarnym, stąd miały być budowane w: Tulonie, Genui, Monfalcone i Mikołajowie. Z tych planów udało się jedynie zrealizować produkcję we francuskim Tulonie, ale żadnego z sześciu okrętów nie ukończono. Produkcję U-Bootów typu "XXIII" rozpoczęto w 1943 roku. Jednostki typu "XXIII" budowały dwie stocznie. W Deutsche Werft w Hamburgu zdołano ukończyć 49 okrętów, kolejnych 20 było w fazie montażu. Łącznie zamierzano zbudować 280 okrętów tego typu. Stocznia Krupp Germaniawerft w Kilonii w 1943 roku rozpoczęła budowę zaledwie dwóch, dopiero w 1944 roku uruchomiła produkcję na większą skalę i do kapitulacji zdążyła ukończyć jeszcze 12 jednostek.
Opis konstrukcji.
W założeniach projektu typ "XXIII" miał być tanią jednostką o prostej konstrukcji. Z powodu niewielkich rozmiarów uzbrojono go tylko w dwie ładowane od przodu wyrzutnie torpedowe. Nie przewidziano miejsca na torpedy zapasowe i po wystrzeleniu pocisków okręt był zmuszony wracać do bazy. Nie zamierzano także wprowadzać uzbrojenia obronnego. Również ze względów oszczędnościowych zastosowano układ jednosilnikowy z jedną śrubą o dużej średnicy i z bardzo skutecznym układem sterów. Okręt mógł zanurzać się z dużą prędkością (czas zanurzenia alarmowego wynosił 9 s). Oprócz głównego napędu zainstalowano silnik elektryczny o mocy 35 KM, przeznaczony do skrytego przemieszczania się. Dzięki pojemnym akumulatorom i opływowemu kadłubowi typ "XXIII" mógł osiągać pod wodą prędkość 12,5 węzła oraz poruszać się w zanurzeniu przez dwa dni z prędkością 4 węzłów. Konstrukcja kadłuba była opływowa, a zarazem uproszczona. W górnej części znajdowały się przedział bojowy, centrala dowodzenia i przedział silnikowy. Pod nimi rozmieszczono baterie akumulatorów i zbiorniki paliwa. Zbiorniki balastowe zostały zamontowane podobnie do typu "XXI". W typie "XXIII" znajdował się tylko jeden peryskop, wyposażono go także w sonar pozwalający na przeprowadzenie ataku bez użycia peryskopu. Do marszu pod wodą z użyciem silnika spalinowego służyły wysuwane teleskopowo chrapy. W tej sytuacji prędkość maksymalna dochodziła do 8 węzłów. Liczący 18 t zapas paliwa zapewniał zasięg 4300 mil morskich.
Służba operacyjna.
Pierwszy U-Boot typu "XXIII" opuścił stocznię Deutsche Werft w Hamburgu 17 kwietnia 1944 roku. Ostatnim oddanym do użytku okrętem tego typu był U-4712, który opuścił stocznię 19 kwietnia 1945 roku. Działalność bojową typ "XXIII" rozpoczął 29 stycznia 1945 roku i do kapitulacji rejsy bojowe wykonało zaledwie sześć jednostek, które miały patrolować wody wokół Wielkiej Brytanii. Zdołały zniszczyć lub uszkodzić pięć statków o łącznym tonażu 14 601 BRT (niektóre źródła podają informację o sześciu zatopionych statkach). Jedną z najbardziej znanych akcji okrętów tego typu była akcja przeprowadzona 7 maja 1945 roku, kiedy U-2336 pod dowództwem kapitana Emila Klusmeiera podczas patrolu bojowego koło wybrzeża Szkocji zbliżył się na odległość ok. 500 m do konwoju płynącego w pobliżu zatoki Firth of Forth i opierając się wyłącznie na namiarze otrzymanym z nasłuchu pasywnego, o godz. 23:00 odpalił dwie torpedy – po jednej na dwa wykryte cele. Obie okazały się celne, zatopiono dwa frachtowce: "Avondale Park" i "Sneland". Były to ostatnie statki aliantów zatopione przez U-Booty podczas II wojny światowej.
Żaden z sześciu operacyjnych okrętów typu "XXIII" (U-2321, U-2322, U-2324, U-2326, U-2329, U-2336) nie został zatopiony przez aliantów podczas tych akcji, natomiast łącznie stracono siedem jednostek:
2 maja 1945 roku U-2359 podczas próby przedarcia się do Norwegii został zaatakowany przez trzy samoloty Mosquito, należące do brytyjskiego 143. Dywizjonu RAF, norweskiego 333. Dywizjonu i kanadyjskiego 404. Dywizjonu RCAF. Został zatopiony przy pomocy rakiet wraz z całą załogą. W październiku 2007 roku jego wrak został prawdopodobnie odkryty przez duńskich nurków.
Na początku maja 1945 roku pozostałe 31 okrętów typu "XXIII" zostały samozatopione przez własne załogi. 22 jednostki tego typu zostało zdobytych przez wojska aliantów, a następnie 18 z nich zostało zatopione w operacji "Deadlight".
Po wojnie (w roku 1956) podniesiono z dna U-2367 i U-2365. Po wyremontowaniu ich wcielono je do Bundesmarine jako okręty szkolne "U-Hai" i "U-Hecht" z numerami taktycznymi S 170 i S 171 do U-Boot Lehrgruppe w Eckernförde. Podczas rejsu ćwiczebnego, kiedy okręty wpadły w sztorm, 14 września 1966 roku zatonął "U-Hai". "U-Hecht" uszkodzony wrócił do bazy na holu, a następnie został skreślony ze stanu floty 30 września 1968 roku. Rok później pocięto go na złom.

</doc>
<doc id="430159" url="https://pl.wikipedia.org/wiki?curid=430159" title="Super Robot Monkey Team Hyperforce Go!">
Super Robot Monkey Team Hyperforce Go!

Super Robot Monkey Team Hyper Force Go! (2004–2006) – amerykański serial animowany.
Opis fabuły.
Serial opowiada o losach chłopca imieniem Chiro, który na przedmieściach miasta Shuggazoom natknął się na porzuconego "Super Robota". Pod pretekstem poszukiwania przydatnych części wszedł do środka i posiadł starożytną "Moc Naczelnych". Pociągając za dźwignię wewnątrz robota ożywił pięć "Robo-Małp" o nadzwyczajnych mocach i inteligencji. Razem chronią ukochane miasto – Shuggazoom – przed ich największym wrogiem, którym jest Król Szkielet.
Na początku trzeciej serii Sparks i Gibson rywalizowali o to, kto ma pozostać szefem drużyny, gdy Antauri opuścił to miejsce zostając srebrną małpą. Postanowiono, że to on zadecyduje o tym, kto będzie pełnił obowiązki dowódcy, jeżeli Chiro i Antauri nie będą w stanie tego czynić: ten niespodziewanie wybiera Novę.
Bohaterowie.
Słoneczni Jeźdźcy.
Są bohaterami bardzo lubianego przez Chiro programu telewizyjnego. Pojawiają się w tylko w kilku odcinkach: raz jako ludzie Króla Szkieleta, później we śnie Chiro i ostatecznie jako sprzymierzeńcy drużyny Robo-Małp. Słoneczni Jeźdźcy posiadają też wspólny atak o nazwie "Super Słoneczne Uderzenie". Mają również własnego robota, Nebutrona 7, który później został wzbogacony o wiertło i nazwany Nebutron 8. W ich skład wchodzą:
Wersja polska.
Opracowanie i udźwiękowienie wersji polskiej: na zlecenie Jetix – Studio Eurocom
Reżyseria: Dorota Prus-Małecka
Dialogi:
Dźwięk i montaż:
Kierownictwo produkcji: Marzena Omen-Wiśniewska
Udział wzięli:
i inni
Tekst piosenki: Andrzej Gmitrzuk
Śpiewały: Katarzyna Łaska i Magdalena Tul
Kierownictwo muzyczne: Piotr Gogol

</doc>
<doc id="430164" url="https://pl.wikipedia.org/wiki?curid=430164" title="Flaga Niemieckiej Republiki Demokratycznej">
Flaga Niemieckiej Republiki Demokratycznej

Flaga Niemieckiej Republiki Demokratycznej (niem. "Flagge der Deutschen Demokratischen Republik") to jeden z symboli państwowych Niemieckiej Republiki Demokratycznej. 
Historia i symbolika.
W latach 1949–1959 flaga państwowa NRD była identyczna z flagą Republiki Federalnej Niemiec (posiadała trzy poziome pasy jednakowej wielkości: czarny, czerwony i złoty). 1 października 1959 ustanowiono nową flagę, w której centrum umieszczono godło Niemieckiej Republiki Demokratycznej. 
31 maja 1990 decyzją wybranego po raz pierwszy w wolnych wyborach parlamentu NRD zaprzestano jej używania.

</doc>
<doc id="430169" url="https://pl.wikipedia.org/wiki?curid=430169" title="Orzeł Polkowice">
Orzeł Polkowice

Miejski Klub Sportowy Polkowice – klub sportowy z siedzibą w Polkowicach, prowadzący sekcje młodzieżowe koszykówki dziewcząt oraz kolarstwa, a także polski żeński klub koszykarski BC Polkowice. Klub trzykrotnie sięgał po mistrzostwo Polski w koszykówce kobiet. Polkowicka drużyna wielokrotnie występowała w rozgrywkach europejskich.
Historia.
Nagrody i wyróżnienia.
Indywidualne.
pogrubienie – oznacza MVP
¹ – mecz gwiazd mistrzynie Polski vs. gwiazdy BLK
² – mecz Bwiazd Polska vs. Gwiazdy BLK
³ – powołana, nie wystąpiła
Zawodniczki zagraniczne.
¹ – zawodniczki z wcześniejszym doświadczeniem w WNBA
Historyczne składy.
Kadra sezon 2007/08.
Nazwisko – Nr – Wzrost – Rok – urodzenia – Pozycja – Kraj
Kadra sezon 2008/09.
imię i nazwisko – Nr – Wzrost – Rok – urodzenia – Pozycja – Kraj
Zagrała w trzech meczach
Kadra sezon 2017/2018.
W trakcie sezonu przyszły: Miljana Bojović (23.12.2017), Alana Beard (16.02.2018), Lauren Ervin (16.02.2018), Karolina Puss
W trakcie sezonu odeszli: Jiorgos Dikieulakos (22.01.2018), Bria Holmes (5.01.2018), Elīna Dikeulaku (15.02.2018), Petros Prekas (16.02.2018)
Kadra sezon 2019/2020.
W trakcie sezonu przyszły: Lauren Mansfield, Regina Palušná, Klaudia Niedźwiedzka
W trakcie sezonu odeszły: Miljana Bojović, Ana-Maria Filip

</doc>
