<doc id="430178" url="https://pl.wikipedia.org/wiki?curid=430178" title="Kościół Urszulanek św. Klary i św. Jadwigi">
Kościół Urszulanek św. Klary i św. Jadwigi



</doc>
<doc id="430182" url="https://pl.wikipedia.org/wiki?curid=430182" title="Kościół św. Gereona">
Kościół św. Gereona



</doc>
<doc id="430187" url="https://pl.wikipedia.org/wiki?curid=430187" title="Mārtiņš Rubenis">
Mārtiņš Rubenis

Mārtiņš Rubenis (ur. 26 września 1978 w Rydze) – saneczkarz łotewski, medalista mistrzostw świata i igrzysk olimpijskich.
Kariera.
Uprawiał saneczkarstwo na torach lodowych od 11. roku życia. Z zawodu jest żołnierzem. Pierwszy sukces w karierze osiągnął w 1998 roku, kiedy zwyciężył w jedynkach podczas mistrzostw świata juniorów w Siguldzie. Na rozgrywanych pięć lat później mistrzostwach świata w tej samej miejscowości Rubenis zajął drugie miejsce w jedynkach. W zawodach tych rozdzielił na podium Włocha Armina Zöggelera oraz Austriaka Rainera Margreitera. Na tej samej imprezie wywalczył także srebrny medal w zawodach drużynowych. Zdobył też brązowy medal w jedynkach podczas mistrzostw świata w Nagano w 2004 roku. Wyprzedzili go tam Niemcy: David Möller i Georg Hackl.
W 1998 roku wystartował na igrzyskach olimpijskich w Nagano, zajmując czternaste miejsce. Na rozgrywanych cztery lata później igrzyskach w Salt Lake City nie ukończył rywalizacji, jednak podczas igrzysk w Turynie w 2006 roku wywalczył brązowy medal. Uplasował się tam za Zöggelerem oraz Rosjaninem Albertem Diemczenko. Był to nie tylko pierwszy w historii medal olimpijski dla Łotwy w saneczkarstwie, ale także pierwszy łotewski medal w historii zimowych igrzysk olimpijskich. Rywalizację w jedynkach podczas igrzysk w Vancouver zakończył na jedenastej pozycji. Wziął też udział w igrzyskach olimpijskich w Soczi, gdzie w jedynkach był dziesiąty. Wspólnie jednak z Elīzą Tīrumą, Andrisem Šicsem i Jurisem Šicsem zdobył brązowy medal w zawodach drużynowych.
W zawodach Pucharu Świata łącznie osiem razy stawał na podium (sześciokrotnie w jedynkach i dwukrotnie w zawodach drużynowych). Najlepsze wyniki osiągnął w sezonie 2006/2007, kiedy zajął szóste miejsce w klasyfikacji generalnej. W 2014 roku zakończył karierę.

</doc>
<doc id="430188" url="https://pl.wikipedia.org/wiki?curid=430188" title="Martins Rubenis">
Martins Rubenis



</doc>
<doc id="430190" url="https://pl.wikipedia.org/wiki?curid=430190" title="Nicoya (półwysep)">
Nicoya (półwysep)

Península de Nicoya – półwysep w północno-zachodniej Kostaryce, otoczony wodami Oceanu Spokojnego i Zatoki Nicoya.
Ważniejsze miejscowości na półwyspie to Nikoya (13,3 tys.) i Santa Cruz (10,3 tys.), Administracyjnie wchodzi w skład prowincji Guanacaste (część północna) i Puntarenas (część południowa).

</doc>
<doc id="430192" url="https://pl.wikipedia.org/wiki?curid=430192" title="Afereza">
Afereza

Afereza – zabieg uzyskiwania koncentratu płytek krwi, białych krwinek lub krwinek czerwonych poprzez odseparowanie ich z krwi pełnej człowieka.

</doc>
<doc id="430194" url="https://pl.wikipedia.org/wiki?curid=430194" title="Cordillera de Talamanca">
Cordillera de Talamanca

Cordillera de Talamanca – pasmo górskie w południowo-wschodniej Kostaryce i częściowo w zachodniej Panamie. Ciągnie się na długości około 160 km. Najwyższy szczyt tego pasma to Cerro Chirripó – 3820 m n.p.m.
Przez Cordillera de Talamanca przebiega na wysokości ponad 3000 m Droga Panamerykańska, łącząca stolicę kraju San José, położoną w kotlinie Meseta Centralna, z południowo-wschodnią częścią kraju i dalej z Panamą.
Przyroda pasma górskiego chroniona jest w dwóch parkach narodowych: Chirripó i La Amistad
Ważniejsze szczyty:

</doc>
<doc id="430197" url="https://pl.wikipedia.org/wiki?curid=430197" title="Karol Habsburg (biskup wrocławski)">
Karol Habsburg (biskup wrocławski)

Karol I Habsburg (ur. 7 sierpnia 1590 w Grazu, zm. 28 grudnia 1624) – biskup wrocławski w latach 1608–1624.
Życiorys.
Urodził się jako pogrobowiec. Był synem Karola Styryjskiego, arcyksięcia Austrii, i Marii Anny Bawarskiej, która była siostrzenicą jego ojca. Brat królowej polskiej Anny, żony Zygmunta III.
Młodość spędził w Grazu i Judenburgu. Jako najmłodszego z rodzeństwa rodzina oddała go na wychowanie jezuitom, przeznaczając do stanu duchownego. W wieku ośmiu lat przyjął niższe święcenia kapłańskie i zaczął zbierać godności kościelne. W 1602 roku został kanonikiem w Salzburgu, w 1605 roku otrzymał kanonie w Brixen i Pasawie. W 1608 został wybrany biskupem wrocławskim, a w 1613 metropolitą w Brixen. W 1616 roku arcyksiążę Maksymilian Habsburg zaproponował mu funkcję koadiutora wielkiego mistrza zakonu krzyżackiego. Dzięki dyspensie papieskiej otrzymał tę godność w 1618 roku. W 1619 roku został wielkim mistrzem krzyżackim.
Biskup Karol I Habsburg rezydował głównie w Nysie, gdzie oddawał się swojemu ulubionemu zajęciu, jakim były polowania.
W okresie wojny trzydziestoletniej w 1619 roku zmuszony był opuścić Śląsk i udać się na wygnanie do Rzeczypospolitej, gdzie schronił się na dworze Zygmunta III Wazy. W 1622 roku wrócił na Śląsk. Sprowadził ze sobą jezuitów i rozpoczął prześladowania protestantów. Już w roku 1622 doszło w księstwie nyskim do pierwszych procesów o czary i palenia na stosie kobiet uznanych za czarownice. W 1624 na swojego koadiutora desygnował Karola Ferdynanda Wazę.
W 1624 roku od króla Hiszpanii, Filipa IV otrzymał urząd wicekróla Portugalii. Zmarł na febrę w drodze do Madrytu. Pochowany został w Escurialu. Serce biskupa Karola I Habsburga (zgodnie z jego wolą wyrażoną w testamencie) złożono w ufundowanym przez niego kościele jezuickim w Nysie.

</doc>
<doc id="430198" url="https://pl.wikipedia.org/wiki?curid=430198" title="Halvard Hanevold">
Halvard Hanevold

Halvard Hanevold (ur. 3 grudnia 1969 w Askim, zm. 3 września 2019 w Asker) – norweski biathlonista, sześciokrotny medalista olimpijski i wielokrotny medalista mistrzostw świata.
Kariera.
Studiował nauki inżynieryjne, reprezentował barwy klubu Asker Skiklubb. W zawodach Pucharu Świata zadebiutował 7 marca 1992 roku w Oslo, zajmując 19. miejsce w sprincie. Tym samym już w debiucie zdobył pierwsze punkty. Na podium zawodów tego cyklu po raz pierwszy stanął 11 stycznia 1996 roku w Anterselvie, kończąc rywalizację w biegu indywidualnym na trzeciej pozycji. W zawodach tych wyprzedzili go jedynie jego rodak Ole Einar Bjørndalen i reprezentujący Białoruś Władimir Draczow. W kolejnych startach jeszcze 39 razy stawał na podium, odnosząc przy tym 9 zwycięstw: 11 stycznia 1998 roku w Anterselvie, 11 lutego 1998 roku w Nagano, 9 marca 2000 roku w Lahti i 19 marca 2003 roku w Chanty-Mansyjsku był najlepszy w biegu indywidualnym, 11 stycznia 2004 roku w Pokljuce i 8 stycznia 2006 roku w Oberhofie triumfował w biegu masowym, 12 marca 1999 roku w Oslo i 17 stycznia 2004 roku w Ruhpolding wygrywał sprinty, a 16 stycznia 2000 roku w Ruhpolding zwyciężył w biegu pościgowym. Ostatnie podium w karierze wywalczył 27 marca 2010 roku w Chanty-Mansyjsku, gdzie zajął trzecie miejsce w biegu masowym. Kilkakrotnie plasował się w czołowej dziesiątce klasyfikacji generalnej Pucharu Świata, najwyżej w sezonie 2003/2004 – na czwartym miejscu, za Francuzem Raphaëlem Poirée, Ole Einarem Bjørndalenem i Niemcem Ricco Großem. Jednocześnie zajął trzecie miejsce w klasyfikacji biegu masowego. W sezonach 1997/1998 i 2002/2003 zdobywał małą kryształową kulę za zwycięstwo w klasyfikacji biegu indywidualnego, a w sezonie 2007/2008 zajął w niej trzecie miejsce. Ponadto w sezonie 1998/1999 był trzeci w klasyfikacji sprintu.
Hanevold zdobył 16 medali mistrzostw świata, z czego aż osiem w sztafecie. Złote medale w tej konkurencji wywalczył na MŚ w Hochfilzen (2005) i MŚ w Pjongczangu (2009), srebrne podczas MŚ w Lahti (2000), MŚ w Oberhofie (2004), MŚ w Anterselvie (2007) i MŚ w Östersund (2008) oraz brązowe na MŚ w Kontiolahti (1999) i MŚ w Pokljuka (2001). Zdobył też złote medale w biegu drużynowym na MŚ w Anterselvie (1995) i MŚ w Hochfilzen (1998) oraz srebrny w sztafecie mieszanej na MŚ w Pokljuce (2006), gdzie startował razem z Lindą Grubben, Torą Berger i Ole Einarem Bjørndalenem.
Indywidualnie największe sukcesy osiągnął podczas mistrzostw świata w Chanty-Mansyjsku w 2003 roku, gdzie wywalczył złoty medal w biegu indywidualnym, wyprzedzając Vesę Hietalahtiego z Finlandii i Ricco Großa. Trzy dni wcześniej zdobył też srebrny medal w biegu pościgowym, rozdzielając Großa i kolejnego Fina, Paavo Puurunena. Dwa lata wcześniej, na mistrzostwach świata w Pokljuce, był trzeci w sprincie, ulegając Rosjaninowi Pawłowi Rostowcewowi i Włochowi René Cattarinussiemu. W tej samej konkurencji zajął również drugie miejsce na mistrzostwach świata w Östersund w 2008 roku, przegrywając z Maksimem Czudowem z Rosji oraz trzecie mistrzostwach świata w Pjongczangu rok później, plasując się za Bjørndalenem i kolejnym Norwegiem - Larsem Bergerem.
Jego olimpijski debiut miał miejsce podczas igrzysk w Lillehammer w 1994 roku, gdzie zajął 46. miejsce w biegu indywidualnym i siódme w sztafecie. Na rozgrywanych cztery lata później igrzyskach w Nagano wywalczył złoty medal w biegu indywidualnym, zostając pierwszym od 26 lat norweskim mistrzem olimpijskim w tej konkurencji (na ZIO 1972 wygrał Magnar Solberg). Na tej samej imprezie był też ósmy w sprincie, a wspólnie z Egilem Gjellandem, Ole Einarem Bjørndalenem i Dagiem Bjørndalenem zdobył srebrny medal w sztafecie. Tytułu mistrzowskiego nie obronił na igrzyskach olimpijskich w Salt Lake City w 2002 roku, tym razem zajmując piąte miejsce. Zwyciężył za to w sztafecie (wraz z Ole Einarem Bjørndalenem, Egilem Gjellandem i Frode Andresenem). W pozostałych startach był trzynasty w sprincie i ósmy w biegu pościgowym. Na igrzyskach w Turynie w lutym 2006 roku sięgnął po brąz w biegu indywidualnym, za Niemcem Michaelem Greisem i Ole Einarem Bjørndalenem. W biegu sprinterskim (10 km) zajął drugie miejsce, przegrywając jedynie z Niemcem Svenem Fischerem. We wszystkich kolejnych startach na tych igrzyskach plasował się w czołowej dziesiątce: był piąty w biegu pościgowym i sztafecie oraz siódmy w biegu masowym. Brał też udział w igrzyskach olimpijskich w Vancouver w 2010 roku, gdzie w wieku 40 lat zdobył swój ostatni medal. Razem z Tarjei Bø, Emilem Hegle Svendsenem i Ole Einarem Bjørndalenem zwyciężył tam w sztafecie, zdobwając swój trzeci złoty i szósty ogółem medal olimpijski. W startach indywidualnych plasował się poza czołową dziesiątką, najlepszy wynik osiągając w biegu pościgowym, w którym był siedemnasty.
Zaliczany był do najlepszych strzelców wśród biathlonistów. Po sezonie 2009/2010 ogłosił zakończenie kariery. Po skończeniu kariery komentował jako ekspert biathlon dla norweskiej stacji NRK.

</doc>
<doc id="430200" url="https://pl.wikipedia.org/wiki?curid=430200" title="Aztecy">
Aztecy



</doc>
<doc id="430201" url="https://pl.wikipedia.org/wiki?curid=430201" title="Historia Meksyku">
Historia Meksyku

Historia Meksyku jako niepodległego państwa ma swój początek 24 sierpnia 1821, kiedy to po trwającej ponad 10 lat wojnie o niepodległość wojska hiszpańskie zostały pokonane przez oddziały kreolskie pod dowództwem Agustína de Iturbide, a wicekról Juan Ruiz de Apodaca musiał abdykować.
Na terenach współczesnego Meksyku istniało kilka cywilizacji prekolumbijskich, m.in. Olmekowie, Zapotekowie, Majowie, Toltekowie i najbardziej znani – Aztekowie. Ci ostatni stworzyli potężne imperium ze stolicą w Tenochtitlán, położoną w miejscu obecnego miasta Meksyk. Państwo Azteków istniało od około połowy XIII wieku do 1521 i obejmowało w szczytowym okresie potęgi znaczną część Mezoameryki.
Cywilizacja i imperium Azteków zostały zniszczone przez hiszpańskich konkwistadorów pod wodzą Hernána Cortésa w latach 1518–1521. Dzięki przebiegłości, wykorzystaniu wewnętrznych słabości państwa Azteków, przewadze uzbrojenia i dużej dozie szczęścia, stosunkowo niewielkie siły konkwistadorów, liczące ok. 600 osób, zdołały opanować imperium posiadające początkowo kilkusettysięczną armię.
Po podboju Azteków na terenie współczesnego Meksyku utworzone zostało hiszpańskie wicekrólestwo. Ogromną rolę w tym okresie odgrywał Kościół katolicki, a zwłaszcza jezuici, którzy stworzyli zręby systemu edukacji, pomocy społecznej i położyli podwaliny pod rozwój kulturalny kraju. W tym czasie doszło do wymieszania się ludności pochodzącej z Hiszpanii z miejscowymi Indianami i czarnymi niewolnikami sprowadzanymi z Afryki. Podstawą gospodarki było wówczas wydobycie srebra i rolnictwo. Władzę w państwie sprawowali rodowici Hiszpanie, z którymi silnie konkurowali urodzeni na miejscu biali, zwani Kreolami. Ludność mieszana rasowo (Metysi) i Indianie stanowili podstawową siłę roboczą i tworzyli dolne warstwy społeczeństwa.
Po wojnie o niepodległość młoda republika straciła Teksas w wyniku secesji przeprowadzonej przez amerykańskich osadników. W 1845 wybuchła wojna amerykańsko-meksykańska, która doprowadziła kraj do ruiny. Kilka lat później, w czasie rządów Benito Juáreza, Meksyk został zaatakowany przez Francję. Francuzom udało się na pewien czas opanować państwo i przekształcić je w dziedziczne cesarstwo z Maksymilianem I jako władcą. Armię republikańską pod wodzą Juáreza poparły wówczas Stany Zjednoczone. W 1866 republikanie pojmali Maksymiliana, który został rozstrzelany, a samo cesarstwo legło w gruzach.
W 1877, już po śmierci Juáreza, władzę przejął Porfirio Diaz, który sprawował dyktatorskie rządy aż do 1911, kiedy stracił władzę i udał się na wygnanie na skutek wzrastającego oporu społeczeństwa i wzrostu znaczenia opozycji. Władzę po nim objął Francisco Madero. Od tego momentu zaczęła się destabilizacja kraju, chaos polityczny i przewroty wojskowe. W międzyczasie w 1917 przyjęto nową, liberalną konstytucję, która jednak nie pomogła krajowi wyjść z kryzysu.
Po wyborze Plutarco Elíasa Callesa na prezydenta w 1923 rozpoczęła się długa era rządów "Partido Revolucionario Institucional" (PRI) – Partii Rewolucyjno-Instytucjonalnej, która rządziła metodami autorytarnymi praktycznie aż do wyborów prezydenckich w 2000 roku. Partia ta początkowo miała charakter lewicowo-populistyczny. Opowiadała się za reformą rolną i nacjonalizacją przemysłu, później jednak jej program coraz bardziej ewoluował w kierunku rządów technokratów i zwolenników gospodarki wolnorynkowej.
W latach 30. XX wieku Meksyk zaczął eksploatować duże zasoby ropy naftowej i w czasach prezydentury Lázaro Cárdenasa stał się ważnym eksporterem tego surowca. W czasie II wojny światowej w 1942 pod wpływem USA, Meksyk wypowiedział wojnę państwom osi i dołączył do aliantów. Wielu Meksykanów walczyło wówczas w szeregach armii amerykańskiej.
Po II wojnie światowej Meksyk przeżył kilka kryzysów gospodarczych, cały czas pozostając pod rządami PRI. Po kryzysie z 1976 PRI radykalnie zmieniła politykę gospodarczą, otwierając kraj na kapitał zagraniczny. Do władzy zaczęli dochodzić młodzi, żądni sukcesu działacze partyjni, którzy w większości zostali wykształceni w USA. W 1988 nastąpił rozłam w PRI. W wyborach prezydenckich startowało dwóch kandydatów wywodzących się z tej partii. Wybory „wygrał” w niezbyt jasnych okolicznościach oficjalny kandydat PRI Carlos Salinas de Gortari, który okazał się zręcznym politykiem. Dzięki niemu Meksyk odzyskał równowagę ekonomiczną, a w 1992 podpisał ze Stanami Zjednoczonymi i Kanadą umowę dającą początek Północnoamerykańskiemu Porozumieniu Wolnego Handlu (NAFTA).
W 1994 wybuchło powstanie kierowane przez Zapatystowską Armię Wyzwolenia Narodowego. Równolegle pojawiło się ryzyko głębokiego kryzysu gospodarczego, które zostało zażegnane szybką ekonomiczną interwencją USA i Międzynarodowego Funduszu Walutowego. Pod koniec 1997 miało miejsce drugie powstanie zapatystów, połączone z aferami korupcyjnymi, które łącznie podkopały zaufanie społeczne do rządu. PRI po raz pierwszy utraciła większość w parlamencie. W wyborach w 2000 po raz pierwszy od 1929 wygrał kandydat opozycyjnej partii Vicente Fox. Jego następcą został Felipe Calderón, który swoją kadencję rozpoczął 1 grudnia 2006.
Meksyk w epoce prekolumbijskiej (przed 1521).
Wczesne cywilizacje.
Ameryka Środkowa i starożytny Meksyk były siedzibą jednych z najwcześniejszych i najlepiej rozwiniętych cywilizacji na zachodniej półkuli. Region ten nazywany jest często Mezoameryką, a nazwa ta odnosi się do obszaru geograficznego i kulturalnego obejmującego cywilizacje prekolumbijskie Meksyku, Belize, Kostaryki, Salwadoru, Gwatemali, Hondurasu i Nikaragui.
Istnieją dowody na to, że społeczności zbieracko-myśliwskie zamieszkiwały Mezoamerykę już ponad 15 tys. lat temu, a uprawa ziemi została tam zapoczątkowana ok. 8 tys. lat p.n.e. Pierwszą rośliną, którą uprawiano była dynia, służyła ona do wyrobu naczyń przydatnych do przechowywania wody i innych płynów. Pomiędzy rokiem 8000 a 2000 rokiem p.n.e. rolnicy z tego terenu znali już rośliny jadalne, jak kukurydza, fasola oraz dynia.
Cywilizacje mezoamerykańskie zaczęły pojawiać się około 2500 roku p.n.e. Wtedy to bowiem rolnictwo zaczęło się stawać wystarczającym źródłem żywności i mogło zaspokoić potrzeby dużych skupisk ludności. Nomadzi nie musieli poświęcać już większości czasu na poszukiwanie żywności i zaczęli zakładać pierwsze stałe osiedla. Zmiana trybu życia ze zbieracko-myśliwskiego na osiadły i rolniczy dała ludziom więcej czasu na tworzenie pierwszych przejawów kultury oraz na bardziej zaawansowane budownictwo i rozwój architektury, co z kolei umożliwiało realizację dużych prac publicznych, takich jak kanały nawadniające czy świątynie. Rozwijała się także produkcja przedmiotów zbytku, takich jak np. ozdobna ceramika, które pierwotnym kulturom nie były znane.
Pierwszą i główną cywilizacją w tym rejonie była kultura Olmeków. Rozkwitła ona pomiędzy rokiem 1500 a 600 p.n.e. na bagnistych równinach, położonych w obecnych meksykańskich stanach Tabasco i Veracruz. Wielu badaczy uważa Olmeków za pierwotne źródło dla innych kultur, które czerpały z niej rozwiązania dotyczące takich dziedzin jak: kultura, budownictwo czy religia. Wiele bóstw olmeckich zostało przejętych przez późniejsze cywilizacje mezoamerykańskie. Olmekowie słynęli w szczególności z wysoko rozwiniętej matematyki, używania kalendarza opartego na obserwacjach astronomicznych oraz wyrobu wymyślnych figurek nefrytowych. Pomiędzy rokiem 900 a 400 p.n.e. główne ośrodki tej wysoko rozwiniętej kultury zostały zniszczone.
Obecne miasto stanowe Teotihuacán położone w Dolinie Meksykańskiej około 40 km na północny wschód od obecnego miasta Meksyk stało się po upadku cywilizacji olmeckiej potężnym ośrodkiem nowego państwa. Miasto to rozkwitło jako centrum handlowe i religijne w latach od 100 do 650 n.e. Liczyło 125 tys. mieszkańców, co sytuowało je w czołówce największych metropolii ówczesnego świata. Bogactwo miasta i jego urodzajność umożliwiały jego obywatelom włączenie się w ogromne prace budowlane takie jak m.in. „Piramida Słońca”, która miała wysokość 60 m i niedużo mniejsza „Piramida Księżyca”. Wspaniały rozwój miasta skończył się wraz z rokiem 650 kiedy to zostało ono zniszczone w wyniku katastrofy naturalnej bądź obcego najazdu. Upadek „Miasta bogów” spowodował, że jego kultura oraz mieszkańcy rozproszyli się po całej Mezoameryce.
Następnym wielkim ośrodkiem cywilizacyjnym było centrum religijne w Monte Alban, któremu dali początek Zapotekowie już około 500 p.n.e. Był on położony w obecnym stanie Oaxaca i stał się jednym z pierwszych konkurentów Teotihuacanu jeżeli chodzi o dominację w Mezoameryce. W szczytowym punkcie swego rozwoju miasto miało 25 tys. mieszkańców. Zapotekowie rozwinęli jeden z pierwszych systemów pisma w Ameryce, który opierał się na znakach obrazkowych (hieroglifach). Kultura ta zostawiła po sobie szereg inskrypcji na budynkach i świątyniach w Monte Albán.
Cywilizacja Majów rozkwitła w południowym Meksyku i w Ameryce Środkowej pomiędzy rokiem 300 a 900 n.e. w okresie zwanym klasycznym. Majowie budowali duże centra religijne, w skład których wchodziły boiska do gry w piłkę, domy i świątynie. Rozwinęli własny system pisma obrazkowego, mitologię, rytuały, które zostały utrwalone w inskrypcjach wyrytych i wymalowanych na kamiennych stelach. Religia Majów koncentrowała się na czczeniu wielu bogów natury. Został przez nich także opracowany kalendarz, który był jednym z najdokładniejszych w historii aż do czasu opracowania tzw. kalendarza gregoriańskiego w XVI w.
Około roku 900 n.e. ośrodki Majów w tajemniczy sposób zostały opuszczone, a sami Majowie przenieśli się na półwysep Jukatan. Po okresie klasycznym od roku 900 aż do przybycia Hiszpanów w XVI wieku ośrodki cywilizacji Majów skupiły się głównie na Jukatanie. Migracje i inwazja nowych ludów z Meksyku środkowego wywarły w tym okresie silny wpływ na ich kulturę. Głównymi miastami Majów były wtedy Chichén Itzá oraz Mayapán.
Toltekowie wzrośli w siłę około X wieku, są oni także pierwszą kulturą, o której posiadamy w miarę kompletne wiadomości. Ich stolica Tula, której ruiny znajdują się w pobliżu obecnego Tula de Allende (75 km na północ od miasta Meksyk), wywierała silny wpływ na prawie cały rejon środkowej Mezoameryki. Wiele z sąsiadujących z nimi plemion musiało płacić miastu trybut. Toltekowie posługujący się językiem nahuatl założyli wiele swoich osad wzdłuż północnej granicy państwa, co miało zapewniać ochronę przed wrogimi plemionami, a także umożliwić rozszerzenie areału ziemi zdatnego pod uprawę. W XII wieku wystąpiły liczne susze w środkowo-północnym regionie ich imperium, co przyczyniło się do osłabienia władzy Tolteków nad dotychczasowymi wasalami. Mieszkańcy północnych terytoriów cierpiący głód zaczęli się przemieszczać na południe, zmuszając jednocześnie Tolteków do opuszczenia Tuli. Ci Toltekowie, którzy ocaleli z tego najazdu z północy, przenieśli się na południe do Doliny Meksykańskiej, gdzie zmieszali się z dotychczas zamieszkującymi te tereny ludami.
Nie wszystkie grupy Indian amerykańskich z basenu Zatoki Meksykańskiej osiągnęły poziom „pełnej kultury” takiej jak plemiona ze środkowego i południowego Meksyku. Posuwając się coraz bardziej na północ można zauważyć wzmagającą się tendencję do nomadycznego trybu życia (z wyjątkiem tzw. „kultury Pueblo” w obecnej południowo-zachodniej części USA). Plemiona zamieszkujące tereny położone bardziej na północ były też bardziej wojownicze, co przejawiało się również w tym, że nie zostały one całkowicie ujarzmione przez Hiszpanów na niektórych terenach aż do XIX w.
Imperium Azteków.
Po upływie stu lat od upadku cywilizacji Tolteków kilka plemion używających języka nahuatl przybyło z północy do Doliny Meksykańskiej. Największym z nich byli "Mexikowie" (czyt. "Meszikowie"), później były one określane łącznie jako Aztekowie. Plemię "Mexica" zdominowało pozostałe grupy i stało się główną siłą, która przyczyniła się do powstania imperium Azteków w środkowym Meksyku. Ich cywilizacja korzystała w dużej części z poprzednio już istniejących kultur, a w szczególności z dorobku Tolteków i osiągnęła wysoki poziom rozwoju kulturalnego i gospodarczego.
Kiedy Aztekowie przybyli do Doliny Meksykańskiej (około połowy XIII w.) zastali już tam potężne plemiona, które zażądały od nowych przybyszów daniny na swoją rzecz. Sami zaś Aztekowie zostali zmuszeni do osiedlenia się na bagnistym terenie na zachód od jeziora Texcoco, jedynym suchym kawałkiem lądu była tam wówczas mała wysepka otoczona jedynie przez olbrzymie moczary. Według legendy Aztekowie założyli swoje osiedle w miejscu, gdzie ujrzeli orła siedzącego na kaktusie z wężem w szponach (orzeł ten widnieje obecnie w godle i na fladze współczesnego Meksyku).
Tenochtitlán.
Z biegiem czasu Aztekowie stali się liczniejsi i zaczęli formować zręby organizacji wojskowej oraz władzy politycznej. Ich osiedle położone na wyspie znane jako Tenochtitlán rozrosło się z małej wioski złożonej z chat w duże miasto, w skład którego wchodziły liczne kamienne świątynie oraz domy. Tenochtitlán stał się stolicą państwa oraz centrum handlu i ważnym ośrodkiem wojskowym w całym regionie. Szacuje się, że w czasach hiszpańskiej inwazji metropolia ta była jedną z największych na świecie, a jego populacja mogła wynosić 200 tys. mieszkańców.
Siła wojskowa Tenochtitlánu rosła i w czasie rządów jednego z władców azteckich – Itzcoatla Aztekowie zdołali narzucić swoją władzę całej Dolinie Meksyku. W XV wieku stali się największą potęgą w środkowym i południowym Meksyku.
Struktura polityczna państwa azteckiego obejmowała tereny sięgające daleko poza granice samego Tenochtitlánu i opierała się na potrójnym przymierzu pomiędzy miastami-państwami Tenochtitlánu, Texcoco i Tlacopanu. Sojusz ten powstał w połowie XV wieku i został wkrótce zdominowany przez Azteków. Seria licznych kampanii wojskowych rozszerzyła granice imperium azteckiego oraz jego wpływy wszerz całej Mezoameryki. Niedługo przed hiszpańskim najazdem, Tenochtitlán kontrolował obszar sięgający od wybrzeża Pacyfiku do Zatoki Meksykańskiej, a na południu do współczesnej granicy Gwatemali z kilkoma obszarami, których Aztekowie nie zdołali podbić czy zdominować. Przy czym przez cały okres trwania państwa azteckiego jego armia nie podbijała sąsiednich plemion a jedynie narzucała im swoje zwierzchnictwo i zmuszała do płacenia danin. Ze względu na opór licznych plemion wobec azteckiego panowania Hiszpanie mogli później sprzymierzyć się z licznymi grupami Indian, które pomogły im pokonać Azteków.
Religia.
Jako społeczeństwo rolników, cywilizacja Azteków z wielkim szacunkiem odnosiła się do sił przyrody. Mitologia Azteków była pełna bogów reprezentujących ziemię, deszcz czy słońce. Czczenie tych licznych bóstw odbywało się poprzez rytuały, których głównym punktem był akt poświęcenia się bogom przez człowieka. Zgodnie z wierzeniami azteckimi słońce, aby darzyć ziemię swoim ciepłem, potrzebowało codziennej ofiary, by upewnić się, że następnego dnia również wyjdzie zza horyzontu.
Azteccy kapłani składali swoim bogom ludzkie serca i krew pochodzące z zabitych w tym celu ofiar – najczęściej jeńców wojennych, którzy w tym celu byli spędzani każdego dnia na szczyty ofiarnych piramid, na których odbywały się te wstrząsające akty. Potrzeba zdobycia wielu jeńców była jednym z czynników, które popychały Azteków do ciągłych wojen i podbojów nowych terytoriów (według niektórych badaczy liczba uroczystości w czasie których dokonywano ofiar nie była tak duża i sięgała maksymalnie osiemnastu rocznie).
Ważną częścią azteckiej religii był także kult opierzonego węża "Quetzalcoatla", boga wiary i wiedzy. Zgodnie z azteckimi wierzeniami, "Quetzalcoatl" został oszukany i zhańbiony przez innego boga "Tezcatlipocę" i w wyniku tego udał się na wschód. Przy czym obiecał, że powróci i zniszczy wszystkich, którzy czczą jego wrogów. Na początku XVI w. przybycie Hiszpanów spowodowało ożywienie tego mitu i Aztekowie wierzyli, że oto przybył "Quetzalcoatl" po to aby dokonać zemsty. Gdy Indianie przekonali się, że najeźdźcy nie są bogami, przepowiednie o zniszczeniu i zagładzie nadchodzących ze wschodu stały się dziwnym zrządzeniem losu samospełniającym się proroctwem.
Podbój hiszpański.
Pierwsze kontakty.
Hiszpański najazd na imperium azteckie stanowi drugą fazę hiszpańskiego podboju Nowego Świata. W pierwszym etapie doszło do utworzenia stałych osiedli w rejonie Morza Karaibskiego, łącznie z miastem Santo Domingo i osiedlami na Kubie. Ta nowo utworzona baza na wyspach karaibskich stała się punktem, z którego wyruszały przyszłe wyprawy na kontynent południowoamerykański oraz miejscem, z którego można było dostarczyć posiłki i zaopatrzenie dla hiszpańskich wojsk kolonialnych znajdujących się na stałym lądzie.
Pierwszy gubernator Kuby, Diego Velázquez de Cuéllar, na początku XVI w. ufundował środki na odbycie trzech ekspedycji, których celem miało być zbadanie Zatoki Meksykańskiej. Pierwsza z nich dowodzona przez Francisco Hernándeza de Córdobę wyruszyła z Kuby w 1517 i operowała na nienakreślonym dotychczas na mapach obszarze wzdłuż Jukatanu. Gdy hiszpańscy żołnierze z tej wyprawy w poszukiwaniu wody i żywności lądowali na brzegu, często musieli angażować się w walki z wojownikami z plemienia Majów. Doszło wówczas do bitwy pod Champoton (obecnie stan Campeche), w której ponad połowa Hiszpanów została wybita. Mimo że ekspedycja ta zakończyła się niepowodzeniem to dostarczyła ona bardziej szczegółowej wiedzy o dotychczas mało znanych terenach, a także o mieszkańcach tych ziem. Dała też duży impuls do dalszych wypraw w ten rejon.
W 1518 Velázquez wysłał następną ekspedycję, tym razem pod dowództwem swego bratanka Juana de Grijalvy. Hiszpanie powrócili do Champoton gdzie pomścili poprzednio odniesioną klęskę i zmusili Majów do powrotu w głąb lądu po trzech dniach zaciętej walki. Wyprawa kontynuowała nadal penetrowanie wybrzeża Zatoki Meksykańskiej. Spotkano wtedy przyjaźnie nastawione plemiona indiańskie, które dostarczyły informacji o istnieniu potężnego imperium na zachodzie. Hiszpanie nie zdawali sobie sprawy, że właśnie sięgnęli do zewnętrznych granic azteckiego państwa.
Władca Azteków Montezuma II otrzymywał sprawozdania o hiszpańskich poszukiwaczach, a także o bitwie pod Champoton. Nakazał swoim poddanym aby powitali nieznajomych przybyszów oraz zaoferowali im wspaniałe prezenty w złocie i kamieniach szlachetnych, a następnie nakazali opuszczenie ich ziemi. Montezuma zastanawiał się także, czy Hiszpanie nie są przypadkiem wysłannikami rozzłoszczonego "Quetzalcoatla".
Ekspedycja Cortésa.
Grijalva powrócił na Kubę i zdał Velazquezowi relację z opowiadań o potężnym i bogatym państwie położonym w głębi lądu. Te wieści ponagliły gubernatora do wysłania kolejnej już ekspedycji pod dowództwem Hernána Cortésa.
Gdy, mianowany właśnie admirałem Cortés zaczął przygotowywać statki i ludzi na wyprawę zaczęły się podnosić głosy, że nie jest on właściwym człowiekiem do poprowadzenia ekspedycji.
Cortés przemocą zagarnął dwanaście okrętów, choć na wyprawę przewidziane były tylko dwa. Ponadto zwerbował wielu żołnierzy gubernatora. Velázquez postanowił odwołać go ze stanowiska. Cortés jednak nic sobie nie robił z rozkazów gubernatora i mimo tego, że został już formalnie pozbawiony dowodzenia, postanowił wypłynąć w lutym 1519 razem z 566 żołnierzami, 110 marynarzami i 200 Indianami, służącymi za tragarzy. Cortés miał też 14 armat, 13 arkebuzów oraz konie. Po drodze uczestnicy wyprawy grabili faktorie handlowe w celu uzupełnienia zapasów. Dokonali też aktu piractwa, zajmując bezprawnie jeden statek handlowy.
Na półwyspie Jukatan wyprawa napotkała rozbitka Jeronimo de Aguilara, który był przetrzymywany przez Majów jako więzień od 8 lat. Okazał się on cenną pomocą dla Hiszpanów, w szczególności jako tłumacz języka Majów.
Dalej Cortés popłynął na zachód wzdłuż wybrzeży Jukatanu. Przyszło mu stoczyć bitwę z plemieniem Tabasków u ujścia rzeki Grijalva. Wtedy to wyszło na jaw jak cenną bronią w starciach z Indianami są konie, z powodu których wielu wojowników tabaskańskich opuściło w popłochu pole bitwy. Pokonawszy Indian Cortés zaproponował ich królowi pokój. Jako daninę otrzymał od niego między innymi kobiety, wśród których była Malintzin. Została ona nałożnicą i tłumaczką Cortésa.
Po bitwie ekspedycja udała się na północ w poszukiwaniu dobrego miejsca dla zakotwiczenia statków. Po znalezieniu odpowiedniej zatoki założono na jej wybrzeżu miasto o nazwie "La Villa Rica de la Cruz" (obecnie miasto Veracruz). Następnie Cortés zorganizował zarząd miasta i ogłosił władzę gubernatora Velazqueza oraz monarchy hiszpańskiego nad nowymi terytoriami.
Dowiedziawszy się od miejscowych Indian o bogactwie Azteków postanowił wysłać do ich władcy gońców i poinformować go o zamiarze przybycia do jego stolicy. W odpowiedzi Montezuma II, do którego dotarły wieści o rogromieniu Tabasków przez „białego wodza z brodą”, podejrzewając, że Cortés jest wcieleniem boga Quetzalcoatla, postanowił wysłać do niego bogate podarunki (do ich przeniesienia potrzeba było 100 tragarzy), zakazując jednocześnie wstępu do Tenochtitlán. Dary władcy Azteków przyniosły efekt odwrotny do zamierzonego. Konkwistadorzy nabrali przekonania, że u Azteków znajdą legendarną krainę El Dorado.
Coraz lepiej orientując się w sytuacji politycznej, Cortés sprzymierzył się z Totonakami, jednym z ludów ciemiężonych przez Azteków. Podczas pobytu w ich stolicy, Zempoali część oficerów Cortésa, przerażona jego planami zbuntowała się. Admirał zdusił bunt w zarodku, skazując na śmierć jego prowodyrów. Polecił także spalić wszystkie statki, co miało zniechęcić jego ludzi do dezercji i ucieczek.
16 sierpnia 1519 podjęto marsz w głąb lądu. Cała wyprawa liczyła teraz 500 Hiszpanów i półtora tysiąca wojowników totonackich oraz tysiące tragarzy. Wkrótce napotkano Indian z plemienia Tlaxcala, którzy żyli we wschodniej części imperium azteckiego, byli oni także zaciekłymi wrogami Azteków i sprzeciwiali się ich władzy. Pomimo tego, że Tlaxcalanie nienawidzili Azteków, to postanowili stawić opór również przybywającym Hiszpanom. Po dwóch tygodniach walki, w której tubylcy ponieśli bardzo ciężkie straty, Tlaxcalanie poddali się i zgodzili sprzymierzyć z Cortésem przeciwko wspólnemu wrogowi. Do czasu zakończenia podboju w 1521 plemię to pozostawało ważnym sojusznikiem i pomogło w stworzeniu europejsko-tubylczej armii, która liczyła tysiące żołnierzy.
W październiku 1519 Hiszpanie i kilka tysięcy ich nowych sprzymierzeńców wyruszyli w kierunku stolicy Azteków. Montezuma II ponownie wysłał poselstwo do Cortésa. Obiecał Hiszpanom tyle złota, ile będą w stanie udźwignąć, aby tylko opuścili jego kraj. Gdy Cortés odmówił, posłowie, zasłaniając się przeludnieniem stolicy, zaprosili go do miasta Cholula – starożytnego ośrodka kultu "Quetzalcoatla". Po przybyciu do niego jego kapłani powitali z życzliwością Hiszpanów, ale zażądali jednocześnie, aby Tlaxcalanie pozostali poza miastem. Po trzech dniach pobytu do Hiszpanów zaczęły docierać informacje o szykowanej zasadzce. Cortés zareagował na to wezwaniem całej szlachty Choluli, a następnie jej uwięzieniem, co pozbawiło Indian dowództwa. Potem najeźdźcy dokonali masakry zabijając ponad 3 tys. mieszkańców miasta, które następnie podpalili.
Po tym, jak Hiszpanie spenetrowali teren wokół Choluli, zaczęli badać drogi wiodące do stolicy państwa Azteków. Kapitan Diego de Ordas wspiął się na wulkan Popocatépetl i z jego szczytu – jako pierwszy Europejczyk – zobaczył Tenochtitlán. Montezuma zaczął w tym czasie coraz bardziej obawiać się o swoje losy i postanowił na razie nie sprzeciwiać się przybyszom. Mimo iż Hiszpanom towarzyszyło ok. 4 tysięcy Tlaxcalan, siły ich były słabe w stosunku do armii azteckiej, która wielokrotnie przewyższała je liczebnością. Władca Azteków zaprosił więc Hiszpanów do swojej stolicy.
8 listopada 1519 Cortés spotkał się z Montezumą przed granicami Tenochtitlánu. Dwaj wodzowie oddali sobie ukłony i powitali się, a po tych formalnościach Aztekowie wprowadzili Hiszpanów do miasta. Żołnierze hiszpańscy dostali pozwolenie na założenie stałej siedziby w dzielnicy mieszkalnej, mogli także poruszać się po całym mieście. Pomimo miłego przyjęcia Cortés obawiał się, że wszystkie działania Azteków są jedynie misterną grą, która ma na celu zniszczenie jego wyprawy. Postanowił się więc zabezpieczyć i wziąć Montezumę jako zakładnika do swojej kwatery. Następnie zmusił go do złożenia przysięgi na wierność królowi Hiszpanii Karolowi I i dostarczenia olbrzymich ilości złota i kamieni szlachetnych. Przez następnych kilka miesięcy Hiszpanie opracowywali plany podbicia całego regionu wokół Tenochtitlánu. Żołnierze rozzuchwalili się do tego stopnia, że zniszczyli posąg bóstwa w jednej ze świątyń i przekształcili ją na kaplicę.
W międzyczasie Velázquez – gubernator Kuby wyprawił ekspedycję mającą na celu aresztowanie Cortésa i zabranie go z powrotem na Kubę. W kwietniu Cortés otrzymał informację, że wyprawa ta właśnie przybyła. Zostawił więc 200 ludzi w Tenochtitlánie pod dowództwem Pedra de Alvarada, a następnie z małymi siłami udał się do Zempoali, gdzie ulokowało się ponad tysiąc żołnierzy ekspedycji karnej. Dzięki zaskoczeniu udało mu się w nocy niespodziewanie otoczyć żołnierzy przybyłych z Kuby, wziąć do niewoli ich dowódcę, a następnie przekonać większość jego podwładnych do przyłączenia się do marszu na Tenochtitlán.
Zdobycie Tenochtitlánu.
W Tenochtitlánie Alvarado obawiał się ataku Azteków i dlatego wprowadził ostre środki zapobiegawcze w mieście podczas nieobecności Cortésa. Kiedy ludzie Alvarada zaatakowali i zabili wielu uczestników podczas procesji ku czci boga Huitzilopochtli, mieszkańcy miasta w szale nienawiści przeciwko obcym najeźdźcom powstali i otoczyli ich w pałacu, gdzie przetrzymywany był Montezuma. 24 czerwca 1520 Cortés oraz jego ludzie, a także 3000 Tlaxcalan nieniepokojeni weszli do miasta i dołączyli do Alvarada. Okazało się, że był to świetnie przemyślany podstęp ze strony Azteków. Siły hiszpańskie natychmiast po połączeniu się zostały znowu otoczone w pałacu i zaatakowane. Cortés wydał rozkaz podpalenia Tenochtitlánu. Nie złamało to jednak oporu ludności.
Na prośbę Cortésa, Montezuma będący w dalszym ciągu więźniem wystąpił do swoich poddanych z żądaniem uspokojenia zamieszek. Reakcja tłumu była bardzo gwałtowna, bo ich dawny władca został obrzucony kamieniami, w wyniku czego, jak utrzymują źródła hiszpańskie, zmarł 3 dni później. Według źródeł meksykańskich za śmierć Montezumy odpowiadali Hiszpanie. Natychmiastowe opuszczenie miasta wydawało się teraz być jedyną szansą ocalenia Hiszpanów. 30 czerwca 1520 – w czasie deszczowej nocy znanej jako "La Noche Triste" (Smutna noc) podjęto próbę wyrwania się z okrążenia, która zamieniła się w paniczną ucieczkę. Aztekowie podjęli natychmiastowy pościg za wycofującymi się w bezładzie Hiszpanami, atakowano zarówno z lądu, jak i ze strony jeziora z łodzi. Więcej niż połowa Hiszpanów poległa, stracono wszystkie działa oraz skarby, które próbowano wynieść (większość z nich została porzucona w jeziorze i kanałach). Aztekowie długo gonili uciekinierów, ale niektórym z nich udało się znaleźć ocalenie w Tlaxcali.
W czasie lata 1520 Cortés zreorganizował swoją armię w Tlaxcali dzięki pomocy i posiłkom z Veracruz. 8 listopada 1520 armia Azteków uderzyła na siły Cortésa. Przed klęską uchronił Hiszpanów szczęśliwy przypadek. W trakcie bitwy Cortés dostrzegł dowódcę Indian. Zabił go i odebrał mu godło. Aztekowie wpadli w panikę i uciekli z pola bitwy.
Następnie podjęto nową wyprawę w celu zdobycia „niepokornego” miasta, po drodze likwidowano wszystkie wysunięte posterunki azteckie oraz osiedla wokół jeziora. W marcu 1521 wyspa, na której był położony Tenochtitlán została odizolowana i otoczona przez Hiszpanów. 28 kwietnia Hiszpanie przypuścili atak na miasto. Hiszpańska artyleria osadzona na specjalnie do tego celu skonstruowanych statkach (brygantynach), z których mogła operować na płytkich wodach, rozpoczęła ostrzeliwanie Tenochtitlánu. Codziennie przeprowadzano szturmy, odcięto także dowóz żywności oraz wszelkie źródła wody pitnej w mieście. Głód, dyzenteria oraz ospa przywleczona przez napastników poczyniły wśród Azteków prawdziwe spustoszenie. Nie mogąc wziąć miasta szturmem Cortés rozkazał je podpalić.
W sierpniu po trzymiesięcznej i desperackiej obronie, przywódca oblężonych – Cuauhtemoc (nowo obrany władca po Montezumie) poddał się Cortésowi, prosząc o wypuszczenie ludności cywilnej z miasta. Hiszpański admirał zgodził się. Tysiące trupów zaścielało teraz ulice Tenochtitlánu, martwe ciała unosiły się po całym jeziorze i kanałach. Ogromne miasto i imperium zostały zwyciężone przez nieliczną grupę przybyszów ze wschodu, mających przy sobie od 25 do 100 tysięcy sojuszników.
Meksyk jako hiszpańskie wicekrólestwo.
Rola Kościoła.
Kościół odgrywał też istotną rolę w przekazywaniu hiszpańskiej kultury i cywilizacji do Meksyku. Misjonarze zakładali szpitale, klasztory, szkoły i misje na terenach granicznych. Pomogli Hiszpanom w rozszerzeniu i umocnieniu kontroli nad tubylcami, bowiem nawracani na chrześcijaństwo Indianie musieli uczyć się hiszpańskiego. Misjonarze stali się ważnymi mediatorami w konfliktach, jakie wybuchały pomiędzy tubylcami, osadnikami a królewskimi urzędnikami.
Hiszpańska inkwizycja oraz instytucje władzy sądowniczej znane ze średniowiecznej Europy zostały formalnie przeniesione do Nowego Świata w 1571. Inkwizycja czuwała nad przestrzeganiem dogmatów wiary. Ujawniała, sądziła i skazywała heretyków, sprawowała także rozległą kontrolę nad życiem kulturalnym, a w szczególności nadzorowała treści nowo wydawanych książek. Monarcha hiszpański sprawował kontrolę nad kościołem poprzez instytucję znaną jako "Patronato Real" („Królewski patronat”). Dzięki której mógł sprawdzać lojalność osób, które wchodziły do stanu duchownego oraz czuwać nad pobieraniem dziesięcin. Nawet bulle papieskie czy dekrety musiały być najpierw zatwierdzone przez króla zanim miały obowiązywać w Nowym Świecie.
Generalnie można powiedzieć, że Kościół katolicki przenikał niemal każdy aspekt życia w kolonialnym Meksyku. Opieka społeczna – włączając w to edukację, szpitale, opiekę nad starszymi i biednymi była praktycznie oferowana tylko przez Kościół, natomiast cywilny rząd kolonialny w takich przedsięwzięciach w ogóle nie miał udziału. Księża prowadzili także pewnego rodzaju działalność gospodarczą np. poprzez udzielanie pożyczek na niektóre przedsięwzięcia, Kościół zajmował się też dokumentacją administracyjną odnotowując np. liczbę urodzin, małżeństw i zgonów. Księża byli nauczycielami w szkołach podstawowych, średnich oraz na uniwersytetach doradzali też bardzo często cywilnym urzędnikom w sprawach kolonii.
Tworzenie się społeczeństwa wielokulturowego.
Wymieszanie się ras i kultur sprawiły, że kolonialny Meksyk był społeczeństwem bardzo zróżnicowanym. Po podboju hiszpańskim liczba tubylców zaczęła dramatycznie spadać. Głównie ze względu na europejskie choroby takie jak: ospa czy odra, na które Indianie nie byli odporni. Choroby te rozprzestrzeniały się w zastraszającym tempie wśród Indian i zabijały ogromną większość z nich. Szacunki odnośnie do liczby zmarłych różnią się, jednak przypuszcza się, że od 1519 do 1620 mogło umrzeć nawet 25 mln ludzi.
Taka demograficzna katastrofa spowodowała, że społeczeństwo meksykańskie zaczęło być coraz bardziej zdominowane przez rasę białą i czarną (ze sprowadzanych niewolników), które mieszały się z Indianami. Wynikiem tego było powstanie bardzo dużej grupy (obecnie przeważającej) Metysów – czyli rasy powstałej po wymieszaniu się krwi indiańskiej i europejskiej, którzy stanowili swego rodzaju most pomiędzy różnymi kulturowo i biologicznie Hiszpanami i tubylcami. Zjawisko to spowodowane było głównie brakiem europejskich kandydatek na żony.
Afrykanie w regionie zaczęli się pojawiać wkrótce po przybyciu Hiszpanów. Jeden z niewolników, któremu darowano wolność – Juan Garrido wziął nawet aktywny udział w zdobyciu imperium azteckiego. Cortés zaraz po opanowaniu Tenochtitlánu zaczął sprowadzać duże ilości niewolników na ten obszar. W pierwszej dekadzie po podboju przywieziono kilka setek Afrykanów, natomiast szacuje się, że w czasie całej ery kolonialnej z Afryki sprowadzono do Meksyku ok. 200 tys. osób. Poprzez mieszane małżeństwa nastąpił wzrost liczby Mulatów oraz tzw. Zambosów – osób mających w połowie pochodzenie afrykańskie, a w połowie indiańskie. Pod koniec XIX wieku ludność o korzeniach afrykańskich wtopiła się jednak całkowicie w „metyskie społeczeństwo” Meksyku i była praktycznie nierozpoznawalna.
Przynależność rasowa była podstawowym wskaźnikiem pozycji społecznej w kolonialnym Meksyku. Najwyższą klasę stanowili tzw. „półwyspiarze”, czyli ludzie urodzeni w Hiszpanii, ale mieszkający w Meksyku. Ludzie tej kategorii byli wysyłani z ojczyzny w celu obejmowania najważniejszych stanowisk zarówno w administracji państwowej, jak i kościelnej. Półwyspiarze stanowili nie więcej jak 1% całej społeczności, jednak mimo tego z góry traktowali "Criollos" – Kreolów, czyli ludzi o europejskich korzeniach, którzy urodzili się już w Meksyku. Kreole stanowili drugą pod względem ważności klasę społeczna w Meksyku, nigdy jednak nie powierzano im najważniejszych stanowisk urzędniczych. Nienawiść Kreolów w stosunku do półwyspiarzy stała się później jedną z głównych przyczyn powodzenia ruchu niepodległościowego. Następni w hierarchii byli Metysi, po nich najniżej na drabinie społecznej stali „czarni” i Indianie.
Stopniowo klasa społeczna stawała się coraz bardziej wyznacznikiem pozycji społecznej, jej gwarantem przestawała już być rasa. Jednostki, które miały mieszane pochodzenie często deklarowały się jako Kreole. Ta rosnąca liczba „deklarowanych Kreoli” spowodowała, że rząd hiszpański w XVIII w. wprowadził możliwość nabycia na drodze prawnej statusu „białego” za uiszczeniem dużej opłaty.
Gospodarka w kolonialnym Meksyku.
Rozpatrując funkcjonowanie gospodarki hiszpańskiej w kolonialnym Meksyku nie można pominąć bardzo ważnego aspektu eksploatacji Indian. Pomimo tego, że tysiące krajowców zginęły podczas konkwisty to nadal stanowili oni ogromną większość mieszkańców i już od samego początku stali się klasą pracującą stojącą najniżej w całej hierarchii ludności. To oni właśnie umożliwiali funkcjonowanie takich gałęzi działalności gospodarczej jak: rolnictwo, górnictwo czy pasterstwo. Mimo tego, że oficjalnie zagwarantowano im status wolnych najemników uprawnionych do pobierania wynagrodzenia, to w rzeczywistości byli traktowani niewiele lepiej niż niewolnicy, a często nawet gorzej. To niekorzystne położenie było spowodowane głównie ustanowieniem tzw. systemu "encomienda" (specjalnie wydzielonego majątku), według którego wszyscy europejscy osadnicy, odkrywcy i żołnierze mieli mieć nieograniczony dostęp do określonego „kontyngentu” indiańskiej siły roboczej, która miała pracować w ich rozległych posiadłościach ziemskich.
Rząd kolonialny podejmował wielokrotnie próby ukrócenia eksploatacji Indian w rolnictwie i w kopalniach w połowie XVI w. Nowo ustanowione prawa z 1542 zabraniały zniewalania Indian, nie przyznawano również właścicielom „encomiend” nowych robotników spośród krajowców. Istniał także przepis, który nakazywał zwrot „encomiendy” skarbowi państwa, jeżeli osoba, której ją pierwotnie przyznano już nie żyła. Jednak nie zdołano tych nowych regulacji wprowadzić w życie ze względu na opór kolonistów, którzy zagrozili buntem władzom hiszpańskim, jeżeliby te ośmieliłyby się tknąć ich majątki. Tak więc nadal utrzymywał się dotychczasowy stan rzeczy.
Istniał także inny system pracy przymusowej tzw. repartimiento (z hiszp. dział, nadział), który pojawił się w połowie XVI w. W systemie tym wymagano od społeczności indiańskiej dostarczania określonej liczby pracowników, którzy mogli być wynajęci lub „wydzierżawieni”. Sytuacja taka była szczególnie ciężka dla tubylców, którzy dostali się w posiadanie właścicieli kopalń srebra, gdzie panowały bardzo ciężkie warunki. Ponadto osoby takie były odrywane od swoich gospodarstw, w których pozostawiały własne rodziny bez środków utrzymania.
Niewolnicy oraz „wyzwoleńcy” (czarnoskóre osoby, którym przyznano wolność) pracowali głównie w miastach portowych takich jak: Veracruz czy Acapulco oraz w manufakturach, na plantacjach czy w młynach cukrowych. Niektórym udawało się nawet pełnić np. funkcję służącego (głównie w miastach) czy zarządcy nieruchomości podczas nieobecności właściciela, powierzano im też często nadzór nad pracą Indian. W kolonialnym Meksyku dochodziło kilkakrotnie do buntów niewolniczych oraz ucieczek niewolników. Niektórym uciekinierom udało się nawet stworzyć niezależne społeczności w trudno dostępnych i odizolowanych regionach.
Rolnictwo w Meksyku przeżywało prawdziwy rozkwit. Rosły plony wcześniej tu nieznanych roślin takich jak: pszenica, jęczmień czy owies oraz wielu innych. Rozwijało się pasterstwo bydła, kóz, koni oraz hodowla (głównie trzody chlewnej). Szacuje się, że ok. 1600 w kraju znajdowało się ok. 10 mln sztuk różnego rodzaju żywego inwentarza. Gospodarstwa rolne różniły się od siebie wielkością w zależności od klimatu. Na północy, gdzie występowały problemy z wodą a teren był pokryty jedynie suchą trawą, mogły funkcjonować olbrzymie hacjendy i posiadłości, które specjalizowały się głównie w hodowli bydła. W bardziej żyznych rejonach środkowego Meksyku gospodarstwa były dużo mniejsze i zajmowały się z reguły uprawą roli.
Górnictwo w Meksyku opierało się głównie na wydobyciu srebra. Cortés był jedną z pierwszych osób, które weszły w posiadanie kopalni, była ona położona 110 km na południowy zachód od miasta Meksyk. Na następne złoża natrafiono w 1546 na północny zachód od stolicy, w obecnym stanie Zacatecas. Później odkryto złoża na północy i tam budowano największe ośrodki wydobywcze, które przyciągały rzesze nowych osadników i górników. W przeciwieństwie do artykułów rolnych srebro zawsze cieszyło się w Europie i w Azji powodzeniem, co powodowało, że jego transport w tamte rejony był opłacalny. Górnictwo pozwalało na pewne wzbogacenie się elity kolonialnej w większym stopniu niż rolnictwo, które było bardzo wrażliwe na kapryśny klimat kraju (m.in. częste susze i powodzie).
Handel w Nowej Hiszpanii (Meksyku) był zdominowany głównie przez dużych kupców. Handlowano głównie towarami importowanymi z Hiszpanii, ale także i z innych krajów. Rząd kolonialny wydał przepisy, według których dozwolony był tylko eksport do Hiszpanii wyrobów nieprzetworzonych i surowców (np. srebro) natomiast gotowe produkty miały być wwożone tylko z metropolii przez hiszpańskich kupców. Te regulacje okazały się jednak tylko martwymi zarządzeniami i były bardzo często omijane. Pomimo tego, że większość wydobywanego w Meksyku srebra w taki czy w inny sposób docierała do skarbca królewskiego w Hiszpanii to szacuje się, że ok. jedna trzecia kruszcu była wysyłana do Azji (głównie na zyskowny handel z Japonią i z Chinami).
Edukacja.
Zgodnie z dekretem królewskim, każdy zarząd miejski w Nowej Hiszpanii miał obowiązek założenia i utrzymywania szkół podstawowych. Większość władz nie wywiązywała się jednak z tych nakazów. Osadnicy którzy dysponowali wystarczającymi funduszami wysyłali swoje dzieci do szkół przykościelnych. Młode dziewczęta miały możliwość uczęszczania do prywatnych szkół świeckich często prowadzonych przez kobiety oraz do szkół średnich dla młodych niewiast otwartych niedługo po zakończeniu konkwisty. Szkolnictwo średnie dla mężczyzn było w ogromnej większości w rękach jezuitów, którzy przybyli do Meksyku w 1572. Takie skromne warunki w zakresie kształcenia powodowały, że tylko niewielka część młodzieży uczęszczała do szkół. Bardzo bogaci Kreole czy „półwyspiarze” zatrudniali z reguły dla swoich dzieci prywatnych korepetytorów, natomiast ogromna większość społeczeństwa pozostawała analfabetami. Osoby czarnoskóre, Indianie oraz kobiety miały bardzo ograniczone możliwości pobierania nauki. Niemniej jednak nierzadkie były przypadki, gdy osoby z najniższych klas społecznych zdobywały dosyć wysokie wykształcenie.
Szkolnictwo wyższe w Nowej Hiszpanii zostało zapoczątkowane wraz z założeniem uniwersytetu w mieście Meksyk w 1551. Program nauczania był tam w ogromnej większości zdominowany przez teologię i prawo, ale istniały także wydziały medycyny, nauczano też języków indiańskich takich jak m.in. nahuatl. Jednym z najwybitniejszych ludzi jakich wydała ta uczelnia był urodzony w Meksyku Don Carlos de Siguenza y Gonora, będący dziekanem wydziału matematyki i astronomii. Kobiety nie mogły zostać studentkami, sławę zyskała natomiast Juana Inés de la Cruz, która uczęszczała na wykłady w męskim przebraniu.
Administracja.
Niedługo po ukończeniu podboju Cortés ustanowił zręby podstawowej, ale dobrze funkcjonującej administracji. Zarząd krajem opierał się na ośrodkach znajdujących się w miastach. Zarządy miejskie kontrolowały mniejsze miasta i wioski. W 1528 król ustanowił Sąd Najwyższy znany jako "Audiencia". W 1530 w jego skład weszli sędziowie przybyli z Hiszpanii, co dało królowi możliwość nadzorowania poczynań swoich urzędników w kolonii. W 1535 rząd hiszpański ustanowił Wicekrólestwo Nowej Hiszpanii i mianował do jego władz pierwszego wicekróla, którym został Antonio de Mendoza. Wicekról oprócz władzy wykonawczej zasiadał także w "Audiencii" jako jej przewodniczący. Był również naczelnym zwierzchnikiem sił zbrojnych kolonii w randze generała kapitana.
Teoretycznie pod jurysdykcję wicekróla podlegały: Nowa Hiszpania (obecny Meksyk), Filipiny, współczesny rejon Ameryki Środkowej, Kalifornia i Nowy Meksyk. W rzeczywistości jednak jego władza była ograniczona jedynie do centralnych regionów kolonii, bo na reszcie terytorium ze względu na olbrzymie odległości wicekról musiał polegać na zaufanych lokalnych gubernatorach i innych urzędnikach.
Innymi ważnymi ogniwami administracji hiszpańskiej w kolonii były tzw. "Consulado" (rodzaj gildii kupieckiej), które to ciała zajmowały się sprawami handlu. Istniał także specjalny trybunał tzw. "Juzgado de Indios" (założony w 1573), który przyjmował skargi od Indian na działanie gubernatorów. Powołanych zostało też szereg innych drobniejszych urzędów, które zajmowały się kompleksowo innymi sprawami kolonii.
Wojna o niepodległość.
Dla niektórych historyków wojna o niepodległość zaczęła się w grudniu 1650, kiedy to Irlandczyk William Lamport (znany też jako Guillen de Lampart) uciekł z więzienia, gdzie został umieszczony przez inkwizycję i ogłosił „Proklamację niepodległości” na murach miasta. Nie było to pierwszy taki manifest, ale jeden z pierwszych, który obiecywał demokratycznie wybieranego monarchę, równość ras i reformę ziemską. Lampart chciał ostatecznego zerwania więzów Meksyku z Hiszpanią oraz oddzielenia kościoła od państwa. Ale żądania te okazały się jedynie idealistycznymi deklaracjami, bo Lampart został wkrótce ujęty i spalony na stosie jako heretyk.
Główną postacią meksykańskiego ruchu niepodległościowego oraz jego inicjatorem był Miguel Hidalgo y Costilla – proboszcz niewielkiej parafii w miejscowości Dolores. Wkrótce po tym jak Hidalgo został księdzem, zaczął lansować ideę ogólnonarodowego powstania przeciw rządowi kolonialnemu (a w szczególności przeciwko bogatym posiadaczom ziemskim i arystokratom), którego główną siłę mieli stanowić indiańscy oraz metyscy chłopi. Opowiadał się także za zróżnicowaniem działalności gospodarczej aby uniezależnić się od górnictwa, bo w rejonie (Guanajuato), w którym działał, podstawą gospodarki były tylko kopalnie. W czasie siedmioletniego pobytu w Dolores Hidalgo prowadził ożywioną działalność, spotykając się w swoim domu z licznymi osobami i to zarówno z Indianami, Metysami, Kreolami, jak i „półwyspiarzami”. Tematem dyskusji, które prowadził ze swoimi gośćmi były aktualne wydarzenia, a w szczególności kwestie ekonomiczne i społeczne. Ruch niepodległościowy wziął swój początek właśnie od tych nieformalnych spotkań w Dolores. 8 grudnia 1810 został przez działaczy niepodległościowych ustalony jako termin wybuchu powstania.
Plany te zostały jednak odkryte przez rząd kolonialny a spiskowcy zostali zaalarmowani o grożącym im aresztowaniu. W wyniku tak nieprzewidzianego rozwoju wydarzeń Hidalgo zdecydował się na przyśpieszenie wybuchu powstania i wyznaczył je na 16 września 1810 Data ta jest świętowana w dzisiejszym Meksyku jako Dzień Niepodległości. Dźwiękiem dzwonów kościelnych wezwano mieszkańców Dolores do przyłączenia się do insurekcji przeciwko Hiszpanom i „półwyspiarzom”. Hidalgo wygłosił wtedy słynną mowę tzw. "Grito de Dolores" („zawołanie z Dolores”) krzycząc donośnie: „Niech żyje Najświętsza Panna z Guadelupe! Śmierć złym rządom! Śmierć gachupines!”. Odezwa tłumu przekroczyła najśmielsze oczekiwania konspiratorów, wściekli ludzie rozpoczęli marsz na stolicę prowincji w Guanajuato. Górnicy mieszkający w tym mieście połączyli się z mieszkańcami Dolores i dokonali masakry mieszkających tu „półwyspiarzy”, którzy zdecydowali się stawiać opór łącznie z głównym urzędnikiem rządu kolonialnego na tym terenie tzw. "intendente".
Z Guanajuato siły powstańcze zaczęły zmierzać do miasta Meksyk, wcześniej zdobywając Zacatecas, San Luis Potosi i Valladolid. 30 października 1810 powstańcy napotkali opór w pobliżu Monte de las Cruces i pomimo odniesionego tam zwycięstwa zaprzestano dalszego marszu na stolicę. Po jeszcze kilku zwycięstwach powstańcy udali się na północ do Teksasu. W marcu następnego roku rebelianci dali się złapać w zasadzkę i zostali wzięci do niewoli w Monclovie (w obecnym stanie Coahuila). Hidalgo jako kapłan był sądzony przez sąd kościelny inkwizycji i został uznany za winnego zdrady i herezji, a następnie skazany na śmierć. 31 lipca 1811 został rozstrzelany przez pluton egzekucyjny. Jego ciało zostało zbezczeszczone a głowa wystawiona na widok publiczny jako ostrzeżenie dla innych buntowników.
Po śmierci Hidalga przywództwo w ruchu rewolucyjnym objął Jose Maria Morelos y Pavon. Morelos zajmował się głównie aspektami politycznymi i wojskowymi ruchu. Po objęciu przywództwa opracował plan okrążenia stolicy i odcięcia jej komunikacji z wybrzeżem. W czerwcu 1813 Morelos zwołał Kongres Narodowy złożony z reprezentantów wszystkich prowincji. Spotkanie odbyło się w Chilpancingo (w obecnym stanie Guerrero), a jego celem była dyskusja o przyszłym kształcie niepodległego Meksyku. Owocem pracy Kongresu była uchwała, w której nakreślono podstawowe założenia przyszłego ustroju państwa. Miały to być m.in. suwerenność, powszechne prawo wyborcze dla wszystkich mężczyzn, religia katolicka jako religia państwowa, zniesienie niewolnictwa i pracy przymusowej, oraz monopolów handlowych. Pomimo początkowych sukcesów siły rządowe z powodzeniem uwolniły miasto od okrążenia. Następnie zajęły pozycje powstańców. Później wojsko kolonialne wkroczyło do Chilpancingo. W 1815 został pojmany Morelos, który podzielił los pojmanego wcześniej Hidalga.
W latach od 1815 do 1821 z sił rebelianckich ocalały jedynie niewielkie grupy, które prowadziły walkę partyzancką. Z tych małych oddziałów wyszło dwóch czołowych przywódców, którzy w dalszym okresie mieli odegrać bardzo ważną rolę. Byli to Guadalupe Victoria (którego prawdziwe imię brzmiało Miguel Felix Fernandez) działający w Puebli i Vicente Guerrero operujący w Oaxace. Tymczasem hiszpański wicekról uznał już, że sytuacja w kraju jest pod jego kontrolą i nakazał swoim generałom darowanie życia wszystkim powstańcom, którzy złożą broń.
Po 10 latach wojny domowej i śmierci dwóch czołowych przywódców we wczesnych latach 20. XIX w. ruch niepodległościowy stał w martwym punkcie i był bliski upadku. Rebelianci napotykali w dalszym ciągu na nieugięty opór wojsk rządowych oraz spotykali się z coraz większą apatią większości wpływowych Kreolów. Brutalna i populistyczna polityka prowadzona przez Hidalgo i Morelosa sprawiła, że Kreole obawiali się ruchu niepodległościowego jako siły, która dąży jedynie do wzniecania nienawiści klasowej. Dlatego ich większość popierała działania rządu hiszpańskiego do czasu, kiedy możliwe było znalezienie mniej krwawej drogi do uzyskania niezależności. Na szczęście dla ruchu niepodległościowego zaszły nieprzewidziane wydarzenia. Mianowicie w Hiszpanii w wyniku rewolucji wygrało stronnictwo liberalne, a w Meksyku działania wojskowe prowadzone przez oddziały wierne królowi miały bardzo nieudolny charakter.
Mimo tych zaburzeń wicekról Nowej Hiszpanii przygotowywał ostateczną ofensywę, która miała rozprawić się z powstańcami. W grudniu 1820 wicekról Juan Ruiz de Apodaca wysłał duże siły pod dowództwem kreolskiego oficera Agustína de Iturbide, które miały udać się w rejon Oaxaci i pokonać tam rebeliantów dowodzonych przez Guerrera. Iturbide okazał się jednak niewłaściwym człowiekiem na tym stanowisku. Mimo że początkowo wszystkie jego cechy (Iturbide był ulubieńcem hierarchii kościelnej oraz człowiekiem o bardzo reakcyjnych i konserwatywnych poglądach) świadczyły o tym, że powinien on być zaciekłym wrogiem powstańców, to wkrótce miało się okazać jak fatalna to była nominacja dla rządu kolonialnego.
Przydzielenie Iturbidego do wyprawy na Oaxacę zbiegło się w czasie z przewrotem w Hiszpanii, który zmierzał do obalenia króla Ferdynanda VII. Zamachowcy, którzy wcześniej mieli być użyci do stłumienia niepokojów w Nowej Hiszpanii teraz zwrócili się przeciwko swojemu monarsze. Przewrót powiódł się a król został zmuszony do podpisania liberalnej konstytucji z 1812. Kiedy wieści o tych wydarzeniach dotarły do Iturbidego, zaczął się on obawiać, że może to stanowić zagrożenie dla przywilejów kreolskich, ale jednocześnie upatrywał w tym szansę dla zyskania niezależności kraju od Hiszpanii (który miał być rządzony oczywiście przez Kreolów). Ironią tamtego okresu było to że niepodległość została osiągnięta tylko dzięki temu, że konserwatywni Kreolowie zbuntowali się przeciwko liberalnemu rządowi w Hiszpanii. Po początkowych starciach z siłami Guerrera, Iturbide złamał przysięgę wierności wobec króla hiszpańskiego i zaprosił do rozmów przywódcę powstańców, aby omówić z nim dalsze akcje przeciwko rządowi kolonialnemu.
Podczas pobytu w mieście Iguala Iturbide ogłosił program tzw. „trzech gwarancji”, na których miał się oprzeć niepodległy Meksyk. Przede wszystkim miał on być niepodległą monarchią rządzoną albo przez króla Ferdynanda (którego miano zaprosić do Meksyku) albo przez jakiegoś innego europejskiego monarchę, miano zrównać w prawach Kreolów i półwyspiarzy, kościół katolicki miał zatrzymać swoje przywileje i monopol religijny. Po przekonaniu swoich własnych oddziałów do akceptacji tych zasad, Iturbide zawarł je w tzw. Planie Iguala, ogłoszonym 24 lutego 1821 Później udało się mu namówić Guerrera, aby ten przyłączył się do jego sił. Tzw. „Nowa armia trzech gwarancji” pod dowództwem Iturbidego wyruszyła na stolicę, aby wprowadzać w życie postanowienia planu Iguala. Założenia tego dokumentu były tak ogólnie sformułowane, że spotkał się on z poparciem zarówno lojalistów, jak i zwolenników niepodległości. Cel, jakim była niepodległość oraz ochrona kościoła katolickiego scaliły wszystkie do tej pory skłócone frakcje.
Do wojsk Iturbidego przyłączały się siły powstańcze w całym Meksyku. Kiedy zwycięstwo powstańców nie budziło już żadnych wątpliwości, wicekról ustąpił ze swojego stanowiska. 24 sierpnia 1821 przedstawiciele Korony hiszpańskiej i Iturbide podpisali traktat pokojowy w mieście Córdoba, w którym uznano Meksyk za niepodległe państwo oraz zgodzono się na warunki zawarte w tzw. planie Iguala. Iturbide były rojalista a teraz sługa rewolucji zadbał także o wprowadzenie do umowy odpowiedniej klauzuli, według której na władcę Meksyku mógł być wybrany także Kreol jeżeli nie znaleziono by odpowiedniego kandydata wśród europejskich rodzin królewskich.
Wczesna Republika.
Meksyk nie był przygotowany do istnienia jako samodzielne państwo. Wojna domowa zniszczyła ekonomię i doprowadziła do naruszenia kruchej równowagi społecznej. Przychody z podatków spadły do zastraszająco niskiego poziomu. Ponadto w kraju niewiele było osób, które miałyby jakiekolwiek doświadczenie polityczne. Lokalne elity sprzeciwiały się wszelkim próbom centralizacji kraju. Decyzja o tym jak duże uprawnienia powinien posiadać rząd federalny wymagała czasu, którego Meksyk nie miał. Pierwsza konstytucja ogłoszona w 1824 dawała reprezentantom narodu prawo do wyboru prezydenta oraz wiceprezydenta. W wyniku tego bardzo często dochodziło do zmian rządów a stabilizacja była na dłuższy okres niemożliwa.
W tym czasie elita polityczna Meksyku zaczęła się dzielić na dwa stronnictwa: liberałów i konserwatystów. Konserwatyści opowiadali się za centralizacją kraju (przewidywali możliwość wprowadzenia dyktatury, jeżeli takowa okazałaby się konieczna), chcieli utrzymać wszystkie przywileje kościoła oraz jego nadzór nad edukacją. W skład konserwatystów wchodzili najczęściej duchowni, duzi posiadacze ziemscy, Kreole i wojskowi. Liberałowie opowiadali się za federacją stanów jako najlepszym ustrojem oraz za jak najmniejszymi uprawnieniami rządu federalnego. Chcieli także ograniczenia władzy kościoła oraz przeprowadzenia gruntownych reform społecznych.
Przywódcą liberałów stał się dawny powstaniec – Vicente Guerrero, który został wybrany na prezydenta w 1829, ale niedługo potem został zamordowany w 1831 przez siły konserwatystów pod dowództwem Anastasia Bustamantego. Od tego czasu zapanowała anarchia, powtarzające się zamachy zdawały się nie mieć końca. Taki stan rzeczy został ukrócony dopiero w 1833, kiedy Antonio López de Santa Anna został wybrany na prezydenta. Santa Anna – człowiek, który wcześniej poprowadził udaną rewoltę w celu obalenia Iturbidego i krótkotrwałego ustroju monarchicznego (cesarstwa) był człowiekiem bardzo przebiegłym i egoistycznym, który nie cofał się przed żadnym krokami, aby tylko utrzymać się przy władzy. Krótko po tym jak objął urząd najwyższej głowy państwa Meksyk został wplątany w konflikt z osadnikami amerykańskimi na terytorium Teksasu.
Utrata Teksasu.
Na początku XIX w. Teksas był bardzo rzadko zaludnionym obszarem, na którym funkcjonowała jedynie szczątkowa administracja (Teksas był wtedy częścią prowincji Coahuila). W 1820 Amerykanin Moses Austin otrzymał prawo do sprowadzenia nowych osadników na te tereny. Austin niedługo potem zmarł, ale jego dzieło kontynuował jego syn Stephen F. Austin, który otrzymał zgodę na kontynuację projektu w 1821. W latach 30. XIX w. mieszkańcy Teksasu byli głównie imigrantami z południowych stanów USA. Między rządem meksykańskim a kolonistami zaczęły występować wkrótce pewne spory. Głównym punktem zapalnym było niewolnictwo, które Meksyk zniósł w 1829, a które usiłowali wprowadzić na nowo na te tereny osadnicy. W reakcji na to rząd meksykański zabronił Amerykanom dalszego osiedlania się w rejonie Teksasu.
W 1834 doszło do kryzysu politycznego, w wyniku którego obalono konstytucję z 1824, która ustanawiała Meksyk jako republikę federalną. Nowa „centralistyczna” konstytucja, która pozbawiała stany meksykańskie ich autonomii została wprowadzona w życie w 1836. W reakcji na to w całym kraju wybuchły protesty i głosy oburzenia, ale konserwatyści postawili na swoim i stłumili wszelkie sprzeciwy. Te zaburzenia zachęciły osadników amerykańskich do wystąpienia przeciwko rządowi w 1835. Wydarzenia te są znane jako rewolucja teksańska. Santa Anna zaalarmowany tymi zamieszkami przyjechał na początku 1836 do Teksasu, gdzie jego oddziały pokonały małą grupkę powstańców w Alamo – małej misji franciszkańskiej, która została przekształcona w fort.
Egzekucja ponad 280 Teksańczyków w Goliad na rozkaz Santa Anny sprawiła, że żaden kompromis nie był już możliwy. W bitwie pod San Jacinto wojska Santa Anny zostały sromotnie rozgromione przez powstańców dowodzonych przez Sama Houstona. W bitwie tej Santa Anna został wzięty do niewoli. W maju 1836 Santa Anna podpisał traktat w Velasco. W porozumieniu tym zgodzono się, że wojska meksykańskie wycofają się poza Rio Grande, a Teksas został uznany za niepodległą republikę. Mimo że rząd meksykański nigdy nie pogodził się z suwerennością Teksasu, to nie podejmował żadnych kroków w celu odzyskania tego terenu.
W międzyczasie Teksańczycy wybrali Houstona na pierwszego prezydenta republiki. Ten efemeryczny twór państwowy zakończył wkrótce swój żywot i został zgodnie z wolą jego mieszkańców włączony do Stanów Zjednoczonych.
Wojna amerykańsko-meksykańska.
W 1845 prezydent Stanów Zjednoczonych James K. Polk wysłał swojego przedstawiciela Johna Slidella na teren Teksasu w celu dokonania pewnych korekt granicznych i załagodzenia sporów tamtejszych osadników z rządem meksykańskim. Slidell otrzymał także pełnomocnictwa do przekonania Meksyku do odsprzedaży USA terytoriów obejmujących Kalifornię oraz Nowy Meksyk. Meksykanie nie chcieli jednak prowadzić z nim jakichkolwiek rozmów. Po niepowodzeniu tej misji gen. Zachary Taylor wraz z oddziałami amerykańskimi udał się do ujścia Rio Grande i ogłosił tę rzekę jako południową granicę Stanów Zjednoczonych. Meksyk, który uważał, że granica przebiega na rzece Nueces uznał posunięcia Taylora za jawną agresję i wysłał wojsko w tamten rejon w 1846 W reakcji na to Polk uznał ruchy armii meksykańskiej za inwazję na USA a Kongres wypowiedział Meksykowi wojnę.
Santa Anna, który wcześniej został obalony w 1844 i wygnany na Kubę został wezwany przez przedstawicieli rządu meksykańskiego do powrotu do kraju, objęcia prezydentury i „uratowania” państwa. Ale nawet „nowy wybawiciel” nie był już w stanie pomóc i armia meksykańska odnosiła porażkę za porażką, a pod koniec roku wojska amerykańskie okupowały już dużą część północnych rejonów kraju. Stolica padła w 1847, a armia meksykańska złożyła broń niedługo potem. Wojnę zakończyło podpisanie w 1848 traktatu w Guadalupe Hidalgo. Ustalono tam, że Rio Grande ma stanowić odtąd granicę między obydwoma państwami a Meksyk utracił ponadto ogromną część swojego północnego terytorium wchodzącego w skład obecnych stanów: Kalifornia, Nevada, Utah, Arizona, Kolorado, Nowy Meksyk i Wyoming.
W czasie tej wojny doszło także do rewolty plemion Majów na półwyspie Jukatańskim przeciwko metyskiej i białej populacji tego regionu. Walki te są też znane jako Wojna kast, która zaczęła się w 1847 i była próbą zakończenia niewolniczej eksploatacji Indian oraz zapobieżenia próbom pozbawienia Majów ich ziemi. Do stłumienia powstania doszło dopiero w 1853 a starcia zmusiły wielu Majów do ucieczki w rejon obecnego stanu Quintana Roo. Ci wschodni Majowie założyli pewnego rodzaju niepodległe małe państwo, które dotrwało na górzystych i niedostępnych terenach aż do 1905 kiedy to armia federalna zdołała ich pokonać.
Głód, choroby, polegli na polach walki, wszystko to sprawiło, że z przedwojennej populacji Majów zginęło co najmniej 30% populacji. Konflikt ten także niekorzystnie wpłynął na przemysł cukrowniczy w południowo-wschodnim Jukatanie i zmusił większość mieszkańców tego rejonu do przeniesienia się na północny zachód. W dodatku pomiędzy Majami a pozostałymi grupami etnicznymi doszło do wybuchu wzajemnej nienawiści, która miała zbierać swoje żniwo w dalszych konfliktach.
Po wojnie ze Stanami Zjednoczonymi Meksyk był całkowicie zrujnowany. Skarb świecił pustkami, reputacja rządu wcześniej bardzo słaba teraz została pogrążona całkowicie. Santa Anna, który po wojnie został zmuszony do odejścia powrócił z wygnania w 1853 i z poparciem konserwatystów ogłosił się dyktatorem. Później w tym samym roku generał sprzedał dolinę Mesilla w północno-zachodnim Meksyku Stanom Zjednoczonym za 10 mln dolarów. Transakcja ta jest znana jako zakup Gadsdena. Porozumienie to miało na celu wyjaśnienie sytuacji granicznej na terenie Nowego Meksyku. Była to ostatnia zmiana terytorium Meksyku, która sprawiła, że Meksykanie poczuli się do końca ograbieni i oszukani przez potężnego sąsiada z północy, a w społeczeństwie zapanowało rozgoryczenie z powodu ustępstw rządu.
Na początku 1854 grupa młodych liberałów wywołała przewrót skierowany przeciwko rządom Santa Anny. Po więcej niż roku zaciętych walk liberałowie wygrali i zmusili Santa Annę oraz jego konserwatywnych popleczników do ucieczki. Juan Alvarez został mianowany tymczasowym prezydentem.
Interwencja francuska.
Meksyk, który był już przez tak długi czas niestabilny politycznie (praktycznie od początku swojego istnienia), nie miał dane zaznać spokoju także podczas rządów liberałów. Benito Juárez, wybrany na kolejnego prezydenta (pełnił ten urząd w latach 1858–1872), musiał stawić czoła interwencji obcego mocarstwa europejskiego, a mianowicie Francji. Pretekstem do niej były długi, jakie ciążyły na Meksyku, a których spłatę rząd meksykański postanowił zawiesić ze względu na tragiczną sytuacje ekonomiczną. Nastroje podgrzewali też konserwatyści, którzy nie pogodzili się z porażką i przekonali Napoleona III, aby ten pomógł utworzyć w Meksyku monarchię, a na tronie osadził arcyksięcia Maksymiliana Habsburskiego. Francja zamierzała się przy okazji wzbogacić na eksploatacji bogatych kopalń srebra na północnym zachodzie kraju.
Pomimo tego, że armia francuska była jedną z najpotężniejszych w tym okresie, początkowo poniosła porażkę w bitwie pod Pueblą 5 maja 1862. Dzień ten jest obecnie obchodzony w Meksyku jako święto "Cinco de Mayo". Jednak jej przewaga była tak duża, że bez problemu dotarła do miasta Meksyk i zmusiła liberałów pod dowództwem gen. Ignacio Zaragozy do opuszczenia stolicy. Maksymilian został osadzony na tronie jako cesarz Meksyku.
Maksymilian jak na ironię dla konserwatystów okazał się władcą bardzo liberalnym. Zdecydował, że będzie się dzielił swoją władzą z demokratycznie wybranym Kongresem. Konserwatyści rozczarowani nowym cesarzem zaczęli opuszczać obóz jego zwolenników, a liberałowie nigdy nie zaakceptowali narzuconego siłą monarchy. Oddziały francuskie w Meksyku zaczęły topnieć, ponadto w siłę rosły grupy partyzanckie, a USA, które zakończyły wojnę domową w 1865, groziły interwencją, jeżeli Francuzi pozostaną w Meksyku. Teraz rojaliści znajdowali się w odwrocie. Liberałowie odnieśli znaczący sukces, bo udało się im pojmać Maksymiliana w Cerro de las Campanas (Querétaro). Został on wkrótce stracony.
Podczas walk z wojskami francuskimi cały czas funkcjonował legalny rząd Benita Juáreza, który wyszedł z ukrycia, gdy armia francuska wycofała się z kraju w 1867. Wtedy to z powrotem ustrojem Meksyku stała się republika. Napisano także nową konstytucję. Skonfiskowano olbrzymie posiadłości kościelne (kościół był największym właścicielem ziemskim i posiadał prawie połowę ziemi w Meksyku), ustanowiono cywilne małżeństwa, zabroniono księżom udziału w polityce i dokonano faktycznego rozdziału kościoła od państwa.
Po zwycięstwie liberałów istniała silna opozycja konserwatystów wobec prezydenta Benita Juáreza. Skupił on w swoich rękach dużą część władzy i zamierzał kandydować po raz kolejny na najwyższy urząd w wyborach 1872, przy czym jego rządy zaczęły się stawać coraz bardziej autorytarne i niewykluczone było, że wybory zostaną sfałszowane. Juárez zmarł podczas sprawowania urzędu w 1872; następnie rządy po nim przejął Sebastian Lerdo de Tejada (przewodniczący Sądu Najwyższego). W 1876 Tejada zamierzał stanąć ponownie do wyborów, ale na jego drodze stanął przewrót zorganizowany przez Porfirio Diaza (który jednocześnie ogłosił tzw. plan Tuxtepec). Następnie Diaz we własnym imieniu w 1877 ogłosił się prezydentem.
Porfiriat (dyktatura Porfirio Díaza).
Porfirio Diaz starał się wykreować siebie w oczach społeczeństwa jako silnego człowieka, który jest w stanie ująć mocną ręką władzę i wprowadzić wreszcie ład i porządek w kraju. Początkowo mogło się wydawać, że tak właśnie będzie, jednak z biegiem czasu Meksykanie (głównie najniższe klasy społeczne) byli coraz bardziej rozczarowani rządami dyktatora. W czasie sprawowania swojej kadencji Diaz postawił przede wszystkim na modernizację i rozwój gospodarczy kraju, które miały być dokonane głównie poprzez ułatwienie napływu kapitałów zagranicznych. Ukończenie budowy narodowego systemu kolei i połączenie jej z koleją amerykańską oraz zachęcanie inwestorów do lokowania swoich inwestycji w Meksyku sprawiły, że zaczęli oni przybywać coraz większym strumieniem do kraju. W 1888 Meksykowi udało się wynegocjować ze swoimi dłużnikami konsolidację wierzytelności, co spowodowało, że ogromny kapitał zaczął pojawiać się w niedoinwestowanej dotychczas gospodarce meksykańskiej. Ponadto zdobyto nowe rynki zbytu dla produktów rolnych oraz surowców naturalnych, zwiększono też areał ziemi pod uprawę. Położono także podstawy pod rozwój przemysłowy kraju.
Koncentracja ziemi w rękach małej liczby posiadaczy ziemskich w czasie rządów Diaza była połączona z procesem zmniejszania się stanu posiadania lokalnych wspólnot. Obszarnicy korzystali z przyzwolenia prezydenta, który ich faworyzował i zagarniali ziemie indiańskie, powiększając swoje i tak już ogromne posiadłości. Wielu bezrolnych chłopów popadało w uzależnienie kredytowe od wielkich posiadaczy ziemskich, którzy stworzyli pewnego rodzaju system permanentnego stanu „służebności” w stosunku do swoich pracowników, którzy nigdy nie mogli wyjść z błędnego koła zadłużenia i byli zmuszani do pracy na plantacjach czy w kopalniach aż do czasu spłaty długu. Nierzadkie były sytuacje, gdy dług ten przechodził z pokolenia na pokolenie i zmuszał biedne dzieci dłużników do praktycznie niewolniczej pracy i odpracowania wierzytelności. Około 1910 roku 90% mieszkańców wsi nie posiadało żadnych nieruchomości.
W okresie porfiriatu doszło do jeszcze większego zróżnicowania majątkowego społeczeństwa. Modernizacja sprawiła, że bogaci stali się jeszcze bogatsi, a biedni popadli w jeszcze większą biedę. Wielu Indian straciło swoją ziemię, a robotnicy rolni nie mieli praktycznie żadnego udziału we wzroście gospodarczym. Wielki kapitał rządził się bezwzględnym prawem zysku, który był osiągany jak najmniejszymi kosztami (na czym cierpieli robotnicy przemysłowi, którzy otrzymywali „głodowe” pensje). Większość pracowników nie słyszała o takich dobrodziejstwach jak płatny urlop, ubezpieczenie na wypadek choroby czy emerytury. Problemy te zostały zauważone dopiero w 1904, kiedy to zostały wprowadzone pewne rozwiązania prawne mające na celu uregulowanie tych kwestii.
Wartość realna płacy w latach 1876–1910 spadła o ok. 20%. Ponadto obniżyła się dramatycznie produkcja rolna na rynek wewnętrzny, bo coraz więcej żywności eksportowano na rynki zagraniczne, ponieważ było to bardziej opłacalne dla wielkich farmerów. Kukurydza i fasola – podstawa wyżywienia najuboższej ludności, musiały być importowane. W kraju coraz częściej dochodziło do zamieszek spowodowanych brakiem podstawowych produktów żywnościowych dla najbiedniejszych oraz zwiększającą się drożyzną większości towarów. To zmusiło rząd w 1905 do sprzedaży subsydiowanej żywności. W 1909 otwarto 50 sklepów w mieście Meksyk, które sprzedawały dotowane towary.
Niezrównoważony rozwój gospodarczy był tylko jednym z wielu problemów, które istniały w okresie porfiriatu. Diaz nie liczył się w ogóle z potrzebami socjalnymi społeczeństwa, nie rozumiał wcale problemu szkolnictwa. Faworyzował także kościół i ignorował politykę sekularyzacyjną, zapoczątkowaną w 1859. Takie rządy doprowadziły w końcu do tego, że władza ostatecznie przeszła ze szczebla centralnego w ręce lokalnych elit. Mimo że wybory przeprowadzano na wszystkich szczeblach, były one praktycznie bez znaczenia. Tylko grupa kandydatów miała zagwarantowane zwycięstwo bez względu na rozkład głosów. Prezydent przy obsadzaniu urzędów kierował się głównie lojalnością ludzi, a nie ich rzeczywistymi kwalifikacjami.
Niezadowolenie i duch buntu zaczęły się rozlewać po całym kraju. Wielu robotników sympatyzowało z takimi ludźmi jak np. Ricardo Flores Magón, dziennikarz, który założył opozycyjną gazetę "Regeneración". Czasopismo to zostało zamknięte już po roku działalności, a Flores Magón aresztowany. Mimo tego nie zaprzestał on dalszej krytyki tyranii rządów Diaza w innych dziennikach. To sprawiło, że rząd zakazał mu prawa do jakichkolwiek publikacji na terenie Meksyku. W 1904 Flores Magón wznowił działalność zamkniętej wcześniej "Regeneración" na terytorium Teksasu. Ataki tego zaciekłego wroga porfiriatu wpłynęły na postępowanie takich przyszłych działaczy rewolucyjnych jak Emiliano Zapata (w stanie Morelos) i Felipe Carillo Puerto (na Jukatanie).
Diaz, obawiając się coraz większego niezadowolenia społecznego, postanowił, że pozwoli na udział kandydata opozycji w wyborach 1910 Kandydatem opozycyjnym, wysuniętym przez liberałów, był Francisco I. Madero. Okazało się jednak, że były to obietnice bez pokrycia, bo Madero został aresztowany, a Diaz „wygrał” bez problemu. Po uwolnieniu z więzienia Madero uciekł do San Antonio w Teksasie, gdzie ogłosił wybuch powstania przeciwko Diazowi. Jego pierwsze wezwanie do broni spotkało się z bardzo nikłym odzewem, ale pewne grupy zbrojne zaczęły się zbierać w całym Meksyku. Ten mały ruch wkrótce przerodził się w potężną siłę, a Madero znalazł się niespodziewanie na jego czele. Diaz ustąpił ze stanowiska 25 maja 1911 i udał się na stałe na wygnanie do Europy.
Rewolucja.
Madero objął urząd mając jedynie nikły plan postępowania na najbliższy okres rządów. Jako bogaty człowiek z północy chciał jedynie przeprowadzić pewne reformy, a nie rewolucję. Radykalne grupy, które pokładały w nim pewne nadzieje, wkrótce głęboko się rozczarowały. Emiliano Zapata zrozumiał, że Madero nie ma żadnego interesu w tym, aby przeprowadzić jakieś głębsze zmiany. Kiedy Madero przyjął umiarkowaną politykę stosunku do reformy ziemskiej, Zapata zareagował na to ogłoszeniem powstania i ogłosił tzw. plan Ayala w listopadzie 1911. Proklamacja ta zawierała żądanie natychmiastowego przekazania ziemi chłopom. Na północy dotychczasowi zwolennicy Madera dowodzeni przez Francisco Villę (zwanym Pancho Villa) poczuli się zdradzeni i również wystąpili przeciw prezydentowi.
Wielu obawiało się, że Madero nie kontroluje już sytuacji w kraju. Ruch przeciwko prezydentowi i próby zamachu stanu podzieliły naród. Dowódca armii rządowej Victoriano Huerta przejął kontrolę nad miastem Meksyk i został tymczasowym prezydentem w lutym 1913. Cztery dni po objęciu władzy Huerta zamordował Madero. Nowy prezydent próbował porozumieć się z Zapatą, który mu jednak nie ufał i walki pomiędzy wojskami rządowymi a powstańcami trwały. Trzecią grupą, która oprócz Zapaty i Villi stawiała opór oddziałom federalnym (głównie w stanie Coahuila), byli tzw. konstytucjonaliści, dowodzeni przez Venustiano Carranzę.
USA odmówiły uznania rządu Huerty, motywując to bezprawnym przejęciem przez niego władzy. Zgodnie z rozkazami prezydenta Wilsona, marynarka wojenna Stanów Zjednoczonych zajęła port w Veracruz, aby odciąć armię Huerty od dostaw broni. W wyniku tego w całym Meksyku wybuchły gwałtowne protesty antyamerykańskie, niemniej jednak Huerta zrezygnował ze sprawowania władzy w lipcu 1914.
Ustąpienie Huerty spowodowało podział rewolucjonistów na zwalczające się frakcje. Villa i Zapata wywierali nacisk na przeprowadzenie radykalnych reform społecznych oraz podział ziemi obszarników, podczas gdy Carranza przez reformy rozumiał jedynie drobne zmiany polityczne. Dwaj chłopscy przywódcy postanowili więc połączyć siły przeciwko Carranzy. W grudniu 1914 ich oddziały okupowały już stolicę i miasto Puebla. Dowódca wojsk Carranzy – Álvaro Obregón zmusił jednak rebeliantów do wycofania się z miasta Meksyk i wkrótce panował już nad większością terytorium kraju.
Jako przywódca konstytucjonalistów Carranza został tymczasowym prezydentem w 1914. Jego pierwsze poczynania były bardzo przebiegłe, mianowicie rozpoczął akcje zaczepne na granicy amerykańsko-meksykańskiej (wina miała spaść na rebeliantów, pod których się podszywano) w tym celu, aby USA uznały go za legalnego prezydenta. Carranza twierdził, że nie może kontrolować rozwoju wypadków na granicy dopóty, dopóki Stany Zjednoczone nie będą go uważać za realnie sprawującego władzę. Meksykańscy powstańcy zaatakowali w tym czasie ranczo na pograniczu, ograbili pociąg i brali udział w innych aktach przemocy, zabijając więcej niż 100 ludzi (wszystko to było bardzo na rękę Carranzy, który zyskiwał dobre argumenty przemawiające za tym, aby został uznany przez inne państwa). W sierpniu 1915 komisja, w skład której wchodziło 8 krajów latynoamerykańskich i Stany Zjednoczone, stwierdziła, że rząd Carranzy jest jedyną legalną władzą na terytorium Meksyku, Carranza wreszcie mógł się cieszyć z osiągnięcia wcześniej zamierzonego celu. W reakcji na to wszyscy rebelianci z wyjątkiem Pancho Villi złożyli broń.
W marcu 1916 Villa wysłał swój oddział do Columbus w Nowym Meksyku, prawdopodobnie po to, aby wykazać, że Carranza nie kontroluje sytuacji w północnej części kraju. Akcja ta miała na celu sprowokowanie USA i być może nałożenie embarga na handel bronią z Meksykiem, co pozbawiłoby wojska rządowe zaopatrzenia. W reakcji na to Stany Zjednoczone wysłały ekspedycję karną pod dowództwem gen. Pershinga, która deptała awanturnikom Villi po piętach przez ponad rok, lecz nie zdołała ich pokonać.
Konstytucja 1917.
Carranza w 1917 zwołał konwencję konstytucyjną, która miała się odbyć w Queretaro. Wielu delegatów podzielało opinię Carranzy, że krajowi są potrzebne jedynie reformy polityczne, natomiast w zakresie reform społecznych czy gospodarczych zamierzano przeprowadzić jedynie kosmetyczne zmiany. Ich przeciwnicy żądali gwałtownych reform socjalnych. W rezultacie doszło do opracowania projektu konstytucji, która była bardziej radykalna, niż tego chciał prezydent.
Nowa konstytucja wprowadzała możliwość uchwalenia kodeksu pracy, który przewidywał prawo pracowników do organizowania strajków. Stanowiła także, że wszystkie surowce naturalne oraz ziemia są dobrem narodu. Postanowienie to miało na celu ograniczenie udziału kapitału zagranicznego w przemyśle wydobywczym i górnictwie oraz na terenach rolnych. Było to oczywiste zakończenie polityki okresu porfiriatu, polegającej na zachęcaniu obcych inwestorów do lokowania kapitału w kraju. Konstytucja zabraniała każdemu prezydentowi startowania w kolejnych wyborach po zakończeniu sprawowania urzędu (realizacja hasła "no reeleccion"), wprowadzała ograniczenia w prawie kościoła do posiadania ziemi, zwracała także wspólnotom indiańskim wcześniej zagrabione terytoria. Wiele z przepisów tego aktu jak na ówczesne czasy było bardzo postępowych. Konstytucja mocno ograniczała rolę kościoła katolickiego i kładła podwaliny pod nacjonalizację przemysłu petrochemicznego przeprowadzoną w 1938. Kreśliła także drogę do reformy rolnej, która miała trwać od wczesnych lat 20. XX w. aż do 1940.
Carranza, wybrany prezydentem w 1917, nie przejmował się konstytucją i wiele z jej postanowień było martwymi przepisami. Wprawiało to w niezadowolenie osoby pragnące radykalnych zmian. W 1920 trzech generałów – Plutarco Elías Calles, Álvaro Obregón i Adolfo de la Huerta zbuntowało się przeciw Carranzy, który został w końcu zabity w zasadzce w czasie jego ucieczki do Veracruz. Jego następcą w 1920 (po krótkich tymczasowych rządach de la Huerty) został Álvaro Obregón.
Obregón zamierzał w końcu ukrócić nieustającą przemoc, odbudować gospodarkę i przeprowadzić niezbędne reformy społeczne, aby zadowolić najuboższą ludność. To dopiero on zapoczątkował wprowadzenie w życie reformy rolnej (przekazał wspólnotom indiańskim milion hektarów ziemi państwowej, ale nie nacjonalizował latyfundiów), utworzył ministerstwo oświaty i uruchomił także szkoły wiejskie. Niekorzystną stroną jego rządów była wszechobecna korupcja. Obregón zabiegał także o poparcie USA; w 1923 zgodził się na arbitraż i rozpatrzenie roszczeń amerykańskich przedsiębiorstw naftowych. Stany Zjednoczone w zamian za to poparły Obregóna w walce przeciwko spiskowcom, usiłującym forsować na urząd prezydenta gen. Adolfo de la Huertę.
Obregón skutecznie podporządkował sobie wojsko i w 1923 doprowadził do zamordowania Pancho Villi. W tym samym roku przeciw prezydentowi wybuchł bunt części armii, ponieważ na swojego następcę Obregón wybrał Plutarco Elíasa Callesa, którego część środowisk uważała za zbyt radykalnego. Bunt został stłumiony, a Calles został prezydentem.
Prezydentura Callesa (Maximato).
Calles kontynuował politykę Obregóna w zakresie reformy rolnej i edukacji, obciął także fundusze na wojsko, aby zapewnić środki na realizację reform społecznych. Uzdrowił meksykańskie finanse publiczne oraz opracował program rozwoju szkolnictwa. Udało się mu także zakończyć spór z amerykańskimi firmami naftowymi. Jednak wdrażając antyreligijne reformy, Calles napotkał zdecydowaną opozycję i relacje pomiędzy kościołem a rządem stały się bardzo napięte. Kościół sprzeciwiał się sekularyzacji szkół podstawowych, rejestracji księży i likwidacji 73 klasztorów.
W 1926 dalsze antyreligijne działania władz spowodowały wybuch chłopskiego powstania tzw. "Cristiady" przeciwko antykościelnej polityce rządu. Wzburzeni chłopi atakowali żołnierzy i urzędników, na opanowanych terenach organizując własną armię i administrację. Stany Jalisco, Michoacán, i Colima znalazły się w stanie konfliktu. Konflikt został załagodzony 21 czerwca 1929 dzięki mediacji Dwighta W. Morrowa – amerykańskiego ambasadora w Meksyku. Rząd zgodził się na zniesienie niektórych najbardziej antykościelnych zarządzeń. W walkach zginęło 90 tysięcy osób.
Kolejny kryzys polityczny został wywołany zabójstwem Obregóna 17 lipca 1928, zamordowanego przez studenta seminarium duchownego podczas kolacji, na której świętował ponowne wybranie go na urząd prezydenta. Calles znalazł rozwiązanie mające załagodzić sytuację. Mianowicie zamierzał sprawować rządy poprzez marionetkowych prezydentów, którzy mieli być od niego zależni. W tym celu założył Narodową Partię Rewolucyjną ("Partido Nacional Revolucionario" – skrót: PNR), która później przekształciła się w "Partido Revolucionario Institucional" (skrót: PRI) znanej jako Partia Rewolucyjno-Instytucjonalna. PRI zdominowała meksykańskie życie polityczne od czasu swego powstania. Calles stał się znany jako niekwestionowany "Jefe Maximo" (Najwyższy szef) Meksyku, a okres jego rządów poprzez podstawionych i podporządkowanych mu prezydentów jest też znany jako "Maximato".
Rządy Lázaro Cárdenasa (Cardenismo).
W 1934 Calles wybrał Lázaro Cárdenasa jako kandydata PNR na prezydenta. Cárdenas z łatwością wygrał wybory. Jednak okazało się, że protegowany Callesa jest bardziej niezależny, niż na początku się mu wydawało. Sytuacja taka sprawiła, że Calles, który liczył na łatwe manipulowanie dotychczasowym podopiecznym, musiał się rozstać z pozakulisowymi rządami. Po wyborach Cárdenas zaczął zmniejszać wpływy wojska na życie polityczne, rozszerzył zakres reformy rolnej, która do tej pory była prowadzona z wielkimi oporami. Rozwijał także zakres opieki społecznej oraz szkolnictwo. Kiedy Calles próbował zahamować wprowadzenie w życie tych reform, został wygnany z kraju.
Cárdenas przedstawiał siebie jako rewolucyjnego reformatora i dobrotliwego ojca narodu. Pod koniec jego kadencji jedna trzecia ludności kraju otrzymała już ziemię, która zazwyczaj była zarządzana przez specjalne społeczności-spółdzielnie, zwane "ejido". Robotnicy przemysłowi stali się teraz znaczącą siłą polityczną i byli w stanie wywierać skuteczną presję na rząd w celu zwiększenia płac i polepszenia warunków pracy.
W 1936 Kongres meksykański uchwalił ustawę, zgodnie z którą możliwe było wywłaszczenie własności prywatnej, jeżeli tylko było to konieczne ze względu na dobro społeczne i wymagał tego interes narodu. Koleje meksykańskie zostały znacjonalizowane w 1937. W 1938 – po tym, jak zagraniczne firmy naftowe odmówiły wypłaty wynagrodzeń dla swoich pracowników w wysokości ustalonej przez meksykański Sąd Najwyższy – mienie tych przedsiębiorstw zostało przejęte przez rząd meksykański. Rządowa agencja nazywana Petróleos Mexicanos (Pemex) została utworzona w celu zarządzania znacjonalizowanym majątkiem zagranicznych podmiotów. Wywłaszczenie negatywnie wpłynęło na meksykański przemysł petrochemiczny, co było spowodowane bojkotowaniem ropy naftowej z tego kraju przez USA i Wielką Brytanię, które domagały się odszkodowań dla firm z tych państw za mienie, którego zostały pozbawione. Meksyk, poszukując nowych rynków zbytu, został zmuszony do handlu (głównie wymiany barterowej) z III Rzeszą, Włochami i Japonią. Stosunki handlowe z tymi państwami okazały się jednak krótkotrwałe ze względu na wybuch II wojny światowej.
Następca Cárdenasa, Manuel A. Camacho, za główny cel swojej prezydentury uznał rozwój gospodarczy kraju oraz kontynuację reform społecznych. Dla tych, dla których Cárdenas był prawdziwym rewolucjonistą, wybory 1940 oznaczały rzeczywisty koniec długiego okresu przemian zapoczątkowanych obaleniem Diaza. Ávila Camacho zerwał z polityką zajadłego antyklerykalizmu, zastopował także reformę rolną. Meksyk 22 maja 1942 wypowiedział wojnę państwom Osi i podjął bardzo szeroką współpracę z USA. Około 250 tys. Meksykanów służyło w armii amerykańskiej; wielu z nich otrzymało wysokie odznaczenia. Meksykańscy pracownicy i to zarówno rolni, jak i przemysłowi, pracowali w południowo-zachodnich stanach USA na mocy specjalnej umowy znanej też jako tzw. program Bracero.
Powojenny Meksyk.
Miguel Alemán Valdés, wybrany w 1946, był pierwszym od czasów Madera prezydentem Meksyku, który nie miał wojskowego rodowodu. Jego rząd został zasilony szerokim gronem osób wykształconych na meksykańskich uniwersytetach, którzy byli bezpartyjnymi fachowcami. Była to więc poważna zmiana, gdyż wcześniej dużą część kadry politycznej stanowili przedstawiciele armii. W 1947 Valdés złożył wizytę w USA, będąc tym samym pierwszym prezydentem Meksyku, który odbył taką podróż. Kładł on także duży nacisk na rozwój przemysłu i nowoczesnych metod gospodarowania w rolnictwie, zachęcał również zagraniczny kapitał do przybywania do kraju. Jego rząd prowadził program budowy tam wodnych oraz rozwoju systemu irygacyjnego, co zaowocowało zwiększeniem areału ziemi pod uprawę oraz potroiło ilość wytwarzanej energii elektrycznej.
W tym okresie zaczęła się także kształtować gospodarka o dwoistym charakterze. Jej pierwszą część stanowił przemysł i rolnictwo oparte na dużym kapitale. Z drugiej strony powstawał obraz pracowników bezwzględnie wykorzystywanych i pracujących za bardzo niskie wynagrodzenie. Rozwój gospodarczy skutkował głównie wytworzeniem się nielicznej klasy średniej a duża część społeczeństwa nie miała w nim praktycznie żadnego udziału. Tak więc społeczne rozwarstwienie nadal się pogłębiało. Valdés obiecywał walkę z rosnącą korupcją na szczeblu lokalnym i federalnym, ale jego administracja nie dawała dobrego przykładu, bo sama była skalana wieloma skandalami.
Niezadowolenie i niechęć do skorumpowanego rządu dały owoc w postaci wygranej w wyborach prezydenckich Adolfo Ruiza Cortinesa. W 1952 Cortines rozpoczął walkę z wszechobecnym przekupstwem, co pozwoliło odzyskać rządowi pewien stopień społecznego zaufania, jednak na szczeblu lokalnym łapówki były rzeczą normalną, a załatwienie bez nich sprawy było praktycznie niemożliwe. W 1953 prezydentowi udało się przeforsować w parlamencie ustawę, która dawała kobietom prawo głosu. Z biegiem czasu rząd meksykański zaczął opierać się na wojsku i policji, które musiały stawiać coraz większy odpór wzrastającym protestom i niepokojom społecznym.
Problemy społeczne.
Już na początku lat 60. stagnacja doprowadziła do radykalizacji nastrojów. Powstała wówczas nieliczna Ludowa Grupa Guerilli działająca w części stanu Chihuahua. Grupa prowadziła pojedyncze starcia z przedstawicielami służb bezpieczeństwa a ostatecznie rozbita została w bitwie w 1965, w trakcie której brygada partyzancka została rozgromiona przez wojsko.
W latach 60. XX wieku przez kraj przeszła fala protestów studenckich, które wzburzyły także resztę społeczeństwa. Prezydenci Adolfo L. Mateos (1958-64) i Gustavo D. Ordaz (1964-70) nie doceniali stopnia niezadowolenia narodu. Ordaz, który przygotowywał kraj do Igrzysk Olimpijskich w 1968, nie mógł sobie pozwolić na zamieszki i dlatego wzmógł represje wobec wszelkich sił opozycyjnych. 2 października 1968 na plac Trzech Kultur, w dzielnicy Tlatelolco, wyszło około 10 tysięcy studentów, którzy zostali ostrzelani przez policję i wojsko. Co najmniej 325 demonstrantów zginęło, wielu innych zostało rannych, a tysiące zostało aresztowanych. Ta masakra wstrząsnęła krajem, który borykał się z poważnymi problemami gospodarczymi i społecznymi, na które odpowiedzią były strajki studenckie.
Wydarzenia w Tlatelolco doprowadziły do wybuchu tzw. brudnej wojny między rządem a najbardziej radykalnymi ugrupowaniami opozycji. Do zbrojnej, partyzanckiej walki z rządem przystąpiła "Partido de los Pobres", grupa odrzucała ideologię marksistowską i komunistyczną, proponując zamiast tego hasła bardziej umiarkowane i lewicowo-chrześcijańskie. Walki między guerillą a rządem rozgorzały w górach w stanie Guerrero. Do "Partido de los Pobres" wkrótce dołączyły kolejni działacze którzy utworzyli antyrządową Chłopską Brygadę Sprawiedliwości. Grupa została rozbita na początku lat 70.; próbę odrodzenia ruchu partyzanckiego podjęła jeszcze licząca około 400 partyzantów grupa Liga Comunista 23 de Septiembre, która w praktyce rozbita została do końca lat 70.
Niekontrolowana urbanizacja zaczęła się stawać jednym z głównych problemów do rozwiązania w latach 70. XX wieku. Przyrost naturalny w tym okresie osiągnął 3,4%. Między rokiem 1940 a 1970 4,5 mln Meksykanów przeniosło się ze wsi do miast. Około 1975 do miasta Meksyk przybywało każdego dnia 2,6 tysiąca ludzi. Bezrobocie oraz niedożywienie stały się codziennością; ponad połowa ludności nie miała zapewnionej minimalnej liczby kalorii niezbędnej do funkcjonowania. Miasta nie były zdolne do zapewnienia dachu nad głową tak olbrzymiej rzeszy ludzi, która napływała każdego dnia, co powodowało rozrost podmiejskich slumsów. Netzahualcoyotl – największe osiedle slumsów niedaleko stolicy kraju było najbardziej rozległym obszarowo w kraju w latach 70.
Rząd wydał zarządzenia zwiększające płace minimalne oraz rozdał ziemię 9 tys. chłopów. W 1970 Luis E. Álvarez – były minister spraw wewnętrznych, został wybrany na prezydenta jako kandydat PRI. W czasie swojej sześcioletniej kadencji Álvarez krytykował powiększającą się przepaść pomiędzy bogatymi a biednymi państwami i starał się uczynić Meksyk liderem na świecie wśród państw rozwijających się. Przyjął także szereg rozwiązań mających na celu zmniejszeniu wpływu zagranicznych inwestorów na gospodarkę. Starał się rozluźnić więzy gospodarcze i kulturalne ze Stanami Zjednoczonymi. Namawiał Meksykanów do tego, aby przestali naśladować amerykański tryb życia, zawarł także szereg umów handlowych oraz o innym charakterze z Kanadą oraz Unią Europejską i państwami Ameryki Łacińskiej.
Álvarez starał się przypodobać studentom, czyniąc szereg kroków mających zapewnić mu ich poparcie. Nawoływał wszystkich Meksykanów do wspólnej pracy nad zmianami społecznymi i rozwojem gospodarczym. W rzeczywistości populistyczna retoryka, jaką się posługiwała jego administracja, nie łączyła się z żadnymi sensownymi rozwiązaniami. Bogaci Meksykanie nadal czerpali zyski z rozwoju gospodarczego, a sytuacja reszty społeczeństwa pozostawała bez zmian lub nawet pogarszała się.
Kryzys gospodarczy.
W 1976 przy bardzo niskiej frekwencji, spowodowanej rozczarowaniem społeczeństwa wobec polityków, wybory wygrał kandydat PRI José López Portillo y Pacheco. Ten były minister finansów zamierzał wprowadzić bardzo restrykcyjną i oszczędną politykę finansową. Wezwał jednocześnie pracowników do obniżenia swoich żądań płacowych, a przedsiębiorców do wstrzymania się z podnoszeniem cen swoich produktów i jednocześnie do zwiększenia nakładów inwestycyjnych. W stosunkach z zagranicą Portillo doprowadził do polepszenia stosunków z USA.
W połowie lat 70. w Meksyku zapanowała euforia, gdy natrafiono na bardzo obfite złoża ropy naftowej w stanach Campeche, Chiapas, Tabasco i Veracruz. W II poł. lat 70. wydobycie ropy podwoiło się, co pozwoliło Meksykowi na prowadzenie bardziej niezależnej polityki, szczególnie względem USA. Obietnice rządowe dotyczące wspaniałego bogactwa dla narodu z wydobycia surowców skończyły się jedynie na czczych zapowiedziach, a w kraju zapanowała korupcja. Zwiększyło się także do ogromnych rozmiarów zadłużenie zagraniczne państwa. Meksyk pożyczał miliardy dolarów na wysokich odsetkach, oczekując spłaty tych kredytów z wpływów z wydobycia ropy.
Kiedy w 1980 doszło do gwałtownego załamania się cen ropy, Meksyk znalazł się w finansowych tarapatach. Nad krajem zapanowała groźba bardzo głębokiej recesji gospodarczej. Meksyk ogłosił odroczenie spłaty swojego zadłużenia, co spowodowało też zmianę polityki banków międzynarodowych wobec krajów rozwijających się. Stany Zjednoczone dążyły do wydobycia Meksyku z kryzysu i zaoferowały nawet zakup ropy i gazu po cenach wyższych niż rynkowe.
Obydwaj prezydenci, zarówno Portillo, jak i jego następca Miguel de la Madrid Hurtado (1982-88), oparli swój rząd na specjalistach z Uniwersytetu Yale i Harvarda. Podczas rządów de la Madrida starano się poprawić sytuację gospodarczą m.in. poprzez renegocjację olbrzymiego zadłużenia zagranicznego. Meksyk zaakceptował ratunkową pożyczkę z Międzynarodowego Funduszu Walutowego na kwotę 4 miliardów dolarów pod warunkiem zwiększenia podatków, obcięcia wydatków i ograniczenia importu. De la Madrid uruchomił już kolejną z wielu kampanii przeciwko korupcji, którą wiązano ze wzrostem przemytu narkotyków. Gangi osiągały zawrotne wpływy z handlu narkotykami, a nadwyżki lokowały w łapówkach wręczanych policji, wojsku i administracji rządowej. Kilku wysoko postawionych urzędników państwowych łącznie z byłym szefem zarządu PEMEX-u zostało skazanych za korupcję.
Niezaradność i skorumpowanie kolejnych rządów wywodzących się z PRI wywołały w społeczeństwie powszechną złość przeciwko politykom wywodzącym się z tego obozu. Podsyciła ją także nieumiejętna akcja ratunkowa prowadzona przez rząd w 1985 podczas tragicznego trzęsienia ziemi w mieście Meksyk. W kraju narastało przekonanie, że kolejne wybory są po prostu fałszowane przez rządzących. Mimo że PRI pozwalała na funkcjonowanie partii opozycyjnych i ich udział w wyborach to jej ogromne zaplecze finansowe pozwalało zawsze na mobilizację swoich wyborców i wygraną w każdych wyborach. Bardzo częste były przypadki, gdy członkowie PRI płacili za pójście do urn i oddanie głosu na jej kandydatów. Dochodziło także do przypadków zastraszania przez aktywistów PRI osób, które oddawały głos na opozycję.
Wybory 1988.
W 1987 doszło w PRI po raz pierwszy do rozłamu. Tzw. „Demokratyczny nurt” w PRI żądał wewnętrznych reform w partii po to aby była ona zdolna do stawienia czoła umacniającej się opozycji. Wybór Carlosa Salinasa de Gortariego na kandydata PRI w wyborach prezydenckich w 1987 spowodował dalsze pogłębienie się podziału w partii. Cuauhtémoc Cárdenas Solórzano – syn byłego prezydenta został kandydatem w wyborach drugiej części działaczy PRI. Cardenas atakował przede wszystkim program oszczędności budżetowych nałożonych przez Międzynarodowy Fundusz Walutowy, który uważał za główny powód obniżenia standardu życia większości mieszkańców kraju. Żądał także moratorium na spłatę długów zagranicznych. Władze PRI zareagowały na kandydaturę Cárdenasa wyrzuceniem go z partii. Cárdenas w reakcji na to założył lewicowy ruch o nazwie Narodowy Front Demokratyczny. Te wydarzenia spowodowały także wzmożenie nastrojów opozycyjnych w społeczeństwie wobec rządzącej PRI.
W wyborach 1988 oficjalne zwyciężył Salinas, który uzyskał 51% głosów. Wielu niezależnych obserwatorów mówiło o fałszerstwach wyborczych i o rzeczywistym zwycięstwie Cárdenasa. Cárdenas zwyciężył głównie w dużych miejskich okręgach wyborczych, gdzie głosowanie było ściśle nadzorowane i sprawdzane pod względem zgodności z prawem wyborczym. Salinas natomiast większość głosów uzyskał w okręgach wiejskich, gdzie dochodziło do machinacji wyborczych i „błędów” w liczeniu głosów. W wyborach 1988 narodziła się także nowa siła polityczna, która uzyskała duże poparcie w północnym Meksyku. Była to tzw. PAN – Partia Akcji Narodowej. Kandydat PAN wygrał w wyborach na stanowisko gubernatora stanu Baja California. PAN w sojuszu z Narodowym Frontem Demokratycznym zdobyła ok. połowy miejsc w Izbie Deputowanych w wyborach w 1988, co było przejawem zbliżającej się nieuchronnie klęski PRI.
Salinas, mimo że wygrał w niejasnych okolicznościach, okazał się zręcznym politykiem. Udało mu się poprawić sytuację gospodarczą kraju poprzez popieranie eksportu i wolnego handlu z USA, zmniejszył także znacząco galopującą inflację. Administracja Salinasa przyśpieszyła prywatyzację i sprzedała setki firm państwowych. Prezydent pozwolił także amerykańskim firmom naftowym na poszukiwania ropy w kraju po raz pierwszy od czasu nacjonalizacji przemysłu petrochemicznego w 1938.
Prezydentura Salinasa okazała się sukcesem dzięki pobudzaniu handlu zagranicznego. To za sprawą Salinasa w 1991 doszło do podpisania porozumienia o wolnym handlu pomiędzy krajami Ameryki Środkowej. Stąd był już tylko krok do powstania Północnoamerykańskiego Porozumienia Wolnego Handlu (NAFTA), w skład której weszły Kanada, Meksyk i Stany Zjednoczone. Celem tej organizacji było obniżenie barier i innych ograniczeń celnych w handlu między członkami porozumienia.
Recesja i ruch "Zapatistas".
W styczniu 1994 doszło do wybuchu powstania w stanie Chiapas, które wywołał ruch o nazwie Zapatystowska Armia Wyzwolenia Narodowego (o hiszpańskim skrócie EZLN). Grupa ta nazywana od Emiliano Zapaty "Zapatistas" zajęła cztery miasta w południowej części Meksyku i żądała od Salinasa przeprowadzenia reform politycznych i gospodarczych. Jednak wkrótce armia odzyskała większość terenu i doszło do podpisania zawieszenia broni między rebeliantami a rządem.
Wybory 1994 miały dramatyczny w przebieg. 23 marca 1994 Luis Colosio został zamordowany podczas kampanii wyborczej w Tijuanie. Na jego miejsce wystawiono Ernesta Zedillo Ponce de León, który wygrał wybory w dniu 21 sierpnia.
Krótko po wyborach rząd zdewaluował walutę meksykańską. Dewaluacja oraz powstanie zapatystów spowodowały odpływ zagranicznych inwestorów z Meksyku. Rezultatem tego była dramatyczna sytuacja w gospodarce kraju, która została nieco poprawiona poprzez wielomiliardową pożyczkę amerykańską oraz natychmiastowe działania Międzynarodowego Funduszu Walutowego. W zamian za pomoc Meksyk obiecał przekazanie części przyszłych zysków z wydobycia ropy.
Sytuację Zedilla pogorszyły jeszcze oskarżenia o korupcję poprzedniej ekipy rządowej Salinasa oraz o jego powiązania ze światem przestępczym. W 1995 prokuratura oskarżyła Salinasa o zaaranżowanie zabójstwa José Francisco Ruiza Massieu – wysoko postawionego działacza PRI. Motywem tej zbrodni miała być zbyt duża wiedza jaką Massieu posiadał o nielegalnym finansowaniu brata byłego prezydenta. Salinas został uznany za winnego w styczniu 1999. Wyrok ten wpłynął bardzo negatywnie na reputację rządzącej PRI.
Niezrażony tym Zedillo zaczął przeprowadzać szereg reform politycznych. W 1995 wymienił cały skład Sądu Najwyższego i wybrał na prokuratora generalnego członka głównej partii opozycyjnej. Zaczął się także proces decentralizacji władzy. Zedillo zdołał też nakłonić zapatystów z ich przywódcą „Subcomandante” Marcosem do przystąpienia do rozmów i szukania politycznego kompromisu.
W styczniu 1996 zapatyści ogłosili utworzenie politycznego ramienia swojego ruchu. Jego celem miały być reformy polityczne – ale nie na drodze zbrojnej, tylko w ramach przewidzianych przez konstytucję. W lutym przedstawiciele zapatystów i rządu podpisali pierwsze z sześciu uzgodnień mających na celu spełnienie postulatów, które wcześniej były podawane przez rebeliantów jako powód wybuchu powstania. W wyniku tego porozumienia miano wprowadzić do konstytucji poprawki gwarantujące Indianom odpowiednią reprezentację we władzach i niestosowanie wobec nich wymogu należenia do partii politycznych jako warunku wpisu na listy wyborcze.
W 1996 swoją działalność rozpoczęła grupa partyzantów zwana "Ejercito Popular Revolucionario" (EPR) – Ludową Armią Rewolucyjną. Pierwsze przejawy działalności EPR miały miejsce w stanie Guerrero, gdzie kilkadziesiąt zamaskowanych i uzbrojonych osób pojawiło się w jednym z miast, aby uczcić pamięć 17 zabitych przez policję rok wcześniej ludzi. Rebelianci nawoływali do obalenia rządu. W sierpniu EPR urządziła kilka równoczesnych ataków na lokalną policję i wojsko w stanach Guerrero, Oaxaca i Puebla, zabijając co najmniej 12 osób.
We wrześniu zapatyści znowu zerwali rozmowy pokojowe, twierdząc, że administracja Zedilla nie dotrzymała wcześniej złożonych obietnic. Żołnierze federalni mieli się też dopuszczać naruszenia rozejmu i niepokoić ich indiańskich zwolenników. Mimo tych wydarzeń pod koniec 1996 Zedillo kontrolował już sytuację w kraju. Drastyczne środki, polegające na obcięciu wydatków socjalnych, pomogły ustabilizować budżet. Cięcia w wydatkach budżetowych dotknęły najbiedniejszą część społeczeństwa, która ucierpiała w wyniku pogarszającej się jakości świadczeń oferowanych przez służbę zdrowia i szkolnictwo. Zdaniem władz niemożliwe stało się m.in. subsydiowanie taniej żywności dla najbiedniejszej części ludności. Program oszczędności realizowany przez ekipę Zedillo spowodował podniesienie wysokości stóp procentowych na kredyty i obniżenie się wartości peso, co doprowadziło wielu przedsiębiorców do upadłości. Jednak dzięki temu, że Meksyk postępował zgodnie z zaleceniami Międzynarodowego Funduszu Walutowego, mógł liczyć na bardziej akceptowalne warunki uregulowania długu zagranicznego. W styczniu 1997 Stany Zjednoczone otrzymały ostatnią ratę spłaty nadzwyczajnej pożyczki, jakiej udzieliły Meksykowi; została ona spłacona 3 lata wcześniej, niż przewidywał to plan pomocy.
W lutym 1997 w Meksyku wybuchła kolejna afera, której głównym negatywnym bohaterem był generał Jesús Gutiérrez Rebollo – szef Narodowego Instytutu powołanego do walki z przestępczością narkotykową. Okazało się, że Rebollo był w zmowie z większością gangów narkotykowych i doskonale z nimi współpracował. Jego aresztowanie wskazywało na głęboki kryzys korupcyjny, który sięgnął najwyższych szczebli administracji Zedilla.
W 1997 PRI utraciła większość w Izbie Deputowanych po raz pierwszy w historii. PRI przegrała także wybory gubernatorskie w kilku stanach, straciła też stanowisko burmistrza stołecznego miasta Meksyk na rzecz Cuauhtémoca Cárdenasa Solórzano z Partii Rewolucji Demokratycznej. Jednak mimo przegranej, PRI została dominującą siłą polityczną w kraju ze względu na spory w łonie opozycji pomiędzy lewicową Partią Rewolucji Demokratycznej oraz prawicową Partią Akcji Narodowej, które uniemożliwiały utworzenie koalicji.
W końcu 1997 w Chiapas znowu wybuchło zamieszanie, kiedy bliżej nieznana grupa paramilitarna wtargnęła do wioski Acteal i zamordowała 45 Indian. Władze aresztowały kilkudziesięciu ludzi powiązanych z tą zbrodnią, łącznie z szefem władz miejskich Acteal – Jacinto Ariasem Cruzem. Wielu oskarżonych, łącznie z Cruzem, było członkami PRI.
W styczniu 1998 prezydent zdymisjonował ministra spraw wewnętrznych – Emilia Chuayffeta Chemora, który odpowiadał za negocjacje z zapatystami. Zapatyści oskarżali rząd o sabotowanie wprowadzenia w życie wcześniejszych uzgodnień z 1996 W odpowiedzi na to w marcu Zedillo zaproponował zmianę umowy, co tylko rozsierdziło Marcosa i Indian, którzy stwierdzili, że nowa propozycja osłabiła tylko wcześniejsze porozumienie. W czerwcu biskup Samuel Ruiz Garcia zrezygnował z funkcji mediatora pomiędzy rebeliantami i rządem, oskarżając rząd o opuszczenie procesu pokojowego i prowadzenie kampanii zastraszania jego diecezji.
Mimo że zawieszenie broni nadal obowiązywało, dochodziło wielokrotnie do aktów przemocy na tle kontroli kilku wiosek, gdzie rywalizowały ze sobą władze ustanowione przez zapatystów i rząd. Kilka dni po rezygnacji Ruiza połączone siły policji i wojska w sile 1000 ludzi przypuściły szturm na miasto El Bosque, dokonały aresztowania urzędników ustanowionych przez zapatystów i przywróciły usuniętego wcześniej z urzędu burmistrza.
Niezdolność rządu meksykańskiego do znalezienia sensownego rozwiązania konfliktu czy to w drodze negocjacji, czy zdławienia buntu siłą sprawiła, że w Meksyku na początku XXI w. doszło do zmiany klimatu politycznego. Odkąd międzynarodowa opinia publiczna, w szczególności opinia USA, zaczęła odgrywać coraz większą rolę w polityce krajowej, wytworzyła się presja na utworzenie w Meksyku w pełni demokratycznego systemu politycznego. To sprawiło, że Kongres został opanowany w końcu przez opozycję, doszło też do osłabienia prerogatyw prezydenta. Jednostronne działania władzy wykonawczej nie są już możliwe, co często miało miejsce w historii tego kraju.
Meksyk obecnie jest w stadium kształtowania się w pełni demokratycznego systemu politycznego. Partie opozycyjne, które do tej pory miały małe doświadczenie w rządzeniu, stoją przed trudnym zadaniem spełnienia oczekiwań społecznych. W dalszym ciągu, ze względu na niejasność zapisów konstytucyjnych, nierozwiązana pozostaje kwestia zakresu władzy wykonawczej w stosunku do władzy ustawodawczej.
Koniec rządów PRI.
W 1999 PRI podjęła pierwszą próbę odnowienia swojego, nadszarpniętego aferami i nieudolnością w rządzeniu, wizerunku. Po raz pierwszy w historii tej partii przeprowadzono prawybory kandydata do wyborów prezydenckich. W listopadzie 1999 wyszedł z nich zwycięsko Francisco Labastida Ochoa, który z łatwością pokonał pozostałych trzech kandydatów. W lipcu 2000 prezydentem został wybrany jednak kandydat Partii Akcji Narodowej – Vicente Fox, który zdobył 43% głosów. Była to pierwsza przegrana PRI w wyborach prezydenckich od chwili jej założenia w 1929.
Fox podczas sprawowania urzędu musiał radzić sobie ze słabym poparciem w Kongresie, gdzie jego partia była mniejszością. Obietnice prezydenckie dotyczące rozwiązania problemu partyzantki w „15 minut” i osiągnięcia 7% wzrostu gospodarczego nie zostały dotrzymane.
W jego gabinecie znalazło miejsce wielu członków poprzedniej administracji oraz Partii Rewolucji Demokratycznej. To sprawiło, że PAN nie wspiera prezydenta, mimo że z jej ramienia Fox startował w wyborach. Zasłynął on wieloma kontrowersyjnymi wypowiedziami np. w sprawie możliwości popierania George’a Busha przez prezydenta Wenezueli Hugo Cháveza czy krytyką państw członkowskich Mercosuru.
Polityka ekonomiczna Foksa koncentrowała się na wysiłkach zmierzających ku zdławieniu presji inflacyjnej (inflacja po raz pierwszy od wielu lat osiągnęła postać jednocyfrową), co odbywało się kosztem osłabienia wzrostu gospodarczego. Mniejszy wzrost gospodarczy stał się głównym zarzutem stawianym mu przez lewicowych polityków, ich przeciwnicy argumentują, że przyczyną tego było pogorszenie się koniunktury w Stanach Zjednoczonych, które są głównym partnerem handlowym kraju. Według opinii niezależnych ekspertów bez restrykcyjnej polityki gospodarczej Foksa mogłoby dojść do pogorszenia się sytuacji na rynku pracy i wzrostu bezrobocia. Doszło również do ustabilizowania się kursu dolara względem peso.
Za jego rządów realizowano też specjalny program społeczny tzw. "Oportunidades" (czyli „Okazja, sposobność”), który w odróżnieniu od podobnych planów w przeszłości nie miał charakteru politycznego (tj. nie był próbą pozyskania nowego elektoratu poprzez „kupowanie” głosów wyborców). Nacisk położono w nim nie na doraźne przekazywanie środków pomocowych, ale na pobudzanie przedsiębiorczości wśród najbiedniejszych. W okresie kadencji Foksa zauważalne stało się także zmniejszenie zakresu ubóstwa.
Na początku 2005 cieniem na rządach administracji prezydenckiej położyły się zamieszki w więzieniach. 31 grudnia 2004 został zamordowany w ściśle strzeżonym zakładzie karnym La Palma brat zbiegłego z więzienia w 2001 szefa gangu narkotykowego – Joaquína „El Chapo” Guzmána. W styczniu 2005 więzienie La Palma, w którym przebywają najgroźniejsi przestępcy zostało otoczone, a następnie spacyfikowane przez kilkuset policjantów i żołnierzy, gdy okazało się, że więźniowie przejęli nad nim kontrolę. Porządek w więzieniu przywrócono pomimo obecności blisko tysięcznego tłumu demonstrujących pod bramą członków rodzin i przyjaciół uwięzionych handlarzy. Jednak pomimo tego, że za prezydentury Foksa kilkakrotnie wzrosła liczba aresztowanych handlarzy narkotykami, faktyczna bezkarność większości mafijnych bossów oraz częste korumpowanie funkcjonariuszy więziennych i przedstawicieli administracji różnego szczebla przez narkotykowe kartele niezmiennie należą do głównych nierozwiązanych problemów Meksyku.
Ważnym problemem pozostaje nielegalna emigracja Meksykanów do Stanów Zjednoczonych. Na obszarze Teksasu, Nowego Meksyku, Arizony, Kalifornii stanowią oni znaczną część mieszkańców (w niektórych rejonach nawet większość). Ich długotrwały brak asymilacji z resztą społeczeństwa (kultywowanie własnego stylu życia, zachowywanie języka hiszpańskiego) są przedmiotem krytyki wielu polityków amerykańskich. Gwałtowna debata w Stanach Zjednoczonych na temat statusu nielegalnych imigrantów i zaostrzenia kontroli nad Rio Grande w Meksyku również spotyka się z dużym zainteresowaniem.
Wybory 2006.
2 lipca 2006 w Meksyku odbyły się wybory prezydenckie. Po ich zakończeniu w kraju rozgorzała fala dyskusji o prawidłowości liczenia głosów. Meksykański Instytut Wyborczy (IFE) stwierdził, iż za wcześnie podano wstępne wyniki poszczególnych kandydatów. Zwycięzcą ogłoszono konserwatywnego kandydata Partii Akcji Narodowej – Felipe Calderóna, który pokonał swojego kontrkandydata Andrésa Manuela Lópeza Obradora różnicą zaledwie 240 tys. głosów (0,58%). Obrador, startujący z nadania lewicowo-populistycznego „Sojuszu dla Dobra Wszystkich”, zorganizował natychmiast masowe protesty i marsze przeciwko oficjalnym wynikom wyborów.
9 sierpnia, gdy fala protestów i aktów obywatelskiego nieposłuszeństwa nadal przybierała na sile, urzędnicy dokonali ponownego liczenia głosów na polecenie Federalnego Trybunał Wyborczego ("Tribunal Electoral del Poder Judicial de la Federación"), który orzekł, że „z zebranego materiału dowodowego wynika, iż nieprawidłowości miały miejsce w ok. 9% okręgów wyborczych”. Wbrew żądaniom Obradora nie przeliczono głosów z wszystkich okręgów, a jedynie z 12 tys. okręgów (wobec łącznej liczby 130 tys.). Obrador zapowiedział wówczas walkę i protesty do momentu, w którym Sąd nakaże sprawdzenie wszystkich głosów.
Ostatecznie Federalny Trybunał Wyborczy ogłosił 5 września Felipe Calderóna głową państwa, zweryfikowano także ostateczną przewagę Calderóna nad Obradorem, która z 0,58% zmniejszyła się do 0,56% (233 831 głosów). W swoim orzeczeniu Trybunał stwierdził, iż wprawdzie doszło do zakłóceń w przebiegu wyborów, jednakże nie mogły mieć one wpływu na przechylenie się szali zwycięstwa na stronę jednego z kandydatów. Calderón złożył oficjalną przysięgę prezydencką 1 grudnia 2006, pomimo gwałtownych sprzeciwów partii lewicowych.
Równocześnie z prezydenckimi odbyły się wybory do Kongresu, w których wygrała PAN – macierzysta partia Calderóna, uzyskując 33% głosów.

</doc>
<doc id="430202" url="https://pl.wikipedia.org/wiki?curid=430202" title="Andrzej Kmicic">
Andrzej Kmicic

Andrzej Kmicic – postać fikcyjna, główny bohater powieści "Potop" Henryka Sienkiewicza. Pojawia się też przejściowo w następnej części Trylogii ("Pan Wołodyjowski").
Jako chorąży orszański był charakterystycznym przedstawicielem ówczesnej szlachty litewskiej, znanym z wojennych wyczynów potomkiem dawniej możnego, lecz zrujnowanego przez wojny z Moskwą rodu szlacheckiego ze Smoleńszczyzny.
Dzieje postaci.
Na początku "Potopu", gdy przyjeżdża do Wodoktów, gdzie mieszka Aleksandra Billewiczówna, z którą ma się ożenić wedle testamentu Herakliusza Billewicza, ukazuje się jako warchoł i zabijaka, aczkolwiek jest to postać pozytywna. Następnie służy u księcia Janusza Radziwiłła, którego zdradzieckie zamiary poznaje dopiero w rozmowie z księciem Bogusławem. Kmicic, ujrzawszy zdradę obu Radziwiłłów, przeszedł na stronę konfederatów i Jana Kazimierza. Broniąc Ojczyzny, przybrał nazwisko Babinicz od miasteczka Babinicze leżącego w jego włościach, ponieważ na jego własnym ciążyło piętno zdrajcy. Brał udział w obronie Jasnej Góry, gdzie wysadził największą szwedzką kolubrynę. Następnie udał się na Śląsk do króla, gdzie podczas powrotu do kraju uratował Jana Kazimierza. Brał udział w bitwie pod Prostkami, dowodząc Tatarami krymskimi wspomagającymi Polaków.
Geneza postaci.
Pierwowzorem tej postaci miał być strażnik wielki litewski Samuel Kmicic.
Faktyczny literacki pierwowzór postaci Kmicica i jego „kompanii” stworzył jednak Józef Ignacy Kraszewski w powieści "Szaławiła" (1870) w osobie znanego awanturnika Zbisława Wierzchowskiego i jego towarzyszy. Jeden z nich – najbliższy przyjaciel, Jan Żubr przypomina swymi zasadniczymi cechami postać Jaromira Kokosińskiego, a ich pijacka biesiada w Żurowie to pomysł naśladowany w "Potopie" przez Sienkiewicza hulanką w Lubiczu. Na zapożyczenia te zwrócił już uwagę prof. Wincenty Danek.

</doc>
<doc id="430209" url="https://pl.wikipedia.org/wiki?curid=430209" title="Pistolet maszynowy Spectre M2">
Pistolet maszynowy Spectre M2

Pistolet maszynowy Spectre M2 – współczesny włoski pistolet maszynowy
Historia.
Pistolet maszynowy "Spectre M2" został opracowany w latach osiemdziesiątych XX wieku. Określany jest jako broń IV generacji z uwagi na oryginalność zastosowanych rozwiązań. Jest produkowany przez firmę SITES.
Opis techniczny.
Pistolet maszynowy "Spectre M2" jest bronią samoczynno-powtarzalną, przystosowany jest do prowadzenia ognia pojedynczego i ciągłego.
Pistolet ten charakteryzuje się trójetapowym cyklem odrzutu zamka: wsteczny ruch zamka wraz z kurkiem, ruch do przodu samego zamka a następnie ruch do przodu kurka. Takie rozwiązanie zapewnia większą stabilność strzelania i redukuje podrzut przy strzelaniu ogniem ciągłym. Broń wyposażona jest ponadto w dźwignię kasującą napięcie mechanizmu odpalania oraz mechanizm spustowy podwójnego działania.
W pistolecie maszynowym "Spectre M2" może być stosowana normalna lufa gwintowa, jak również lufa poligonalna.
Komora zamkowa i osłona lufy tłoczona jest z blachy, rękojeść wykonano z wysokoudarowego tworzywa sztucznego.
Zasilania odbywa się z czterorzędowego magazynka pudełkowego o pojemności 50 lub 35 naboi.
Pistolet ma metalową kolbę składaną wykonaną z pręta oraz chwyt pistoletowy i chwyt przedni.

</doc>
<doc id="430210" url="https://pl.wikipedia.org/wiki?curid=430210" title="Bitwa pod Kleckiem">
Bitwa pod Kleckiem

Bitwa pod Kleckiem – miała miejsce 5 sierpnia 1506.
Było to świetne zwycięstwo wojsk polsko-litewskich pod wodzą kniazia Michała Glińskiego nad Tatarami. Gliński na czele 7000 wojska rozbił tam kosz tatarski, uwalniając 40 000 jasyru i zdobywając 30 000 koni.
Wstęp.
Pomimo toczących się pertraktacji litewsko-tatarskich w sprawie antymoskiewskiego przymierza, chan Mengli I Girej zdecydował się na działania wymierzone w państwo jagiellońskie. Na początku 1506 roku Tatarzy zaatakowali jednocześnie Polskę i Litwę – jedna armia uderzyła na Małopolskę, a druga armia najechała Ruś Białą. Jeszcze w tym samym roku doszło do drugiego najazdu. W końcu maja 1506 roku wyruszyła z Krymu armia tatarska w sile 5000 żołnierzy, dowodzona przez synów chana Mengli Gireja Fethiego i Burnasza. Wojsko to posuwało się lewym brzegiem Dniepru przez Czernihów. Po przejściu Ziemi Siewierskiej Tatarzy dotarli do Łojowa, gdzie przeprawili się na prawy brzeg Dniepru, skąd poszli na Brahin i Mozyrz. Z Mozyrza armia tatarska ruszyła do Petrykowa, gdzie przeprawiła się przez Prypeć i poszła na Pohost, a stąd na Słuck. W końcu 20 lipca, przebywszy w ciągu dwóch miesięcy 1800 kilometrów, Tatarzy dotarli do spalonego przed dwoma laty Klecka, gdzie założyli kosz. Z kosza wysłano czambuły, które operowały w promieniu 100 kilometrów, w kierunku na Mińsk, Nowogródek, Oszmianę, Lidę i Wołkowysk.
W dniu, w którym Tatarzy dotarli do Klecka, wieść o ich najeździe dotarła do Lidy, gdzie przebywał chory wówczas król Aleksander Jagiellończyk, mający przy sobie jedynie rotę jazdy złożonej z zaciężnych serbskich raców. Król nie uległ panującej panice i ogłosił pospolite ruszenie, a następnie przekazał dowództwo hetmanowi litewskiemu Stanisławowi Kiszce oraz marszałkowi nadwornemu Michałowi Glińskiemu, który znakomicie znał tatarską sztukę wojenną, a ponadto obdarzony był talentem wojskowym. Był on inicjatorem sprowadzania do Rzeczypospolitej znanych z pogranicza serbsko-węgierskiego raców, którzy stanowili jazdę lekką zaprawioną w walkach z Turkami. Gliński nie czekał na zebranie wszystkich wojsk, lecz od razu wysłał na zwiady oddział lekkiej jazdy, który w pobliżu Lidy natrafił na grupkę Tatarów. Ponieważ nie wszyscy obecni przy królu wierzyli, że Tatarzy zapuścili się aż tak daleko, przedstawiono im jako dowód schwytanych jeńców i obcięte głowy, które przywiózł ze sobą wysłany podjazd.
Wykonując królewski rozkaz wodzowie litewscy, którzy mieli przy sobie 7000 żołnierzy (w tym 6000 litewskiego pospolitego ruszenia znanego jako służba ziemska oraz racowie i jedna nadworna chorągiew polska), wyruszyli z Lidy 30 lipca, docierając następnego dnia do Nowogródka. Jeden z rozesłanych wcześniej podjazdów przyprowadził 3 sierpnia 6 jeńców, którzy podali informacje o dokładnym położeniu kosza. Armia polsko-litewska ruszyła nocą komunikiem i rankiem 4 sierpnia zatrzymała się w Ostaszynie. Straże przednie dopadły i rozbiły tego dnia pod Iszkołdzią wracający do Klecka czambuł, liczący 500 Tatarów. Niedobitki rozbitego czambułu zaalarmowały stojących w koszu wodzów tatarskich.
W trakcie dalszego marszu Kiszka zachorował, więc na noc Gliński zatrzymał swe wojska w odległym o 85 kilometrów od Nowogródka i 20 kilometrów od Klecka Nielepowie. Tutaj hetman poczuł się jeszcze gorzej, więc szlachta litewska postanowiła, że całe dowództwo spocznie teraz w rękach Glińskiego.
Bitwa.
Tatarzy wiedzieli o zbliżającym się niebezpieczeństwie, jednak zgromadziwszy w koszu wiele zdobyczy, postanowili stoczyć bitwę. Ponieważ w koszu znajdowała się tylko połowa wszystkich sił, czekali, aż przybędą pozostałe czambuły. Kosz zajmował dogodną pozycję obronną, gdyż od zachodu osłaniała go bagnista dolina rzeki Łani, a od północy i wschodu znajdowały się bagna.
Gliński, by zamknąć Tatarom drogę ucieczki, zmienił kierunek marszu i przeszedł leśnymi i polnymi drogami z traktu nowogrodzkiego na trakt prowadzący z Pińska do Klecka i w ten sposób przybył do Klecka od południowego zachodu. Marszałek chciał odciąć Tatarom drogę odwrotu, oskrzydlić ich i zniszczyć. Choć przemarsz wojsk Glińskiego nie został zauważony przez kosz tatarski, to jednak okazało się, że spodziewający się ataku nieprzyjaciel jest w pełni gotów do walki.
Początkowo przez 3 godziny obie armie walczyły przez rzekę. Potem Gliński, osłaniając się strzelcami i dwoma działkami, przygotowywał pod ciągłym ostrzałem łuczników tatarskich, dwie przeprawy dla dwóch grup uderzeniowych. Po przygotowaniu przepraw obie grupy ustawione zostały w kolumny bojowe. Dla osłony przed wracającymi do kosza czambułami wódz litewski zostawił w odwodzie polską chorągiew liczącą 400 żołnierzy.
Około godziny 15 Gliński rzucił swe wojska do natarcia, chcąc ściągnąć Tatarów na lewą grupę, by prawa grupa mogła odciąć im drogę odwrotu, co pozwoliłoby otoczyć nieprzyjaciela. Jednak prawa grupa pierwsza przeprawiła się przez rzekę i z tego powodu zaatakowała zbyt wcześnie, uniemożliwiając oskrzydlenie Tatarów. W tej sytuacji na nią właśnie uderzyła główna część armii tatarskiej. Walcząca z przeważającymi siłami prawa grupa stawiała zacięty opór, jednak była stopniowo spychana ku rzece. Gliński przeprawił się przez Łanię z drugą grupą, rozproszył słabą osłonę tatarską, a następnie uderzył z boku na Tatarów, rozrywając ich szyk na dwoje. Atak drugiej grupy okazał się dla wyniku bitwy rozstrzygający. Ponieważ droga odwrotu wciąż była wolna, Tatarzy rzucili się do ucieczki. W czasie pościgu część z nich utonęła w pobliskiej rzeczce Ceprze. Tylko część armii tatarskiej udało się Glińskiemu otoczyć i zniszczyć. 
Po zajęciu kosza uwolniony został cały jasyr. Ponadto w ręce zwycięzców wpadły inne zdobycze, jak bydło, konie oraz różne kosztowności. Straty Tatarów są nieznane, wiadomo tylko, że były duże i że najwięcej ich zginęło w obszarze między rzekami Ceprą a Łanią. Także w czasie walk toczonych między Łanią a Ceprą wzięto największą ilość jeńców tatarskich. W późniejszym okresie jeńcami tymi zaludniono wiele osad zniszczonych wcześniej przez najazdy tatarskie.
Gliński posłał za uciekającymi Tatarami kilka chorągwi, a sam został i w ciągu trzech dni rozbił pozostałe czambuły, które wracały do kosza. Całkowite zwycięstwo uniemożliwiła tworząca prawą kolumnę służba ziemska, która swoją porywczością zniweczyła plan Glińskiego. Litewski wódz błyskawicznie potrafił zmienić taktykę i pokonać przeciwnika, jednak otoczenie wszystkich sił tatarskich było już wtedy niemożliwe. Straty tatarskie powiększył prowadzony pościg wspierany przez miejscową ludność, wytrwale tropiącą Tatarów wśród lasów i zarośli.
Po bitwie.
Niedługo po bitwie pod Kleckiem stosunki między państwem polsko-litewskim a Chanatem Krymskim uległy znacznej poprawie. Zygmunt Stary zgodził się płacić chanowi coroczne "upominki", które na Krymie uważano za haracz, natomiast chan Mengli I Girej w jarłyku potwierdził nadania poprzednich chanów, przyznając Wielkiemu Księstwu Litewskiemu prawo do wszystkich ruskich ziem należących niegdyś do Złotej Ordy i zdobytych przez Litwę. Oba państwa zawarły w Mielniku sojusz wymierzony przeciwko Księstwu Moskiewskiemu, które w maju 1506 roku zaatakowało Chanat Kazański. Ten ostatni też usiłowano wciągnąć do antymoskiewskiej koalicji.

</doc>
<doc id="430213" url="https://pl.wikipedia.org/wiki?curid=430213" title="Rudi Geil">
Rudi Geil

Rudolf Geil, Rudi Geil (ur. 25 kwietnia 1937 w Lahnstein, zm. 12 lutego 2006 w Lahnstein), polityk niemiecki, działacz Unii Chrześcijańsko-Demokratycznej (CDU).
Pełnił funkcję ministra spraw socjalnych, zdrowia i środowiska (1981-1985), ministra gospodarki (1985-1987) oraz ministra spraw wewnętrznych (1987-1991) w rządzie landu Nadrenii-Palatynatu. W lutym 1993 objął resort spraw wewnętrznych w rządzie Meklemburgii-Pomorza Przedniego, kierowanym przez Berndta Seitego. Zasiadał w rządzie lokalnym do 1997, później był m.in. sekretarzem stanu przy rządzie federalnym ds. dawnych landów wschodnich.
W 1998 został odznaczony Wielkim Krzyżem Zasługi RFN z Gwiazdą. Zmarł w wieku 68 lat po długiej chorobie.

</doc>
<doc id="430215" url="https://pl.wikipedia.org/wiki?curid=430215" title="Condor UR-425">
Condor UR-425

Condor UR-425 – niemiecki współczesny kołowy transporter opancerzony.
Historia.
Kołowy transporter opancerzony Condor UR-425 został opracowany przez niemiecką firmę Thyssen-Henschel. Jego prototyp został zbudowany w 1978 roku i po przeprowadzeniu badań został w 1981 roku do produkcji seryjnej.
Wobec braku zainteresowania ze strony armii niemieckiej transporter ten budowany był wyłącznie na eksport.
Produkowano go w dwóch wersjach:
Opis konstrukcji.
Transporter opancerzony "Condor UR-425" jest transporterem kołowym w układzie 4 × 4. Napęd stanowi silnik wysokoprężny. Pojazd przystosowany jest do pływania.
Na kadłubie zamontowano wieżę mieszczącą działko kal. 20 mm i sprzężony karabin maszynowy kal. 7,62 mm lub tylko karabin maszynowy. W tylnej części kadłuba znajduje się przedział transportowy do przewozu 12 żołnierzy wraz z uzbrojeniem. Do tego przedziału może wejść przez drzwi znajdujące się z tyłu pojazdu, jak również z prawej strony.
W wersji na której montowane są wyrzutnie kierowanych pocisków przeciwpancernych nie w wieży znajduje się tylko karabin maszynowy.
Użycie.
Transporter opancerzony "Condor UR-425" jako pierwszy został wprowadzony do wojsk Malezji, do których trafiły pierwsze seryjny pojazdy tego typu. Następnie transportery te były eksportowane do: Argentyny, Indonezji, Portugalii, Tajlandii, Turcji i Urugwaju.
Liczba posiadanych transporterów opancerzonych Condor UR-425 w 2020 roku

</doc>
<doc id="430219" url="https://pl.wikipedia.org/wiki?curid=430219" title="Modulacja gęstości impulsów">
Modulacja gęstości impulsów

PDM (), modulacja gęstością impulsów – rodzaj modulacji cyfrowej sygnału analogowego. W modulacji PDM nie są zapamiętywane wartości sygnału w poszczególnych próbkach (jak ma to miejsce w PWM czy PCM), lecz gęstość impulsów reprezentuje jego amplitudę.
W ciągu bitów modulacji gęstością impulsów, 1 odpowiada impulsowi, a 0 – jego brakowi. Ciąg składający się z samych jedynek (11111111) odpowiada dodatniej wartości amplitudy, ciąg składający się z samych zer (00000000) – ujemnej jej wartości, natomiast ciąg składający się z naprzemiennie występujących zer i jedynek (01010101) odpowiada zerowej wartości sygnału.
Sygnał analogowy jest kodowany do postaci ciągu bitów PDM za pomocą modulacji Delta-Sigma.
Demodulacja.
Demodulacja sygnału PDM sprowadza się do jego przepuszczenia przez filtr dolnoprzepustowy. Z powodu jego uśredniających właściwości, jest to jedyny krok potrzebny do przeprowadzenia tego procesu.
Przykłady.
Jeden okres funkcji sinus przedstawiony za pomocą 100 bitów w modulacji PDM wygląda następująco:
 0101011011110111111111111111111111011111101101101010100100100000010000000000000000000001000010010101
Dwa okresy tej samej funkcji przedstawione za pomocą tej samej liczby bitów wyglądałyby następująco:
 0101101111111111111101101010010000000000000100010011011101111111111111011010100100000000000000100101

</doc>
<doc id="430220" url="https://pl.wikipedia.org/wiki?curid=430220" title="Pierwszy Prezes Sądu Najwyższego">
Pierwszy Prezes Sądu Najwyższego

Pierwszy Prezes Sądu Najwyższego – organ polskiego Sądu Najwyższego.
Opis.
Powołuje go Prezydent Rzeczypospolitej Polskiej na sześcioletnią kadencję spośród sędziów Sądu Najwyższego (SN) w stanie czynnym (obowiązuje ograniczenie następujących bezpośrednio po sobie kadencji do dwóch), a wyboru dokonuje spośród pięciu kandydatów przedstawionych przez Zgromadzenie Ogólne Sędziów Sądu Najwyższego. Osoba powołana na stanowisko Pierwszego Prezesa Sądu Najwyższego może zajmować to stanowisko tylko do czasu przejścia w stan spoczynku, przeniesienia w stan spoczynku albo wygaśnięcia stosunku służbowego sędziego Sądu Najwyższego.
Pierwszy Prezes Sądu Najwyższego z urzędu jest Przewodniczącym Trybunału Stanu oraz nieistniejącego "de facto" Najwyższego Trybunału Narodowego. Jest także z urzędu członkiem Krajowej Rady Sądownictwa.
Według ustawy o Sądzie Najwyższym Pierwszy Prezes kieruje pracami Sądu Najwyższego i reprezentuje go na zewnątrz. Ma szereg uprawnień w zakresie funkcjonowania Sądu Najwyższego. Do końca VIII kadencji Sejmu RP spośród sędziów SN wskazywał także trzech członków Państwowej Komisji Wyborczej.

</doc>
<doc id="430225" url="https://pl.wikipedia.org/wiki?curid=430225" title="Eurydome (księżyc)">
Eurydome (księżyc)

Eurydome (Jowisz XXXII) – mały zewnętrzny księżyc Jowisza, odkryty w 2001 roku przez grupę astronomów z Uniwersytetu Hawajskiego, kierowaną przez Scotta Shepparda.
Nazwa.
Nazwa księżyca pochodzi od mitycznej Eurydome, która uchodziła za matkę Charyt (choć zwykle tę rolę przypisuje się Eurynome).
Charakterystyka fizyczna.
Eurydome jest jednym z najmniejszych księżyców Jowisza, jego średnicę ocenia się na około 3 km. Średnia gęstość tego ciała to ok. 2,6 g/cm3, składa się ono głównie z krzemianów. Powierzchnia księżyca jest bardzo ciemna – jego albedo wynosi zaledwie 0,04.
Z Ziemi można go zaobserwować jako obiekt o jasności wizualnej co najwyżej 22,7 magnitudo.
Eurydome obiega Jowisza ruchem wstecznym, czyli w kierunku przeciwnym do obrotu planety wokół własnej osi. Satelita należy do grupy Pazyfae.

</doc>
<doc id="430234" url="https://pl.wikipedia.org/wiki?curid=430234" title="Swietłana Iszmuratowa">
Swietłana Iszmuratowa

Swietłana Iriekowna Iszmuratowa (ros. Светлана Ирековна Ишмуратова, ur. 20 kwietnia 1972 w Złatouście) – rosyjska biathlonistka pochodzenia tatarskiego, trzykrotna medalistka olimpijska i wielokrotna medalistka mistrzostw świata.
Kariera.
W Pucharze Świata zadebiutowała 8 lutego 1996 roku w Ruhpolding, zajmując 27. miejsce w sprincie. Pierwsze punkty (w sezonach 1984/1985-1999/2000 punktowało 25. najlepszych zawodniczek) wywalczyła 4 stycznia 1997 roku w Oberhofie, kiedy była siódma w tej samej konkurencji. Pierwszy raz na podium zawodów pucharowych stanęła 18 grudnia 1997 roku w Kontiolahti, gdzie sprint ukończyła na trzeciej pozycji. W zawodach tych wyprzedziły ją tylko Niemki Uschi Disl i Martina Zellner. W kolejnych startach jeszcze 23 razy stanęła na podium, odnosząc przy tym dwa zwycięstwa: 15 grudnia 2005 roku w Osrblie i 13 lutego 2006 roku w Turynie wygrywała biegi indywidualne. Najlepsze wyniki osiągnęła w sezonach 1999/2000 i 2005/2006, kiedy zajmowała szóste miejsce w klasyfikacji generalnej. Była też między innymi najlepsza w klasyfikacji biegu indywidualnego w sezonie 2005/2006.
Pierwszy medal zdobyła podczas mistrzostw świata w Hochfilzen/Pokljuce w 1998 roku, gdzie razem z Anną Wołkową, Olgą Romaśko i Albiną Achatową zwyciężyła w biegu drużynowym. Na rozgrywanych trzy lata później mistrzostwach świata w Pokljuce wspólnie z Olgą Pylową, Anną Bogalij-Titowiec i Galiną Kuklewą zdobyła złoty medal w sztafecie. Wynik ten Rosjanki z Iszmuratową w składzie powtórzyły na mistrzostwach świata w Chanty-Mansyjsku w 2003 roku. Cztery dni wcześniej zdobyła też brązowy medal w biegu pościgowym, ulegając tylko Francuzce Sandrine Bailly i Niemce Martinie Glagow. Ponadto w biegu masowym wywalczyła srebrny medal, za swą rodaczką - Achatową.
Zdobyła także srebrny medal w sztafecie na mistrzostwach świata w Oberhofie w 2004 roku oraz kolejny złoty podczas mistrzostw świata w Hochfilzen rok później. W 2005 roku wywalczyła także złoty medal na mistrzostwach świata sztafet mieszanych w Chanty-Mansyjsku. Reprezentacja Rosji wystąpiła tam w składzie: Olga Pylowa, Swietłana Iszmuratowa, Iwan Czeriezow i Nikołaj Krugłow.
W 2002 roku wystartowała na igrzyskach olimpijskich w Salt Lake City, gdzie razem z koleżankami z reprezentacji zajęła trzecie miejsce w sztafecie. Zajęła tam również ósme miejsce w biegu indywidualnym, dziewiętnaste w sprincie i piętnaste w biegu pościgowym. Brała też udział w igrzyskach w Turynie w 2006 roku, gdzie zdobyła dwa medale. Najpierw zwyciężyła w biegu indywidualnym, wyprzedzając Martinę Glagow i Albinę Achatową. Została tym samym pierwszą Rosjanką w historii, która zdobyła tytuł mistrzyni olimpijskiej w tej konkurencji. Ponadto razem z Anną Bogalij-Titowiec, Albiną Achatową i Olgą Zajcewą zwyciężyła także w sztafecie. Była tam też między innymi czwarta w biegu pościgowym, przegrywając walkę o medal z Achatową.
Odznaczona medalem "Za Zasługi dla Ojczyzny" w 2003 roku oraz "Orderem Honoru" w 2007 roku.
Jest mężatką, ma syna Michaiła (ur. 2007).
Deputowana Dumy Państwowej Federacji Rosyjskiej z ramienia partii Jedna Rosja.

</doc>
<doc id="430238" url="https://pl.wikipedia.org/wiki?curid=430238" title="Cymbarka mazowiecka">
Cymbarka mazowiecka

Cymbarka (ur. między 1393 a 1395, zm. 28 września 1429 w Türnitz) – księżniczka mazowiecka z dynastii Piastów.
Druga z córek Siemowita IV i Aleksandry, siostry Władysława II Jagiełły.
25 stycznia 1412 poślubiła w Krakowie księcia austriackiego Ernesta Żelaznego, którego starszy brat Wilhelm był niegdyś narzeczonym królowej Jadwigi. Mariaż ten był częścią planów politycznych Jagiełły, zawiązania sojuszu z Habsburgami przeciwko Zygmuntowi Luksemburskiemu. Dzięki jej wstawiennictwu jej brat Aleksander został biskupem trydenckim. Według tradycji słynęła z piękności i siły, podobno rękoma gniotła orzechy, wbijała gwoździe i łamała podkowy.
Zapoczątkowała główną ernestyńską linię dynastyczną Habsburgów, wydając na świat dziewięcioro dzieci:
Według Ottona Habsburga, wieloletniej głowy rodu Habsburgów, od niej ma pochodzić dziedziczone od pokoleń zniekształcenie dolnej wargi, tzw. warga habsburska, widoczna (w mniej rażącej formie) u byłego króla Hiszpanii Jana Karola I. Jest to jednak pogląd nie poparty żadnymi dowodami. Cymbarka jako zdrowa kobieta, jedynie przez swą wielodzietność przyczyniła się do utrwalenia wadliwego genotypu Habsburgów. Nie ona jednak była nosicielką tej wady genetycznej.
Prognatyzm w rodzinie Habsburgów występował już znacznie wcześniej, a w sposób ewidentny np. u Rudolfa IV (1339-1365). Cechę tą utrwalił, a nawet wzmocnił, praktykowany w rodzie przez wieki, zwyczaj ożenków wewnątrzrodzinnych, co w sposób oczywisty pociągnęło za sobą wszelkie niebezpieczeństwa chowu wsobnego.

</doc>
<doc id="430240" url="https://pl.wikipedia.org/wiki?curid=430240" title="Borek (powiat oleski)">
Borek (powiat oleski)

Borek – kolonia w Polsce położona w województwie opolskim, w powiecie oleskim, w gminie Rudniki, w sołectwie Bugaj.
W latach 1975–1998 miejscowość położona była w województwie częstochowskim.
W okresie międzywojennym w miejscowości stacjonowała placówka Straży Granicznej I linii „Borek”.

</doc>
<doc id="430241" url="https://pl.wikipedia.org/wiki?curid=430241" title="Stary Bugaj">
Stary Bugaj

Stary Bugaj – kolonia w Polsce położona w województwie opolskim, w powiecie oleskim, w gminie Rudniki.
W latach 1975–1998 miejscowość położona była w województwie częstochowskim.
Przed 2023 r. miejscowość była częścią kolonii Nowy Bugaj.
Zabytki.
Do wojewódzkiego rejestru zabytków wpisany jest:

</doc>
<doc id="430242" url="https://pl.wikipedia.org/wiki?curid=430242" title="Orientales, la Patria o la tumba">
Orientales, la Patria o la tumba



</doc>
<doc id="430247" url="https://pl.wikipedia.org/wiki?curid=430247" title="Truso.tv">
Truso.tv

Truso.tv (do 2016 Telewizja Elbląska) – miejscowa stacja telewizyjna. 
Telewizja Elbląska rozpoczęła nadawanie 13 marca 1994 roku. Jej program nadawany jest codziennie od godz. 17:00 do 15:00 następnego dnia w pętli godzinnej. Znajdują się w nim: lokalny dziennik informacyjny, informacje sportowe, publicystyka lokalna oraz serwisy informacyjne, kronika policyjna, komunikaty i audycje o historii Elbląga. W soboty nadawany jest "Przegląd Tygodnia" - audycja podsumowująca cały tydzień. Redaktorem naczelnym jest Jacek Żukowski. Właścicielami stacji są Kamila i Juliusz Marek.
19 września 2016 Telewizja Elbląska przeszła rebranding i zmieniła nazwę na Truso.tv oraz otrzymała nowe logo. "Wiadomości Elbląskie" zmieniły nazwę na "Wiadomości Truso.tv". 
29 maja 2020 Truso.tv uruchomiła własną agencję marketingową zajmującą się wideofilmowaniem i wideoprodukcją - Truso Media. 

</doc>
<doc id="430249" url="https://pl.wikipedia.org/wiki?curid=430249" title="Rms">
Rms



</doc>
<doc id="430250" url="https://pl.wikipedia.org/wiki?curid=430250" title="The Razor’s Edge">
The Razor’s Edge

The Razor’s Edge – dwunasty album studyjny australijskiego zespołu AC/DC, wydany 21 września 1990 roku. Jest to jedyny album studyjny zespołu nagrany z perkusistą Chrisem Slade’em. Album zawiera jedne z najpopularniejszych utworów zespołu, takie jak „Thunderstruck” i „Moneytalks”. Album osiągnął 2. pozycję w USA i 4. w Wielkiej Brytanii. Został sprzedany obecnie w ponad 5 milionach kopii w USA.
Po wydaniu albumu zespół wyruszył w światową trasę koncertową, która jest prawdopodobnie najsłynniejszą jego trasą. Zespół wykonywał z tego albumu głównie trzy utwory (a zarazem single) „Thunderstruck”, „Are You Ready”, i „Moneytalks”, podczas którego na publikę były zrzucane „Angus Bucks”.

</doc>
<doc id="430256" url="https://pl.wikipedia.org/wiki?curid=430256" title="Formuła zdaniowa">
Formuła zdaniowa



</doc>
<doc id="430260" url="https://pl.wikipedia.org/wiki?curid=430260" title="Jon-Erik Hexum">
Jon-Erik Hexum

Jon-Erik Hexum, właściwie Jon Eric Hexum (ur. 5 listopada 1957 w Englewood, w stanie New Jersey, zm. 18 października 1984 w Century City, w stanie Kalifornia) – amerykański aktor i model. 
Zginął w wyniku przypadkowego samobójczego strzału w głowę z pistoletu naładowanego ślepymi nabojami na planie serialu CBS "Niebezpieczne ujęcia" (ang. "Cover-Up").
Życiorys.
Wczesne lata.
Był młodszym synem norweskich imigrantów – Grethy Olivii (z domu Paulsen) Hexum (1923–1988) i Thorleifa Andreasa Hexuma (1920–1990). Dorastał wraz ze starszym bratem Gunnarem w Tenafly, w stanie New Jersey. Kiedy miał pięć lat jego rodzice rozwiedli się, matka zarabiała na synów pracując na dwa etaty. W szkole średniej Tenafly High School, którą ukończył w 1976, ujawnił swoje uzdolnienia jako pianista, aktor i cheerleader. Naukę kontynuował na wydziale inżynierii biomedycznej na Case Western Reserve University w Cleveland, w stanie Ohio. W 1980 ukończył studia na wydziale filozofii i socjologii Uniwersytetu Stanu Michigan w East Lansing. 
Kariera.
Dorabiał przez pięć dni jako radiowy disc jockey i aktor mniejszych scenicznych ról, a także znakomity kierowca. Następnie przeniósł się do Nowego Jorku z myślą rozpoczęcia kariery aktorskiej. Menadżer Johna Travolty – Bob LeMond of LeMond / Zetter Management dostrzegł w nim wielki potencjał. Zachęcony wyjechał rok później do Los Angeles i kandydował do roli Michaela Pappasa w melodramacie "Letni kochankowie" ("Summer Lovers", 1982) z Daryl Hannah, którego akcja rozgrywała się w greckich plenerach, rolę jednak ostatecznie zagrał Peter Gallagher.
Swoją pierwszą kinową rolę Phineasa Bogga otrzymał w familijnym filmie fantasy "Podróżnik z Unknown" ("Voyager from the Unknown", 1982). Niebawem zagrał tę postać na małym ekranie w serialu sci-fi NBC "Podróżnicy" ("Voyagers!", 1982-1983). Wystąpił potem jako rozpoczynający karierę model Tyler Burnett w melodramacie ABC "Wśród modeli" ("Making of a Male Model", 1983) u boku Joan Collins, Roxie Roker (matki Lenny'ego Kravitza) i Teda McGinleya. Pojawił się gościnnie w jednym z odcinków opery mydlanej ABC "Hotel" (1984) w roli księcia Eryka z Jamesem Brolinem, Connie Selleccą i Emmą Samms. 10 lipca 1984 roku zakończył zdjęcia na planie biograficznego familijnego dramatu sportowego "Niedźwiedź" ("The Bear", 1984) o życiu Paula W. Bryanta (Gary Busey) licealnego trenera futbolu amerykańskiego. Sławę zdobył rolą Maca Harper w siedmiu odcinkach serialu CBS "Niebezpieczne ujęcia" ("Cover-Up", 1984) o parze szpiegów, ukrywających się pod przykrywką fotografa i jej modela. Jako soundtrack wykorzystano piosenkę "Holding Out For A Hero" autorstwa Bonnie Tyler.
12 października 1984, po nakręceniu sceny w której wystrzelił kilka ślepych naboi z rewolweru Magnum, Hexum przyłożył sobie broń do skroni, udając że chce popełnić samobójstwo i powiedział: „Sprawdźmy, czy została jakaś kula dla mnie” (ang. "Let's see if I've got one for me"). Hexum najwyraźniej nie zdawał sobie sprawy, że nawet ślepy nabój wytwarza strumień gorących gazów, a palący się proch wystrzela z prędkością większą od prędkości dźwięku.
Jego organy wewnętrzne przeznaczono do transplantacji.
Życie prywatne.
Spotykał się z aktorką Elizabeth Daily, a wcześniej także z Heather Thomas i Emmą Samms.

</doc>
<doc id="430261" url="https://pl.wikipedia.org/wiki?curid=430261" title="Enterprise NCC-1701D">
Enterprise NCC-1701D

U.S.S. "Enterprise" NCC-1701-D (w dosłownym tłumaczeniu "przedsięwzięcie", "inicjatywa") − fikcyjny statek kosmiczny, którego załoga stanowi oś fabuły serialu ' oraz filmu pełnometrażowego '. "Enterprise", jednostka klasy Galaxy, jest statkiem flagowym Zjednoczonej Federacji Planet.
Historia.
Enterprise był jednym z pierwszych okrętów klasy Galaxy i szóstym noszącym nazwę "Enterprise". Zbudowano go w stoczni kosmicznej Utopia Planitia na Marsie. Do użytku został oddany w roku 2363. Służył w Gwiezdnej Flocie jako okręt flagowy do 2371 roku, w którym został zniszczony na orbicie planety Veridian IV. 
Załoga.
Dowódcą okrętu był kapitan Jean-Luc Picard, a funkcję pierwszego oficera pełnił komandor William T. Riker. Drugim oficerem, a także oficerem operacyjnym i naukowym, był komandor porucznik Data. W pierwszym sezonie serialu stanowisko szefa ochrony i oficera taktycznego "Enterprise" przypadało początkowo porucznik Tashy Yar – po jej śmierci stanowisko to przejął porucznik Worf. Porucznik Geordi La Forge, pierwotnie główny sternik okrętu, awansował później na stanowisko głównego mechanika. Głównym oficerem medycznym na "Enterprise" była natomiast dr Beverly Crusher (zastąpiona na krótko przez dr Katherine Pulaski), zaś naczelnym doradcą komandor porucznik Deanna Troi.
Techniczne detale.
Jako okręt klasy Galaxy "Enterprise" mógł przewozić do tysiąca osób załogi wraz z rodzinami. W ten sposób załoga okrętu nie musiała rozstawać się z bliskimi na okres trwania misji. W sytuacji awaryjnej istniała możliwość łącznego zakwaterowania ok. 14 000 osób.
Aby zapewnić bezpieczeństwo cywilom (miało to także swoje zastosowanie taktyczne) okręt został wyposażony w zdolność do oddzielenia spodka od reszty kadłuba. Spodek stanowił wówczas swoistą pancerną „szalupę ratunkową” i z racji posiadania własnego napędu impulsowego (oraz uzbrojenia) mógł oddalić się samodzielnie z niebezpiecznego miejsca. Zmodernizowane pancerniki typu Galaxy utraciły jednak zdolność separacji sekcji spodka z sekcją bojową, gdyż uznano to za zbędne zużycie energii i osłabienie konstrukcji ochronnej.
Przebieg misji.
Załoga "Enterprise" nawiązała pierwszy kontakt z wieloma nowymi rasami, jak również przyłożyła rękę do kształtowania ówczesnej sytuacji politycznej. Enterprise był m.in. pierwszym statkiem federacyjnym, który nawiązał kontakt z Kontinuum Q oraz Borg, jak również przyczynił się do zakończenia wojny domowej w Imperium Klingońskim, uniemożliwił przejęcie planety Wolkan przez Romulan, a także zapobiegł eskalacji konfliktu pomiędzy Federacją a Kardasjanami.
Wersja "Enterprise" pochodząca z alternatywnego wszechświata była także odpowiedzialna za ochronę poprzedniego Enterprise, kiedy ten przypadkowo skoczył w przyszłość. I tak, dzięki pomocy "Enterprise"-D, "Enterprise"-C mógł cofnąć się w czasie, by móc obronić klingońską kolonię przed atakiem Romulan, a w konsekwencji uczynić Klingonów i Federację sojusznikami.
Ostateczny los.
W 2371 roku "Enterprise" został poważnie uszkodzony w walce z klingońskim niszczycielem typu Bird of Prey dowodzonym przez Lursę i B'Etor, członkinie klanu Duras, który był jedną ze stron we wspomnianej powyżej klingońskiej wojnie domowej. Podstępem udało im się pozyskać dane dotyczące modulacji osłon "Enterprise", przez co stały się one bezużyteczne (po tym wypadku okręty Federacji otrzymały zmienne modulatory osłon). Pomimo „wyłączonych” osłon USS „Enterprise-D” deklasował siłą klingoński okręt i w końcu zniszczył go, jednak na skutek odniesionych uszkodzeń (przerwanie rdzenia reaktora warp) został zmuszony do separacji. Odłączony spodek, uszkodzony przez eksplozję sekcji bojowej okrętu, rozbił się ostatecznie na planecie Veridian IV. Umiejętnościom załogi i solidności konstrukcji należy zawdzięczać to, że kraksa ta nie spowodowała żadnych ofiar śmiertelnych. Sam spodek został jednak w zbyt poważnie uszkodzony, by można było myśleć o jego naprawie.
Model okrętu.
Na potrzeby nowego serialu model "Enterprise" zaprojektował Andrew Probert. Sam model "Enterprise" o długości 6 stóp (1,8 m) został zbudowany przez Industrial Light &amp; Magic, która to firma wykonała też wszystkie efekty specjalne na potrzeby odcinka pilotażowego. Zbudowano też drugi, mniejszy model o długości 2 stóp (60 cm), który był używany do ujęć z daleka oraz dla efektu wchodzenia w warp.
W trzecim sezonie serialu zdecydowano się na zbudowanie mniejszego, lecz bardziej szczegółowego modelu o długości 4 stóp (1,2 m). Model ten zbudował Greg Jein. Modelu tego używano głównie do ujęć z bliska. Te trzy modele różniły się nieznacznie detalami powierzchni, trudnymi do rozróżnienia na ekranie.
W filmie kinowym "Enterprise" zagrał model największy, razem z komputerowo generowanym modelem. Wykonano także model spodka o szerokości przeszło 10 stóp (3 m). Model komputerowy był następnie wykorzystywany w innych serialach Star Trek, grając inne okręty klasy Galaxy.
W 2005 roku stworzono kolejny model "Enterprise-D", tym razem w postaci komputerowej, na potrzeby ostatniego odcinka "". Był pomyślany jako połączenie proporcji fizycznego modelu sześciostopowego z wykończeniem powierzchni modelu czterostopowego. Autorem tej wersji był Gabriel Köerner.

</doc>
<doc id="430264" url="https://pl.wikipedia.org/wiki?curid=430264" title="Modulacja Delta-Sigma">
Modulacja Delta-Sigma

Modulacja Delta-Sigma (ΔΣ) – konwersja analogowo-cyfrowa (A/C), rodzaj modulacji sygnału. Układ realizujący ten rodzaj konwersji jest nazywany "modulatorem Delta-Sigma" (zazwyczaj oznaczany jako "modulator ΔΣ"). Wynikiem działania takiego modulatora jest ciąg bitów zakodowany modulacją gęstości impulsów. Układ scalony realizujący ten sposób modulacji może być wykonany w technologii CMOS.
Modulator ΔΣ wywodzi się z modulatora Delta. Wadą modulacji Delta (Δ) jest akumulacja błędu demodulowanego sygnału w przypadku, gdy w kanale występuje szum. Dzięki zastosowaniu dodatkowego układu całkującego, przed modulatorem Delta, błąd ten zostaje wyeliminowany, uproszczona jest budowa odbiornika, a ponadto m.in. następuje preemfaza składowych niskoczęstotliwościowych sygnału użytecznego.
Historia.
Pierwszy patent powiązany z modulacją delta został złożony w 1948 roku. W 1952 roku de Jager i Greefkes z Philips Research Laboratories opublikowali pracę na temat modulatora delta. Zainicjowało to serię publikacji na temat modulacji ΔΣ i już w 1962 został opatentowany modulator ΔΣ. Natomiast od lat osiemdziesiątych XX wieku przetworniki delta-sigma stały się popularne w technologii rejestracji i odtwarzania dźwięku.
Zasada działania.
Zasadą działania przetworników ΔΣ jest dokonywanie zgrubnych przybliżeń sygnału celem zmierzenia błędu przybliżenia, scałkowania go oraz późniejszej jego kompensacji. Średnia wartość sygnału na wyjściu jest wtedy równa średniej wartości sygnału na wejściu.
Modulator ΔΣ przenosi informację o amplitudzie sygnału wejściowego. Sygnał wejściowy jest próbkowany z bardzo dużą częstotliwością, wielokrotnie przekraczającą częstotliwość Nyquista. Pozwala to na przybliżanie sygnału i redukcję błędów kwantyzacji do poziomów osiąganych w PCM, pozwalając przy pomocy relatywnie prostych układów osiągać rozdzielczość 16–18 bitów, a nawet 24 bitów w przypadku przetwarzania sygnałów akustycznych. Ciąg impulsów na wyjściu modulatora przedstawia znak różnicy między sygnałem wejściowym a jego przybliżeniem na wyjściu. Analogowy sygnał wyjściowy ma tylko dwa stany wysoki i niski, który ostatecznie tworzy cyfrowy ciąg zero-jedynkowy. Tak uzyskany strumień bitów jest zazwyczaj następnie przekazywany na wyjściowy filtr cyfrowy w celu przekształcenia go na słowa wielobitowe z odpowiednio mniejszą częstotliwością.
Wykorzystanie.
Modulację ΔΣ stosuje się w systemie Super Audio CD – strumień bitów ma tam częstotliwość 2,8224 MHz (1 bit × 64 × 44,1 kHz), a kodowanie funkcjonuje pod komercyjną nazwą Direct Stream Digital.
Modulator ΔΣ jest stosowany jako jeden z elementów jednobitowego przetwornika cyfrowo-analogowego. Dzięki interpolacji sygnału i nadpróbkowania dokonywana jest konwersja sygnału na jego wersję analogową dwustanową. Ostateczną wersję analogową kształtuje wyjściowy filtr dolnoprzepustowy.

</doc>
<doc id="430267" url="https://pl.wikipedia.org/wiki?curid=430267" title="Izaak Cylkow">
Izaak Cylkow

Izaak Cylkow (ur. 11 stycznia 1841 w Bieżuniu, zm. 1 grudnia 1908 w Warszawie) – polski rabin i kaznodzieja, tłumacz Biblii hebrajskiej z języka hebrajskiego na polski.
Życiorys.
Był synem talmudysty Mojżesza Arona Cylkowa z Bieżunia. Wzrastał w środowisku asymilatorskim i reformatorskim Warszawskiej Szkoły Rabinów, którą ukończył w 1859. Następnie przez rok studiował medycynę, lecz przerwał studia i wybrał się dzięki stypendium stowarzyszenia Lomdej-Tora do Berlina na pogłębione studia filozoficzne i teologiczne. Obronił doktorat z filozofii i z filologii semickiej na Uniwersytecie Marcina Lutra w Halle i Wittenberdze.
Po powstaniu styczniowym wrócił do Polski. W 1865 został kaznodzieją w synagodze przy ulicy Daniłowiczowskiej, gdzie wygłaszał kazania w języku polskim. Został pierwszym rabinem Wielkiej Synagogi na Tłomackiem, gdzie przemawiał podczas jej uroczystego otwarcia w 1878, nawołując do wzajemnego zrozumienia i tolerancji pomiędzy religiami. Przemówienie to wypowiedziane po polsku, wbrew rozporządzeniu władz rosyjskich, stanowiło moment zwrotny w publicznym życiu reformowanych Żydów warszawskich.
Przez ponad 30 lat tłumaczył na język polski żydowskie księgi wchodzące w skład Starego Testamentu. Jako pierwsze ukazało się tłumaczenie Psalmów w 1883. W 1895 ukazała się Tora (czyli tzw. Pięcioksiąg Mojżeszowy, pierwsze pięć ksiąg Starego Testamentu) w dwóch edycjach (z komentarzami i bez komentarzy). Następnie w pierwszych latach XX wieku ukazywały się dalsze księgi. Dzieło to uchodzi za pierwsze tłumaczenie Starego Testamentu opierające się przede wszystkim na wersji hebrajskiej, nie zawiera jednak ksiąg Kronik, Ezdrasza, Nehemiasza i Daniela.
Zmarł 1 grudnia 1908 w Warszawie na atak serca, choć jeszcze 22 listopada był na zebraniu Towarzystwa Higieny Praktycznej, gdzie wraz z Bolesławem Prusem, duchownymi – katolickim i ewangelickim, wszedł do jego zarządu. Nad jego ciałem wystawionym przy kazalnicy Wielkiej Synagogi na Tłomackiem przemawiali jego następca i ideowy przeciwnik Samuel Poznański oraz dr Henryk Nussbaum. 
Jest pochowany na cmentarzu żydowskim przy ulicy Okopowej w Warszawie (kwatera 33 rząd 1). W pogrzebie wzięły udział rekordowe liczby ludzi, zarówno żydów jak i chrześcijan.
Przekłady.
Dzięki Wydawnictwu Austeria do tej pory okazały się reprinty:

</doc>
<doc id="430270" url="https://pl.wikipedia.org/wiki?curid=430270" title="Pistolet Walther TP">
Pistolet Walther TP

Walther TP (Taschen Pistole, niem. pistolet kieszonkowy) – niemiecki pistolet samopowtarzalny produkowany w latach 60. XX wieku.
Po zakończeniu II wojny światowej w Niemczech obowiązywał zakaz produkcji broni palnej. Po 1954 roku był on stopniowo łagodzony. Początkowo alianci zezwolili na produkcję broni sportowej i myśliwskiej, ale z czasem pozwolono na produkcję broni bojowej.
Wśród firm, które po zniesieniu zakazów reaktywowały działy produkujące broń, znalazła się firma Fritza Walthera. Wznowiła ona produkcję skonstruowanych przed 1945 rokiem pistoletów HP, PP, PPK. Wkrótce jednak uznano, że w ofercie firmy brakuje jeszcze mniejszej broni, odpowiednika pistoletu Model 9.
Produkcję nowego pistoletu rozpoczęto w 1961 roku. Nowy pistolet, wyraźnie wzorowany na Modelu 9 sprzedawał się słabo. Dużą porażką była niska sprzedaż na rynku amerykańskim.
Po rozpoczęciu w 1968 roku produkcji pistoletu TPH zaczęto ograniczać, aby zakończyć ją ostatecznie w 1971 roku.
Opis.
Walther TP był bronią samopowtarzalną. Zasada działania oparta o odrzut zamka swobodnego. Mechanizm uderzeniowy bezkurkowy. Bezpiecznik nastawny, skrzydełkowy.
Walther TP był zasilany z wymiennego magazynka pudełkowego o pojemności 6 naboi. Magazynek znajdował się w chwycie pistoletowym.
Lufa gwintowana, posiadała sześć bruzd prawoskrętnych.
Przyrządy celownicze mechaniczne, stałe (muszka i szczerbinka).

</doc>
<doc id="430285" url="https://pl.wikipedia.org/wiki?curid=430285" title="Krokodylowe">
Krokodylowe



</doc>
<doc id="430287" url="https://pl.wikipedia.org/wiki?curid=430287" title="Neck and Neck">
Neck and Neck

Neck and Neck – płyta nagrana wspólnie przez Marka Knopflera i Cheta Atkinsa w 1990.
Atkins to jeden z pionierów gry na gitarze elektrycznej i idol Knopflera który częściowo właśnie na nim wzorował swój styl gry. Atkinsowi i Knopflerowi towarzyszy śmietanka muzyków Nashville, a na płycie zamieszczone są głównie znane standardy bardzo szeroko pojętej muzyki country, album zamyka oryginalna kompozycja Knopflera "The Next Time I'm In Town".
Płytę otwierają dwa standard country "Poor Boy Blues" i piosenka Patsy Cline "Sweet Dreams". Następny utwór "There'll Be Some Changes Made" to zabawny dialog, zarówno słowny jak i muzyczny pomiędzy Atkinsem a Knopflerem. Atkins śpiewa o tym, że chyba zmieni styl gry i zacznie grać rocka, o tym jak marzą mu się "groupies" i "pieniądze za darmo" (aluzja do piosenki Dire Straits "Money for Nothing"), na co słyszy żartobliwą odpowiedź Knopflera, że chyba jest już na to za stary. Utwór kończą dwie pokazowe solówki obydwu gitarzystów. W bardzo ciekawej, jazzowej aranżacji został zaprezentowany utwór "Tears".

</doc>
<doc id="430291" url="https://pl.wikipedia.org/wiki?curid=430291" title="Antony Hamilton">
Antony Hamilton

Antony Hamilton „Tony” Smith (ur. 4 maja 1952 w Liverpoolu, w Anglii, zm. 29 marca 1995 w Los Angeles, w stanie Kalifornia) – australijsko-brytyjski aktor telewizyjny, model i tancerz.
Życiorys.
Wczesne lata.
Urodzony w Liverpoolu i porzucony przez biologicznych rodziców, miał zaledwie dwa tygodnie, kiedy został zaadoptowany przez australijskich rodziców – komandora porucznika Królewskich Sił Lotniczych i jego żonę. Od trzeciego roku życia dorastał w Adelaide. Po ukończeniu szkoły średniej w Szkocji, w 1967 roku kontynuował naukę w australijskiej szkole baletowej w Melbourne. Rozpoczął karierę tancerza z australijskim zespołem baletowym, odbywając tournée w Moskwie ze spektaklem "Gemini".
Kariera.
W 1973 wyruszył do Londynu i podjął pracę jako model dla magazynów „Vogue”, „GQ” i Gianniego Versace oraz fotografów: Victora Skrebneskiego, Richarda Avedona i Bruce’a Webera. Przez dziesięć lat chodził po wybiegach i podróżował po Europie, Ameryce, Azji i Afryce.
Na dużym ekranie zadebiutował w komediowym horrorze "Wnuczka Drakuli" ("Nocturna", 1979). Pojawił się w teledysku Sheeny Easton do piosenki "Swear" (1984) i zagrał postać Samsona w telewizyjnym filmie biblijnym "Samson i Dalila" ("Samson and Delilah", 1984) z udziałem Maxa von Sydowa. Na małym ekranie zastąpił tragicznie zmarłego Jona-Erika Hexuma w trzech odcinkach serialu CBS "Niebezpieczne ujęcia" ("Cover-Up", 1984) jako nowy model Jack Striker. Wystąpił jako tancerz nowojorskiego prestiżowego zespołu baletowego romansującego z młodą tancerką w dramacie telewizyjnym NBC Harry’ego Winera "Przegrana miłość" ("Mirrors", 1985) z Timem Dalym. Po udziale w komedii sensacyjnej "Jumpin’ Jack Flash" (1986) z Whoopi Goldberg, pojawiał się w serialach – HBO "Łowca" ("The Hitchhiker", 1986), CBS "Strefa mroku" ("The Twilight Zone", 1986), Columbia TriStar Television "Zachwyceni" ("The Charmings", 1987), NBC "Prawnicy z Miasta Aniołów" ("L.A. Law", 1987), CBS "" ("P.S.I. Luv U", 1991).
Kiedy w 1987 Pierce Brosnan był zobowiązany kontraktem w serii "Remington Steele", Albert R. Broccoli myślał o zaangażowaniu blondwłosego Hamiltona do roli agenta 007 w czternastym filmie z cyklu przygód Jamesa Bonda "W obliczu śmierci", którą jednak ostatecznie zagrał Timothy Dalton.
Popularność przyniosła mu rola agenta IMF Maxa Hardta w serialu CBS "" (1988-90). Zagrał także w horrorze "Skowyt 4: Koszmar nocny" ("Howling IV: The Original Nightmare", 1988) i thrillerze "Fatalny instynkt/Zabójcza piękność" ("Fatal Instinct", 1991) u boku Michaela Madsena.
Życie prywatne.
Hamilton otwarcie przyznawał, że był homoseksualistą. Zmarł w wyniku komplikacji spowodowanych AIDS.

</doc>
<doc id="430294" url="https://pl.wikipedia.org/wiki?curid=430294" title="Elektryczna gitara hawajska">
Elektryczna gitara hawajska

Elektryczna gitara hawajska, elektryczna gitara stalowa (ang. "pedal steel guitar") – odmiana gitary hawajskiej, chordofon spokrewniony z gitarą hawajską. 
Oba instrumenty łączy sposób wydobywania dźwięku, tzn. prawa ręka uzbrojona w pazurki szarpie struny skracane trzymanym w lewej ręce wałkiem stalowym zakończonym półkoliście. Pedal steel guitar, w przeciwieństwie do gitary hawajskiej posiada możliwość częściowego przekształcania podstawowego stroju instrumentu przez podwyższanie lub obniżanie stroju poszczególnych strun lub ich grup, co realizowane jest przez zamontowany w instrumencie mechanizm przestrajający uruchamiany przez grającego pedałami podłogowymi i dźwigniami kolanowymi, poprzez system cięgien i korb.
Instrument jest stosunkowo młody, gdyż swój obecny wygląd oraz znormalizowany system strojenia i przestrajania, posiada dopiero od lat 60. XX wieku. Pomysł Celestina Hochbruckera z 1720 roku, udoskonalony przez Sébastiena Érarda w 1810 roku, harfowego mechanizmu przestrajającego stał się inspiracją dla mechanika Johna More z Winstead w Connecticut do zbudowania 1939 roku instrumentu będącego pierwowzorem gitary pedal steel. Po wielu latach obfitujących w konstrukcje różnych firm, z których wiodącymi były firmy Gibson i Bigsby, instrument przybrał obecną formę gitary w układzie poziomym o najczęściej dwóch gryfach różniących się strojem, z których każdy ma po 10 strun. Do każdego z gryfów przyporządkowana jest odrębna grupa pedałów podłogowych zamocowanych na poprzecznym wsporniku pomiędzy przednimi nóżkami instrumentu i dźwigni kolanowych, pozwalających przestrajać ustalony strój. 
Jeden z gryfów strojony jest w stroju E9 tzw. Nashwille Tune i charakteryzuje się on charakterystycznym typowym płynnym przejściem z akordu tonicznego poprzez równoległy molowy do subdominantowego. Brzmienie to jest znane z wielu nagrań muzyki amerykańskiej, nie tylko country, ale też folkowej i rockowej. 
Drugi gryf o stroju C6 stosowany w muzyce swingowej i jazzowej ma niskie „tłuste” brzmienie i możliwości budowania doskonale brzmiących akordów dysonansowych używanych w muzyce jazzowej.
Pedal steel guitar jest instrumentem szczególnie popularnym w USA, gdzie ok. kilkuset muzyków gra na nim na poziomie wirtuozowskim, utrzymując się m.in. z pracy sidemanów lub grając w zespołach popularnych gwiazd muzyki country. Swoje ambicje realizują, wydając solowe płyty w niewielkich wytwórniach, prezentując na nich szeroki wachlarz stylów i gatunków od Bacha do free jazzu. Jednym z rockowych wirtuozów tego instrumentu jest Steve Howe.

</doc>
<doc id="430295" url="https://pl.wikipedia.org/wiki?curid=430295" title="Spady">
Spady



</doc>
<doc id="430302" url="https://pl.wikipedia.org/wiki?curid=430302" title="Valparaiso">
Valparaiso



</doc>
<doc id="430307" url="https://pl.wikipedia.org/wiki?curid=430307" title="Richard Bennett (muzyk)">
Richard Bennett (muzyk)

Richard Bennett (ur. 1951 w Chicago) – amerykański gitarzysta i producent muzyczny.
Od 1971 gitarzysta w zespole Neila Diamonda, współpracował z nim biorąc udział między innymi w nagraniu albumu "Hot August Night", jest współautorem wielu piosenek Diamonda, między innymi "Forever In Blue Jean".
W 1985 przeprowadził się do Nashville, gdzie wyprodukował i wystąpił jako gitarzysta na wielu albumach country.
Członek zespołu The 96'ers towarzyszącego Markowi Knopflerowi w jego solowej karierze po zawieszeniu działalności przez Dire Straits.

</doc>
<doc id="430308" url="https://pl.wikipedia.org/wiki?curid=430308" title="Richard Bennett">
Richard Bennett



</doc>
<doc id="430309" url="https://pl.wikipedia.org/wiki?curid=430309" title="Garfield (ujednoznacznienie)">
Garfield (ujednoznacznienie)

Miejscowości w Australii:
Miejscowości w USA:
Gminy w USA:
Hrabstwa w USA:

</doc>
<doc id="430311" url="https://pl.wikipedia.org/wiki?curid=430311" title="Andrzej Wojtyła">
Andrzej Wojtyła

Andrzej Franciszek Wojtyła (ur. 1 maja 1955 w Kaliszu) – polski lekarz, pediatra i polityk, doktor habilitowany nauk medycznych. W latach 1992–1993 minister zdrowia i opieki społecznej, w latach 2005–2006 wiceminister zdrowia, w latach 2006–2010 główny inspektor sanitarny, poseł na Sejm I, III i IV kadencji, senator IX kadencji, od 2018 rektor Akademii Kaliskiej im. Prezydenta Stanisława Wojciechowskiego.
Życiorys.
Wykształcenie.
W 1974 złożył egzamin dojrzałości w I Liceum Ogólnokształcącym im. Adama Asnyka w Kaliszu. Studia na Wydziale Lekarskim Akademii Medycznej w Poznaniu ukończył w 1980. W 1990 uzyskał specjalizację drugiego stopnia z pediatrii w Centrum Medycznym Kształcenia Podyplomowego w Warszawie. W 1995 uzyskał certyfikat z międzynarodowych stosunków zdrowotnych na George Washington University, a w 1996 certyfikat z administracji ochrony zdrowia na Georgetown University w Waszyngtonie. W 2004 ukończył specjalizację z zakresu zdrowia publicznego w Centrum Egzaminów Medycznych w Łodzi.
W 2005 uzyskał stopień naukowy doktora nauk medycznych na podstawie rozprawy pt. "Wykorzystanie doświadczeń amerykańskich w zakresie kontroli wydatków zdrowotnych w reformach ochrony zdrowia w Polsce" napisanej pod kierunkiem Alfreda Owoca. W 2014 habilitował się z tej dziedziny na Uniwersytecie Medycznym im. Karola Marcinkowskiego w Poznaniu.
Działalność zawodowa i polityczna.
W 1980 wstąpił do NSZZ „Solidarność” i NSZZ „Solidarność” Rolników Indywidualnych. W latach 1980–1992 pracował w Szpitalu Miejskim w Pleszewie jako stażysta, młodszy asystent, asystent i starszy asystent. Od 1984 do 1992 pełnił funkcję kierownika Wiejskiego Ośrodka Zdrowia w Jastrzębnikach. Od 1994 do 1996 wykładał jako profesor wizytujący na Georgetown University. Był sekretarzem generalnym Światowej Organizacji Medycyny Wsi. Należał do komitetu naukowego kwartalnika „International Journal of Rural Health”.
W latach 1990–1992 był członkiem zarządu krajowego PSL „Solidarność”, następnie do 1997 zasiadał we władzach krajowych tej partii (wówczas Stronnictwa Ludowo-Chrześcijańskiego). Od 1997 należał do Stronnictwa Konserwatywno-Ludowego, zaś od 2002 do rozwiązania (2003) był członkiem SKL – Ruchu Nowej Polski. W 2014 przystąpił do Polski Razem, a w 2017 wraz z nią do Porozumienia (zasiadając w jego zarządzie krajowym). W 2021 przeszedł do Partii Republikańskiej (zasiadł w jej radzie krajowej).
W latach 1991–1993 i 1997–2005 zasiadał w Sejmie I, III i IV kadencji. Pełnił funkcję wiceprzewodniczącego Komisji Zdrowia. Był wybierany kolejno z listy Porozumienia Ludowego (1991), Akcji Wyborczej Solidarność (1997) i Platformy Obywatelskiej (2001) w okręgach kaliskich: nr 14 i nr 36. Nie uzyskał mandatu w wyborach w 1993.
W lipcu 1992 objął funkcję ministra zdrowia i opieki społecznej w rządzie Hanny Suchockiej, którą pełnił do października 1993. 
W 2005 z własnego komitetu bez powodzenia kandydował do Senatu. Od listopada 2005 do września 2006 zajmował stanowisko podsekretarza stanu w Ministerstwie Zdrowia. W maju 2006 objął stanowisko głównego inspektora sanitarnego. W 2010 wygrał konkurs na dyrektora Instytutu Medycyny Wsi w Lublinie, którym kierował do 2014. W kwietniu 2015 został dyrektorem sanepidu w Kaliszu. W tym samym roku z ramienia Prawa i Sprawiedliwości wystartował do Senatu (jako przedstawiciel Polski Razem). Uzyskał mandat senatora IX kadencji, otrzymując 43 068 głosów. W 2019 nie uzyskał senackiej reelekcji.
W 2018 i w 2022 był wybierany na rektora Państwowej Wyższej Szkoły Zawodowej im. Prezydenta Stanisława Wojciechowskiego w Kaliszu (w 2020 przemianowanej na Akademię Kaliską im. Prezydenta Stanisława Wojciechowskiego). Jako rektor podjął działania na rzecz przekształcenia tej uczelni w Uniwersytet Kaliski. Dzięki jego staraniom w 2022 Akademia Kaliska otrzymała pozwolenie na uruchomienie w roku akademickim 2023/2024 jednolitych studiów magisterskich o profilu ogólnoakademickim na kierunku lekarskim.
Odznaczenia.
W 2010, "za zasługi dla ochrony zdrowia", został odznaczony Złotym Krzyżem Zasługi.

</doc>
<doc id="430313" url="https://pl.wikipedia.org/wiki?curid=430313" title="Fairchild Channel F">
Fairchild Channel F

Fairchild Channel F – konsola gier wideo z systemem programowania, która ukazała się na rynku w 1976 roku, pierwsza konsola zaliczana do 2 generacji. Do konsoli podłączało się kartridże, które były wyposażone w pamięć ROM oraz kod mikroprocesora. Konsola zawierała przycisk „Hold”, który umożliwiał zatrzymanie gry, możliwa była również zmiana prędkości gry bez utraty wyników. Do konsoli dodawano charakterystyczny ośmioosiowy dżojstik, którego ruchomy drążek mógł być wciskany lub wyciągany.
Fairchild udostępnił dwadzieścia sześć kartridżów na ten system, na każdym kartridżu znajdowały się po cztery gry. Były to gry sportowe, takie jak hokej, tenis i baseball oraz gry edukacyjne zawierające zagadki czy łamigłówki matematyczne.
Fairchild Channel F był pierwszą konsolą obsługującą wymienialne kartridże, rozwiązanie opracowane przez zespół Jerry'ego Lawsona.

</doc>
<doc id="430315" url="https://pl.wikipedia.org/wiki?curid=430315" title="William Gray">
William Gray

William Mason Gray (ur. 9 października 1929 w Detroit, zm. 16 kwietnia 2016 w Fort Collins) – amerykański fizyk atmosfery
Życiorys.
Zajmował się powstawaniem, rozwojem i sezonalną prognozą cyklonów tropikalnych (m.in. prognozą liczby nazwanych cyklonów tropikalnych, liczbą huraganów) opartą na kilkunastu elementach klimatologicznych (np. zjawisko El Niño i La Niña, przewidywane ciśnienie atmosferyczne i temperatura oceanu).
Profesor fizyki atmosfery na Colorado State University, był promotorem ponad 70 prac doktorskich i magisterskich oraz nauczycielem wielu wybitnych naukowców z tej dziedziny wiedzy.
Gray występował publicznie przeciwko hipotezom, że intensywność oraz liczba cyklonów tropikalnych jest związana ze zmianami klimatu lub globalnym ociepleniem. W szczególności krytykował ostatnie prace Kerry’ego Emanuela i Petera J. Webstera ze współpracownikami, które ukazały się po zalaniu Nowego Orleanu przez huragan Katrina w 2005 roku. Uważał także, że wzrost temperatury oceanu nie spowoduje wzrostu intensywności cyklonów tropikalnych, ponieważ wzrasta także temperatura troposfery. Gray był przeciwnikiem poglądu, że zmiany klimatu wywołane są przez działalność ludzi. Uważał, że naturalna zmienność w tzw. oceanicznym pasie transmisyjnym jest głównym czynnikiem powodującym obecne ocieplenie.
Stanowiska W. Graya i K. Emanuela w sprawie wpływu zmian klimatu na cyklony tropikalne opisał m.in. Chris C. Mooney w książce "Storm world: Hurricanes, politics, and the battle over global warming" (wyd. 2007 i 2008).

</doc>
<doc id="430317" url="https://pl.wikipedia.org/wiki?curid=430317" title="Powstanie wielkopolskie (1806)">
Powstanie wielkopolskie (1806)

Powstanie wielkopolskie 1806 roku – zbrojne wystąpienie ludności polskiej przeciw wojskom pruskim w 1806 roku. Powstanie to – wraz z powstaniami: wielkopolskim z lat 1918-1919, sejneńskim z 1919 r. oraz dwoma powstaniami śląskimi z 1920 r. i z 1921 r. – jest zaliczane do w pełni zwycięskich powstań w historii Polski. Sukces tego powstania bezpośrednio przyczynił się do utworzenia Księstwa Warszawskiego w 1807 roku.
Tło historyczne.
Wybuch wojny pomiędzy Francją a Prusami dał nadzieję mieszkańcom Wielkopolski na odzyskanie niepodległości, utraconej w wyniku rozbiorów Polski.
Napoleon widząc korzyści, jakie mogło przynieść mu opanowanie terenów leżących na tyłach pruskiej armii, jeszcze we wrześniu rozpoczął wysyłanie na teren tzw. "Prus Południowych" emisariuszy, mających rozpoznać sytuację w prowincji oraz nastroje społeczeństwa. W dniu 20 września wydał rozkaz tworzenia legii z polskich dezerterów z pruskiej armii. Liczba ochotników była tak duża, że 22 września 1806 wydał rozkaz powołania kolejnej legii.
Na terenie Wielkopolski stacjonowały nieliczne pruskie oddziały. Co więcej, składały się one w dużej części z powołanych do pruskiej armii Polaków (np. w okresie od 1 listopada do 20 grudnia z toruńskiego korpusu zdezerterowało 3000 żołnierzy, czyli 1/7 stanu osobowego).
Duży wpływ na morale zarówno Polaków, jak i Niemców, miały zwycięstwa Napoleona w bitwach pod Jeną i Auerstädt (14 października 1806).
Misja generała Dąbrowskiego.
Do zorganizowania dywersji na tyłach Prusaków Napoleon wybrał przebywającego wówczas we Włoszech generała Jana Henryka Dąbrowskiego. Nie był to wybór przypadkowy. Zadanie to powierzono Dąbrowskiemu ze względu na otaczający go w Wielkopolsce szacunek, który zdobył podczas wyprawy dowodzonego przez siebie korpusu w czasie powstania w 1794.
Cesarz wydał 5 października generałowi rozkaz stawienia się przed nim, co też Dąbrowski uczynił, stając przed jego obliczem 22 października w Dessau. Otrzymał on wówczas od Napoleona polecenie wyjazdu do Poznania i stworzenia tam regularnych oddziałów polskich. Już cztery dni później generał przedstawił cesarzowi plan sformowania armii liczącej 40 000 żołnierzy przy pomocy oficerów służących w innych jednostkach armii napoleońskiej oraz przydzielonego mu, na jego własną prośbę, Józefa Wybickiego, który miał odpowiadać za sprawy cywilne. Ta grupa działaczy miała usłyszeć od Napoleona, przebywającego już wówczas w Berlinie, słynne później słowa, że "na niepodległość trzeba sobie zasłużyć" oraz obietnicę odrodzenia niepodległej Polski. Cesarz powiedział: "zobaczę, jeżeli Polacy są godni być narodem".
Powstanie.
Najpierw do Poznania przybyli polscy emisariusze, którzy mieli rozpoznać sytuację. Szybko stwierdzono, że w regionie panuje patriotyczna atmosfera i radość z sukcesów armii francuskiej. W związku z tym 6 listopada 1806 do Poznania wjechali Dąbrowski z Wybickim. Ich wjazd przerodził się w manifestację patriotyczną. Jeszcze w tym samym dniu wydali oni odezwę do narodu, wzywając do stawania u boku Napoleona w walce z zaborcą. Jednocześnie utworzono Komisje Wojewódzkie, które miały przejąć aparat administracyjny, zapewniając spokój w regionie i zapobiegając pojawieniu się rozruchów na tle społeczno-ekonomicznym.
Odezwa Dąbrowskiego i Wybickiego została najentuzjastyczniej przyjęta przez mieszczan, zaś wśród szlachty przyjęto ją z rezerwą. W związku z tym w departamencie poznańskim oddziały formowano głównie w dużych ośrodkach miejskich, takich jak Poznań, zaś na pozostałych terenach mobilizacja przebiegała opieszale.
W departamencie kaliskim znacznie większy oddźwięk miała odezwa wydana dla tego regionu w dniu 9 listopada. Duże ośrodki powstańcze mieściły się w Kaliszu i Koninie. Na tym terenie 10 listopada doszło do starć z oddziałami pruskimi w pobliżu Ostrzeszowa i Kępna, zaś 13 listopada powstanie przeniosło się na ziemię sieradzką.
W departamencie bydgoskim sytuacja była najtrudniejsza. Wyznaczony na dowódcę formowanych tam oddziałów gen. Antoni Amilkar Kosiński musiał z jednej strony zmagać się z największymi w regionie oddziałami pruskimi, a z drugiej z niechęcią przydzielonego mu intendenta francuskiego.
W tym czasie Dąbrowski prowadził już mobilizację w systemie kantonalnym, powołując pod broń jednego mężczyznę na dziesięć "dymów" (gospodarstw), zaś 3 grudnia ogłoszono pospolite ruszenie. Zarówno oddziały powstańcze, jak i wojska składające się z rekrutów powołanych przez Dąbrowskiego od samego początku systematycznie oczyszczały Wielkopolskę z oddziałów pruskich. Działania rozszerzały się także na sąsiednie tereny, a powstańcy jeszcze w listopadzie zajęli twierdzę jasnogórską. 
Należy też zaznaczyć, że głównie dzięki działaniom Wybickiego w zorganizowany sposób przekształcano oddziały powstańcze w regularną armię na wzór armii francuskiej. Na początku stycznia 1807 oddziały te liczyły 23 000 żołnierzy, z czego 20 000 z departamentów poznańskiego i kaliskiego.
Kampania pomorska.
Dzień 1 stycznia 1807 roku zastał Dąbrowskiego pod Łowiczem, gdzie po przeglądzie wojsk otrzymał z rąk Wincentego Krasińskiego buławę, należącą niegdyś do Stefana Czarnieckiego. Jego ogromne zasługi oraz popularność wśród żołnierzy nie zostały jednak docenione podczas obsadzania stanowiska szefa Dyrekcji Wojny w Komisji Rządzącej. Na urząd ten powołano niechętnego Dąbrowskiemu Józefa Poniatowskiego, który miał swoją osobą zapewnić przychylność arystokracji dla poczynań Napoleona. Różnica między nimi wyraźnie zarysowała się w momencie, gdy Poniatowski usiłował wprowadzić w armii kary cielesne, którym sprzeciwiał się . Ostatecznie Napoleon wprowadził w armii polskiej regulamin wzorowany na francuskim.
3 stycznia marsz. Louis Alexandre Berthier wydał rozkaz, aby w departamentach poznańskim i kaliskim, w ramach planowanych legii, z istniejących już oddziałów powstańczych sformować po jednej brygadzie. Brygadą poznańską dowodził gen. Wincenty Aksamitowski, zaś kaliską gen. Stanisław Fiszer. Obydwie brygady stworzyły dywizję, dowodzoną przez gen. Dąbrowskiego, którą wzmocniono 300-osobowym oddziałem kawalerii oraz oddziałem powstańców z departamentu warszawskiego, zorganizowanym w pułk kawalerii narodowej, którym dowodził syn generała, ppłk Jan Michał Dąbrowski. Na punkt zborny dywizji wyznaczono Bydgoszcz, a kolumny wyruszyły już 7 stycznia.
W tym czasie oddziały dowodzone przez Amilkara Kosińskiego, który toczył walki już od grudnia, pokonały Prusaków pod Koronowem i pomaszerowały na Świecie, zmuszając wroga do opuszczenia tego miasta i zabezpieczając miejsce koncentracji wojsk polskich.
Przed przystąpieniem do kampanii pomorskiej główne siły ponownie przeorganizowano, tworząc trzy legie: poznańską, dowodzoną przez J.H. Dąbrowskiego, kaliską gen. Józefa Zajączka oraz warszawską, dowodzoną przez J. Poniatowskiego. Legia kaliska została skierowana do oblężenia Grudziądza, zaś warszawska ruszyła na północ wraz z armią francuską w kierunku Gdańska. Liczące około 6000 żołnierzy oddziały Dąbrowskiego skoncentrowały się pod Bydgoszczą, a następnie ruszyły na Gniezno i Tczew. Oba miasta zdobyto, lecz musiano się z nich następnie wycofać. Jakiś czas potem dowództwo naczelne zwolniło część pospolitego ruszenia, co na tyle osłabiło legię poznańską, że w lutym 1807 wycofano ją z walki w celu dokonania uzupełnień. W tym czasie w rejonie działała jedynie grupa Kosińskiego.
Po reorganizacji legia poznańska składała się z 6 batalionów piechoty, 3 szwadronów kawalerii oraz 2000 pospolitego ruszenia, dowodzonego przez gen. Michała Sokolnickiego. W dniu 15 lutego kawalerzyści ponownie zajęli Tczew, z którego jednak wkrótce zostali wyparci. Kilka dni później, 23 lutego, legia podjęła próbę odbicia szturmem miasta, obsadzonego wówczas przez silny garnizon. Po trwającej 7 godzin walce Tczew zdobyto, lecz sam Dąbrowski został ranny i musiał wycofać się na pewien czas ze służby. Również jego syn, Jan Michał, został ciężko ranny w rękę. W związku z tym awansowano go na stopień generała brygady i przeniesiono do korpusu inwalidów. Po tej bitwie dowództwo nad legią poznańską objął Kosiński.
Jeszcze w styczniu 1807 Dąbrowski wydzielił ze swojej legii grupę dowodzoną przez płk. Garczyńskiego, który zajął Piłę, Wałcz i Wieleń. Grupa ta w lutym została podporządkowana Kosińskiemu i następnie, wraz z pospolitym ruszeniem, walczyła w pobliżu Szczecinka. W tym czasie oddziały Sokolnickiego zajęły Słupsk, potem zaś wzięły udział w oblężeniu Gdańska, który skapitulował w maju. W tym miesiącu komendę nad legią poznańską, przemianowaną już na III Legię, objął Dąbrowski. Po zdobyciu Gdańska oddziały polskie walczyły jeszcze także na Mazurach, między innymi w bitwie pod Frydlandem.
Powstanie Księstwa Warszawskiego.
Kampanię zakończyła kapitulacja Królewca 15 czerwca 1807, a następnie zawarto traktat tylżycki, który zaowocował powstaniem Księstwa Warszawskiego. 

</doc>
<doc id="430321" url="https://pl.wikipedia.org/wiki?curid=430321" title="Język jeleni">
Język jeleni



</doc>
<doc id="430322" url="https://pl.wikipedia.org/wiki?curid=430322" title="Buri">
Buri

Por. Bury

</doc>
<doc id="430324" url="https://pl.wikipedia.org/wiki?curid=430324" title="Liczby hiperzespolone">
Liczby hiperzespolone

Liczby hiperzespolone – rozszerzenia liczb zespolonych skonstruowane za pomocą metod algebry.
Najbardziej znanymi są:
Interpretacje.
Podczas gdy liczby zespolone można utożsamiać z punktami na płaszczyźnie, liczby hiperzespolone można wyobrażać sobie jako punkty w pewnej przestrzeni euklidesowej o większej liczbie wymiarów (4 w przypadku kwaternionów, tessarinów i kokwaternionów, 8 w przypadku oktonionów i bikwaternionów oraz 16 w przypadku sedenionów).
Konstrukcje.
Kwaterniony, oktoniony i sedeniony mogą być generowane za pomocą konstrukcji Cayleya-Dicksona. Rodziną liczb zespolonych są także algebry Clifforda.

</doc>
<doc id="430326" url="https://pl.wikipedia.org/wiki?curid=430326" title="Zespół Patau'a">
Zespół Patau'a



</doc>
<doc id="430327" url="https://pl.wikipedia.org/wiki?curid=430327" title="Żyje się tylko dwa razy (film)">
Żyje się tylko dwa razy (film)

Żyje się tylko dwa razy (ang. "You Only Live Twice") – piąty oficjalny film o przygodach brytyjskiego agenta Jamesa Bonda, którego premiera odbyła się w 1967 roku. Zrealizowany został na podstawie, wydanej w 1964 roku, 12. powieści o przygodach Bonda, której autorem był Ian Fleming.
Po raz piąty w rolę agenta 007 wcielił się Sean Connery. Tym razem Bond wyjaśnia tajemnicę pochłonięcia amerykańskiej kapsuły kosmicznej przez, jak wszyscy sądzą, radziecki statek kosmiczny. Trop prowadzi ponownie do organizacji WIDMO.
Fabuła.
Amerykanie oskarżają Związek Radziecki o przechwycenie statku kosmicznego. Ale wywiad brytyjski dysponuje przesłankami wskazującymi na to, iż porwanie niekoniecznie jest sprawą Rosjan.
Tymczasem dla zmylenia przeciwników zostaje upozorowana śmierć Bonda. Prowadząc śledztwa w sprawie porwania rakiety Bond udaje się do Japonii, gdzie ma spotkać się z agentem Hendersonem. Spotkanie ułatwia poznana na turnieju sumo tajemnicza Japonka, panna Aki. Henderson podczas spotkania z Bondem zostaje skrycie zamordowany. Bond ścigając morderców i eliminując ich po drodze, trafia do biurowca firmy Osato, gdzie wykrada z sejfu tajne dokumenty. W momencie ucieczki znowu pojawia się panna Aki, która w niecodzienny sposób kontaktuje Bonda z szefem japońskich służb specjalnych – Tanaką. Po nocy z panną Aki Bond, udając brytyjskiego przemysłowca, spotyka się z szefem firmy Osato, panem Osato, który nie daje się jednak nabrać i rozkazuje zabić Bonda. Z opresji ponownie ratuje go panna Aki.
Kontynuując śledztwo Bond i Aki jadą do portu w Kobe. Tam Bond zostaje pochwycony przez ludzi Osato, pannie Aki udaje się uciec.
Uwięziony Bond pozostaje pod nadzorem asystentki pana Osato, panny Brandt, którą próbuje namówić do zdrady. Początkowo panna Brandt stara się uwieść Bonda, następnie w dość wyszukany sposób próbuje się go pozbyć. Jednak Bond uchodzi z życiem.
Następnym posunięciem Bonda jest lot zwiadowczy mini-śmigłowcem bojowym "Little Nellie", skonstruowanym przez Q, nad wyspą Yama, gdzie widziano podejrzany statek dostarczający materiały chemiczne z zakładów pana Osato. Podczas lotu toczy zwycięski bój z czterema wrogimi śmigłowcami.
Teraz z kolei zostaje porwany radziecki statek kosmiczny. Sytuacja polityczna zaognia się, grozi wybuchem III wojny światowej. Za porwaniami statków kosmicznych stoi organizacja SPECTRE (WIDMO), której członkiem jest pan Osato, a przywódcą Ernst Stavro Blofeld.
Tanaka planuje napaść na bazę Blofelda, zlokalizowaną na wyspie Yama, z pomocą oddziału ninja. W tym celu Bond zostaje ucharakteryzowany na Japończyka, przechodzi szkolenie ninja i udaje się na wyspę jako mąż japońskiej dziewczyny Kissy. Przypadkiem ginie panna Aki – celem był Bond. Na krótko przed wystrzeleniem kolejnej rakiety kosmicznej Bond i Kissy odkrywają ukrytą w nieczynnym wulkanie bazę Blofelda. Kissy udaje się powiadomić Tanakę o lokalizacji celu, a Bond przystępuje do akcji. Zostaje jednak złapany przez Blofelda. Udaje mu się jednak przy pomocy strzelającego papierosa wywołać małe zamieszanie i wpuścić ninja do wnętrza bazy. Wywiązuje się wielka strzelanina, Bond wysadza będący na orbicie wrogi statek kosmiczny, baza ulega zniszczeniu. Blofeld ucieka. Dryfujących na tratwie ratunkowej Bonda i Kissy przechwytuje brytyjski okręt podwodny.

</doc>
<doc id="430328" url="https://pl.wikipedia.org/wiki?curid=430328" title="Porzeczka zwyczajna">
Porzeczka zwyczajna

Porzeczka zwyczajna, p. pospolita, p. czerwona ("Ribes rubrum" L.) – gatunek krzewu należący do rodziny agrestowatych ("Grossulariaceae"). Pochodzi z Europy Zachodniej, rozprzestrzenił się także w innych regionach. W Polsce gatunek uprawiany.
Zmienność.
Gatunek jest bardzo zmienny, tworzy liczne formy i mieszańce międzygatunkowe. Przy powstawaniu odmian uprawnych porzeczek prawdopodobnie brało udział kilka dziko rosnących gatunków europejskich i zachodnioazjatyckich.
Tworzy mieszańce z porzeczką czerwoną i p. skalną.

</doc>
<doc id="430329" url="https://pl.wikipedia.org/wiki?curid=430329" title="Oktoniony">
Oktoniony



</doc>
<doc id="430330" url="https://pl.wikipedia.org/wiki?curid=430330" title="Wojciech Janczak">
Wojciech Janczak

Wojciech Janczak (ur. 16 sierpnia 1912 w Charłupi Małej, zm. 13 lipca 1945 koło Monachium) – polski działacz ruchu ludowego, komendant Okręgu VI Batalionów Chłopskich, pułkownik.
Życiorys.
Młodość.
Był synem rolników – Romana i Józefy z Miłków. Miał dziewięcioro rodzeństwa. Rodzice żyli z 13-morgowego gospodarstwa. W rodzinnej wsi skończył szkołę 4-klasową, od klasy 5. uczęszczał do Sieradza. Kontynuował naukę w gimnazjum sieradzkim.
Rodzina Janczaków zaangażowana była w młodzieżowym ruchu ludowym. Wojciech wraz z braćmi należał do Związku Młodzieży Wiejskiej RP. Po maturze w 1932 odbył dziewięciomiesięczne szkolenie w Szkole Podchorążych Rezerwy Kawalerii w Grudziądzu, a po ukończeniu szkolenia otrzymał przydział do 1 pułku szwoleżerów w Warszawie.
W 1934 wstąpił na Wydział Prawno-Ekonomiczny Uniwersytetu Poznańskiego. Zaangażował się w wydawanie „Chłopskiego Życia Gospodarczego”, którego redakcja mieściła się w Łodzi (przeniesiona w 1935 z Poznania). Prowadził aktywną działalność w organizacji Polska Akademicka Młodzież Ludowa. Za tę działalność aresztowano go na początku 1936 i więziono w Rawiczu przez pół roku.
Na zjeździe ZMW w 1937 został wybrany prezesem łódzkiego ZMW. W latach 1937–1939 był sekretarzem ZW Stronnictwa Ludowego. W 1939 ukończył studia.
II wojna światowa.
23 marca 1939 został zmobilizowany do 31 pułku piechoty Strzelców Kaniowskich w Sieradzu gdzie został dowódcą plutonu w 6 kompanii. Z tym pułkiem odbył kampanię wrześniową. Zimą 1940 wraz z Adamem Banachem i Stefanem Ignarem zapoczątkowali ludową konspirację w woj. łódzkim. Rozkazem nr 5 Komendy Głównej Batalionów Chłopskich z 25 września 1941 został komendantem na woj. łódzkie (Okręg V).
Jesienią 1940 ożenił się z Wandą Maniszewską. Wraz z żoną i córką mieszkał w Piotrkowie.
Aresztowanie i śmierć.
W marcu 1942 aresztowało go Gestapo. Został osadzony w więzieniu na Radogoszczu, w maju przewieziono go do Mauthausen, gdzie pracował w kamieniołomach. Ostatni list do rodziny wysłał 3 maja 1945 z Dachau. Doczekał wyzwolenia, lecz ciężko chory na gruźlicę zmarł 13 lipca 1945 w szpitalu armii amerykańskiej.
28 października 1964 prochy Wojciecha Janczaka sprowadzono do kraju i pochowano na Cmentarzu Wojskowym na Powązkach w Warszawie, kwatera A29-7-26. W 1948 dekretem Rady Państwa Wojciech Janczak został pośmiertnie mianowany pułkownikiem WP. 1 września 1973 szkole w Charłupi Małej nadano jego imię.

</doc>
<doc id="430336" url="https://pl.wikipedia.org/wiki?curid=430336" title="Talex">
Talex

Talex S.A. – polskie przedsiębiorstwo informatyczne świadczące kompleksowe usługi integratorskie dla biznesu. Firma oferuje optymalne rozwiązania i zaawansowane technologie dla najbardziej wymagających klientów. Domeną przedsiębiorstwa są usługi z zakresu szeroko pojętego wsparcia IT, doradztwa, usług chmurowych, tworzenia oprogramowania autorskiego oraz na zamówienie klienta. Swoje usługi świadczy w Talex Data Center – zaawansowanym centrum przetwarzania danych. Jako jedyna firma w Europie Środkowo-Wschodniej dysponuje dwoma ośrodkami Data Center z certyfikatami EN-50600 najwyższej, czwartej klasy. 
Firma została założona w 1989 roku, jako spółka z ograniczoną odpowiedzialnością, w 1998 przekształcona w spółkę akcyjną, a jej akcje notowane są na Giełdzie Papierów Wartościowych w Warszawie. Akcje Talex SA (TLX) zostały włączone w skład indeksu nowych technologii SiTech. 
Aktualnie firma Talex S.A.posiada sieć oddziałów w całej Polsce, w tym dwa niezależne ośrodki Data Center - w Poznaniu i we Wrocławiu. 

</doc>
<doc id="430340" url="https://pl.wikipedia.org/wiki?curid=430340" title="Lesznica">
Lesznica

Lesznica urzędowa nazwa , (potocznie "Leśnica") – struga biorąca swój początek w Wodzisławiu Śląskim – Radlinie II; dopływ Szotkówki.
Przepływa przez Wodzisław, Czyżowice, Turzę Śląską (gm. Gorzyce) i Łaziska (gm. Godów), gdzie wpływa razem z Szotkówką do Olzy. Z powodu przemysłu na tych terenach rzekę silnie zanieczyszczono. Obecnie jednak stara się przywrócić jej czystość, dzięki budowie kanalizacji w rejonie jej dorzecza w Radlinie i Radlinie II, jak również dzięki oddaniu do użytku nowoczesnej oczyszczalni ścieków w Wodzisławiu – Karkoszce. Na Leśnicy znajduje się pompownia radlińskiej koksowni, a woda jest wykorzystywana dla celów przemysłowych przez Koksownię Radlin. 
Całkowita długość rzeki to ok. 21 km, z tego. Rzekę zasilają Jedłownicki Potok, Potok Radliński, które uchodzą do Leśnicy na jej 17 km w Wodzisławiu Śl.-Radlinie II oraz Marklówka i inne potoki.

</doc>
<doc id="430342" url="https://pl.wikipedia.org/wiki?curid=430342" title="Chrétien de Troyes">
Chrétien de Troyes

Chrétien de Troyes (fr. ) lub Krystian z Troyes (ok. 1135–1185) – średniowieczny poeta francuski, truwer. Autor romansów rycerskich opartych na legendach arturiańskich. Jego "Percewal z Walii", "Lancelot" i "Iwajn" należą do klasycznych ujęć tej tematyki w literaturze.
Informacje dotyczące biografii poety są bardzo skromne. Wiadomo, że tworzył pomiędzy 1160 a 1190 rokiem, najpierw na dworze Marii, hrabiny Szampanii w Troyes, a następnie na dworze Filipa, hrabiego Flandrii. Swoje utwory podpisywał imieniem "Crestïens". Zachowało się pięć romansów rycerskich Chrétiena de Troyes podejmujących wątki arturiańskie: "Erek i Enida", "Cligès", "Lancelot", "Iwajn" oraz "Percewal". Wiadomo, że wcześniej Chrétien pracował nad tłumaczeniami Owidiusza oraz że napisał powieść "O królu Marku i królowej Izoldzie". Jego romanse były już od początku XIII wieku powszechnie tłumaczone i adaptowane.
Jego własne źródła inspiracji nie są znane. Był jednym z pierwszych pisarzy opisujących historię Graala, poświęcił tej tematyce romans "Percewal". Opracowując wszystkie trzy wielkie gałęzie tematyki bretońskiej, na blisko trzy wieki narzucił ją nie tylko literaturze francuskiej, ale i europejskiej, a pośrednio wpłynął też na twórczość późniejszych wieków. Ślady jego wpływu można odnaleźć u Szekspira, Pierre’a Corneille’a, Jeana Baptiste’a Racine’a, w powieściach rycerskich XVI i XVII wieku, u Waltera Scotta, Victora Hugo, Honoré de Balzaka, Aleksandra Dumasa ojca, George Sand, Alfreda Tennysona, Richarda Wagnera, Edmonda Rostanda i wielu innych.
Informacje biograficzne.
Zachowały się jedynie skąpe wiadomości na temat osoby Chrétiena. Lata jego życia nie są znane. Jerzy Adamski podaje, że poeta zmarł w 1195 roku. Katarzyna Dybeł określa lata jego życia na około 1135–1185. Wiadomo, że pomiędzy 1160 a 1185 był związany z dworem Marii, hrabiny Szampanii w Troyes, córki Eleonory Akwitańskiej i króla Ludwika VII. Po jej śmierci opieką otoczył poetę Filip, hrabia Alzacji, Valois i Vermandois, w późniejszym czasie regent Francji w imieniu małoletniego Filipa Augusta. W tym okresie Chrétien przebywał być może w Paryżu. Przez wiele lat obracał się w najwyższych kręgach dworskich i rycerskich. Opierając się na jego znakomitej znajomości heraldyki, Gaston Paris wysunął hipotezę, że był on z zawodu heroldem. Ernst Wechsler, analizując jego twórczość, wysunął przypuszczenie, że Chrétien mógł być kanonikiem katedry w Beauvais, pełniącym funkcję scholastyka, to jest kierownika szkoły przykatedralnej, a zarazem bibliotekarza kapituły. J. Marx z kolei uważa, że poeta przebywał w opactwie Saint-Loup-de-Troyes.
Chrétien był człowiekiem niezwykle oczytanym, znał nie tylko materię bretońską, ale również starożytnych poetów łacińskich: Owidiusza, "Eneidę" Wergiliusza, "Tebaidę" Stacjusza, poezję Horacego. Był wychowankiem XII-wiecznego renesansu łacińskiego.
Rozwój twórczości.
Wczesne utwory.
Na początku powieści "Cligès" Chrétien pisze o sobie, że przełożył na francuski "Rady" i "Sztukę kochania" Owidiusza, napisał "Opowieść o Łopatce", "O królu Marku i Złotowłosej Izoldzie", "Opowieść o Dudku" i "O Jaskółce" oraz "O przemianie Filomeli". Kolejność podanych przez poetę utworów nie musi być chronologiczna. Obecnie przeważa pogląd, że Chrétien rozpoczął twórczość od tematyki antycznej, ale ponieważ ta moda wówczas właśnie się kończyła, przeszedł do materii bretońskiej, opracowując poemat o królu Marku i Izoldzie. Wszystkie te utwory zaginęły. Prawdopodobnie z wczesnego okresu twórczości poety pochodzą też dwie zachowane pieśni miłosne naśladujące poezję trubadurów.
"Erek i Enida".
Pierwszym zachowanym utworem jest poemat bretoński, ale już z kręgu arturiańskiego, zatytułowany "Erek i Enida", napisany pomiędzy 1160 a 1165 rokiem (najpóźniej do 1168 roku). Erek, młody i dzielny rycerz króla Artura, poślubia Enidę, córkę ubogiego rycerza. Początkowo zapomina przy żonie o obowiązkach rycerskich, a napomniany przez Enidę, wyrusza w pole. Wątpiąc w jej miłość, zabiera ją ze sobą. Po licznych i trudnych próbach udowadnia żonie swą dzielność i przekonuje się o jej wierności i uległości. Małżonkowie godzą się. Chcąc podkreślić główną tezę powieści o prawdziwości jedynie małżeńskiej miłości-przyjaźni, poeta opowiada, jak Erek uwolnił pewnego rycerza zaklętego w ogrodzie za ścianą powietrza przez kapryśną, pełną pychy wróżkę-kochanicę.
"Cligès".
W "Cligès", powstałym pomiędzy 1164 a 1170 rokiem (najpóźniej do 1176), Chrétien połączył tematykę arturiańską z bizantyńską. W pierwszej części opowieści syn cesarza bizantyńskiego szuka przygód na dworze króla Artura i ostatecznie poślubia córkę Gawajna, po czym wraca z żoną do Bizancjum. Druga część opowiada o dziejach ich syna Cligèsa, pozbawionego tronu przez starego stryja. Co więcej, stryj żeni się z zakochaną w Cligèsie z wzajemnością Fenice, córką cesarza rzymskiego. Fenice broni się blekotem przed natarczywością starca, ale nie wiąże się z Cligèsem, ponieważ związek z dwoma mężczyznami poniża kobietę. Wreszcie zaczarowany napój pozornie pozbawia ją życia. Po pogrzebie Cligès przywołuje ją do życia. Ukrywających się Cligèsa i Fenice odnajduje stryj, kończy jednak życie w szaleństwie. Cligès i Fenice mogą się pobrać, zostając nie tylko małżonkami, ale i kochankami i przyjaciółmi.
Podobnie jak w poprzedniej powieści, tak i tutaj Chrétien sprzeciwia się prowansalskiej koncepcji miłości dwornej, wedle której rycerz może kochać tylko kobietę zamężną, co prowadzi mężczyznę do poniżającej służby, a w "Tristanie i Izoldzie" do wiarołomstwa. Cligès jest Anty-Tristanem, atakując główną tezę tej powieści, głoszącą, że kobieta może należeć do dwóch mężczyzn.
"Lancelot z Jeziora, czyli rycerz na podwodzie".
"Lancelot z Jeziora, czyli rycerz na podwodzie" powstał pomiędzy 1170 a 1172 rokiem (a najpóźniej przed 1181 rokiem). Powieść przynosi zmianę tematu. W poprzednich utworach poeta przedstawiał miłość rycerza do dziewczyny, która przeradza się w miłość-przyjaźń małżeńską, wierną i wzajemną, opartą na zasadzie równości. Ta powieść opowiada o tajemnej, wiarołomnej miłości do mężatki, w której mężczyzna jest sługą, aż do poniżenia, kobiety wyniosłej i kapryśnej. Poeta informuje, że temat i ideę przewodnią, wywodzącą się prowansalskiej poezji miłosnej trubadurów, podała mu jego protektorka Maria, hrabina Szampanii. Chrétien nie ukończył tej sprzecznej z jego postawą ideową powieści i przekazał jej wykończenie innemu poecie. Wedle nowszej hipotezy poeta traktuje miłosne zaślepienie Lancelota z ironią, tworząc karykaturę miłości dwornej.
Tematem utworu jest miłość Lancelota i królowej Ginewry, małżonki króla Artura. Królową porywa Meleagant, pan tajemniczego królestwa, najpewniej królestwa zmarłych. Lancelot rzuca się na ratunek królowej z takim oddaniem, że w pewnym momencie z braku rumaka bojowego ściga ją na podwodzie, co jest hańbą dla rycerza. Przez most wąski jak ostrze miecza trafia do tajemniczego królestwa. Po licznych przygodach uwalnia królową i otrzymuje najwyższą nagrodę. Meleagant ginie z jego ręki.
"Iwajn, czyli rycerz z lwem".
Kolejny utwór, "Iwajn, czyli rycerz z lwem", powstał pomiędzy 1169 a 1173 rokiem (lub też był pisany na przemian z "Lancelotem" do 1181). "Iwajn" jest arcydziełem Chrétiena, przedstawia podobnie jak "Erek i Enida" konflikt pomiędzy miłością małżeńską a obowiązkiem i honorem rycerskim, tyle że w "Ereku" uległą jest kobieta, w "Iwajnie" – pod wpływem teorii miłości dwornej – to rycerz ulega wyniosłej damie.
Iwajn, rycerz Okrągłego Stołu, mąci wodę w Zaczarowanym Lesie, przez co sprowadza straszliwą burzę. Zaatakowany przez tajemniczego pana zdroju, rani go śmiertelnie. W pościgu za umierającym trafia na zamek, gdzie podczas pogrzebu zakochuje się w młodej wdowie po swym przeciwniku, Laudynie. Dzięki pomocy dwórki, Lunety, udaje mu się pozyskać wzajemność Laudyny i jej rękę. Po ślubie za zgodą żony wyrusza szukać rycerskich przygód, przekracza jednak wyznaczony termin powrotu i zostaje odrzucony przez swą żonę. Z rozpaczy rzuca się z przygody w przygodę: błąka się, wpada w szaleństwo, ratuje z obieży lwa, który odtąd go nie odstępuje. Uwalnia dręczone nadludzką pracą tkaczki, błądzi wśród czarów i uroków, aż na koniec uleczony zyskuje przebaczenie żony i jej dozgonną miłość.
Ostatni okres twórczości – "Percewal".
W ostatnim okresie twórczości Chrétien poszerzył dotychczasową tematykę swych powieści o zagadnienia religijno-mistyczne. Do dzieł tego okresu należą: powstały pomiędzy 1175 a 1181 (lub nawet 1189) "Percewal z Walii czyli opowieść o Graalu" oraz "Życie Wilhelma z Anglii". Istnieją jednak wątpliwości co do tego, czy ta ostatnia powieść jest dziełem Chrétiena.
Styl Chrétiena.
Utwory Chrétiena odznaczają się niezwykłym bogactwem wersyfikacyjnym. W jego dziełach widać wpływy retoryki antycznej. Chrétien był artystą skłonnym do wykwintu i pointy. Wyrafinowana i misterna koncepcja jego powieści sprawia wrażenie przejrzystej. Jego utwory mają silne wewnętrzne rusztowanie logiczne. Autor przeplata elementy epickie podane bądź w narracji, bądź w dialogu, elementami opisowymi i lirycznymi odznaczającymi się dyskretnym humorem i wyrozumiałą ironią.
Konstrukcja powieści jest zwykle dwuskrzydłowa bądź to poprzez wprowadzenie podwójnego tematu, bądź też, jak w "Cligès", przez podział na dwie następujące po sobie części. Akcja rozwija się w trzech etapach przedzielonych przez dwa większe epizody, co daje razem pięć faz opowieści. Chrétien zręcznie raz przyspiesza, a raz zwalnia akcję, przykuwając i uwalniając uwagę czytającego, dzięki umiejętnemu rozłożeniu akcji głównej, epizodów, narracji i partii dialogowych. Od niego pochodzą też dwa typy konstrukcji powieści rycerskiej: biograficzny – przedstawiający całe życie bohatera i epizodyczny – osnuty wokół jednego wydarzenia z jego życia.
Realizm Chrétiena.
Chrétien jest przede wszystkim znakomitym realistą, choć niektórzy krytycy (Erich Auerbach) mówią w tym wypadku o realizmie dworskim. Poeta wiernie przedstawia świat zewnętrzny jak i świat przeżyć wewnętrznych. Odmalowuje ramy życia dworskiego: zamki, ich wyposażenie, stroje, uzbrojenie, dalej zjawiska społeczne: obyczaje, bitwy, oblężenia, turnieje, uczty, podróże. Wiele miejsca poświęca emancypacji kobiet spowodowanej wzrastającym dobrobytem i rozwojem intelektualnym epoki. Przedstawia też sceny z życia ludu: bunt mieszczan, wyzysk robotnic tkalni, portrety kupców, rolników, pasterzy.
Nade wszystko jednak potrafi subtelnie przedstawić stany duszy ludzkiej, portretując na różne sposoby swych bohaterów i komentując ich odruchy. Wraz z odrodzeniem romansu antycznego szczegółowej analizie została poddana psychika kobieca. Chrétien to zainteresowanie kobietą jeszcze pogłębia w swojej twórczości, czyniąc miłość głównym tematem swych utworów. Analizuje poszczególne stadia miłości kobiety: podświadome zalążki uczucia, przebłyski jego uświadomienia, wybuch uczuć lub powolne ich narastanie, wewnętrzne zmaganie, niepewność, walkę z przyrodzoną wstydliwością. Zderza uczucia z reakcją otoczenia: niechętną lub wrogą. Potrafi przedstawić falowanie uczuć, a także ich zanik, starcie dwóch miłości, towarzyszącą jej zazdrość, rozczarowanie, pogardę czy nienawiść. Największą wprowadzoną przez niego innowacją jest przedstawienie miłości kobiety w szczęśliwym związku małżeńskim, której poświęcił "Ereka", "Cligèsa" i "Iwajna". Potrafi jednak odmalować również uczucia kobiety wiarołomnej – miłość fatalną królowej Ginewry oczarowanej głębią miłości Lancelota. Przedstawia miłość kobiet opętanych nieokiełznanym pożądaniem – rozpustnic i kusicielek, ale też kobiet dławionych przez mężów tyranów. Poeta nie uniewinnia tych ostatnich, ale otacza je zrozumieniem. W jego twórczości pojawiają się również młode kobiety z wyższych sfer, poddające się miłości nie ze zmysłowości, lecz z lekkomyślnego głodu przygód. Chrétien potępia wolną miłość, choć stara się tłumaczyć bohaterki naiwnością lub zagrożeniem dóbr i wolności ze strony nękających je rycerzy.
Wiele miejsca poświęca poeta postaciom mężczyzn, szczególnie rycerzy, odznaczających się nie tylko walorami fizycznymi: urodą, siłą, sprawnością wojenną, ale też przymiotami duszy: szlachetnością, lojalnością, życzliwością, szczodrością, hojnością, dwornymi manierami. Jego bohaterowie pełni są naturalnej prostoty lub wysokiej kultury jak Erek, Percewal, Iwajn, Gawajn, Lancelot. Ukazuje też dusze puste i lekkomyślne: tchórzy, zdrajców, zarozumialców, obłudników, chciwców. Nie moralizuje jednak, patrzy na świat swoich bohaterów z pewną wyższą pogodą. Z przebiegu akcji, z następstwa wydarzeń pozwala czytelnikowi domyślać się swojej oceny moralnej postaci.
Główne tematy twórczości.
Miłość i sztuka życia.
Głównym przedmiotem zainteresowania poety w środkowym okresie jego twórczości pozostaje miłość małżeńska, miejsce kobiety, stosunek miłości i obowiązku. Poświęca tej tematyce "Ereka", "Cligèsa" i "Iwajna". W swej refleksji czerpie po części z Owidiusza, uznając znaczenie miłości cielesnej, choć odrzuca jego kult płochych miłostek i koncepcję miłości jako niszczycielskiej, kosmicznej siły. Prawdziwa miłość jest dla Chrétiena możliwa tylko w wiernym i nierozerwalnym małżeństwie, w czym idzie za nauką Kościoła, choć nie interesuje go sakramentalność małżeństwa. Małżeństwo szczęśliwe pochodzi u niego z wolnego wyboru i wymaga poszanowania wzajemnego i równości. Chrétien wielokrotnie potępia zarówno wiarołomstwo, jak i związki pozamałżeńskie z powodu ich niestałości, niepewności i płytkiej zmysłowości. Miłość prawdziwa ogarnia całe życie i jest przede wszystkim duchowa. Będąc zarazem związkiem dusz i ciał, miłością cielesną i przyjaźnią, jest drogą do doskonałości współmałżonków. Nie może jednak być egoistycznym zaślepieniem, należy ją pogodzić z obowiązkami społecznymi. Rycerz nie może z powodu miłości zaniedbać swoich powinności, jeśli nie chce ponieść szkody na honorze.
W ten sposób teoria miłości i małżeństwa przechodzi u Chrétiena w zagadnienie doskonałego życia, które realizuje się na wojennych wyprawach. Rycerz nie może podejmować ich dla samej walki. Powinien szukać przygód raczej dla malowniczości i dziwności, aby zaspokoić ciekawość i doświadczyć nieznanego. Chrétien uznaje wartość ziemskiej sławy rycerskiej, która służy zyskaniu miłości. Na wyprawach rycerze mają stawać w obronie słabszych: kobiet, dzieci, duchownych. Do rycerskości ("chevalerie") przynależą też zalety towarzyskie: dworność, ogłada i ogólnoludzkie: szlachetność, lojalność, hojność.
Chrétien, będąc dziedzicem renesansu łacińskiego XII wieku, wzbogaca ten ideał o elementy starożytnej sztuki życia. Rycerz powinien dodatkowo odznaczać się mądrością życiową ("clergerie"). Charakteryzuje się ona dążeniem do doskonałego życia, szukaniem szczęścia i sławy, radością życia i zaufaniem do człowieka.
Tematyka religijno-ascetyczna.
Pod koniec życia ten skrystalizowany obraz świata Chrétiena ulega istotnym przewartościowaniom: na plan pierwszy wysuwają się elementy religijne i ascetyczne. We wcześniejszych romansach kwestia zbawienia duszy i życia religijnego nie zaprzątała głów świetnego towarzystwa. W "Percewalu" naczelną ideą staje się wyrzeczenie dóbr doczesnych i nieustanny wysiłek skierowany na osiągnięcie łaski i nadziemskiego szczęścia, których symbolem jest święty Graal. Rycerstwo duchowe z Percewalem na czele, mimo potknięć i ułomności, dąży do doskonałości duchowej. Przeciwstawione mu rycerstwo ziemskie – dwór króla Artura z Gawajnem na czele – zajmuje się zwykłymi przygodami miłosnymi i rycerskimi podejmowanymi dla ziemskiej sławy. Ono też szuka znikającego zamku świętego Graala, ale nie wie i nie jest godne się dowiedzieć, że podstawowym warunkiem osiągnięcia celu jest wyrzeczenie się ziemskich dóbr, rozkoszy i sławy. Miłość schodzi tu na dalszy plan.
Ten przewrót badacze tłumaczą odwróceniem się poety od świata w przeczuciu nadchodzącej śmierci oraz wpływem nowego opiekuna poety, Filipa hrabiego Alzacji. Jest on jednak niewątpliwie przejawem szerszego zjawiska – schyłku renesansu łacińskiego na przełomie XII i XIII wieku. Pod naporem prądów religijnych i ascetycznych wychodzących ze środowisk miejskich i uniwersyteckich następuje wówczas regres ziemskiego i świeckiego ideału rycerskiego. Kolejne pokolenie uświadamia sobie dramatyzm ludzkiej egzystencji: konieczność walki z grzechem o zbawienie i opozycję istniejącą pomiędzy ziemskim szczęściem a świętością życia nadprzyrodzonego. W tym okresie nasila się także aktywność ruchów heretyckich: waldensów i katarów. Okruchy ich idei przeniknęły również do "Percewala".
Źródła twórczości.
Źródła twórczości Chrétiena nie są dobrze znane. Pogląd głoszący, że utwory jego mają swoją genezę w twórczej imaginacji poety nie ma obecnie zbyt wielu zwolenników. Większość badaczy podaje w wątpliwość oryginalność Chrétiena jako poety. Różnią się jednak w poglądach na materiał, z którego czerpał.
Folklor.
Część uczonych szuka źródeł inspiracji poety w baśniach i podaniach ludowych. Wskazują oni na ludowe pochodzenie pewnych wątków podejmowanych przez Chrétiena. Albert Pauphilet wywodzi epizod ze świętym orszakiem Graala z baśni ludowej o zatopionym mieście i jego mieszkańcach, którzy proszą przypadkowego przechodnia, by pozwolił im wrócić do świata żywych. Osoba ta nie jest w stanie wykonać oczekiwanego gestu i okazja zostaje utracona. W tym ujęciu powieść o Percewalu byłaby beletryzacją tematu „straconej okazji”. Inna propozycja uznaje orszak za symbol jakiegoś ośrodka religijnego ukrywającego się za tajemnicą inicjacyjną. Nielogiczną śmierć króla graalowego po uzdrowieniu tłumaczy pradawnością tej tradycji, nierozumianej już przez poetę, wedle której inicjowany musi zabić inicjującego, by zająć jego miejsce. Jeszcze inni badacze twierdzą, że część utworu opowiadająca o przygodach młodego Percewala, osiłka, jest typową gawędą ludową o charakterze humorystycznym, która dopiero później została połączona z opowieścią o Graalu i legendami arturiańskimi.
Literatura antyczna i średniowieczna.
Wywodząca się od Charles’a Maurrasa i Alphonse’a Daudeta, a podjęta na przełomie XIX i XX wieku przez Josepha Bédiera, koncepcja powstania literatury francuskiej w oparciu o literaturę łacińską, źródeł powieści każe szukać wyłącznie w literaturze, antycznej bądź średniowiecznej, francuskiej. Badacze tej szkoły wskazują na zależność Chrétiena od "Eneidy", "Tebaidy", Owidiusza i Horacego. Wśród autorów średniowiecznych wskazują na Galfreda z Monmouth, autora "Historii królów brytyjskich" (1137) i "Żywota Merlina", który za pośrednictwem Wace'a (1155) ukształtował legendy arturiańskie. Przeciwnicy tej szkoły podnoszą szereg kontrargumentów. Wskazują, że materia bretońska była znana we Włoszech już około 1115 roku. Jej istnienie w Anglii potwierdza William z Malmesbury (ok. 1125), a Galfred powołuje się w swej "Historii" na starsze źródła. W powieściach bretońskich występują motywy i nazwy nieznane obu kronikarzom. Wace, Maria z Francji, Tomasz z Anglii i sam Chrétien podkreślają rolę wędrownych rybałtów bretońskich w rozprzestrzenianiu się materii bretońskiej. U kronikarzy Artur jest energicznym królem, podczas gdy w powieściach bretońskich jest bierny. Współczesnymi reprezentantami tej szkoły są Ch. B. Lewis, J. O. Bruce, Faval i Guyer.
Tradycje celtyckie.
Najwięcej zwolenników ma obecnie pogląd o celtyckim pochodzeniu opowieści Chrétiena. Umiarkowani celtyści (Joseph Vendryès, Jean Marx, Margaret Schlauch, Roger Sherman Loomis i Frappier) przyjmują, że oprócz źródeł celtyckich w powieści znalazły się też wątki antyczne, wschodnie, folklorystyczne i inne. Genezę opowieści widzą w Irlandii IV wieku, która szybko się schrystianizowała. Irlandzcy kapłani, stawszy się mnichami, zachowali tradycję iryjską, nadając jej kształt chrześcijański. Pielęgnowane w klasztorach tradycje antyczne spowodowały, że już wtedy mogły przeniknąć do legend iryjskich fragmenty mitów o Troi, Orfeuszu, Tezeuszu, Jazonie, Heraklesie. Tak przetworzone trafiły do Walii, gdzie po tragicznych walkach Celtów z najazdem anglosaskim ukształtowała się legenda o bohaterskim królu Arturze. Wzór dla tematyki Artura, Percewala, Tristana widzą celtyści w irlandzkim bohaterze Cu Chulainnie, w narracjach o kochankach Nisi i Deirdre, o wodzu Finnie i jego wojownikach.
Celtyści znaleźli liczne elementy celtyckie w poszczególnych powieściach. W "Ereku" liczne zniekształcone imiona celtyckie jak Enita i Gwenyd (u Wenetów boginka wodnica), epizod zaczarowanego ogrodu (królestwa zmarłych), olbrzymiego rycerza (boga pogańskiego), wdarcie się Ereka do ogrodu i jego zwycięstwo nad panem śmierci, damę na srebrnym łożu pod sykomorą będącą celtycką wróżką śmierci. W "Lancelocie" wskazali osiem elementów narracji celtyckiej: porwanie Lancelota dziecięcia przez wodnicę i jego wychowanie pod wodą; porwanie Ginerwy do królestwa śmierci; pościg Lancelota na podwodzie; jego przejście przez most wąski jak ostrze miecza do krainy śmierci; zwycięstwo Lancelota nad panem krainy zmarłych; „niebezpieczne łoże”. Postać Lancelota wywodzą od iryjskiego boga Lugh Lambufada. W "Iwajnie" zwrócili uwagę na dwie wodne boginki, z których jedna jest panią Źródła Burz; pana Burzy, czarnego olbrzyma-pastucha (boga trzody); pierścień dający niewidzialność; Zamek Najgorszej Przygody – celtycki świat zmarłych, z którego Iwajn wyprowadza duszę. Celtyckiego wzoru legendy Graala nie odnaleziono, wskazano jednak na liczne celtyckie szczegóły: „króla-rybaka”, trzy panny (panna z Graalem, krewna Percewala i Panna Obrzydła, które potem okazały się jedną osobą), postać Gawajna z jego atrybutami siły solarnej – wzrastającej ku południowi, a malejącej ku zachodowi, zaczarowany celtycki róg do picia, po francusku „cor”, co wskutek pomieszania ze starofrancuskim „cors” od łac. „corpus” (Christi) – tj. hostia, spowodowało, że nazwę zamku Corbenic – Błogosławiony Róg rozumiano jako Boże Ciało. Znane w folklorze „naczynie życzeń”, które pierwotnie żywi Józefa z Arymatei, a potem staje się naczyniem eucharystycznym. Początkowe przygody Percewala naśladują opowieść o młodym półbogu Cu Chulainnie.
Niektórzy celtyści (J. Marx, Frappier) odeszli od tropienia pojedynczych elementów do ogólnej teorii zależności pomiędzy systemem wątków celtyckich a opowieściami. Wątki te odnoszą się do wierzeń w bogów, półbogów i wróżki uczłowieczonych w królów, bohaterów i tajemnicze panny. Świat zmarłych, duchów, widm i zjaw nie jest odcięty od żywych jak w chrześcijaństwie, lecz pozostaje we wzajemnym kontakcie. Zaludniają go istoty telluryczne: karły, olbrzymy, gnomy, koboldy, elfy. Do panteistycznej wspólnoty z człowiekiem należą mówiące zwierzęta i zaczarowane przedmioty: znikające zamki, zaczarowana broń, głazy-talizmany. Postępowanie bohaterów określają stare pojęcia etyczne i relikty dawnych instytucji społecznych: szczególnie "poltach" i "geis". "Poltach" jest instytucją zobowiązującą władcę do obdarowania członków swojej drużyny, a obdarowanych do odsłużenia darów na życzenie władcy należnymi mu powinnościami. "Geis" jest rodzajem wezwania, zobowiązania, nakazu lub zakazu, które jedna osoba narzuca drugiej mocą wezwania, zaklęcia lub formuły magicznej, od której druga osoba nie może się uchylić. "Geis" jest miłość, którą Graine (Izolda) narzuca Diarmaidowi (Tristan). "Geis" leży również u podstaw bezwzględnego posłuszeństwa rycerza wyniosłej damie.
Wpływy orientalne.
W powieściach Chrétiena widoczne są też wpływy orientalne. W wątku Graala uczeni doszukują się repliki boga Thota, ślady mitu egipskiego dostrzegają też w epizodzie z panną pod sykomorą w "Ereku". Król-rybak złożony magiczną niemocą może mieć początek w micie syryjskiej Kybele. Wskazuje się też na ślady perskich misteriów Mitry. Motyw na pozór celtycki – król Artur rzucający Excalibura do jeziora – znaleziono w epice perskiej. Są też ślady arabskie, pośredniczące w przekazaniu motywów indyjskich, perskich, syryjskich lub egipskich.
Elementy gnostyckie.
Niektórzy uczeni dopatrują się też w "Percewalu" elementów inicjacyjnych katarów – a więc pochodzenia azjatyckiego, sięgającego Persji i Indii – manichejskich i gnostyckich. Bohaterowie Chrétiena, podobnie jak „czyści” u katarów, mają dostęp do najwyższych tajemnic religijnych: wizji, spożywania hostii przechowywanej w świętym Graalu bez uprzedniej spowiedzi i bez pośrednictwa kapłana. Do celebracji liturgicznej dopuszczane są kobiety. Tytuł król-rybak jest jednym z określeń świętego Piotra, co zdaniem tych uczonych oznacza, że król graalowy może być naczelną postacią religii czy wyznania.
Wpływ.
We Francji.
Powieści Chrétiena znalazły bardzo żywy oddźwięk wśród współczesnych. Młodszy o jedno pokolenie Robert z Boron tworzy na przełomie XII i XIII wieku kilkuczęściowy poemat wierszem, z którego dochowały się jedynie fragmenty części pierwszej o Józefie z Arymatei i części drugiej poświęconej Merlinowi, zdradzonemu przez wróżkę Wiwianę. Z zachowanych przeróbek prozą ("Percewal" Didota i "Percewal" w manuskrypcie z Modeny) wynika, że w trzeciej części autor idzie śladami chrétienowego "Percewala", doprowadza go ostatecznie po raz wtóry na zamek i czyni królem. Ostatnią część poświęca królowi Arturowi: jego śmierci, tajemniczemu zniknięciu i upadkowi legendarnej Brytanii.
Około 1210 roku powstaje powieść prozą "Perlesvaus", uważana za jedną z trzech najwartościowszych dzieł o tym bohaterze w literaturze średniowiecznej. W utworze tym Percewal, Lancelot i Galahad walczą w obronie zamku świętego Graala, symbolu Nowego Zakonu przeciw panu Zamku Śmierci (symbolu starego zakonu, zakonu zła), wychodzą z niej zwycięsko, ale żaden z nich nie zostaje królem. Na zamek Graala przybywa król Artur i dostępuje wizji świętego Graala. Jego syn ginie skrytobójczo, a królowa Ginewra umiera z żalu. Percewal usuwa się ze świata na Zamek Czterech Rogów (Annwfn – celtyckie zaświaty). Królem Graala zostaje inny potomek Józefa z Arymatei. Po jego śmierci zamek popada w ruinę.
W latach 1215–1235 powstaje wielki cykl powieści zwany: "Vulgatą", "Wielkim Lancelotem" lub "Graal-Lancelotem". W wydaniu z 1913 roku liczy on sobie 2800 stron. Dzieło albo jednego autora czy redaktora, za którego uważano dawniej Waltera Mapa albo autora zbiorowego. Cykl składa się z 5 części:
Na przełomie XIV i XV wieku ukazuje się wielka kompilacja Percewala-Graala-Lancelota z kolorowymi ilustracjami. W 1488 roku zostaje ona wydana drukiem. W pierwszej połowie XVI wieku jest przedrukowywana jeszcze trzykrotnie, potem jeszcze raz, pod koniec wieku, w skróconej 160-stronicowej wersji, po czym wychodzi z mody ustępując miejsca wywodzącemu się z pnia arturiańskiego "Amadisowi z Galii". François Rabelais w "Pantagruelu" księdze II rozdziale 30 i księdze IV rozdziałach 42 i 43 kpi sobie z rycerzy Okrągłego Stołu i Graala.
We Włoszech.
We Włoszech przed 1250 rokiem powstaje "Proroctwo Merlina" Richarda. Około 1270 roku Rusticello z Pizy wprowadza wątki bretońskie do "Wielkiej księgi o królu Meliadusie". Pod koniec XIV wieku powstaje kompilacja arturiańska "Tavola Rotonda" (1392). Tematykę bretońską i karolińską zespala w swym poemacie "Roland zakochany" Boiardo (1472–1513), a doprowadza do doskonałości Ludovico Ariosto w "Orlandzie szalonym" (1516). Tę podwójną tematykę karolińsko-arturiańską podejmuje potem Tasso przenosząc ją w czasy I krucjaty w " Jerozolimie wyzwolonej" (1581).
W Hiszpanii.
W Hiszpanii między XIV a początkiem XVI wieku powstaje osnuty na przygodach rycerzy arturiańskich "Amadis z Walii".
W Niemczech.
W Niemczech około 1190 roku Hartmann z Aue przekłada "Ereka i Enidę", a na początku XIII wieku "Iwajna". Ulrych z Zatzikkoven pisze "Lanzeleta". Około 1210 Wolfram z Eschenbach "Parzivala", olbrzymią powieść poetycką (25 000 wierszy), opartą o dzieło Chrétiena i nieznanego Guyota Provansala. Konrad Fleck i Ulrych z Türheim opracowują "Cligèsa". Powstaje też opowieść o Lohengrinie, synu Percewala. W XV wieku Ulrych Fütrer zbiera całość arturiańskich przygód w wierszowanej kompilacji obejmującej przygody Percewala, Titurela, Iwajna, Lancelota i kilku innych.
Na Wyspach Brytyjskich.
W Walii pojawiają się przeróbki "Ereka" – "Geraint i Enit", "Iwajna" – "Owejn i Lunet" i "Percewala" – "Peredur". Pozbawione są jednak dworsko-rycerskiego charakteru. "Peredur" na przykład ogranicza się do dziejów młodego Percewala. Zawiera okrutną wendettę rodową i lubuje się w krwawych obrazach, np. odciętej głowy zanurzonej w misie krwi to jest w Graalu.
Angielski "Sir Percywelle" z XIV wieku opowiada o zemście Percewala na zabójcach członków jego rodziny. Z XV wieku pochodzi wierszowany romans "Le Morte Arthur" i poetycka powieść Thomasa Malory’ego "Śmierć Artura" ("Le Morte d’Arthur") uważana za jedno z arcydzieł literatury angielskiej.
Odrodzenie zainteresowania Chrétienem.
Odrodzenie romansu rycerskiego na przełomie XVIII i XIX wieku rozpoczynają twórcy języka niemieckiego. W 1753 roku szwajcarski filolog Johann Jakob Bodmer opracowuje "Der Parzival", a w 1755 "Ganuret". Tematykę tą podejmują romantycy: Friedrich de la Motte Fouqué, Ludwig Uhland oraz Karl Immermann, autor dramatu "Merlin" (1832) i poematu "Tristan i Izolda" (1841). Na światowe sceny tematykę bretońską wprowadzają dramaty muzyczne Wagnera: "Lohengrin" (1847), "Tristan i Izolda" (1859), "Parsifal" (1877). W 1914 roku dramat oparty na tej tematyce pisze Gerhart Hauptmann.
Znaczenie Chrétiena z Troyes.
Oryginalność Chrétiena jako poety jest obecnie podawana w wątpliwość, niewątpliwie natomiast znakomicie odpowiedział na zapotrzebowanie czytelnicze swoich współczesnych, opracowując wszystkie trzy wielkie gałęzie tematyki bretońskiej i to z talentem, który przyćmił jego poprzedników i na blisko trzy wieki narzucił tematykę bretońską nie tylko literaturze francuskiej, ale i europejskiej, a pośrednio wpłynął na twórczość późniejszych wieków. Ślady jego wpływu można odnaleźć u Szekspira, Pierre’a Corneille’a, Jean Baptiste’a Racine’a, w powieściach rycerskich XVI i XVII wieku, u Waltera Scotta, Victora Hugo, Honoré de Balzaka, Aleksandra Dumasa ojca, George Sand, Alfreda Tennysona, Richarda Wagnera, Edmonda Rostanda i wielu innych. Dzieło Chrétiena, będąc znaczącym wydarzeniem w ewolucji kultury i literatury, jest też ważnym dokumentem historii kultury dzięki temu, że utrwaliło oblicze kultury rycerskiej wytworzonej w XII wieku. Niektórzy krytycy (Guyter) uważają Chrétiena za twórcę nowoczesnego romansu, inni (Marcel Cohen) za twórcę romansu francuskiego. Jeszcze inni widzą w nim twórcę najsłynniejszych romansów francuskiego średniowiecza lub ojca romansu bretońskiego i najwybitniejszego francuskiego pisarza wieków średnich (Gaston Paris, Frappier). Jest też uważany za twórcę powieści problemowej i psychologicznej. Chrétien w znakomity sposób połączył w swej twórczości zachwyt nad światem, radość życia z nigdy niezaspokojonym pragnieniem ucieczki w świat marzeń i fantazji.

</doc>
<doc id="430345" url="https://pl.wikipedia.org/wiki?curid=430345" title="Harley-Davidson">
Harley-Davidson

Harley-Davidson, Inc. (wym. []) – amerykański producent motocykli pochodzący z Milwaukee, w stanie Wisconsin, w Stanach Zjednoczonych, znany głównie z produkcji tzw. motocykli ciężkich. Ponadto przedsiębiorstwo Harley-Davidson wytwarza akcesoria motocyklowe, odzież i drobne sprzęty, takie jak noże. Prowadzi też klub Harley Owners Group zrzeszający właścicieli motocykli Harley-Davidson.
Historia przedsiębiorstwa.
Początki.
Historia przedsiębiorstwa sięga początków XX w., kiedy to w styczniu 1901 William Sylvester Harley i Arthur Davidson przymocowali cztery silniki do ramy rowerowej. Silniki te wymagały jednak poprawek w sposobie dostarczania mieszanki paliwowej. Prace te odbywały się w małej komórce za domem Davidsonów. Miała ona powierzchnię wielkości ok. 3 na 4 metry. W 1903 r. w tym samym miejscu William Harley wraz z braćmi Davidson: Arthurem, Williamem, oraz Walterem stworzyli pierwszy model przeznaczony na sprzedaż – "Silent Grey Fellow" z jednocylindrowym silnikiem o pojemności 410 cm³. Za datę stworzenia nieoficjalnej jeszcze spółki uznaje się 28 sierpnia 1903 r. Wkrótce potem bracia opracowali też model o pojemności 494 cm³. W 1904 r. powstało 8 maszyn, zaś do 1906 r. poziom produkcji wzrósł do ok. 50 motocykli. Rok później wybudowano nowy gmach o powierzchni 260 m² i oficjalnie uzyskano status przedsiębiorstwa, gdyż wpisano firmę do amerykańskiego rejestru przedsiębiorstw handlowych i przemysłowych (17 września 1907). Prezesem spółki został Walter Davidson. Do dziś siedziba przedsiębiorstwa mieści się w tym miejscu, przy Chestnut Street (ówczesnej Juneau Avenue). Już wtedy powstał nowy prototyp silnika dwucylindrowego w układzie V, który zaprezentowano na wystawie motocyklowej, jednakże jeszcze przez dwa lata motocykle Harley-Davidson miały montowane tylko jednocylindrowe silniki. Niektóre źródła podają także, że w 1907 r. spółka sprzedała jeden egzemplarz policji.
Zdobywanie sławy.
Rok 1908 przyniósł Walterowi Davidsonowi sukces w wyścigu w Catskill Mountains. Wiązało się to z pozyskaniem dla przedsiębiorstwa ogromnego rozgłosu. Produkcja nadal wzrastała, osiągając wyniki w okolicach 150 egzemplarzy rocznie. Rok później nastąpił kolejny wielki przełom, gdyż w modelu "5D" zaczęto montować uznawany za najbardziej klasyczny silnik w układzie V, o dwóch cylindrach rozchylonych pod kątem 45°. Pierwszy tego typu zamontowany silnik miał pojemność 810 cm³ moc 7 KM i pozwalał rozpędzić się do prędkości ok. 60 mil na godzinę. Produkcja wzrosła wielokrotnie, osiągając poziom 1150 motocykli. Do 1909 r. Harley-Davidson wytwarzał własne gaźniki.
W 1910 r. powstała sieć przedstawicielstw Harley-Davidson na obszarze całych USA (kwestią dealerów zajmował się Arthur Davidson), zaś w 1913 r. utworzono fabryczny dział wyścigowy, którym kierował Bill Ottaway. Produkcja osiągnęła wtedy ok. 13000 motocykli rocznie, jednak prym na rynku wiódł największy i wówczas nowocześniejszy Indian Motocycle Manufacturing Company, który w 1913 r. wprowadzał już w swych motocyklach innowacje takie jak tylne zawieszenie.
Dopiero od 1917 r. Harley-Davidson zajął się konstruowaniem rowerów – były to różne modele, w tym również takie, których wzmocniona i zmodyfikowana rama pozwalała na montaż silnika. Rowery były w sprzedaży przez okres 4 lat.
Unowocześnianie modeli przed I wojną światową.
Pierwsze kilkanaście lat produkcji motocykli pozwoliło zwiększyć prestiż przedsiębiorstwa, jednakże wciąż pozostało wiele do unowocześnienia w kwestii techniki. W 1912 r. w motocyklach Harley-Davidson zaczęto stosować skrzynie biegów, oraz zastąpiono siodełka rowerowe solidnymi, resorowanymi siodłami. Dwa lata później udało się wprowadzić nożne dźwignie dla sprzęgła, oraz hamulca tylnego koła. W tym samym roku przedsiębiorstwo Rogers Company sprzedała Harley-Davidson 2500 wózków bocznych do motocykli, zaś Dudley Perkins otworzył w San Francisco autoryzowany punkt dealerski Harley-Davidson. Miejsce to działa do dziś szczycąc się tytułem najstarszego salonu sprzedaży Harleyów.
Modyfikacji doczekały się elementy rozruchu. Wprowadzony w 1915 r. rozrusznik nożny pozwalał wyeliminować uciążliwą konieczność pedałowania. Produkowane wówczas skrzynie biegów wyposażane były już w 3 biegi. Poza rozrusznikiem, motocykle zaczęto również wyposażać w szklaną kontrolkę służącą do sprawdzania poziomu oleju w silniku.
I wojna światowa.
Na frontach nie zabrakło Harleya-Davidsona. Powstała specjalna szkoła, ucząca mechaników szybkiej obsługi jednośladów. Po zakończeniu wojny kontynuowała ona zresztą szkolenia dla pracowników przedstawicielstw Harleya. Produkcja w Milwaukee w czasie I wojny jeszcze się rozwinęła, tak, że zakład stał się największą fabryką motocykli na świecie. Zaopatrywał dealerów w 67 krajach, a od 1917 r. z produktów H-D zaczęło korzystać również wojsko, gdyż motocykle tego przedsiębiorstwa bardzo dobrze radziły sobie w trudnych warunkach. Podczas całej I wojny światowej dostarczono armii ok. 20 000 motocykli. Wraz z końcem wojny, zakończyła się także produkcja jednocylindrowego modelu.
Okres międzywojenny.
Pierwsze 10 lat po I wojnie światowej upłynęło pod znakiem sukcesów sportowych i ulepszania coraz popularniejszych modeli. W 1919 r. pojawił się model Flat Twin Sport z silnikiem typu bokser, zaś dwa lata później przedsiębiorstwo wprowadziło silniki o większej pojemności skokowej, a także wygrała wyścig w miejscowości Fresno ustalając średnią prędkość zwycięskiej maszyny na poziomie ponad 100 mil na godzinę. Rok 1922 przyniósł nowe silniki o pojemności ok. 1,2 litra. W 1925 r. zaczęto montować klasyczny dla ciężkich motocykli z dzisiejszego punktu widzenia bak w kształcie przypominającym kroplę wody ("Teardrop tank"), w 1926 mechanizm sprzęgła uruchamiany krzywką zastąpiono mechanizmem widełkowym, rok 1928 przyniósł natomiast bardzo istotną dla bezpieczeństwa nowinkę w postaci hamulca przedniego koła. Najsłynniejszymi modelami z tego okresu są Peashooter, oraz B Racer. Montowane wówczas opony miały szerokość 3,5 lub 3,85 cala – w specjalnej ofercie.
Wielki kryzys gospodarczy początku lat 30. XX w., wywołany przez krach na giełdzie nowojorskiej bardzo dał się we znaki przedsiębiorstwu. Produkcja spadła osiągając już tylko kilka tysięcy egzemplarzy (różne źródła podają od 3700 do ok. 6000). Mimo ogromnych trudności, na rynku pojawiały nowe technologie wytwarzane przez Harley-Davidson – w 1932 r. zmodyfikowano ożebrowanie cylindrów, co pozwoliło na lepsze chłodzenie, a 4 lata później powstał model EL 61 OHV z górnozaworowym silnikiem 'Knucklehead' o pojemności 61 cali³ (1000 cm³). Silnik ten zastąpił w sporej mierze używany od 1929 r. dolnozaworowy model Flathead. Data 1936 jest uważana za jedną z najważniejszych w historii przedsiębiorstwa, gdyż od czasów Knucklehead każdy kolejny silnik był ewolucją tego modelu. Rok po tej wielkiej zmianie produkcja zaczęła zbliżać się do 11 000 motocykli rocznie. Wprowadzono też pierwsze chromowane rury wydechowe. Od 1936 do 1939 r. przedsiębiorstwo umieszczało także inne logo na motocyklach – było ono w stylu art déco, a napis połączony był z rysunkiem uproszczonej komety. 21 kwietnia 1937 r. zmarł William Davidson.
II wojna światowa 1939-1945.
Początek wojny w odległej od USA Europie nie wpłynąłby zasadniczo na produkcję, gdyby nie fakt, że U.S. Army przystąpiło do przeprowadzenia rygorystycznych testów maszyn przedsiębiorstw Indian i Harley-Davidson, mających wyłonić zwycięzcę, który odtąd miał dostarczać maszyny dla armii. Obydwa przedsiębiorstwa miały już doświadczenie w produkcji motocykli militarnych dla armii sojuszniczych i wiedziały, że kontrakt z rodzimą armią był szansą na zarobienie dużej ilości pieniędzy. W testach militarnych liczyło się m.in., by motocykl osiągał powyżej 105 km/h i wykazywał dobre właściwości jezdne przy małych prędkościach, oraz w trudniejszym terenie. Ostatecznie w marcu 1940 r. U.S.Army zamówiła 745 motocykli Harley-Davidson WL z dolnozaworowym silnikiem o pojemności 45 cali sześciennych (750 cm³). Wersja militarna tego modelu (WLA) miała zmodyfikowane tylne zawieszenie (resorowanie siodła), większy o 6,03 cm prześwit, aluminiowe głowice silników i gmole, oraz często kaburę na pistolet maszynowy Thompson. Tylne sakwy zmodyfikowano (z zaokrąglonych na kanciaste), aby maszyny mogły przewozić radiostacje, zaś z przodu każdy motocykl miał specjalną lampę zwaną blackout (ang. „zaćmienie”). Ich osłaniane od spodu przez płytę pancerną silniki miały stopień sprężania równy 5:1 i osiągały moc 23,5 KM przy 4600 obr./min. Model ten był projektem na tyle udanym, że do końca wojny powstało ok. 88 000 sztuk, a produkcja była prowadzona na 3 zmiany. W ramach pożyczki wojennej (Lend-Lease) Armia Czerwona otrzymała od USA prawie 29 000 tych maszyn. W roku 1942 wyprodukowano także 1011 sztuk jedynego w historii firmy motocykla z 45-calowym, dolnozaworowym silnikiem typu boxer – modelu XA (inspirowanego osiągami i niezawodnością niemieckich BMW). Nieliczne dzisiaj oryginalne egzemplarze są niezwykle cenione wśród kolekcjonerów i pasjonatów na całym świecie.
W maju 1943 r. w ramach uznania Harley-Davidson otrzymał od rządu USA jedną z trzech pierwszych nagród za produkcję wojenną. W 1941 r. standardem w motocyklach z silnikiem powyżej 1000 cm³ stały się czterobiegowe skrzynie biegów.
Od roku 1943, gdy USA prowadziło już na szeroką skalę wojnę z Japonią, produkcja 45-calowych modeli wojskowych WLA, WLC, GA, XA (oraz nielicznych „zmilitaryzowanych” big twinów) stała się priorytetem więc zaniechano realizacji dotychczasowej i masowej, cywilnej oferty firmy. Poza motocyklami dla wojska produkowano także maszyny dla amerykańskiej policji. W okresie wojny większość elementów gumowych w motocyklach zastąpiono stalowymi zamiennikami. Wiązało się to z deficytem gumy, której prawie całe przemysłowe zapotrzebowanie przejęło wojsko. Dopiero w roku 1946 wznowiono pełną produkcję wszystkich modeli cywilnych i wprowadzono kilka nowych rozwiązań m.in. pomocniczy amortyzator dla zawieszenia typu Springer.
Po wojnie wiele maszyn wojskowych stało w magazynach, a rząd postanowił się ich pozbyć. Odchodzący do cywila żołnierze amerykańscy mogli zostać właścicielami Harleya WLA z demobilu za 25 dolarów. Ogromna liczba pozostawionych lub zdemobilizowanych przez Armię Czerwoną modeli WLA (często poważnie i trwale uszkodzonych) do dziś zasila rynek pojazdów zabytkowych w Europie i nie tylko. Restaurowaniu tych motocykli sprzyja dobra dostępność nieużywanych części zamiennych (tzw. New Old Stock – z ang. „stare nowe zapasy”) wyprodukowanych podczas okresu wojennego, oficjalnie dla rządu Stanów Zjednoczonych.
7 lutego 1942 r. zmarł w wieku 65 lat prezes przedsiębiorstwa, Walter Davidson (23 lutego tego samego roku prezesem został jego syn, William Herbert Davidson), zaś 18 września 1943 r. nagły atak serca przyczynił się do śmierci Williama Harleya.
Czasy powojenne i walka z konkurentami.
Po wojnie produkcja nadal rosła tak, że w 1947 r. zdecydowano się na otwarcie drugiej fabryki w Capitol Drive. Rok później zastosowano nowy rodzaj silnika – Panhead, znacznie lżejszy od poprzednika – choćby dzięki zastosowaniu elementów z aluminium i sprawiający mniej problemów w eksploatacji dzięki ulepszonemu i zarazem prostszemu systemowi smarowania. 1948 to także jedyny rok produkcji modelu FL z silnikiem Panhead wraz ze standardowym do tej pory, przednim zawieszeniem typu Springer. Ulepszenia technologii nowych modeli dotyczyły innych podzespołów, o czym świadczy stosowanie od 1949 r. widelca z hydraulicznym teleskopowym systemem tłumienia drgań zamiast wahacza pchanego. Był to pierwszy model Hydra-Glide. W 1958 r. dołączył do niego Duo Glide z tylnym zawieszeniem.
Te daleko idące zmiany zdeterminowane były m.in. przez ekspansję brytyjskich przedsiębiorstw motoryzacyjnych. Sytuacja amerykańskiego przemysłu stawała się coraz gorsza aż do tego stopnia, że w 1953 r. upadłość ogłosił Indian, największy konkurent Harley-Davidson, zaś H-D stał się jedynym wielkoseryjnym producentem motocykli w Stanach Zjednoczonych. Tej radosnej dla przedsiębiorstwa chwili nie doczekał zmarły w wypadku samochodowym 30 grudnia 1950 Arthur Davidson. Aż do 1957 r., mimo oczyszczonego z amerykańskich konkurentów rynku, spółka miała poważne problemy finansowe. Rok 1957 przyniósł rewelację rynkową w postaci bardzo popularnego modelu Sportster. Rok później Carroll Resweber wygrał jedne z najważniejszych zawodów w USA – AMA Grand National Championship. Innymi zwycięzcami w teamie H-D byli Bart Markel, oraz George Roeder, który pobił rekord prędkości na lądzie w klasie motocykli do 250 cm³ – 177,225 mil na godzinę.
W 1960 r. Harley-Davidson stał się właścicielem włoskiego przedsiębiorstwa Aermacchi (Aeronautica Macchi) S.p.A z siedzibą w Varese. Aż do 1978 r., kiedy to sprzedano Aermacchi, produkowano we Włoszech lekkie motocykle (50, 125, 250, 350 cm³), sprzedawane pod szyldem Harley-Davidson. Były wśród nich m.in. modele Shortster, Leggero, Baja i Sprint.
Sześć lat po kupieniu włoskiej spółki silnik Panhead został zastąpiony przez górnozaworowy, chłodzony powietrzem silnik Shovelhead. Przez kolejne trzy lata miał on jeszcze standardowy kształt korpusu silnika, który uległ zmianie w 1969 r., kiedy to prądnicę zastąpiono alternatorem.
AMF.
Data 1969 to także nowy etap w historii Harleya, gdyż został on za 21 milionów dolarów wykupiony przez przedsiębiorstwo AMF. Ówczesny prezes AMF, Rodney Gott, był fanem spółki Harley-Davidson jeszcze przed II wojną światową. Przez cały okres, gdy H-D pozostawał pod kontrolą nowego właściciela, na bakach umieszczano poza logiem przedsiębiorstwa, także litery AMF.
W 1971 r. motocykle z Milwaukee zapisały się trwale w historii wyścigów dragsterów po tym, jak Joe Smith pokonał magiczną barierę 9 sekund w wyścigu na ¼ mili. Równie dobrze sprawowały się lekkie motocykle wytwarzane w Varese. W modelach sportowych montowano wysoko umieszczone rury wydechowe (aby uniknąć uszkodzeń przy przechyłach) i zmniejszono ich wagę. W latach 1976, 1977 i 1978 Ray „Springer” Springsteen wygrywał kolejno narodowe mistrzostwa AMA.
Lata siedemdziesiąte to okres boomu motocyklowego, który znacząco poprawił koniunkturę, a H-D znów sprzedawał nawet 75 000 egzemplarzy rocznie. Część produkcji i montaż końcowy przeniesiono do zakładów AMF w Yorku w stanie Pensylwania. W międzyczasie dwukrotnie zmieniał się prezes spółki: w 1973 r. został nim John A. Davidson, syn Williama Herberta Davidsona, zaś cztery lata później zarządzanie przejął Vaughn Beals. W tym okresie Harley-Davidson znów tracił. Jak napisał tygodnik „Time” z 13 grudnia 1982 w artykule „Uneasy Rider”, od początku 1978 do końca 1982 r. Harley stracił ponad jedną trzecią rynku tzw. dużych motocykli (czyli w klasie powyżej 700 cm³) – głównie na rzecz producentów japońskich takich jak Yamaha, Suzuki, Kawasaki i Honda. Time oceniał, że jedną z najważniejszych przyczyn tak poważnej straty były ceny – japońskie produkty kosztowały znacznie mniej niż maszyny H-D, były przy tym także nowocześniejsze, co odpowiadało nabywcom. Przy okazji włoski producent motocykli Cagiva odkupił w 1978 r. od Harley-Davidson przedsiębiorstwo Aermacchi.
W lata 80. XX w. spółka weszła tworząc nowoczesny model turystyczny Tour Glide FLT z elastycznie zawieszonym silnikiem (eliminowało to drgania) o pojemności 80 cali sześciennych i z łańcuchem napędowym zamkniętym szczelnie w obudowie wypełnionej olejem. Model ten nazwany został „Królem Autostrad” i był prawdziwym prekursorem późniejszych modeli turystycznych H-D.
Czasy obecne.
14 czerwca 1981 r. Ray Tritten z AMF podpisał list intencyjny w sprawie sprzedaży przedsiębiorstwa Harley-Davidson grupie trzynastu inwestorów pod przywództwem. Vaughna Bealsa i Williama G. Davidsona, a zatem przedsiębiorstwo odzyskało niezależność. Na nowym etapie postawiono na poprawienie jakości technicznej wytwarzanych motocykli, na które negatywnie wpłynął okres, podczas którego Harley tracił pozycję na rynku. Duży nacisk położono także na odcięcie się od nowocześnie wyglądających modeli na rzecz tradycyjnej stylistyki. W 1983 r. powołano też Harley Owners Group – największy na świecie klub sponsorowany przez producenta motocykli. Celem powołania H.O.G. było m.in. nadanie marce dodatkowego smaczku w postaci prestiżu, a także organizowanie imprez harleyowych, czy pomoc w zdobywaniu części zamiennych. Klub ma dziś nawet oddział „Special Ladies” skupiający zmotoryzowane kobiety. W 1991 r. H.O.G. rozpoczął swoją działalność w Europie.
W 1984 r. na rynek wszedł silnik V2 Evolution. Był on po części wynikiem współpracy z przedsiębiorstwem Porsche, jaka nawiązała się po wejściu H-D na rynek europejski. Evolution był silnikiem górnozaworowym, chłodzonym powietrzem. W tym samym roku ukazał się model motocykla Softail.
Rok 1986 przyniósł przedsiębiorstwu dwie spore zmiany w dziedzinie inwestycji. Po pierwsze, Harley-Davidson Motor Co. stał się właścicielem przedsiębiorstwa Holiday Rambler, największego w USA wytwórcy samochodów kempingowych, po drugie zaś, 18 lipca tego roku wszedł na nowojorską giełdę.
W marcu następnego roku w Komisji Handlu Międzynarodowego znalazła się petycja Harley-Davidsona o zaostrzenie stawek celnych na japońskie motocykle. Od 1983 r. wszystkie sprzedawane w USA japońskie maszyny o pojemności powyżej 700 cm³ były obłożone dodatkowym podatkiem. 10 października 1987 poczyniono kolejną inwestycję technologiczną zakupując od Armstrong Company prawa do produkcji wojskowych jednocylindrowych motocykli o pojemności 350, 500 i 560 cm³ z silnikiem Rotax. Dwa lata później uruchomiono firmowy wydział odzieżowy Motor Clothes.
12 czerwca 1993 r. miały miejsce obchody dziewięćdziesięciolecia istnienia firmy Harley-Davidson. Szacuje się, że 60 000 motocykli wypełniło wówczas ulice Milwaukee, z czego ok. 25 000 wzięło udział w paradzie uformowanej w dwie kolumny. Czteropasmowa autostrada została zablokowana na odcinku 70 km.
W 1995 r. na ulice wyjechały pierwsze wersje modeli Harleya z elektronicznym wtryskiem paliwa ESPFI (Electronic Sequential Port Fuel Injection), zaś w 1996 odsprzedano Holiday Rambler. Dwa lata później H-D zakupił amerykańskie przedsiębiorstwo Buell, produkującą motocykle o sportowym charakterze, do napędu których wykorzystywane są silniki Harleya-Davidsona. Rok po zakupie Buella ukazał się nowy silnik Twin Cam 88 (V2, górnozaworowy, chłodzony powietrzem), zaś kilkanaście miesięcy wyrównoważono go i nadano mu nazwę Twin Cam 88B. W 2001 r., ukazał się model VRSCA V-Rod z nowym silnikiem Revolution (V2, górnozaworowy, chłodzony cieczą).
Harley-Davidson jako inspiracja w sztuce.
Dotychczas wizerunek motocykla wykorzystano w wielu filmach, m.in.:
Ponadto Harley-Davidson stał się inspiracją dla wielu muzyków. W latach 80. XX w. jednym z żelaznych elementów był wjazd na scenę na harleyu Roba Halforda z formacji metalowej Judas Priest podczas koncertów. Podobnie zdarzało się też na koncertach grupy Manowar. Zespół ten nakręcił też teledysk do swojego utworu „Return of the Warlord”, który to można uznać za najdłuższą reklamę Harleya-Davidsona. W ogóle filozofia związana z motocyklami Harley-Davidson przewija się dość często w twórczości zespołu Manowar. Polska grupa Dżem napisała przebój „Harley mój”, zaś inna formacja – Harlem – wykorzystała wizerunek motocykla Harley-Davidson Fat Boy przy nagrywaniu teledysku do piosenki „Kora”. W 1994 r. na rynku ukazała się dwupłytowa składanka "Harley-Davidson Road Songs", zawierająca utwory powiązane w jakiś sposób z marką Harley-Davidson i z filmami w których „występowały” motocykle z Milwaukee.
Znani harleyowcy.
Zarówno Anthony Kiedis, jak i Chad Smith z Red Hot Chili Peppers, Rob Halford z Judas Priest, jak i wokalista Manowar Eric Adams są zapalonymi harleyowcami. W grupie tej znajduje się też wielu innych znanych ludzi, m.in. Arnold Schwarzenegger. W historii na Harleyach jeździli również Elvis Presley, Jimi Hendrix czy Brigitte Bardot, która nagrała nawet utwór „Harley-Davidson”. Wśród Polaków, na harleyach widywani byli między innymi polityk Jerzy Dziewulski – dawniej właściciel modelu V-Rod (zrezygnował z jeżdżenia po wypadku w warszawskim tunelu W-Z) czy muzycy: Andrzej Nowak znany z grania w zespołach TSA i Złe Psy, oraz Wojciech Wiśniewski. Znanymi przedwojennymi harleyowcami byli J. Ludwicki oraz E. Pietrzykowski, którzy w 1924 roku na motocyklu Harley-Davidson wyruszyli z Warszawy do Paryża.

</doc>
<doc id="430351" url="https://pl.wikipedia.org/wiki?curid=430351" title="Karol Musioł (fizyk)">
Karol Musioł (fizyk)

Karol Musioł (ur. 30 września 1944 w Bytomiu) – polski fizyk doświadczalny, specjalizujący się w fizyce jądrowej, spektroskopii atomowej i plazmowej, profesor nauk fizycznych. Rektor Uniwersytetu Jagiellońskiego (2005–2012).
Życiorys.
W 1962 został absolwentem Liceum Ogólnokształcące w Radzionkowie. Podjął studia na Wydziale Matematyki, Fizyki i Chemii Uniwersytetu Jagiellońskiego, które ukończył w 1968. W 1975 uzyskał stopień doktora nauk fizycznych, zaś w 1987 został doktorem habilitowanym. W 1997 otrzymał tytuł profesora nauk fizycznych. Zawodowo związany z Uniwersytetem Jagiellońskim, od 1992 na stanowiskach profesorskich. Zatrudniony w Zakładzie Fotoniki Instytutu Fizyki, gdzie zajmuje się badaniami własności atomów i jonów oraz zastosowaniem laserów w diagnostyce plazmy, a także optyką nieliniową. Był m.in. prodziekanem (1990–1993) i dziekanem (1999–2002) Wydziału Matematyki, Fizyki i Informatyki, w latach 2002–2005 pełnił funkcję prorektora do spraw rozwoju. W 2005 pierwszy raz wybrano go na rektora UJ, w 2008 uzyskał reelekcję na czteroletnią kadencję.
Był wiceprzewodniczącym Konferencji Rektorów Akademickich Szkół Polskich (2005–2008). Został przewodniczącym rady Fundacji dla Uniwersytetu Jagiellońskiego oraz członkiem Społecznego Komitetu Odnowy Zabytków Krakowa. W 2002 otrzymał tytuł doktora honoris causa Uniwersytetu w Orleanie, a w 2009 tożsame wyróżnienie przyznane przez The Catholic University of America. W 2008 wyróżniony Śląską Nagrodą im. Juliusza Ligonia.

</doc>
<doc id="430354" url="https://pl.wikipedia.org/wiki?curid=430354" title="Warszawski Ruch Homoseksualny">
Warszawski Ruch Homoseksualny

Warszawski Ruch Homoseksualny (WRH) – niezależna grupa lesbijek i gejów, której władze PRL odmówiły legalizacji jako stowarzyszenia”, działająca na terenie Warszawy od stycznia 1987 do lata 1988.
Założycielami byli: Waldemar Zboralski (pielęgniarz z praskiego Szpitala Kolejowego), Sławomir Starosta (student Uniwersytetu Warszawskiego) i (student Politechniki Warszawskiej). Wspierała ich grupa studentów i pracowników kilku warszawskich uczelni oraz młodzi dziennikarze prasy warszawskiej.
Na spotkaniu w dniu 24 stycznia 1987, w prywatnym mieszkaniu przy Placu Gabriela Narutowicza w Warszawie zapadła decyzja o utworzeniu oficjalnej organizacji gejów i lesbijek, a 20 marca 1988 w Milanówku pod Warszawą odbyło się zebranie założycielskie WRH z przyjęciem jego oficjalnej nazwy, statutu oraz wyborem jego władz (konieczne dla legalizacji stowarzyszenia). Na przewodniczącego grupy wybrano Waldemara Zboralskiego, a na logo stowarzyszenia wybrano zmodyfikowany herb Warszawy: męski Syrenek z tarczą z napisem "WRH". Warszawski Ruch Homoseksualny, pod nazwą „Warsaw Homosexual Movement”. został dwukrotnie umieszczony w raportach Radia Wolna Europa o niepodległych organizacjach działających w PRL, sporządzonych przez jej analityka politycznego ds. Europy Środkowej, Jiříego Pehe w roku 1988 oraz 1989.
Poparcie.
Do chwili złożenia dokumentów rejestracyjnych WRH prowadziło szeroko
zakrojoną kampanię informacyjną w całej Polsce, do której udało się włączyć znanych dziennikarzy ówczesnej prasy, m.in. „Polityki”, „Przeglądu Tygodniowego”, „Wprost”, „Na Przełaj”. „Radaru”, „Expressu Wieczornego”. „Pana”, „Sztandaru Młodych”. „Kuriera Polskiego”. W latach 1987–1988 udało się zaprezentować cele i założenia programowe WRH w kilku audycjach radiowych oraz w cyklu audycji telewizyjnych („Rozmowy Intymne” pod red. Halszki Wasilewskiej).
Działalnością WRH udało się zainteresować ówczesne Ministerstwo Zdrowia, które poparło działalność stowarzyszenia. Było to wynikiem deklaracji członków WRH, że włączą się czynnie w profilaktykę AIDS.
Ruch otrzymał również poparcie psychologa, prof. Mikołaja Kozakiewicza, ówczesnego prezesa Towarzystwa Rozwoju Rodziny, i grona zaprzyjaźnionych z nim intelektualistów, którzy podjęli próbę przekonania ówczesnych komunistycznych władz PRL o pożytku wynikającym z istnienia organizacji homoseksualistów. Poparcie przybrało m.in. formę listu do ówczesnego ministra spraw wewnętrznych, gen. Czesława Kiszczaka. List datowany był na 5 marca 1988 – podpisali go: prof. Tadeusz Kielanowski, Bolesław Popielski, Kazimierz Imieliński, Zbigniew Sternadel, prof. Bogdan Suchodolski, Stanisław Ehrlich, prof. Jan Szczepański, Artur Sandauer, Jerzy Kawalerowicz, Szymon Kobyliński, Daniel Passent.
Grupa otrzymała od władz warszawskiej dzielnicy Mokotów lokal przy ulicy Piaseczyńskiej na biuro, w którym odbywały się regularne spotkania i który był oficjalną siedzibą WRH.
Współpraca z innymi organizacjami LGBT.
WRH był od samego początku wspierany przez międzynarodowy ruch lesbijsko-gejowski, zrzeszony w Międzynarodowym Stowarzyszeniu Lesbijek i Gejów (ILGA). Bezpośrednią opiekę nad WRH roztoczył austriacki oddział ILGA, stowarzyszenie "HOSI-Wien", którego ówczesny przedstawiciel Andrzej Selerowicz nawiązał kontakty z założycielami WRH już w 1985. "HOSI-Wien" wniosło za WRH opłaty członkowskie w ILGA i grupa została jej członkiem w kwietniu 1988. W swej działalności WRH ściśle współpracował z innymi grupami lesbijsko-gejowskimi w Polsce – z Grupą ETAP z Wrocławia oraz FILO z Gdańska.
W maju 1987 członkowie WRH uczestniczyli w międzynarodowych konferencjach ILGA organizowanych w Kolonii i Londynie Warszawski Ruch Homoseksualny został formalnie zrzeszony z ILGA w 1987, jeszcze przed nieudaną legalizacją stowarzyszenia w Polsce. 16 kwietnia 1988 udało się zorganizować międzynarodową konferencję ILGA z udziałem delegatów organizacji gejowskich m.in. z RFN, ówczesnej NRD, Węgier, Danii, USA, Kanady, Austrii. Było to najważniejsze wydarzenie organizacyjne do czasu ustania działalności ruchu.
Próba rejestracji.
Po wyłonieniu grupy 15 osób, sygnatariuszy-założycieli gotowych podać swoje dane osobowe do wniosku rejestracyjnego stowarzyszenia (niektóre z nich były ofiarami milicyjnej Akcji Hiacynt z lat 1985–1987), 24 marca 1988 w Wydziale Społeczno-Administracyjnym Urzędu Miasta Stołecznego Warszawy złożono dokumenty założycielskie, w tym statut WRH. Na skutek decyzji politycznych ówczesnego ministra spraw wewnętrznych, gen. Czesława Kiszczaka, odmówiono rejestracji stowarzyszenia o nazwie „Warszawski Ruch Homoseksualny”. Uzasadniano to obawami, że takie stowarzyszenie naruszałoby zasady "moralności publicznej", względnie uzasadniając to obawami przed reakcją kościoła rzymskokatolickiego.
Zakończenie działalności.
Część sygnatariuszy-założycieli WRH, wspólnie z członkami nieformalnych grup lesbijsko-gejowskich działającymi w innych miastach Polski, ponownie podjęło w 1989 roku próbę zalegalizowania wspólnej organizacji. Próba powiodła się i 23 lutego 1990 zarejestrowano ogólnopolską organizację gejów i lesbijek o nazwie Stowarzyszenie Grup Lambda.

</doc>
<doc id="430355" url="https://pl.wikipedia.org/wiki?curid=430355" title="Święty Sawa">
Święty Sawa

Święty Sawa (Sava), Sawa Pierwszy, właśc. "Rastko Nemanjić", serb. "Сава Немањић ", cs. "Swiatitiel Sawwa, pierwyj archijepiskop Sierbski" (ur. 1175 lub 1176 w Stari Ras [Стари Рас] w Raszce, zm. 14 stycznia 1235 w Tyrnowie w Bułgarii) – pierwszy arcybiskup Serbii (od 1219), jeden z najważniejszych świętych Serbskiego Kościoła Prawosławnego. Czczony jako święty także w kościele katolickim. Autor tekstów religijnych.
Życiorys.
Sawa urodził się jako trzeci syn twórcy serbskiego państwa Stefana Nemanji. Na chrzcie otrzymał imię "Rastko" (odpowiednik rosyjskiego Rościsława). W wieku 15 lat został, decyzją ojca, księciem humskim. Według źródeł hagiograficznych Rastko zbiegł jednak ze swojego księstwa po nie więcej niż dwóch latach sprawowania władzy, pod wpływem spotkania z ruskim mnichem z monasteru św. Pantelejmona na Athosie. Udał się razem z nim do wymienionego monasteru, z którego przeniósł się następnie do klasztoru Watopedi w celu nauki języka greckiego. Złożył wówczas wieczyste śluby zakonne, przyjmując imię Sawa.
W 1208 mnich Sawa, żyjący na stałe już w serbskim monasterze Chilandar na Athosie, przybył do monasteru Studenica z relikwiami ojca, zmarłego w 1200 na Athosie jako mnich Symeon i nieformalnie uznanego za świętego. Objął godność archimandryty monasteru Studenica, dla którego opracował szczegółową regułę, spisał również żywot ojca, którego w 1209 kanonizował. Doprowadził do zażegnania konfliktu między braćmi: Stefanem i Wukanem. W Serbii przebywał do 1216, gdy jego brat, wielki żupan serbski Stefan ożenił się z Anną Dandolo, wnuczką doży weneckiego Enrico Dandolo. W geście protestu wyjechał wówczas ponownie do klasztoru Chilandar. Współpracę z bratem nawiązał ponownie, gdy ten zmienił kierunek swojej polityki na probizantyjski. Przyczynił się wówczas do autokefalizacji arcybiskupstwa serbskiego (potwierdzonej w 1229) i sam został jego pierwszym zwierzchnikiem (1219). W swojej działalności umacniał zasadę ścisłej współpracy państwa z Cerkwią. Po czterech latach zrzekł się tej godności na rzecz ucznia, Arseniusza I.
Zmarł w Tyrnowie podczas powrotu z Nicei 14 stycznia 1235 r.
Dzieła.
Sawa był oryginalnym twórcą serbskiej literatury. Jest autorem tekstów religijnych, wśród których najbardziej znany jest "Żywot Simeona" i "Służba św. Simeonowi". Redagował bądź tłumaczył typikony (reguły). Jest też autorem zbioru praw ("Nomokanon") oraz reguły czytania psałterza. Razem z uczniami, jakich wobec siebie zgromadził, stworzył tzw. szkołę świętosawską.
Patronat.
Jest patronem Serbów oraz edukacji i medycyny.
Dzień obchodów.
Cerkiew prawosławna wspomina św. Sawę dwukrotnie:
Serbska Cerkiew Prawosławna w Lucernie ("SPC, Luzerin") wspomina Świętego 14/27 stycznia tj. 27 stycznia, pomimo że w zapisach religijnych podany jest dzień 12 stycznia.
Ikonografia.
W ikonografii św. Sawa przedstawiany jest w tradycyjnym typie świętego biskupa. Jest starym mężczyzną z dosyć długą brodą (kasztanową lub siwą), często charakterystycznie równo ścięta pod kątem prostym. Odziany jest w liturgiczne szaty biskupie, zazwyczaj ozdobione dużymi krzyżami. Prawą rękę unosi w błogosławieństwie, w lewej trzyma Ewangelię.
Kult.
Jego nieformalny kult pojawił się natychmiast po śmierci. Pochowany został w "Cerkwi Czterdziestu Męczenników" w Tyrnowie.
6 maja 1237 r. z rozkazu króla Władysława ciało świętego zostało przeniesione do klasztoru Mileševa.
Z tej okazji w 1237 r. jego nieznany z imienia uczeń napisał "Służbę na przeniesienie ciała św. Savy", jedno z dzieł średniowiecznej literatury serbskiej. Na zamówienie króla Stefana Urosza I powstał hagiograficzny "Żywot świętego Sawy", napisany w połowie wieku XIII (1243 lub 1254) przez atoskiego mnicha Domentijana.
Oficjalna kanonizacja Sawy odbyła się w 1253 r.
Imieniem Sawy nazwano dwa ordery serbskie: Order św. Sawy, ustanowiony w 1882 r. przez króla Serbii Milana I i kościelny Order św. Sawy, ustanowiony ok. 1976 przez Serbski Kościół Prawosławny.
Kult św. Sawy jest żywy szczególnie w Serbii oraz wśród Serbów żyjących poza granicami kraju. Uległ on znacznemu zmieszaniu z mitami narodowymi związanymi z tą postacią, co sprawia, iż św. Sawa jest nie tylko czczony przez Serbski Kościół Prawosławny, ale i gloryfikowany jako twórca narodu serbskiego, zwłaszcza przez polityków i filozofów związanych z koncepcją świętosawia. W hagiograficznych opracowaniach poświęconych tej postaci, jak również tekstach politycznych na ten temat, św. Sawa określany był jako „zbiorowe imię narodu”, „ojciec serbskiego narodu”, „agapista”, „apostoł”, „największy architekt bogoczłowieczej kultury prawosławnej”. Biskup Mikołaj (Velimirović) uważał św. Sawę za twórcę serbskiej myśli narodowej i człowieka, który najpełniej łączył specyficzne cechy duchowości chrześcijańskiego Wschodu i Zachodu.

</doc>
<doc id="430357" url="https://pl.wikipedia.org/wiki?curid=430357" title="Fundacja Równości">
Fundacja Równości

Fundacja Równości została powołana do życia w styczniu 2005 przez trzy najważniejsze polskie organizacje LGBT: Kampanię Przeciw Homofobii, Stowarzyszenie Lambda Warszawa oraz Międzynarodowe Stowarzyszenie Gejów i Lesbijek na Rzecz Kultury w Polsce (ILGCN-Polska).
Fundacja w latach 2005-2010 organizowała Parady Równości w Warszawie – podobnie jak czynią to fundacje działające w innych krajach Europy, stowarzyszone w ramach European Pride Organizator's Association (EPOA). Od 2006 Fundacja należy również do Międzynarodowego Stowarzyszenia Lesbijek i Gejów.
W grudniu 2005 Fundacja Równości zaskarżyła władze Warszawy, które tego samego roku zakazały przeprowadzania Parady Równości, o naruszenie praw człowieka przed Europejskim Trybunałem Praw Człowieka w Strasburgu, który 3 maja 2007 przyznał jej rację. Fundacja od 2007 przyznawała nagrodę Hiacynt za zasługi dla tolerancji, równouprawnienia i walki z dyskryminacją. Fundacją Równości kieruje zarząd, którego obecnym prezesem jest Tomasz Bączkowski.

</doc>
<doc id="430359" url="https://pl.wikipedia.org/wiki?curid=430359" title="Sławomir Starosta">
Sławomir Starosta

Sławomir Starosta (ur. 17 sierpnia 1965 w Warszawie) – polski działacz ruchu gejowskiego, wydawca czasopism pornograficznych, muzyk.
Muzyk.
Od 1985 grał na instrumentach klawiszowych i śpiewał w zespołach: Kosmetyki Mrs. Pinki, Wańka Wstańka (od 1987) i przede wszystkim Balkan Electrique (zespół zadebiutował w styczniu 1989).
Działacz na rzecz LGBT.
Od lat 80. XX w. działacz ruchu gejowskiego, w 1987 – będąc studentem Uniwersytetu Warszawskiego (podejmował studia na psychologii i socjologii, których nie ukończył) – współzałożyciel Warszawskiego Ruchu Homoseksualnego oraz ogólnopolskiego Stowarzyszenia Grup Lambda.
W latach 90. współtwórca pornograficznego wydawnictwa Pink Press i Pink Service, wydającego magazyny gejowskie, których był redaktorem naczelnym: „Men!” (1991–1996), „Nowy Men” (od 1995), „Gejzer” (od 1999), a także skierowanych do klientów heteroseksualnych magazynów „Wamp” i „Nowy Wamp”. Twórca gejowskich i pornograficznych portali internetowych.

</doc>
<doc id="430362" url="https://pl.wikipedia.org/wiki?curid=430362" title="Denbighshire">
Denbighshire

Denbighshire (wal. "Sir Ddinbych") – hrabstwo w północnej Walii. Graniczy od wschodu z hrabstwami Flintshire i Wrexham, od południa z Powys, a od zachodu z Conwy i Gwynedd. W 2011 roku hrabstwo liczyło 93 734 mieszkańców
Miejscowości.
Na terenie hrabstwa znajdują się następujące miejscowości (w nawiasach liczba ludności w 2011):

</doc>
<doc id="430364" url="https://pl.wikipedia.org/wiki?curid=430364" title="Powys">
Powys

Powys (wymowa angielska: ; wymowa walijska: ) – hrabstwo w środkowo-wschodniej Walii. Graniczy od północy z hrabstwami Wrexham, Denbighshire i Gwynedd, od zachodu z Ceredigion i Carmarthenshire, od południa z Monmouthshire, Blaenau Gwent, Caerphilly, Merthyr Tydfil, Rhondda Cynon Taf i Neath Port Talbot a od wschodu z Anglią. Jest największym hrabstwem w Walii.
Miejscowości.
Na terenie hrabstwa znajdują się następujące miejscowości (w nawiasach liczba ludności w 2011):

</doc>
<doc id="430367" url="https://pl.wikipedia.org/wiki?curid=430367" title="Dolina Jarząbcza">
Dolina Jarząbcza

Dolina Jarząbcza – jedna z trzech odnóg w górnej części Doliny Chochołowskiej w Tatrach Zachodnich.
Wyrzeźbiona została przez lodowiec. Jej dnem płynie Jarząbczy Potok; po połączeniu się z Wyżnim Chochołowskim Potokiem tworzą Chochołowski Potok.
Opis ogólny.
Górna część doliny (Jarząbcza Rówień) to porastający kosówką kocioł polodowcowy. W jego otoczeniu znajdują się położone w grzbiecie głównym: Łopata, Niska Przełęcz, Jarząbczy Wierch, Jarząbcza Przełęcz i Kończysty Wierch. Od zachodu dolina ograniczona jest grzbietem Czerwonego Wierchu, oddzielającym ją od Doliny Chochołowskiej Wyżniej, od wschodu północną granią Kończystego Wierchu i północno-zachodniego grzbietu Trzydniowiańskiego Wierchu, oddzielającymi ją od Doliny Starorobociańskiej i Doliny Trzydniowiańskiej.
Historia.
Nazwa pochodzi od góralskiego rodu Jarząbków, do których należały okoliczne polany. Pierwotne nazewnictwo w Tatrach związane było z polanami (terenami wykorzystanymi gospodarczo przez człowieka). Nazwa Hala Jarząbcza związana była niegdyś z obecnymi polanami Wyżnia i Niżnia Jarząbcza Polana, położonymi w Dolinie Chochołowskiej, z czasem przeniosła się w górę, na inne obiekty, np. Jarząbcze Szałasiska i Jarząbcze Rówienki.
Na Polanie Jarząbczej został zastrzelony w 1897 r. przez austriackiego żandarma Jasiek Stękała, uważany za ostatniego zbójnika tatrzańskiego. Jako dezerter ukrywał się na polanie przez 3 lata.
23 czerwca 1983 r. Jan Paweł II odbył wycieczkę z Polany Chochołowskiej przez Dolinę Jarząbczą. W pobliżu Jarząbczych Szałasisk, w miejscu, do którego dotarł, znajduje się krzyż i pamiątkowa tablica.

</doc>
<doc id="430375" url="https://pl.wikipedia.org/wiki?curid=430375" title="Porzeczka czarna">
Porzeczka czarna

Porzeczka czarna ("Ribes nigrum" L.) – gatunek rośliny należący do rodziny agrestowatych ("Grossulariaceae"). Pochodzi z obszarów Europy i Azji o umiarkowanym klimacie. W Polsce występuje w stanie dzikim na całym niżu i w pasie wyżyn. Jest również pospolicie uprawiany. Inne nazwy: smrodina, smrodynia, smrodyńki.
Uprawiana prawdopodobnie już w 1400 roku, początkowo w Holandii i Danii, a później także w Anglii i Francji.
Zagrożenia i ochrona.
Roślina była w Polsce objęta częściową ochroną gatunkową na stanowiskach naturalnych na podstawie Rozporządzenia Ministra Środowiska z dnia 5 stycznia 2012 r. w sprawie ochrony gatunkowej roślin. Od 2014 roku nie podlega ochronie. Zagrożenie dla dzikich populacji stanowi osuszanie podmokłych terenów, na których występuje, a także wykopywanie ich i zbiór do celów leczniczych. W Polsce występuje we wszystkich parkach narodowych na niżu, również w licznych rezerwatach przyrody.

</doc>
<doc id="430378" url="https://pl.wikipedia.org/wiki?curid=430378" title="Mario Benzing">
Mario Benzing

Mario Benzing (ur. 7 grudnia 1896 w Como, zm. 29 listopada 1958 w Mediolanie) – włoski pisarz i tłumacz, z pochodzenia Niemiec.
W okresie międzywojennym napisał po włosku kilka powieści i biografii postaci historycznych, takich jak Messalina, Kleopatra i szwedzka królowa Krystyna. Jako tłumacz literatury angielskiej, niemieckiej i francuskiej pracował dla wielu domów wydawniczych, często podpisując się jako Mario Benzi, ze względu na ówczesną ustawę, która narzucała włoskie nazwiska. Autorami, którym poświęcił szczególną uwagę byli: Jack London, Joseph Conrad, Rudyard Kipling, Arthur Schnitzler, Lewis Carroll, P.G. Wodehouse, Edgar Wallace, Hugh Walpole, Edgar Allan Poe, Herbert George Wells, Ernst Theodor Amadeus Hoffmann, Jakob Wassermann, Sigrid Undset, Helen Jackson. Przetłumaczył również niemiecką biografię Stanisława Augusta Poniatowskiego.

</doc>
<doc id="430380" url="https://pl.wikipedia.org/wiki?curid=430380" title="Wing chun">
Wing chun



</doc>
<doc id="430386" url="https://pl.wikipedia.org/wiki?curid=430386" title="Kad">
Kad



</doc>
<doc id="430389" url="https://pl.wikipedia.org/wiki?curid=430389" title="Wydra (ujednoznacznienie)">
Wydra (ujednoznacznienie)



</doc>
<doc id="430390" url="https://pl.wikipedia.org/wiki?curid=430390" title="V.24">
V.24

V.24 – zalecenie ITU-T, które specyfikuje sygnały dwukierunkowego interfejsu przesyłu danych (opis gniazda i rozłożenie sygnałów na końcówkach) pomiędzy dwoma urządzeniami: DTE (Data Terminal Equipment - urządzenie końcowe, terminal) i DCE (Data Communications Equipment - urządzenie transmisyjne, jak np. modem).
Charakterystyki elektryczne sygnałów definiowane są w zaleceniu V.28.
Standard ten znany jest także pod nazwą V.24/V.28 RS-232.

</doc>
<doc id="430391" url="https://pl.wikipedia.org/wiki?curid=430391" title="V.28">
V.28

V.28 – zalecenie CCITT (ITU-T), które specyfikuje charakterystyki elektryczne sygnałów dwukierunkowego interfejsu przesyłu danych pomiędzy dwoma urządzeniami: DTE (urządzenie końcowe, terminal) i DCE (urządzenie transmisyjne, jak np. modem).
Opis gniazda i rozłożenie sygnałów na końcówkach definiowane są w rekomendacji V.24. Standard ten znany jest także pod nazwą V.24/V.28 RS-232.

</doc>
<doc id="430396" url="https://pl.wikipedia.org/wiki?curid=430396" title="Narzędzie rolnicze">
Narzędzie rolnicze

Narzędzia rolnicze – specjalne urządzenia techniczne (narzędzie) używane w rolnictwie w celu ułatwienia lub mechanizacji procesu produkcji rolnej. Elementy robocze tych narzędzi mogą w trakcie pracy pozostawać nieruchome lub dzięki oporowi stwarzanemu przez podłoże w trakcie ich pracy mogą obracać się wokół osi, np. brona talerzowa.
W przeciwieństwie do maszyn rolniczych narzędzia rolnicze nie mają napędzanych elementów roboczych, jednak w szerszym znaczeniu część narzędzi rolniczych, zwłaszcza zawieszanych lub doczepianych do ciągników (np. pługi czy kultywatory), bywa zaliczana do maszyn.
Obecnie można podzielić narzędzia rolnicze według sposobu ich użytkowania na:

</doc>
<doc id="430399" url="https://pl.wikipedia.org/wiki?curid=430399" title="Algorytm Forda-Bellmana">
Algorytm Forda-Bellmana



</doc>
<doc id="430400" url="https://pl.wikipedia.org/wiki?curid=430400" title="Electronic Industries Alliance">
Electronic Industries Alliance

Electronic Industries Alliance ("Sojusz przemysłu elektronicznego", "EIA", do roku 1997 "Electronic Industries Association") – organizacja handlowa zrzeszająca producentów przemysłu elektronicznego w Stanach Zjednoczonych. EIA jest akredytowana przez ANSI. Jej głównym celem jest pomoc w opracowywaniu i rozwoju standardów dotyczących części i komponentów elektronicznych, elektroniki użytkowej, danych w formie elektronicznej, telekomunikacji i bezpieczeństwa korzystania z Internetu.
Znane standardy opracowane przez EIA to: RS-170 dla sygnałów wideo, RS-232, EIA-422, RS-449, EIA-485 dla szeregowego przesyłu danych i standard EIA-708 definiujący napisy dla niesłyszących (tzw.: "closed captioning").

</doc>
<doc id="430402" url="https://pl.wikipedia.org/wiki?curid=430402" title="Makrozoobentos">
Makrozoobentos

Makrozoobentos, makrofauna bentosowa – zgrupowanie makrobezkręgowców bentosowych, a więc zwierząt zaliczanych do bentosu o stosunkowo dużych rozmiarach. Często w jego określeniu pomija się człon podkreślający aspekt zwierzęcy i jako synonimu używa nazwy makrobentos, choć formalnie termin makrobentos odnosi się także do roślin, obejmując też makroflorę. 
Samo określenie rozmiarów definiujących, czyli minimalnych, nie jest jednoznacznie ustalone i dotyczy nie tyle samych zwierząt, ile oczek siatki hydrobiologicznej lub sita służących do ich poboru z siedliska. Według różnych badaczy może to być rozmiar od 0,3 mm × 0,3 mm do 1 mm × 1 mm. Często są to wymiary 0,5 mm × 0,5 mm. Pod uwagę może też być brany jedynie krótszy z wymiarów. Bezkręgowce bentosowe o mniejszych rozmiarach określa się jako mejobentos.
Do makrozoobentosu zalicza się przede wszystkim zwierzęta związane z różnego rodzaju podłożami podwodnymi – żyjące w osadach dennych, na kamieniach, na powierzchni roślin lub w ich wnętrzu (minujące). Jednak oprócz gatunków ściśle zoobentosowych, zalicza się do niego zwierzęta także pływające swobodnie lub biernie lub zamieszkujące powierzchnię wody, czyli z innych grup wyróżnianych w bardziej dokładnej klasyfikacji. Ponieważ to bardziej nektoniczny tryb życia, określa się je jako nektonobentos lub nektobentos.
W Europie do słodkowodnych makrobezkręgowców bentosowych są zaliczani przedstawiciele następujących taksonów:
W wodach morskich do częściej występujących grup makrofauny należą:
Bioindykacja.
Makrobezkręgowce bentosowe powszechnie są wykorzystywane do tworzenia biotycznych wskaźników jakości wód, gdyż w ciekach, zwłaszcza mniejszych, są jedną z dominujących grup organizmów i są stosunkowo łatwe do rozpoznania. Przy tym mają znaną tolerancję ekologiczną, więc można wyznaczyć ich wartość wskaźnikową. W pewnym uproszczeniu można przypisać taką wartość nie tylko konkretnym gatunkom wskaźnikowym, ale większym grupom, których oznaczenie wymaga mniej dogłębnej wiedzy taksonomicznej. Przykładowo, zwykle larwy widelnic czy jętek występują w wodach mało zanieczyszczonych, a larwy "Chironomus" czy rureczniki znoszą większe zanieczyszczenie.
Jednym z najwcześniej stosowanych indeksów biotycznych opartych o skład makrozoobentosu był Indeks Biotyczny Rzeki Trent, na którego podstawie rozwinięto kolejne indeksy dostosowane do innych ekoregionów. Nieco inna grupa wskaźników uwzględnia nie tylko skład zoobentosu, ale również liczebność przedstawicieli poszczególnych grup. Podstawowym jej indeksem jest Sumaryczny Wskaźnik Jakości Wody (BMWP), również adaptowany do regionalnych warunków. Bardziej złożone indeksy są metriksami wielometrycznymi, czyli są wypadkową (np. średnią ważoną) indeksów składowych. Tworzące je indeksy składowe to indeksy ogólne takie jak BMWP lub szczegółowe odwołujące się do występowania konkretnych taksonów lub funkcjonalnych grup troficznych. Jednym ze wskaźników wielometrycznych jest Polski Wielometryczny Wskaźnik Stanu Ekologicznego Rzek (MMI_PL).
Z tego względu stan biocenozy bezkręgowców bentosowych jest jednym z biologicznych elementów klasyfikacji stanu ekologicznego wód wskazanych w ramowej dyrektywie wodnej. Ocenie podlega zarówno ich skład, jak i liczebność. Wskaźniki mające to ocenić powinny uwzględniać następujące parametry jako odchylenie od warunków referencyjnych: skład i liczebność makrofauny (obecność konkretnych gatunków lub ich grup oraz liczebność ogólna lub poszczególnych taksonów), stosunek ilościowy taksonów typowych dla wód zdegradowanych do taksonów typowych dla wód naturalnych oraz poziom różnorodności biologicznej (całkowitej lub wewnątrz konkretnych grup). Dotyczy to wszystkich kategorii wód powierzchniowych – cieków, jezior, wód przejściowych i przybrzeżnych.

</doc>
<doc id="430404" url="https://pl.wikipedia.org/wiki?curid=430404" title="EIA">
EIA



</doc>
<doc id="430405" url="https://pl.wikipedia.org/wiki?curid=430405" title="Wikimedia Deutschland">
Wikimedia Deutschland

Wikimedia Deutschland (Wikimedia Deutschland – Gesellschaft zur Förderung Freien Wissens e.V., 'Wikimedia Deutschland – towarzystwo promowania rozwoju wolnej wiedzy') – stowarzyszenie twórców i użytkowników niemieckojęzycznych projektów Wikimedia Foundation i jednocześnie jej lokalny partner na terenie Niemiec.
Zostało założone 13 czerwca 2004 i stało się pierwszym lokalnym partnerem Wikimedia Foundation. W maju 2012 liczyło ponad 6900 członków. W 2016 roku pozyskało ok. 5,4 milionów euro. Organizacja zatrudnia ponad 100 pracowników. Do głównych projektów stowarzyszenia należy prowadzenie serwisu Wikidane.

</doc>
<doc id="430406" url="https://pl.wikipedia.org/wiki?curid=430406" title="Japonia na zimowych igrzyskach olimpijskich">
Japonia na zimowych igrzyskach olimpijskich

Japońscy sportowcy na zimowych igrzyskach olimpijskich startują od 1928 roku, jednak swój pierwszy medal (srebrny) zdobyli dopiero po 28 latach w Cortina d'Ampezzo.

</doc>
<doc id="430412" url="https://pl.wikipedia.org/wiki?curid=430412" title="Wikimedia France">
Wikimedia France



</doc>
<doc id="430418" url="https://pl.wikipedia.org/wiki?curid=430418" title="Magnavox Odyssey">
Magnavox Odyssey

Odyssey Magnavox – pierwszy na świecie system gier wideo. Zaprojektował go Ralph Baer, a do sprzedaży konsola weszła w 1972 roku.
Historia.
Ralph Baer wpadł na pomysł wykorzystania telewizora do gier latem roku 1966 jako ówczesny pracownik Sanders Associates Inc. W jego początkowym założeniu gry te powinny być wbudowane w telewizor, dzięki czemu firma mogła znacznie odróżnić się od innych producentów telewizorów, ale kierownictwo firmy nie zgodziło się. 1 września tego samego roku, w czterostronicowej notatce, Ralph opisał proste założenia swojego pomysłu, pięć dni później przygotował diagram przedstawiający sposób działania systemu gier dla dwóch osób. 7 maja następnego roku prototyp był już gotowy, a jego autor rozegrał na nim pierwszy pojedynek, który notabene przegrał. We wrześniu i październiku 1967 roku Ralph wraz z Billem Ruschem rozpoczęli pracę nad grą Ping-Pong, która została ukończona około 9-13 października a 15 stycznia 1968 r. został przez nich opatentowana jako pierwsza gra video.
Dnia 1 października 1968 przedstawiono po raz pierwszy system video dający możliwość zmiany gry na ping-pong, volley-ball, football i Gun games. Wraz z nim ukazano specjalne przezroczyste nakładki dające iluzje lepszej grafiki i kolorów. W styczniu zaprezentowana została ulepszona jednostka, znana jako "Brown Box" posiadająca joy-stick oraz dodatkowy tzw. light gun.
3 maja 1971 r. została podpisana umowa z Magnavox na produkcję konsoli. W marcu 1972 r. Odyssey Magnavox był już gotów do zaprezentowania i dostarczenia dla grupy dealerów Magnavox w Stanach Zjednoczonych. Do końca tegoż roku sprzedano niemalże 100 000 sztuk Odysseya. Do roku 1975 wyprodukowano i sprzedano 360 000 sztuk konsoli. W telewizyjne reklamy konsoli zaangażowano m.in. Franka Sinatrę.
Sprzedaż konsoli została zakończona w roku 1975, aczkolwiek ostatni klon Odysseya pod nazwą Kanal 34, sprzedawany był jeszcze w roku 1976. Obecnie znamy 16 wersji konsoli w tym także klony produkowane m.in. w Portugalii i Argentynie. Problemy ze sprzedażą Magnavox Odyssey były spowodowane słabym marketingiem oraz niesłuszną opinią, iż konsola będzie pracowała tylko z telewizorami marki Magnavox. By uniknąć tego problemu nieco później debiutujący Pong, firmy Atari, zawierał na opakowaniu komunikat wskazujący, że konsola pracuje z każdym z dostępnych telewizorów.
Istotnym faktem dla Magnavox było posiadanie pierwszego patentu na gry video obejmujące szereg rodzajów gier. Dzięki temu firma mogła zarabiać miliony dolarów pobierając opłaty licencyjne oraz odszkodowania za naruszenia praw. Jedną z większych takich opłat musiała zapłacić firma Atari w kwocie 700 000$, chcąc sprzedawać grę PONG.
Budowa i działanie.
System nie posiadał żadnego procesora, systemu liczenia wyników, nie wyświetlał kolorów i nie miał nawet szczątkowego dźwięku. Konsolka składała się zaledwie z 40 diod i tyleż samo tranzystorów. Na konsolę ukazało się 12 gier. Do niektórych gier dostarczany był specjalny przeźroczysty materiał, który naklejało się na ekran telewizora. Odyssey mógł wyświetlać tylko pionową kreskę, kropkę symbolizującą piłkę oraz dwie krótkie kreski symbolizujące graczy. Pokrycia trzymały się telewizora dzięki elektryczności statycznej, trzeba było je tylko wyprostować ręką lub miękką szmatką, w ten sposób można było uzyskać na telewizorze widok np. boiska.
Ciekawie prezentowały się również kontrolery, w których obracało się okrągłą tarczą nadając ruch kresce na ekranie, dzięki temu można było kontrolować prędkość przesuwania się paska w górę i dół ekranu. Z uwagi na brak jakiegokolwiek zliczania punktów, gracze zmuszeni byli do zapisywania wyników na kartce. Obecnie takie rozwiązania są powszechnie uznawane za archaiczne, ale w czasach wydania konsoli były bardzo zaawansowane technicznie (choć nie dorównywały pod tym względem Pongowi, który uznawany jest za punkt zwrotny w historii).
Magnavox Odyssey posiadał kartridże, które jednak nie miały wiele wspólnego z nieco później produkowanymi kartridżami, bowiem nie zawierały one pamięci typu ROM lub innych typowych dla tego nośnika danych elementów. Wewnątrz kartridża umieszczona była płytka z nadrukowanymi ścieżkami, stanowiącymi swego rodzaju zwrotnice pozwalające na różne konfiguracje wyświetlanych przez konsolę elementów. Różne ustawienia "piłki", symboli graczy, wraz ze specjalnymi nakładkami na telewizor, dawały złudzenie wielu gier. Z racji wyżej podanych powodów, sprawą kontrowersyjną jest, czy kartridże Magnavox Odyssey rzeczywiście można tak nazywać.
Lista wydanych gier.
Odyssey sprzedawany był razem z 12 grami, wersja przeznaczona na eksport posiadała ich natomiast tylko 10. Dodatkowe 6 gier zostało wydanych jeszcze w roku 1972. Następne 4 ukazały się w rok później, wiadomo także o 4 grach, które powstały dla "Shooting Gallery". Gra Percepts była dostępna za darmo dla posiadaczy konsoli, którzy poprzez pocztę zarejestrowali się i wysłali specjalny kupon. Ostatnią wydaną grą był Soccer, który ukazał się w Europie jako zamiennik dla gry Football. Dodatkowe gry dostępne były w cenie 19,95$, oprócz kartridża wraz z grą dostarczane były nakładki na telewizor, instrukcje do gry oraz czasami specjalne karty i inne elementy.
Gry sprzedawane wraz z konsolą w Stanach Zjednoczonych. Eksportowa wersja nie posiadała gier Cat and mouse, Haunted house, Roulette i States. Zamiast nich do konsoli dodawano gry Wipeout i Volleyball, natomiast wspomniana już gra Football została zamieniona na grę Soccer.
Warto zauważyć, iż wersja europejska konsoli jest znacznie trudniejsza dziś do zdobycia, zasadniczą różnicą pomiędzy nią a wersją amerykańską stanowią wyżej wymienione gry. Magnavox Odyssey eksportowany był głównie do takich krajów jak Niemcy, Francja i Wielka Brytania.
Shooting Gallery – był jednym z niewielu dodatków jakie wyszły na konsole, jest bardzo rzadki i ceniony przez kolekcjonerów. Zadebiutował w roku 1972, następnie w latach 1973-1974 był sprzedawany także na rynku niemieckim. Dodatek zawierał strzelbę, dwie gry oraz 4 nakładki na ekran telewizora (wersja na TV 18" i 23"). Sprzedaż Shooting Gallery w roku 1972 wyniosła około 20 000.
Emulatory.
Odyssey mimo niezbyt dużej popularności doczekał się także emulatora o nazwie Odyemu. Jego autorami są Paul Robson oraz David Winter. Emulator potrafi poprawnie wyświetlać wszystkie elementy i współpracuje z każdym kartridżem Odysseya, aczkolwiek nie wszystkie dodatki jak nakładki na telewizor są dostępne. Odyemu do poprawnego działania wymaga systemu operacyjnego zgodnego z MS-DOS.
Oprócz Odyemu w sieci pojawiło się wiele niewielkich programów naśladujących stare gry jak np. Pong, dają one możliwość zapoznania się ze sposobem działania pierwszych gier.

</doc>
<doc id="430419" url="https://pl.wikipedia.org/wiki?curid=430419" title="Wikimedia Italia">
Wikimedia Italia



</doc>
<doc id="430420" url="https://pl.wikipedia.org/wiki?curid=430420" title="Nie czas na łzy">
Nie czas na łzy

Nie czas na łzy (ang. "Boys don’t cry") – film produkcji USA z 1999 r. w reżyserii Kimberly Peirce. Oparty jest na wydarzeniach, które miały miejsce w prowincjonalnym amerykańskim miasteczku Falls City i mordestwie Brandona Teena w 1993 r.
Opis fabuły.
Do prowincjonalnego amerykańskiego miasteczka Falls City w stanie Nebraska przyjeżdża dwudziestoletni Brandon (Hilary Swank). Mieszkańcy miasteczka polubili Brandona, poznali go jako niepoprawnego optymistę i wrażliwego romantyka. Młody chłopak podrywa miejscowe naiwne dziewczyny. W miejscowym barze poznaje Candace, samotną matkę, która proponuje mu, by zamieszkał w jej domu. Jednak uwagę Brandona przyciąga Lana Tisdel (Chloë Sevigny), najpopularniejsza miejscowa dziewczyna. Chłopak zakochuje się w niej od pierwszego wejrzenia. W celu zbliżenia się do dziewczyny przenika do kręgu jej znajomych, którymi przewodzi kochanek matki Lany, John Lotter (Peter Sarsgaard) oraz jego brutalny kumpel Tom Nissen (Brendan Sexton).
Sprawa przybiera nieoczekiwanego obrotu, kiedy to Brandon zostaje aresztowany za popełnione wykroczenia, a Lana wpłaca za niego kaucję i dowiaduje się, iż jest on w rzeczywistości osobą transpłciową. Brandon wyjaśnia Lanie, że przechodzi kryzys tożsamości płciowej i że od dziecka marzył, by być mężczyzną. Lana akceptuje jego inność i nie przerywa łączących ich więzi intymnych. Nie dotyczy to jednak wszystkich. Kiedy o tajemnicy Brandona dowiadują się John i Tom, dochodzi do brutalnego morderstwa.
Obsada.
i inni

</doc>
<doc id="430421" url="https://pl.wikipedia.org/wiki?curid=430421" title="Cyprian Godebski">
Cyprian Godebski



</doc>
<doc id="430423" url="https://pl.wikipedia.org/wiki?curid=430423" title="Polski indeks biotyczny">
Polski indeks biotyczny

Polski indeks biotyczny (BMWP-PL) – wskaźnik jakości wód stosowany do monitoringu rzek w Polsce, zaadaptowany z brytyjskiego indeksu BMWP ( "Biological Monitoring Working Party score"). Indeks biotyczny opracowano w celu dostosowania polskich metod biomonitoringu do ujednoliconego systemu stosowanego w Unii Europejskiej. Ramowa dyrektywa wodna Unii Europejskiej wprowadziła nowe podejście do oceny czystości i klasyfikacji wód, kładąc nacisk na ocenę stanu ekologicznego. W konsekwencji wzrosła rola badań biologicznych w monitornigu cieków. Ocena ekologiczna opiera się na zespołach organizmów (fitoplankton, makrofity, fitobentos, makrozoobentos, ryby), które w dyrektywie nazywane są biologicznymi elementami jakości. W polskim indeksie biotycznym uwzględnione są następujące grupy bezkręgowców wodnych:
Polski indeks biotyczny stał się jednym ze wskaźników służących do oceny jakości wód w Rozporządzeniu Ministra Środowiska z dnia 11 lutego 2004 r. w sprawie klasyfikacji dla prezentowania stanu wód powierzchniowych i podziemnych, sposobu prowadzenia monitoringu oraz sposobu interpretacji wyników i prezentacji stanu tych wód. Wśród proponowanych przez polskich bentologów systemów oceny w tym czasie była kombinacja polskiego indeksu biotycznego i zmodyfikowanego wskaźnika różnorodoności biologicznej Margaleffa. Wartości graniczne dla klas jakości wód wskaźnika BMWP-PL obowiązujące w rozporządzeniu z 2004 r. przedstawia poniższa tabela:
Następnie obowiązujący w polskim systemie ocenie jakości wód wskaźnik stanu zoobentosu rozbudowano, a wskaźnik BMWP-PL stał się jednym ze wskaźników cząstkowych Polskiego
Wielometrycznego Wskaźnika Stanu Ekologicznego Rzek (MMI).
Zobacz też.
indeks saprobów, klasy czystości wód w Polsce, wskaźniki jakości wód

</doc>
<doc id="430427" url="https://pl.wikipedia.org/wiki?curid=430427" title="Telecommunications Industry Association">
Telecommunications Industry Association

Telecommunications Industry Association ("Stowarzyszenie Przemysłu Telekomunikacyjnego","TIA") to organizacja normalizacyjna zrzeszająca przeszło 1100 firm, głównie amerykańskich, zajmujących się telekomunikacją, obróbką i przesyłem danych. Powstałe w roku 1998 stowarzyszenie skupia się głównie na standardach dotyczących urządzeń telekomunikacyjnych a zwłaszcza na normach dotyczących przewodów i okablowania.

</doc>
<doc id="430433" url="https://pl.wikipedia.org/wiki?curid=430433" title="TIA">
TIA



</doc>
<doc id="430435" url="https://pl.wikipedia.org/wiki?curid=430435" title="Olga Miedwiedcewa">
Olga Miedwiedcewa

Olga Walerjewna Miedwiedcewa (po pierwszym mężu Pylowa, ros. Ольга Валерьевна Медведцева (Пылёва), z domu Zamorozowa (Заморозова), ur. 7 lipca 1975 w Krasnojarsku) – rosyjska biathlonistka, trzykrotna medalistka olimpijska, wielokrotna medalistka mistrzostw świata.
Kariera.
Uprawiała początkowo biegi narciarskie, odnosząc sukcesy już kategorii juniorów. W 1993 roku wystąpiła na mistrzostwach świata juniorów w Harrachovie, gdzie zdobyła złoty medal w sztafecie. Podczas mistrzostw świata juniorów w Breitenwang w 1994 roku była druga w biegu na 15 km stylem dowolnym i trzecia w biegu na 5 km techniką klasyczną. Ponadto na mistrzostwach świata juniorów w Gällivare rok później ponownie wywalczyła złoto w sztafecie.
Treningi biatlonowe rozpoczęła w 1998 roku. W krótkim czasie zyskała stałe miejsce w kadrze rosyjskiej. W Pucharze Świata zadebiutowała 5 stycznia 2000 roku w Oberhofie, zajmując 41. miejsce w sprincie. Pierwsze punkty wywalczyła 7 stycznia 2000 roku w tej samej miejscowości, gdzie zajęła siódme miejsce w biegu pościgowym. Pierwszy raz na podium zawodów pucharowych stanęła 8 dni później w Ruhpolding, gdzie sprint ukończyła na trzeciej pozycji. W zawodach tych wyprzedziły ją tylko Włoszka Nathalie Santer i Niemka Katrin Apel. W kolejnych startach jeszcze 36 razy stanęła na podium, odnosząc przy tym 10 zwycięstw: 16 lutego 2002 roku w Salt Lake City, 28 lutego 2004 roku w Lake Placid, 13 marca 2004 roku w Oslo i 16 stycznia 2005 roku w Ruhpolding wygrywała biegi pościgowe, 8 lutego 2003 roku w Lahti, 27 lutego 2004 roku w Lake Placid, 11 marca 2004 roku w Oslo i 14 stycznia 2005 roku w Ruhpolding była najlepsza w sprintach, 10 lutego 2004 roku w Oberhofie wygrała bieg indywidualny, a 6 marca 2004 roku w Fort Kent triumfowała w biegu masowym. Najlepsze wyniki osiągnęła w sezonie 2003/2004, kiedy zajęła drugie miejsce w klasyfikacji generalnej, ulegając tylko Norweżce Liv Grete Poirée. W tym samym sezonie była też najlepsza w klasyfikacji biegu indywidualnego, druga w biegu pościgowym i trzecia w sprincie. Sezon 2004/2005 ukończyła na trzeciej pozycji, za Francuzką Sandrine Bailly i Niemką Kati Wilhelm. Była też ponownie najlepsza w klasyfikacji biegu indywidualnego oraz druga w biegu pościgowym i biegu masowym. Ponadto zajęła drugie miejsce w klasyfikacji biegu masowego i trzecie w klasyfikacji biegu indywidualnego.
W 2000 roku, podczas mistrzostw świata w Oslo, partnerując Albinie Achatowej, Galinie Kuklewej i Swietłanie Czernousowej zdobyła złoty medal w sztafecie. Sukces ten powtórzyła na rozgrywanych rok później mistrzostwach świata w Pokljuce (z Kuklewą, Swietłaną Iszmuratową i Anną Bogalij). Indywidualnie pierwszy medal zdobyła na mistrzostwach świata w Oslo w 2002 roku, zajmując drugie miejsce w biegu masowym. Uplasowała się tam między Ołeną Zubryłową z Ukrainy a Olgą Nazarową z Białorusi. Kolejne medale zdobyła podczas mistrzostw świata w Oberhofie w 2004 roku. Najpierw zwyciężyła w biegu indywidualnym, a następnie była druga w sztafecie. Na rozgrywanych w 2005 roku mistrzostwach świata w Hochfilzen razem z Iszmuratową, Bogalij i Olgą Zajcewą wywalczyła kolejny złoty medal w sztafecie. Zdobyła tam również brązowy medal w biegu masowym, plasując się za Norweżką Gro Marit Istad-Kristiansen i Anną Carin Zidek ze Szwecji. Ponadto wspólnie z Iszmuratową, Iwanem Czerezowem i Nikołajem Krugłowem zwyciężyła w rozegranej po raz pierwszy sztafecie mieszanej na mistrzostwach świata w Chanty-Mansyjsku. Ostatni medal w zawodach tego cyklu zdobyła na mistrzostwach świata w Pjongczangu w 2009 roku, gdzie razem z Swietłaną Slepcową, Anną Bułyginą i Olgą Zajcewą zwyciężyła w sztafecie.
W 2002 roku wystartowała na igrzyskach olimpijskich w Salt Lake City, gdzie zdobyła złoto w rozegranym po raz pierwszy biegu pościgowym. Wyprzedziła tam Kati Wilhelm i Irinę Nikułcziną z Bułgarii. Wraz z koleżankami z reprezentacji (Kuklewą, Iszmuratową i Achatową) sięgnęła ponadto po brąz w sztafecie, a w biegu indywidualnym uplasowała się na 4. miejscu, przegrywając walkę o medal ze Szwedką Magdaleną Forsberg. Na rozgrywanych cztery lata później igrzyskach w Turynie w biegu indywidualnym początkowo zdobyła srebro, przegrywając jedynie z rodaczką Iszmuratową. Po wykryciu dopingu zdyskwalifikowano ją i odebrano medal. W kolejnych konkurencjach już nie startowała. Po przerwie w startach wzięła też udział w igrzyskach olimpijskich w Vancouver w 2010 roku, gdzie razem ze Slepcową, Zajcewą i Bogalij-Titowiec zwyciężyła w sztafecie. Zajęła tam też między innymi czwarte miejsce w biegu masowym, przegrywając walkę o medal z Simone Hauswald.
W 2010 roku zakończyła karierę.
W 2003 roku odznaczona Orderem Za Zasługi dla Ojczyzny, a w 2010 roku Orderem Przyjaźni.
Jej mężem jest Walerij Miedwiedcew, mają córkę Daszę i syna Arsienija.
Osiągnięcia w biegach narciarskich.
Puchar Świata.
Miejsca na podium.
Miedwiedcewa nigdy nie stała na podium indywidualnych zawodów Pucharu Świata w biegach.

</doc>
<doc id="430439" url="https://pl.wikipedia.org/wiki?curid=430439" title="Olga Pylewa">
Olga Pylewa



</doc>
<doc id="430440" url="https://pl.wikipedia.org/wiki?curid=430440" title="Isa">
Isa



</doc>
<doc id="430442" url="https://pl.wikipedia.org/wiki?curid=430442" title="Chretien de Troyes">
Chretien de Troyes



</doc>
<doc id="430446" url="https://pl.wikipedia.org/wiki?curid=430446" title="BET-10">
BET-10

BET 10 (skrót od słów Bucharest Exchange Trading index) to indeks giełdowy 10 największych spółek notowanych na rumuńskiej giełdzie papierów wartościowych Bucharest Stock Exchange. 
Indeks został uruchomiony 19 września 1997 roku na poziomie 1000 punktów.

</doc>
<doc id="430447" url="https://pl.wikipedia.org/wiki?curid=430447" title="Cyprian Godebski (rzeźbiarz)">
Cyprian Godebski (rzeźbiarz)

Cyprian Godebski (ur. 30 października 1835 w Méry-sur-Cher we Francji, zm. 25 listopada 1909 w Paryżu) – polski rzeźbiarz.
Życie.
Był wnukiem Cypriana – legionisty i poety, synem Franciszka Ksawerego – powstańca, działacza emigracyjnego, historyka, kustosza Ossolineum. Uczył się w Szkole Polskiej Narodowej w Batignolles, później rzeźby w pracowni François Jouffroy. W 1858 przeniósł się do Lwowa, następnie – od 1861 zamieszkał w Wiedniu i od 1863 w Paryżu. W 1870 został mianowany profesorem Akademii w Petersburgu. W Paryżu prowadził salon artystyczno-literacki. W 1877 został mianowany członkiem francuskiej Akademii Narodowej, w 1889 oficerem Legii Honorowej. 
Jego żona zmarła w 1912 w Paryżu. Jego córką była patronka artystów Misia Sert.

</doc>
<doc id="430448" url="https://pl.wikipedia.org/wiki?curid=430448" title="Państwowe Ratownictwo Medyczne">
Państwowe Ratownictwo Medyczne

Państwowe Ratownictwo Medyczne (PRM) – system powołany w Polsce w celu udzielenia pomocy medycznej osobom znajdującym się w stanie nagłego zagrożenia zdrowotnego.
W całej Polsce istnieje telefoniczne przekierowanie z numeru 999 do centrum powiadamiania ratunkowego, które działa zarówno z telefonu komórkowego, jak i stacjonarnego. Dyspozytornia medyczna przyjmuje również zgłoszenia od operatorów Centrów Powiadamiania Ratunkowego (112). Według planów Ministerstwa Zdrowia do 2018 r. w Polsce będą funkcjonowały 42 dyspozytornie medyczne, natomiast docelowo, w 2028 r., będzie ich tylko 18.
Historia.
Udzielanie profesjonalnej pomocy medycznej na miejscu zdarzenia osobom w stanie zagrożenia życia lub zdrowia ma w Polsce dużo dłuższą tradycję niż ratownictwo medyczne we współczesnym znaczeniu. Pierwsze pogotowie ratunkowe w Polsce zorganizowano w 1891 roku w Krakowie. Do jego powstania przyczyniły się liczne pożary, jakie miały miejsce w tym mieście w 1890 roku, w których zginęło wielu ludzi. Inicjatorami powstania pogotowia byli Arnold Bannet, późniejszy znany okulista, Alfred Obaliński, profesor Uniwersytetu Jagiellońskiego oraz Wincenty Eminowicz, ówczesny naczelnik straży pożarnej. Wielu wskazówek udzielili im Jaromir Mundy oraz Jan Wilczek, organizatorzy wiedeńskiego pogotowia. Rada Miejska Krakowa przydzieliła pomieszczenia w budynku straży pożarnej i zgodziła się na finansowanie stacji ratunkowej. W dniu 6 czerwca 1891 roku na ulicach Krakowa pojawiła się pierwsza karetka pogotowia – powóz zaprzężony w parę koni wyposażony w pięć sztuk noszy. Należała ona do Krakowskiego Ochotniczego Towarzystwa Ratunkowego. Personel stanowili ochotnicy – studenci wyższych lat Wydziału Lekarskiego Uniwersytetu Jagiellońskiego. Datę tę przyjmuje się jako powstanie pierwszego pogotowia ratunkowego w Polsce. 
Wkrótce potem stacje pogotowia ratunkowego powstały w innych polskich miastach: we Lwowie w 1893 r., w Warszawie w 1897 r., Łodzi w 1899 r., Wilnie w 1902 r., Lublinie w 1917 r. i Poznaniu w 1928 r. Były to instytucje samodzielne, posiadające osobowość prawną, finansujące swoją działalność ze składek społecznych, darowizn, opłat ubezpieczalni społecznej, dotacji miejskich i własnych środków. Funkcjonowały przez całą dobę i udzielały bezpłatnej pomocy we wszystkich nagłych zdarzeniach. 
Po odzyskaniu przez Polskę niepodległości, 18 stycznia 1919 roku z inicjatywy Stowarzyszenia „Samarytanin Polski” zwołano pod patronatem Heleny Paderewskiej naradę wszystkich istniejących na ziemiach polskich organizacji kierujących się w działaniu czerwonokrzyskimi ideami. Organizacje te utworzyły Polskie Towarzystwo Czerwonego Krzyża (PTCK). W okresie międzywojennym działania PTCK były dostosowane do potrzeb społeczeństwa. Udzielano pomocy poszkodowanym w wyniku wojen, organizowano i prowadzono szereg zakładów lecznictwa oraz stacji pogotowia ratunkowego. Poszukiwano również zaginionych, realizowano zadania w zakresie szkolenia sanitarnego, zakładano drużyny ratownicze itp. W 1935 roku powołano w Łodzi Centralną Stację Wypadkową Polskiego Czerwonego Krzyża z ośrodkiem przetaczania krwi. 
II wojna światowa przerwała w Polsce dynamiczny rozwój ratownictwa medycznego opartego o zasady pomocy samarytańskiej. W latach 1948–1951 rząd przejął od Polskiego Czerwonego Krzyża i przekazał pod zarząd Ministerstwa Zdrowia całą infrastrukturę opieki zdrowotnej. Do tego okresu PCK prowadził między innymi 30 szpitali, 280 przychodni zdrowia i 177 stacji pogotowia ratunkowego. Po podporządkowaniu ratownictwa medycznego władzom administracyjnym dokonano podziału stacji pogotowia ratunkowego na: powiatowe, miejskie i wojewódzkie. W stacjach tych funkcjonowały zespoły wyjazdowe oraz stacjonarne ambulatoria. Niektóre stacje pogotowia znacznie rozbudowały część diagnostyczno-zabiegową, na przykład Krakowskie Pogotowie Ratunkowe zorganizowało stacjonarny oddział urazowy z pracownią diagnostyki radiologicznej oraz blok operacyjny.
Do końca lat 90. XX wieku służbę zajmującą się wyjazdami celem udzielenia pomocy na miejsce zdarzenia określano jako pogotowie ratunkowe. Określenie nadal występuje w nazwach dysponentów jednostek ratownictwa medycznego. Również dysponent lotniczych zespołów ratownictwa medycznego nosi nazwę Lotniczego Pogotowia Ratunkowego.
Pojęcie ratownictwa medycznego pojawiło się w polskim prawie po raz pierwszy za sprawą ustawy o Państwowym Ratownictwie Medycznym z dnia 25 lipca 2001 roku (, ze zm.).
Opis.
W skład systemu wchodzą zespoły ratownictwa medycznego (ZRM): karetki typu S (specjalistyczne) i P (podstawowe), motoambulanse, Lotnicze Pogotowie Ratunkowe (HEMS) i szpitalne oddziały ratunkowe (SOR).
System został powołany dla realizacji zadań państwa polegających na zapewnieniu pomocy każdej osobie znajdującej się w stanie nagłego zagrożenia zdrowotnego, który należy rozumieć jako stan polegający na nagłym lub przewidywanym w krótkim czasie pojawieniu się objawów pogarszania zdrowia, którego bezpośrednim następstwem może być poważne uszkodzenie funkcji organizmu lub uszkodzenie ciała lub utrata życia, wymagający podjęcia natychmiastowych medycznych czynności ratunkowych i leczenia. Podstawę działania ratownictwa medycznego w Polsce stanowi ustawa z dnia 8 września 2006 roku o Państwowym Ratownictwie Medycznym () i rozporządzenia wykonawcze.
System składa się z dwóch pionów. Pierwszym są organy administracji rządowej właściwe w zakresie wykonywania zadań systemu, czyli wojewodowie. Ich zadaniem jest organizowanie, planowanie, koordynowanie i nadzór realizacji zadań systemu oraz częściowo finansowanie jednostek systemu.
Drugi pion stanowią jednostki systemu. Ustawa o Państwowym Ratownictwie Medycznym z 2006 roku wskazuje dwa typy jednostek systemu, czyli szpitalne oddziały ratunkowe i zespoły ratownictwa medycznego, w tym lotnicze zespoły ratownictwa medycznego. Jednostki systemu muszą ze sobą współpracować i się uzupełniać. Warunkiem uczestnictwa tych jednostek w systemie jest zawarcie przez ich dysponenta umowy o udzielanie przez nie świadczeń opieki zdrowotnej oraz umowy na wykonywanie medycznych czynności ratunkowych.
Zespoły ratownictwa medycznego.
Rodzaje zespołów.
Specjalistyczne zespoły ratownictwa medycznego.
W zespole specjalistycznym pomocy muszą udzielać minimum 3 osoby uprawnione do wykonywania medycznych czynności ratunkowych, w tym lekarz systemu. Lekarzem systemu może być lekarz, który:
Do końca 2020 roku lekarzem systemu mógł być również lekarz, który ma specjalizację lub tytuł specjalisty albo ukończył co najmniej drugi rok specjalizacji w dziedzinie:
Podstawowe zespoły ratownictwa medycznego.
W zespole podstawowym pomocy muszą udzielać minimum 2 osoby uprawnione do wykonywania medycznych czynności ratunkowych. Jedna z tych osób powinna posiadać uprawnienia do kierowania ambulansem. W składzie zespołu podstawowego nie musi znajdować się lekarz systemu. "Kierownikiem zespołu ratownictwa medycznego, o którym mowa w ust. 1 pkt 2, może być osoba będąca ratownikiem medycznym lub pielęgniarką systemu.".
Lotnicze zespoły ratownictwa medycznego.
W skład lotniczego zespołu ratownictwa medycznego wchodzą: dwóch pilotów (Samolotowy Zespół Transportowy, EMS), jeden pilot (Śmigłowcowy Zespół Transportowy, HEMS), lekarz systemu oraz ratownik medyczny lub pielęgniarz/pielęgniarka systemu.
Personel medyczny, uprawniony do wykonywania medycznych działań ratunkowych, reprezentują:
System Wspomagania Dowodzenia Państwowego Ratownictwa Medycznego.
W celu ujednolicenia sposobu przyjmowania zgłoszeń oraz w celu sprawnej ich obsługi powołano do życia SWD PRM. Umożliwia on:

</doc>
<doc id="430451" url="https://pl.wikipedia.org/wiki?curid=430451" title="Ken Fletcher">
Ken Fletcher

Ken Fletcher, właśc. Kenneth Norman Fletcher (ur. 15 czerwca 1940 w Brisbane, zm. 11 lutego 2006 tamże) – australijski tenisista, zwycięzca turniejów wielkoszlemowych w grze podwójnej i mieszanej.
Kariera tenisowa.
W 1963 w parze z rodaczką Margaret Smith Court sięgnęli po klasycznego Wielkiego Szlema, jako pierwsza para w historii. Wygrał łącznie dziesięć turniejów wielkoszlemowych w mikście (wszystkie ze Smith Court) oraz dwa w deblu (French Championships 1964 z Royem Emersonem oraz Wimbledon 1966 z Johnem Newcombe). W finale gry pojedynczej Australian Championships 1963 uległ Emersonowi. Grał także w finałach deblowych Wimbledonu 1965 (w parze z Bobem Hewittem) i Wimbledonu 1967 (w parze z Emersonem).
Jego partnerka tenisowa Margaret Smith Court chwaliła jego forhend, odbiór serwisu przeciwnika oraz refleks. Zmarł w wieku 65 lat po chorobie nowotworowej.
W 2012 został uhonorowany miejscem w Australijskiej Tenisowej Galerii Sławy.

</doc>
<doc id="430452" url="https://pl.wikipedia.org/wiki?curid=430452" title="Superpuchar Polski w piłce nożnej 2001">
Superpuchar Polski w piłce nożnej 2001



</doc>
<doc id="430454" url="https://pl.wikipedia.org/wiki?curid=430454" title="Pierścień noetherowski">
Pierścień noetherowski

Pierścień noetherowski – pierścień, w którym każdy ciąg wstępujący (w sensie inkluzji) jego ideałów formula_1 stabilizuje się, tzn. istnieje formula_2 dla którego formula_3 mówi się też wtedy, że w pierścień spełnia warunek rosnących łańcuchów (ACC) dla ideałów; pojęcie nosi nazwisko Emmy Noether.
Równoważnie pierścień formula_4 jest noetherowski wtedy i tylko wtedy, gdy każdy ideał właściwy jest skończenie generowany, tzn.
dla każdego ideału formula_5 istnieją takie elementy formula_6 dla których
Można też powiedzieć, że pierścień formula_4 jest noetherowski wtedy i tylko wtedy, gdy każdy ideał tego pierścienia można przedstawić w postaci skończonej sumy ideałów głównych pierścienia formula_9
Prawdziwe jest również twierdzenie Hilberta o bazie: jeżeli pierścień formula_4 jest noetherowski, to jego pierścień wielomianów formula_11 również jest noetherowski.

</doc>
<doc id="430456" url="https://pl.wikipedia.org/wiki?curid=430456" title="Anna Szałapak">
Anna Szałapak

Anna Małgorzata Szałapak (ur. 22 września 1952 w Krakowie, zm. 14 października 2017 tamże) – polska etnograf, etnolog, doktor nauk humanistycznych (2012), piosenkarka, wykonawczyni poezji śpiewanej, artystka Piwnicy pod Baranami.
Życiorys.
Urodziła się 22 września 1952 w Krakowie. Studiowała etnografię na Uniwersytecie Jagiellońskim. Tańczyła również w Zespole Pieśni i Tańca Uniwersytetu Jagiellońskiego „Słowianki”.
Od 1979 była artystką kabaretu „Piwnica pod Baranami”, gdzie po raz pierwszy zaprosił ją Andrzej Maj. Wykonywała tam utwory polskich poetów i kompozytorów: Agnieszki Osieckiej, Ewy Lipskiej, Czesława Miłosza, Zygmunta Koniecznego, Andrzeja Zaryckiego, Zbigniewa Preisnera, Jana Kantego Pawluśkiewicza. Przez Agnieszkę Osiecką nazwana „Białym Aniołem Piwnicy pod Baranami”.
W 1998 otrzymała nagrodę Programu Trzeciego Polskiego Radia "Mateusz 97" m.in. za osiągnięcia artystyczne, oryginalną interpretację piosenek literackich oraz niepowtarzalny styl.
W 2012 na Wydziale Historycznym Uniwersytetu Jagiellońskiego obroniła pracę doktorską pt. "Szopka krakowska jako zjawisko folkloru krakowskiego. Studium historyczno-etnograficzne" (promotor prof. Czesław Robotycki), która ukazała się drukiem (wydawca Muzeum Historyczne Miasta Krakowa).
W 2016, w 60. rocznicę powstania kabaretu „Piwnica pod Baranami”, została odznaczona Krzyżem Kawalerskim Orderu Odrodzenia Polski za wybitne zasługi w działalności na rzecz polskiej kultury i osiągnięcia w pracy artystycznej.
Zmarła 14 października 2017 w Krakowie; została pochowana na cmentarzu Rakowickim.

</doc>
<doc id="430471" url="https://pl.wikipedia.org/wiki?curid=430471" title="Marek Strzelecki">
Marek Strzelecki

Ks. ppłk Marek Strzelecki (ur. 4 stycznia 1952 w Kowalu k. Włocławka, zm. 7 lutego 2006 w Lubieniu Kujawskim) – żołnierz w stopniu podpułkownika, ksiądz pallotyn, kapelan wojskowy, proboszcz parafii wojskowej w Łodzi.
Święcenia kapłańskie przyjął 10 maja 1986 w Ołtarzewie z rąk kard. Józefa Glempa.
Wieloletni duszpasterz w kościele św. Józefa w Radomiu.
W duszpasterstwie wojskowym posługiwał od 1 września 1996. Od września 1996 do 1997 pełnił posługę duszpasterską jako pracownik kontraktowy wojska. 20 maja 1997 ks. Strzelecki został uzawodowiony i przydzielony do 6 Brygady Desantowo-Szturmowej w Krakowie.
Od września 1999 do 7 września 2000 był kapelanem Polskiej Jednostki Wojskowej KFOR w Kosowie.
Po powrocie z Bałkanów od 8 września 2000 do 12 kwietnia 2002 pełnił służbę w 18 Bielskim Batalionie Desantowo-Szturmowym w Bielsku-Białej, zaś od 12 kwietnia 2002 do 30 grudnia 2003 w 25 Brygadzie Kawalerii Powietrznodesantowej w Tomaszowie Mazowieckim. Od stycznia 2004 do 30 czerwca 2004 był kapelanem Samodzielnej Grupy Powietrzno-Szturmowej Polskiego Kontyngentu Wojskowego w składzie Międzynarodowych Sił Stabilizacyjnych w Republice Iraku.
Po powrocie z Iraku od lipca 2004 pełnił funkcję proboszcza kościoła garnizonowego pw. św. Jerzego w Łodzi.
Zginął w wypadku samochodowym 7 lutego 2006 o godz. 8.40, w okolicy Lubienia Kujawskiego.
Jego pogrzeb odbył w piątek 10 lutego 2006 w kościele parafialnym pw. św. Urszuli w Kowalu. Uroczystościom przewodniczył biskup polowy Wojska Polskiego gen. bryg. Tadeusz Płoski, a kazanie wygłosił wiceprowincjał pallotyńskiej Prowincji Chrystusa Króla ks. Czesław Parzyszek.

</doc>
<doc id="430477" url="https://pl.wikipedia.org/wiki?curid=430477" title="Indice de Precios y Cotizaciones">
Indice de Precios y Cotizaciones

IPC (hiszp. Indice de Precios y Cotizaciones) to indeks giełdowy Meksykańskiej Giełdy Papierów Wartościowych (Bolsa Mexicana de Valores). W jego skład wchodzi 35 spółek.

</doc>
<doc id="430481" url="https://pl.wikipedia.org/wiki?curid=430481" title="Tele-Spiel ES-2201">
Tele-Spiel ES-2201

Tele-Spiel ES-2201 lub w uproszczeniu Tele-Spiel – konsola gier wideo pierwszej generacji, wyprodukowana przez firmę Philips i wydana w roku 1975. Była to jedna z pierwszych konsoli europejskich. Konsola posiadała kontrolery, wykorzystujące liniowe potencjometry, które podpinało się nie bezpośrednio do konsoli, lecz do kartridżu z grą. Konsola jako jedna z pierwszych posiadała możliwość regulowania częstotliwości, umożliwiało to korzystanie z systemu na dowolnym wolnym kanale, ówczesne konsole posiadały zazwyczaj z góry narzuconą częstotliwość.
Lista gier.
Na konsolę wydano w sumie 5 poniższych tytułów:
W dniu premiery gry (nie licząc gry tenis, która była w zestawie z konsolą) kosztowały 40 franków francuskich, czyli około 60 euro.
Późniejsze wersje.
W późniejszym czasie firma Philips we współpracy z General Instruments wydała cztery nowe wersje konsoli, które były określane mianem Las Vegas Tele-Spiele, zbudowane były one na podstawie bardziej zaawansowanej technologii i dysponowały innymi tytułami.

</doc>
<doc id="430484" url="https://pl.wikipedia.org/wiki?curid=430484" title="Martina Beck">
Martina Beck

Martina Beck z d. Glagow (ur. 21 września 1979 r. w Garmisch-Partenkirchen) – biathlonistka niemiecka, czterokrotna medalistka olimpijska, wielokrotna medalistka mistrzostw świata, a także zdobywczyni Pucharu Świata.
Kariera.
Pierwszy raz na arenie międzynarodowej pojawiła się w 1997 roku, startując na mistrzostwach świata juniorów w Forni Avoltri. Zdobyła tam srebrne medale w sprincie i sztafecie oraz brązowy w biegu drużynowym. Na rozgrywanych rok później mistrzostwach świata juniorów w Valcartier wygrała w sztafecie, była druga w biegu drużynowym i trzecia w sprincie. Ponadto podczas mistrzostw świata juniorów w Pokljuce rok później zwyciężyła w sprincie, biegu pościgowym i sztafecie.
W Pucharze Świata zadebiutowała 5 stycznia 2000 roku w Oberhofie, zajmując szóste miejsce w sprincie. Tym samym już w debiucie zdobyła pierwsze punkty. Pierwszy raz na podium zawodów pucharowych stanęła 21 stycznia 2000 roku w Anterselvie, gdzie wygrała rywalizację w sprincie. W zawodach tych wyprzedziła dwie rodaczki: Martinę Zellner i Andreę Henkel. W kolejnych startach jeszcze 41 razy stanęła na podium, odnosząc przy tym 14 zwycięstw: 4 w sprincie, 6 w biegu pościgowym, 2 w starcie masowym i 3 w biegu indywidualnym. Najlepsze wyniki osiągnęła w sezonie 2002/2003, kiedy zwyciężyła w klasyfikacji generalnej. Jako pierwsza Niemka w historii zdobyła Puchar Świata. Była też najlepsza w klasyfikacji biegu pościgowego i druga w sprincie. Sezon 2005/2006 ukończyła na trzecim miejscu, za Kati Wilhelm i Anną Carin Olofsson ze Szwecji. Wygrała wtedy również klasyfikację biegu masowego. Była też między innymi najlepsza w klasyfikacji biegu indywidualnego w sezonie 2007/2008.
Pierwszy medal wśród seniorek wywalczyła w 2001 roku, zajmując drugie miejsce w biegu masowym na mistrzostwach świata w Pokljuce. Rozdzieliła tam na podium Magdalenę Forsberg ze Szwecji i Norweżkę Liv Grete Poirée. Na rozgrywanych dwa lata później mistrzostwach świata w Chanty-Mansyjsku zwyciężyła w biegu pościgowym (jako pierwsza Niemka w historii), a w sztafecie była trzecia. Kolejne medale zdobyła podczas mistrzostw świata w Oberhofie w 2004 roku. Najpierw była trzecia w sprincie, ulegając Poirée i Rosjance Annie Bogalij-Titowiec. Dzień później w biegu pościgowym była druga, za Poirée a przed Bogalij-Titowiec. Ponadto była tam ponownie trzecia w sztafecie. Trzy medale zdobyła także na mistrzostwach świata w Anterselvie w 2007 roku. W biegu indywidualnym była trzecia za Norweżką Lindą Grubben i Francuzką Florence Baverel-Robert. Trzy dni później zajęła drugie miejsce w biegu masowym, przegrywając tylko z Andreą Henkel. W sztafecie razem z Henkel, Wilhelm i Magdaleną Neuner zdobyła złoty medal w sztafecie. W 2008 roku zajęła drugie miejsce w biegu indywidualnym podczas mistrzostw świata w Östersund. Tym razem rozdzieliła Rosjankę Jekatierinę Jurjewaą i Oksanę Chwostenko z Ukrainy. W takim samym składzie jak przed rokiem Niemki obroniły tytuł zdobyty w sztafecie. Ostatni medal w zawodach tego cyklu zdobyła w 2009 roku, zajmując drugie miejsce w sztafecie na mistrzostwach świata w Pjongczangu.
W 2002 roku wystartowała na igrzyskach olimpijskich w Salt Lake City, gdzie w swoim jedynym występie była siódma w biegu indywidualnym. Starty olimpijskie podczas igrzysk w Turynie cztery lata później rozpoczęła od brązowego medalu w biegu indywidualnym, za Rosjankami Swietłaną Iszmuratową i Olgą Pylową. Po dyskwalifikacji tej drugiej Beck otrzymała ostatecznie srebrny medal. Słabiej wypadła w biegu sprinterskim (17. miejsce), ale w biegu na dochodzenie znacznie awansowała i ukończyła rywalizację na 2. miejscu, za Kati Wilhelm. Srebrny medal zdobyła ponadto w składzie sztafety (z Wilhelm, Apel i Henkel), a w biegu ze startu wspólnego uplasowała się tuż za podium (4. miejsce). Brała też udział w igrzyskach olimpijskich w Vancouver w 2010 roku, gdzie razem z koleżankami zdobyła brązowy medal w sztafecie, a bieg indywidualny ukończyła na 29. miejscu.
24 lipca 2008 wzięła ślub z emerytowanym austriackim biathlonistą Güntherem Beckiem.

</doc>
<doc id="430487" url="https://pl.wikipedia.org/wiki?curid=430487" title="Tramping">
Tramping

Tramping (lub trempink) – ruch społeczny w Czechosłowacji, inspirowany Ligą Leśnej Mądrości, woodcraftem, skautingem oraz amerykańskim Dzikim Zachodem. Nazwa pochodzi od nowozelandzkiego odpowiednika angielskiego słowa "hiking".
Czeska opinia błędnie kreuje pogląd, że trampowanie nie ma swojego odpowiednika w żadnym innym państwie poza Czechami i Słowacją. Niemniej jednak należy zauważyć, że czeski tramping miał zawsze swoją dość wyjątkową i często wyraźną specyfikę.
Terminologia.
Pojęcie tramp/tremp pochodzi z języka angielskiego i oznacza: włóczęgę, sezonowego pracownika, często człowieka, który nie respektuje konwencji zakorzenionych w otaczającej go społeczności oraz samotnika odrzucającego powszechne zwyczaje i obowiązki. Zwykle chodzi o kogoś pozbawionego majątku i pozycji społecznej. W Ameryce taką osobę określa się słowem "hobo" (l. mng. "hoboe"s).
Słowo tramp oznaczało pierwotnie nieregularnie kursującą łódź, która przewoziła towary (czasem przypadkowych podróżujących). Jej rejsy były zależne od woli właścicieli danego ładunku. Grupa trampów, podróżująca za każdym razem w inne miejsce, przypominała załogę takiej łodzi. Pierwsi czescy trampowie nie byli kojarzeni z Buszmenami czy Indianami, ale właśnie z marynarzami, ponieważ w większości podróżowali tratwami, kajakami itp. Zachowanym do dziś zwyczajem z tego okresu jest umieszczanie masztu przy każdej osadzie trampskiej i uroczyste podnoszenie flagi podczas świąt (ściślej ważnych dat, np. założenia osady) oraz używanie pozdrowienia "Ahoj", typowego dla marynarzy. Współcześnie jest ono przywitaniem spotykanym na porządku dziennym w języku czeskim i słowackim. Pierwotnie oznaczało zawołanie na opuszczenie szalupy – rozumiane jako wyzwanie do spotkania marynarzy dwóch łodzi na otwartej wodzie.
Do języka czeskiego termin "tramp" prawdopodobnie został zapożyczony na początku ubiegłego wieku z przekładów dzieł Jacka Londona. Obecnie za źródło tego pojęcia uznaje się powieść "The Road". Dalszymi inspiracjami były ówcześnie popularne książki i filmy o tematyce związanej z Dzikim Zachodem – powieści Karla Maya, Zane Greya, Jacka Shaefera, R. L. Stevensona i innych, przeważnie amerykańskich autorów.
Słowo tramp bywa słusznie zastępowane określeniem "vandr ("czeski": wędrowiec)", a tramping "vandrování" (czeski": wędrowanie"), chociaż obecnie te terminy są już dalekie od ich pierwotnych znaczeń. Ponadto zamiennie stosuje się slangowy synonim "čundr", opcjonalnie "čundrák" wywodzący się z niemieckiego "tschundern" "("czeski: "toulat se)", co oznacza włóczyć się. Pojęcie "čundrák" było początkowo pejoratywne, z czasem jednak straciło negatywny wydźwięk.
Geneza zjawiska.
Tramping pojawił się po powstaniu niezależnej Czechosłowacji. Jest fenomenem społecznym, typowym i charakterystycznym dla czeskich oraz słowackich aglomeracji miejskich, bądź przemysłowych. Nie jest zorganizowanym ruchem, w większości tworzy go młodzież w swobodny i luźny sposób. Umożliwia młodym realizację swoich pomysłów na życie i wpisuje się w ich romantyczne pragnienia takie jak: chęć przeżycia przygody, budowanie relacji na przyjaźni i wzajemnym zaufaniu, prosty i naturalny sposób życia.
Pierwsi trampowie zazwyczaj byli bezrobotni i pochodzili z biedniejszych warstw społecznych, taki styl życia im odpowiadał. W późniejszym czasie, kiedy ruch zyskał na popularności, do trampów dołączali ludzie ze średniej warstwy społecznej, z czasem też z wyższej.
W Czechach pierwsi trampowie byli starszymi skautami, którym pewne zasady tej organizacji nie odpowiadały – przykładali większą wagę do dbałości o przyrodę. Miało to miejsce w czasie pierwszej wojny światowej, kiedy nazwa "tramp" jeszcze nie funkcjonowała, nazywano ich "dzikimi skautami."
Trampowie stopniowo odkrywali jeszcze dzikie tereny, np. południowej okolicy Pragi (przede wszystkim w dorzeczu Wełtawy i Sazawy), później dorzecza Berounki oraz lasów w pobliżu Brdy. Później trampów można było spotkać w każdym zakątku dawnej Czechosłowacji. Jednak to właśnie w dorzeczu Wełtawy i Sazawy powstały pierwsze osady, wzorowane na tych organizowanych przy osiedlaniu Zachodu.
Trampowie okazywali przyrodzie szczególny szacunek, po ich obozach w krajobrazie nie pozostawał ślad ingerencji ludzkiej.
Charakterystyka.
Każdą trampską osadę wyróżniał, poza oryginalną nazwą, szeryf i flaga. Po wojnie również naszywki na odzieży, zazwyczaj umieszczane na lewym ramieniu, często posiadające skrót TO – Trampska Osada z nazwą osady lub TS – Tramp Samotnik. Zazwyczaj kiedy TS spotkał TO i przypadli sobie do gustu, mógł dołączyć do osady. Niepisana zasada polegała na przyjaznym powitaniu gościa przez innych osadników i najczęściej zaproszeniu do wspólnego obozowania (mógł zostać jak długo chciał). Zawsze jednak miał wolność wyboru, nikt go nie zatrzymywał i do niczego nie zobowiązywał. W przypadkach kiedy lepiej zaprzyjaźnił się z daną osadą, zostawiał swój adres i otrzymywał zaproszenie na ich obozy.
Niektóre osady miały swoje kapele i grupy śpiewające, które komponowały muzykę i pisały teksty. Te pieśni znane są do dziś, śpiewa się je na obozach przy ognisku. Z czasem, pod wpływem muzyki popularnej, wybrane tytuły trafiły do radia. Po drugiej wojnie światowej na listach przebojów królowały folk i country. Inspirowana nimi trampska muzyka, wpisywała się do tego kanonu.
Zawsze bardzo istotny w trampskim życiu był sport, szczególnie uprawiany na powietrzu: łucznictwo, rzuty lassem, narciarstwo, turystyka górska oraz wodna, atletyka – rzuty w dal lub do celu, sporty zespołowe.
Tramping ma swoje podstawy w przyjaźni, naturalnym humanizmie, miłości, szacunku do przyrody i człowieka. Z Leśnych Mądrości oraz woodcraftu przyjął nieformalne zasady i prawa, które pierwotnie sformułował amerykański pisarz E. T. Seton. Zewnętrzne atrybuty trampingu są zmienne, ale prawa i zasady trwałe – zachowane do dziś.
Podstawową, najważniejszą cechą trampingu jest to, że nigdy nie został sformalizowany. Wszystkie próby jego usystematyzowania lub organizowania nie powiodły się. Trampowie celowo nie chcą tworzenia trampskich instytucji/zrzeszeń. Tłumaczą to tym, że instytucja zawsze dyktuje określone warunki, którym należy się podporządkować. Wszystkie zasady i prawa trampingu nie były nigdy zapisane, dzięki czemu są uznawane i zachowywane przez wszystkich przyłączających się do ruchu. Przez wzgląd na to mówi się o trampingu bardziej jak o stylu życia, niż ruchu społecznym.
Między byłymi i obecnymi trampami znajduje się szereg popularnych i znanych nazwisk. Dla przykładu pisarz Jaroslav Foglar, grafik, ilustrator i malarz Zdeněk Burian.
Historia.
Najstarsza znana osada trampska była założona około 1918 roku przy brzegu Wełtawy, w miejscu zwanym "Świętojańskie Prądy". Dziś nie istnieje, została zalana po budowie zapory wodnej. Początkowo grupka byłych praskich skautów to miejsce weekendowych spotkań określała "Roaring Camp/Tábor řvavých" ("Obóz Ryczących"). Później, kiedy tramping stał się popularny, zmienili nazwę na "Ztracená naděje" ("Stracona nadzieja").
Przedwojenną historię trampingu opisuje Bob Hurikán w książce "Dějiny Trampingu" (Hitoria trampingu). Autor w raczej emocjonalny sposób opisuje miejsca, osady i życie w nich, często wplatając osobiste refleksje i uwagi. Specjalistyczna literatura i opracowanie dalszych dziejów trampingu nie zostały wydane, na co ma wpływ filozofia trampingu.
Z historycznego punktu widzenia, ruch ten jest bardzo istotny. W ciągu 100 lat istnienia przystąpiło do niego kilkaset tysięcy osób, reprezentujących pięć kolejnych generacji.
Współczesny tramping.
Obecnie spotykane są opinie, że klasyczny tramping i skauting, taki jaki znamy z historii XX wieku, jest już definitywnie martwą częścią przeszłości. Wokół tego zagadnienia toczy się żywa dyskusja w społeczeństwie i zdaje się być się tematem otwartym. Duża wątpliwość społeczności i zmiany, jakie zaszły po wydarzeniach w listopadzie 1989 zmieniły nieodwracalnie trampski ruch. Pewne jest jednak, że wszystkie trzy zbliżone grupy (tramping, skauting i Leśne Mądrości) znalazły swoje ekwiwalenty w innych ruchach i inicjatywach społecznych.
Tramping a władza.
Trampowie byli przeciwko zarówno nacjonalistycznej jak i komunistycznej władzy. Swoboda poglądów, wolność, nieformalność, fascynacja zachodnią kulturą, szacunek do przyrody, przywiązywanie wagi do prostego, ludzkiego braterstwa i humanizmu, polityczny liberalizm, miłość i inne założenia tego ruchu dotyczyły społecznych zjawisk i procesów, które nigdy tym systemom nie odpowiadały.
W czasie drugiej wojny światowej, spośród trampów i byłych skautów rekrutowano wielu mężczyzn zdolnych do służby. Jednak bycie trampem nie oznaczało żadnego wykroczenia, choć nie było też pochwalane.
Ze względu na to, że tramping jest swobodnym ruchem społecznym, również w czasie totalitaryzmu jego członkowie nie byli dobrze postrzegani. Organizowano kontrole StB na dworcach, niszczono trampskie szałasy, wyganiano osadników, odpruwano im naszywki, zakazywano wykonywania skautowskich czynności itp.
Wydźwięk w kulturze.
Niezmiernie ciekawy obraz życia trampów, z czasu Pierwszej Republiki, przedstawia humorystyczna powieść Vlastimila Rady i Jaroslava Žáka "Dobrodružství šesti trampů" ("Przygoda sześciu trampów"). Pokazuje interesujące świadectwa z dawno minionej doby i jest uznawana przez współczesnych trampów za jedno z najważniejszych i wiarygodnych dzieł. Była publikowana kilkakrotnie, pierwsze wydanie pochodzi z okresu międzywojennego. Jest parodią kilku klasycznych tekstów, jednak najwięcej w niej opowieści o trampskim ruchu. Charakteryzuje ją kowbojski styl i oryginalny humor, co przyciąga również współczesnych czytelników.
W Czechosłowackiej Telewizji w 1969 roku, powstał musicalowy serial (6 sezonów) o przygodach sześciu trampów nad Wełtawą i ich wiecznej walce na przekór wszystkim.
W roku 1928 ukazała się „pierwsza trampska powieść” "Arizona" Jaroslava Jana Paulíka .
Parodię trampingu przedstawia piosenka Jarka Nohavicy "Tramp".

</doc>
<doc id="430494" url="https://pl.wikipedia.org/wiki?curid=430494" title="Dywizja Syberyjska">
Dywizja Syberyjska



</doc>
<doc id="430495" url="https://pl.wikipedia.org/wiki?curid=430495" title="Balkan Electrique">
Balkan Electrique

Balkan Electrique – polski duet wokalno-instrumentalny, grający muzykę pop wzbogaconą elementami muzyki bałkańskiej, założony w 1988 w Warszawie. Zespół tworzyli Violetta „Fiolka” Najdenowicz i Sławomir Starosta.
Znajomości „Fiolki”, pracującej najpierw w "Zapraszamy do Trójki", a potem w wytwórni fonograficznej, w której zajmowała się promocją artystów, pomogły im wydać w 1991 pierwszy album studyjny, również zatytułowany "Balkan Electrique". W 1994 wydali drugi album pt. "Piosenki o miłości".
Dyskografia.
Albumy:
Single:

</doc>
<doc id="430496" url="https://pl.wikipedia.org/wiki?curid=430496" title="Henri Pélissier">
Henri Pélissier

Henri Pélissier (ur. 22 stycznia 1889 w Paryżu; zm. 1 maja 1935 w Dampierre-en-Yvelines) – francuski kolarz szosowy. Zwycięzca Tour de France w 1923.
Z powodu swojego legendarnego uporu już przed I wojną światową Henri Pélissier był zaliczany do wybitnych osobistości tzw. "pionierskiej" epoki kolarstwa. Wiele dokonał dzięki pomocy swojego brata. Miał trzech braci - Francisa, Jeana i Charlesa, z których każdy był kolarzem. Jean zginął w czasie wojny, Francis ścigał się razem z Henrim, a Charles kilka lat później również odnosił wiele sukcesów (m.in. wygrał 8 etapów w Tour de France w 1930 roku).
Na Tour de France w roku 1924 Pélissier był aktorem skandalu wywołanego jego wycofaniem się wraz z bratem, Francisem już na trzecim etapie. Pélissier oburzył się po tym, jak jeden z komisarzy wyścigu bez uprzedzenia złapał go za koszulkę by sprawdzić, czy nie nosi czasem drugiej koszulki. Ówczesny regulamin zabraniał bowiem noszenia dwóch koszulek, jak również wyrzucania koszulki. Dzień wcześniej Pélissier wyrzucił jedną koszulkę podczas etapu i dostał za to dwie minuty kary. Francuz twierdził poza tym, że kierownictwo wyścigu, na czele z Henri Desgrangem jest mu nieprzychylne, a komisarze szykanowali jego i jego brata. Desgrange uważał Pélissiera za aroganta i człowieka zarozumiałego.
W 1935 Henri Pélissier zginął w tragicznych okolicznościach - w przypływie zazdrości jego kochanka Camille zastrzeliła go z tego samego rewolweru, z pomocą którego wcześniej jego żona popełniła samobójstwo. Kula trafiła kolarza prosto w serce.
Cytat.
"Nie macie pojęcia co się dzieje na trasie. To droga przez mękę. Żeby przetrwać, musimy sięgać po to (kokaina). Tylko w ten sposób możemy dać radę, ale organizatorzy wciąż wymyślają coś nowego, by uprzykrzyć nam życie. Nadejdzie jeszcze dzień, kiedy każą nam jechać z ołowiem w kieszeniach, bo uznają, że Bóg stworzył człowieka zbyt lekkim." - fragment wywiadu udzielonego po rezygnacji z TdF 1924 dziennikarzowi "Le Petit Parisien", Albertowi Londres. Na podstawie tego wywiadu Londres napisał artykuł "Przekleństwo szosy", który spowodował wiele zamieszania w świecie kolarskim.

</doc>
<doc id="430497" url="https://pl.wikipedia.org/wiki?curid=430497" title="Balcan Electrique">
Balcan Electrique



</doc>
<doc id="430499" url="https://pl.wikipedia.org/wiki?curid=430499" title="Polska Siła Zbrojna">
Polska Siła Zbrojna

Polska Siła Zbrojna (niem. "Polnische Wehrmacht") – siły zbrojne Królestwa Polskiego aktu 5 listopada w okresie od 10 kwietnia 1917 r., kiedy to Austro-Węgry przekazały Polski Korpus Posiłkowy pod rozkazy Generalnego Gubernatora Warszawskiego Hansa Hartwiga von Beselera, do 13 października 1918 r., kiedy zaprzysiężono Wojsko Polskie na wierność Radzie Regencyjnej.
Organizacja.
Naczelny dowódca.
Naczelnym dowódcą Polskiej Siły Zbrojnej był gen. Hans Hartwig von Beseler, Generalny Gubernator Warszawski. Aparatem pomocniczym naczelnego dowódcy PSZ były Wydział do Spraw PSZ (niem. "Abteilung für Polnische Wehrmacht"), mający charakter sztabu głównego, oraz Inspektorat Wyszkolenia przy Wodzu Naczelnym PSZ.
Inspektorat Wyszkolenia.
Na czele Inspektoratu Wyszkolenia, w okresie od 23 kwietnia 1917 r. do 19 października 1918 r., stał gen. Felix von Barth. Szef Inspektoratu Wyszkolenia faktycznie był bezpośrednim dowódcą PSZ.
W 1917 r. w Warszawie odbył się kurs wojenny oficerów Sztabu Generalnego.
Obok podległych Inspektoratów (Szkół Piechoty, Wyszkolenia i Zaciągu) Inspektoratowi Wyszkolenia podporządkowane były Polskie Więzienie Forteczne w Warszawie oraz Komenda Placu w Warszawie.
Inspektorat Szkół Piechoty.
Dowódca – ppłk Leon Berbecki. Inspektorat Szkół Piechoty nadzorował:
Inspektorat Kursów Wyszkolenia.
Dowódca – płk Henryk Minkiewicz. Inspektorat Kursów Wyszkolenia nadzorował działalność:
Obóz Ćwiczeń w Zambrowie został utworzony z personelu Krajowego Inspektoratu Zaciągu. Początkowo dowództwo Kursów Wyszkolenia stanowili wyłącznie oficerowie niemieccy. Zgodnie z rozporządzeniem gen. Beselera z dnia 26 września 1917 r. zastępcami komendantów kursów zostali oficerowie polscy.
Inspektorat Zaciągu.
Rozporządzeniem z 15 marca 1917 r. generalny gubernator warszawski powołał Krajowy Inspektorat Zaciągu do Wojska
Polskiego (KIZ). Zwierzchnictwo na Inspektoratem zostało powierzone płk. Władysławowi Sikorskiemu, a jego zastępcą został kpt. Michał Wyrostek. Do pracy w KIZ skierowano 2945 legionistów.
Dotychczasowe inspektoraty werbunkowe byłego Departamentu Wojskowego Naczelnego Komitetu Narodowego zostały przekształcone w Główne Urzędy Zaciągu (GUZ). Urzędom tym którym podlegały 73 Powiatowe Urzędy Zaciągu oraz 400 Biur Zgłoszeń. GUZ powstały w 17 miastach – tj. w Warszawie, Łukowie, Siedlcach, Łomży, Mławie, Płocku, Włocławku, Grodzisku, Łodzi, Kaliszu, Częstochowie, Piotrkowie, Kielcach, Radomiu, Dąbrowie Górniczej, Lublinie i Zamościu.
Do maja 1917 r. KIZ zarejestrował 4093 ochotników. Do przeglądu zarządzonego w tymże miesiącu przez generalnego gubernatora warszawskiego stawiło się 2899 ochotników, z których 2132 uznano za zdolnych do noszenia broni. Część zgłaszających się była zwalniana z przeglądu, jeśli przystąpienie do niego uzależniała od ogłoszenia odezwy werbunkowej przez Tymczasową Radę Stanu. Na posiedzeniu Rady w dniu 8 czerwca 1917 r. Józef Piłsudski podał, że z dwóch tysięcy zdolnych do służby faktycznie do wojska wstąpiło 1300 osób, z czego 400 takich, które przekradły się z Litwy. W dniu 6 czerwca 1917 r. gen. Beseler zdecydował o zwinięciu powyższego aparatu werbunkowego, pozostawiając jego szkieletowy personel w liczbie 125 żołnierzy pod dowództwem płk. Sikorskiego, jako Obóz Ćwiczeń w Zambrowie.
Żandarmeria.
Żandarmeria Polskiej Siły Zbrojnej wywodziła się z żandarmerii Legionów Polskich. Organizacyjnie żandarmeria określona została jako Ekspozytura Żandarmerii Polowej Wojska Polskiego, zaś od lutego 1918 r. podlegała Dowództwu Polskiej Żandarmerii Polowej. W październiku 1918 r. żandarmeria polowa stanowiła także obsadę Zakładu karnego.
Brygada piechoty.
Po naciskach Rady Regencyjnej z kwietnia 1918 r. niemieckie władze okupacyjne zgodziły się na stopniową rozbudowę PSZ. I tak 1 maja 1918 r. Inspektorat Kursów Wyszkolenia został przemianowany na Dowództwo Brygady Piechoty, zaś w skład utworzonej I Brygady Piechoty weszły dwa pułki piechoty, a w listopadzie 1918 r. sformowany został trzeci z pułków. Organizacja tej jednostki była następująca:
W wyniku powyższych zmian przekształcono również:
W ramach PSZ działał Sąd Inspektoratu Wyszkolenia PSZ, później przemianowany na Sąd Wojenny Wojsk Polskich w Warszawie (24 kwietnia 1918 r. powołano osobny dla PSZ sąd wojskowy, na czele którego stanął płk Minkiewicz, sąd ten zlikwidowano 14 stycznia 1919 r.).
Funkcję naczelnego kapelana rzymskokatolickiego PSZ pełnił ks. dziekan Jan Pajkert.
Liczebność.
W dniu 10 kwietnia 1917 r. do dyspozycji niemieckich władz okupacyjnych przekazany został Polski Korpus Posiłkowy, liczący prawie 21 tys. żołnierzy. Sprowokowany przez Józefa Piłsudskiego kryzys przysięgowy 9 lipca 1917 spowodował internowanie pochodzących z Królestwa 15 tys. legionistów oraz odesłanie 3 tys. pochodzących z Galicji legionistów na front włoski. Pozostałości Polskiego Korpusu Posiłkowego – głównie II Brygada – po złożeniu przysięgi zostały przekazane dowództwu austro-węgierskiemu. Po kryzysie przysięgowym Polska Siła Zbrojna liczyła 2775 żołnierzy. Do 19 października 1918 r. liczba ta zwiększyła się do 9 tys..
Znaczenie.
Polska Siła Zbrojna, pomimo niewielkiej liczebności, odegrała istotną rolę w przygotowaniu kadr Wojska Polskiego. O znaczeniu tej formacji decydował fakt, że posiadała zalążki wszystkich rodzajów broni, a także opracowane regulaminy oraz materiał kadrowy. Po przeprowadzeniu mobilizacji, tworzone Wojsko Polskie było w stanie wystawić z dawnych oddziałów PSZ kilka wielkich jednostek. Żołnierze tej formacji odegrali też istotną rolę przy rozbrajaniu oddziałów niemieckich w Warszawie w listopadzie 1918 r.

</doc>
<doc id="430500" url="https://pl.wikipedia.org/wiki?curid=430500" title="Balcan Electric">
Balcan Electric



</doc>
<doc id="430501" url="https://pl.wikipedia.org/wiki?curid=430501" title="KSE 100">
KSE 100

KSE 100 – utworzony w listopadzie 1991 roku indeks giełdowy 100 największych spółek notowanych na pakistańskiej giełdzie papierów wartościowych Karachi Stock Exchange.

</doc>
<doc id="430503" url="https://pl.wikipedia.org/wiki?curid=430503" title="Wianek">
Wianek

Wianek – rodzaj nakrycia głowy (wieńca) upleciony z ziół i kwiatów. Tradycyjnie wianki noszone były przez dziewczęta i niezamężne kobiety, stąd stały się symbolem niewinności. O kobiecie zamężnej mówiło się, że "straciła wianek". Zgodnie z polską, a także ogólnosłowiańską tradycją, panna młoda oddaje druhnom swój wianek podczas weselnych oczepin.
W dawnych czasach zakonnice chowane były w wiankach. Zielony wieniec składany na grobie to symbol czci oddanej tam pochowanym. Wianek pojawia się też na wielu obrazach o treści religijnej. Biały wianek jest też elementem stroju dziewczynek przystępujących do Pierwszej Komunii.
Wianek zakłada się też do strojów ludowych, np. krakowskiego.
Tradycyjnym obyczajem jest puszczanie wianków w Noc Świętojańską.

</doc>
<doc id="430504" url="https://pl.wikipedia.org/wiki?curid=430504" title="Aleksandr Kołczak">
Aleksandr Kołczak

Aleksandr Wasiljewicz Kołczak (; ur. w Petersburgu, zm. 7 lutego 1920 w Irkucku) – rosyjski oficer marynarki wojennej w stopniu admirała i badacz polarny. Uczestnik wojny rosyjsko-japońskiej oraz I wojny światowej. W latach 1916–1917 dowódca Floty Czarnomorskiej. W okresie rosyjskiej wojny domowej był jednym z głównych dowódców antybolszewickiego ruchu. W 1918 minister wojny i marynarki w Ogólnorosyjskim Rządzie Tymczasowym. Od 1918 do 1920 Wielkorządca Państwa Rosyjskiego z siedzibą w Omsku. Na początku 1920 aresztowany przez bolszewików i rozstrzelany. 
Życiorys.
Pochodził z rodziny o wojskowych tradycjach. Był synem Wasilija Iwanowicza Kołczaka (1837–1913), uczestnika wojny krymskiej i generała majora Armii Imperium Rosyjskiego.
W 1888 rozpoczął naukę w Morskim Korpusie Kadeckim. Ukończył go we wrześniu 1894 w stopniu miczmana. W 1891 rozpoczął służbę w marynarce rosyjskiej. Pływał na okrętach „Ruryk”, „Kriejsier”, „Kniaź Pożarskij”, „Pietropawłowsk”. W 1898 awansował na stopień ppor. marynarki. Uczestnik ekspedycji polarnej w latach 1900-1903 na jachcie „Zaria” jako hydrolog. Podczas niej odkrył i zbadał wyspę na Morzu Karskim, nazwaną od jego imienia Wyspą Kołczaka. W czasie wojny rosyjsko-japońskiej służył od kwietnia 1904 na krążowniku „Askold”, od maja dowodził niszczycielem „Sierdityj”, a potem od listopada 1904 baterią artylerii w Port Arturze. Został uhonorowany m.in. szablą „Za Dzielność”. W czasie walk na lądzie został lekko ranny, poza tym szwankowało jego nadwątlone ekspedycją polarną zdrowie. W czasie upadku twierdzy był w szpitalu, po czym wkrótce w kwietniu 1905 został zwolniony z niewoli japońskiej i przez Amerykę powrócił do Rosji, do Petersburga.
Prof. dr hab. Paweł Wieczorkiewicz wysoko oceniał zdolności wojskowe wykazane przez Kołczaka podczas wojny z Japonią: "Jako młody oficer dowodził torpedowcem i był jednym z tych, którzy uratowali honor rosyjskiej bandery. W tej wojnie Rosja poniosła druzgocącą klęskę. Obwiniano o nią najwyższe dowództwo marynarki, natomiast było kilkudziesięciu młodych oficerów, którzy bili się niezwykle dzielnie i brawurowo. Kołczak należał do nich i zwrócił uwagę swoich zwierzchników. Przed I wojną światową jego kariera rozwijała się błyskotliwie".
Wraz z grupą oficerów był inicjatorem powołania nowego Morskiego Sztabu Generalnego, powstałego w 1906, zajmującego się strategią i przygotowaniem floty do działań. Służył w tym sztabie w latach 1906-1908 jako naczelnik oddziału organizacyjno-taktycznego, wykładał też w akademii morskiej. Publikował w tym czasie prace naukowe i mapy z pierwszej wyprawy polarnej. W latach 1909-1910 uczestniczył w drugiej ekspedycji naukowej jako dowódca lodołamacza „Wajgacz”, kierującej się przez Ocean Indyjski na Morze Czukockie. Nie brał udziału w dalszej części ekspedycji – przejściu drogą północną, gdyż w 1911 ponownie został powołany do Morskiego Sztabu Generalnego. W 1912 na propozycję dowódcy Floty Bałtyckiej adm. Essena, odszedł z pracy sztabowej i został dowódcą niszczyciela „Ussurijec”. W 1913 awansował na stopień komandora i został wybrany przez adm. Essena na oficera flagowego jego sztabu, dowodząc niszczycielem „Pogranicznik”, a wiosną 1914 przechodząc na admiralski krążownik „Ruryk”.
Walczył w I wojnie światowej, początkowo jako szef oddziału operacyjnego Floty Bałtyckiej. Odznaczył się, projektując i przeprowadzając akcje minowania Zatoki Fińskiej, a następnie także wód niemieckich (południowego Bałtyku). Od września 1915 został dowódcą Dywizji Minowej i naczelnikiem obrony Zatoki Ryskiej. Zorganizował m.in. desant na tyły Niemców pod Rygą. 10 kwietnia 1916 awansował na stopień kontradmirała, a już 28 czerwca 1916 „za wyróżnianie się w służbie” – na wiceadmirała. Został przy tym przeniesiony na stanowisko dowódcy Floty Czarnomorskiej. Od lipca 1916 podjął tam intensywną walkę minową, stawiając ok. 2000 min na wodach tureckich. Po rewolucji lutowej 1917 i obaleniu caratu, kiedy we flocie wzrosło rozprzężenie i agitacja bolszewicka, zajął pozycję antyrewolucyjną. Po próbie rozbrojenia go przez komitet okrętowy 9 czerwca, kiedy to Kołczak odmówił oddania broni, ale wyrzucił szablę do morza, złożył następnie dowództwo floty wskutek niemożności dowodzenia w takich warunkach i został wezwany do Piotrogrodu. Z uwagi na to, że jego osoba zaczynała się robić popularna w kręgach politycznych, Rząd Tymczasowy zdecydował o wysłaniu go w lipcu 1917 do USA przez Wielką Brytanię, w celu wykorzystania jego doświadczeń do rozwoju amerykańskiej broni minowej i planowania ewentualnego desantu w Dardanelach.
28 sierpnia 1917 Kołczak dotarł do Stanów Zjednoczonych. Okazało się jednak, że flota amerykańska nigdy nie planowała żadnej operacji na Dardanele. Od tego momentu misja wojskowego miała charakter militarno-dyplomatyczny. Przebywał on w Ameryce przez około dwa miesiące, podczas których spotkał się z rosyjskimi dyplomatami na czele z ambasadorem Borysem Bachmietiejewem. 16 października 1917 został przyjęty u prezydenta Stanów Zjednoczonych Thomasa Woodrowa Wilsona.
Wkrótce Kołczak zdecydował powrócić do Rosji i w listopadzie 1917 dostał się do Jokohamy w Japonii, gdzie dowiedział się o rewolucji październikowej w Rosji. Chcąc dalej walczyć przeciwko Niemcom, usiłował dostać się do rosyjskich oddziałów po stronie brytyjskiej w Mezopotamii, ale ostatecznie powierzono mu organizację sił rosyjskich, ochraniających Kolej Wschodniochińską (KWŻD) przed zapędami Chińczyków. W kwietniu 1918 przybył do Harbinu (samą koleją zarządzał gen. Dimitrij Chorwat, który ogłosił się tymczasowym wielkorządcą Rosji). Po kilku miesiącach jednak, zniechęcony konfliktami, Kołczak wyjechał do Japonii na leczenie.
W październiku 1918 przybył do Omska i 4 listopada został wyznaczony na ministra wojny i marynarki w antybolszewickim rządzie koalicyjnym (Ogólnorosyjski Rząd Tymczasowy, zwany też Rządem Syberyjskim lub Dyrektoriatem) z siedzibą w Omsku. 
Jednak 18 listopada 1918 z udziałem kadetów, białych oficerów niezadowolonych z rządów Dyrektoriatu i czeskiego gen. Gajdy, Kołczak dokonał przewrotu. Ustanowiwszy dyktaturę, ogłosił się „wielkorządcą państwa rosyjskiego” (ros. "Верховний Правитель Российского государства" – "wierchowyj prawitiel") w stopniu najwyższego dowódcy naczelnego. Podporządkowana mu Rada Ministrów nadała mu stopień admirała. Przejął armię, której wcześniej udało się – z istotną pomocą Korpusu Czechosłowackiego – zająć Syberię do Uralu. W styczniu 1919 wojska czechosłowackie, które po zakończeniu I wojny światowej nie widziały dalszego interesu w uczestnictwie w wojnie w Rosji, wycofano z frontu do ochrony linii kolejowych, a główny ciężar walk spoczął na białych Rosjanach. W marcu 1919 armia Kołczaka przeprowadziła ofensywę, której celem było osiągnięcie linii Wołgi; zamiar ten nie został zrealizowany, siły białych dotarły najdalej na odległość 80 km od Kazania. Również te sukcesy zostały zniweczone w wyniku kontrofensywy Armii Czerwonej prowadzonej od kwietnia 1919. W czerwcu 1919 rząd Kołczaka został uznany przez państwa zachodnie. W czerwcu i lipcu 1919 poniósł jednak kolejne klęski: 1 lipca upadł Perm, oddziały Armii Czerwonej przekroczyły Ural, zajmując 24 lipca 1919 Czelabińsk, po czym front ustabilizował się do października. 14 listopada 1919 padł Omsk, a Kołczak przeniósł rząd do Irkucka. 24 grudnia 1919 w Irkucku zbrojne powstanie wszczęło eserowsko-mienszewickie Centrum Polityczne ("Politcentr"), które w nocy z 4 na 5 stycznia 1920 przejęło władzę nad miastem z rąk rządu Kołczaka. 4 stycznia 1920 Kołczak abdykował w pociągu ewakuacyjnym na stacji w Niżnieudinsku, przekazując swe pełnomocnictwa gen. Antonowi Denikinowi, a władzę na rosyjskim Dalekim Wschodzie Grigorijowi Siemionowowi. Admirała mieli ochraniać żołnierze Korpusu Czechosłowackiego, którym Ententa 7 stycznia 1920 powierzyła go pod opiekę. Jednakże w zamian za zapewnienie swobody ewakuacji Korpusu przez rejon Irkucka oraz Bajkału, jego dowództwo w porozumieniu z głównodowodzącym siłami Ententy, gen. Janinem, wydało Kołczaka oraz ewakuowane przez niego carskie rezerwy złota Centrum Politycznemu, co nastąpiło 15 stycznia 1920 r. po przywiezieniu Kołczaka, pod eskortą Czechów, pociągiem do Irkucka. Po przejściu Politcentru irkuckiego pod kontrolę bolszewików Kołczak został aresztowany. W dniu 21 stycznia przesłuchiwała go pięcioosobowa komisja złożona z dwóch bolszewików, dwóch eserowców i jednego mienszewika. Mimo planów przeprowadzenia publicznego procesu sądowego, 6 lutego Kołczak został skazany przez miejscowy Komitet Wojskowo-Rewolucyjny na karę śmierci i rozstrzelany w Irkucku rankiem dnia następnego, na rozkaz z Moskwy.
Okoliczności śmierci admirała Aleksandra Kołczaka opisał również polski sowietolog Paweł Wieczorkiewicz: "Kołczak wycofywał się w stronę Irkucka. Po drodze dostał się w ręce służącego do tej pory pod jego rozkazami Korpusu Czechosłowackiego, który zaczął handlować jego losami. Także dowódcy zachodnich misji wojskowych opuścili swojego sojusznika. Ostatecznie Kołczaka wydano efemerycznemu rządowi lewicowemu, który powstał na Dalekim Wschodzie, z taką naiwną wiarą, że bolszewicy zechcą paktować z przedstawicielami lewicy, którzy potępili kołczakowszczyznę. Owi lewicowcy, przejąwszy Kołczaka, wydali go w ręce bolszewickiego Komitetu Rewolucyjnego. Kołczak po procesie, podczas którego zachowywał się zresztą godnie, został rozstrzelany".
Rehabilitacja.
W latach 90. pojawiły się w Rosji liczne głosy na temat potrzeby ponownej oceny okoliczności śmierci Kołczaka. Za rehabilitacją admirała opowiadali się wtedy Anatolij Kwasznin, ówczesny szef Sztabu Generalnego Sił Zbrojnych Federacji Rosyjskiej oraz Jurij Skuratow, pełniący wtedy funkcję prokuratora generalnego Federacji Rosyjskiej.
W 1998 skierowano do Naczelnej Prokuratury Wojskowej oświadczenie ws. rehabilitacji Kołczaka. Sprawa trafiła do sądu. 26 stycznia 1999 sąd wojskowy uznał jednak admirała za niepodlegającego rehabilitacji, gdyż ten pomimo swoich szerokich uprawnień, nie powstrzymał terroru prowadzonego przez jego kontrwywiad wobec ludności cywilnej. Obrońcy admirała nie zgodzili się z tymi argumentami. Zwrócili się tym razem bezpośrednio do Sądu Najwyższego Federacji Rosyjskiej, z wnioskiem o odwołanie wcześniejszego wyroku. Protest został skierowany do Kolegium Wojskowego Sądu Najwyższego. We wrześniu 2001, po wcześniejszym rozpatrzeniu sprawy, postanowiono nie odwoływać się od wcześniejszej decyzji sądu wojskowego. Członkowie Kolegium Wojskowego uznali, że zasługi admirała w okresie przedrewolucyjnym nie mogą stanowić podstawy do jego rehabilitacji i nie mogą usprawiedliwiać masowych represji wobec ludności cywilnej i żołnierzy Armii Czerwonej.
Odwołano się również do Sądu Konstytucyjnego Federacji Rosyjskiej. W 2004 wydał on orzeczenie, mówiące że wyrok sądu wojskowego z 1999 naruszył procedurę prawną.
Przeciągający się proces dotyczący rehabilitacji admirała Kołczaka wzbudził niechęć pozytywnie oceniającej jego postać części rosyjskiego społeczeństwa. Leonid Połeżajew, pełniący funkcję gubernatora obwodu omskiego, w 2006 powiedział, że rehabilitacja Aleksandra Kołczaka nie jest potrzebna, ponieważ "rehabilitował go czas, a nie prokuratura wojskowa". W 2009 ukazała się książka Siergieja Drokowa pt. „Admirał Kołczak i sąd historii”. Na podstawie dokumentów z akt śledztwa Kołczaka, autor książki zakwestionował kompetencje zespołów śledczych prokuratury z lat 1999–2004. Drokow argumentował za potrzebą oficjalnego wycofania zarzutów wysuwanych przeciwko admirałowi.
W marcu 2019 Federalna Służba Bezpieczeństwa Federacji Rosyjskiej usunęła etykietę tajemnicy ze sprawy karnej admirała Kołczaka. Jednocześnie dostęp do materiałów ciągle pozostał częściowo ograniczony, "ponieważ Kołczak nie został zrehabilitowany".

</doc>
<doc id="430508" url="https://pl.wikipedia.org/wiki?curid=430508" title="Anatolij Łunaczarski">
Anatolij Łunaczarski

Anatolij Wasiljewicz Łunaczarski (, ur. w Połtawie, zm. 26 grudnia 1933, w Mentonie) – rosyjski rewolucjonista, radziecki filozof, teoretyk kultury i publicysta.
Życiorys.
Urodził się w rodzinie inteligenckiej jako syn rosyjskiego radcy Aleksandra Iwanowicza Antonowa, jednak nazwisko i "otczestwo" otrzymał po ojczymie, Wasiliju Łunaczarskim; dzieciństwo spędził wśród książek. W latach 1885–1892 Anatol pobierał nauki w szkole średniej w Kijowie; w tym okresie miały też miejsce początki jego działalności politycznej. W 1892 r. Łunaczarski wyjechał do Zurychu na studia filozoficzne, odbył także podróże do Włoch i Francji. Od 1907 związany był z grupą literacko-edukacyjną Capri, założoną przez Maksyma Gorkiego.
W latach 1917–1929 był ludowym komisarzem oświaty w rządzie bolszewickim i rzecznikiem oraz propagatorem organizowania państwowej opieki nad dziećmi i młodzieżą, zastąpienia rodziny przez organizacje społeczne. Łunaczarski był autorem licznych prac z zakresu pedagogiki i, obok Nadieżdy Krupskiej, uważany jest za twórcę radzieckiego systemu oświaty i wychowania.
W 1930 roku został członkiem Akademii Nauk ZSRR. W 1933 r. został mianowany ministrem pełnomocnym ZSRR w Hiszpanii; zmarł w drodze na tę placówkę.
Lew Dawidowicz Trocki powiedział o Łunaczarskim, że jest "bolszewikiem wśród intelektualistów" i "inteligentem wśród bolszewików".

</doc>
<doc id="430510" url="https://pl.wikipedia.org/wiki?curid=430510" title="Joanna Sulej">
Joanna Sulej

Joanna Sulej (ur. 16 września 1989 w Łosicach) – polska łyżwiarka figurowa. Startuje w kategorii par sportowych w barwach klubu Unia Oświęcim.
Życiorys.
Zaczynała jako solistka, reprezentując warszawski klub RKS Marymont. Nadal sporadycznie jeździ solo, ale tylko w zawodach krajowych.
Była podopieczna Zbigniewa Turkowskiego. Mistrzyni Polski 2006 w kategorii juniorek oraz zdobywczyni złotego medalu Ogólnopolskiej Olimpiady Młodzieży 2006 w kategorii juniorek młodszych. Wyróżniona została także za najlepszą zawodniczkę wśród solistek.
W 2008 roku przerwała karierę solową i zaczęła występować w konkurencji par sportowych w parze z Mateuszem Chruścińskim. Po roku treningów zostali mistrzami Polski, a w styczniu 2009, w Helsinkach, zadebiutowali w Mistrzostwach Europy.
Oprócz Iwony Mydlarz-Chruścińskiej, trenują ich Richard Gauthier i Bruno Marcotte. Wcześniej współpracował z nimi Stanisław Leonowicz. Choreografię do programów układają Sarkis Tewanian oraz Julie Marcotte.

</doc>
<doc id="430511" url="https://pl.wikipedia.org/wiki?curid=430511" title="S&amp;P CNX Nifty">
S&amp;P CNX Nifty

S&amp;P CNX Nifty – główny indeks giełdowy dużych spółek notowanych na Indyjskiej Narodowej Giełdzie Papierów Wartościowych (National Stock Exchange of India). W jego skład wchodzi 50 spółek reprezentujących 24 sektory gospodarki i reprezentujących około 77% kapitalizacji całej giełdy.
Właścicielem i zarządca S&amp;P CNX Nifty jest India Index Services and Products Ltd.
Symbol indeksu to NSEI.
3 grudnia 1995 roku poziom indeksu ustalono na 1000 punktów.

</doc>
<doc id="430513" url="https://pl.wikipedia.org/wiki?curid=430513" title="Tadeusz Mikke">
Tadeusz Mikke

Tadeusz Mikke (ur. 21 czerwca 1896 w Warszawie, zm. 12 września 1939 pod Ziewanicami) – podpułkownik kawalerii Wojska Polskiego.
Życiorys.
Tadeusz Mikke urodził się w Warszawie, w rodzinie Karola i Kazimiery z Krauzów. Po ukończeniu w 1915 szkoły średniej w tymże roku został powołany do służby w armii rosyjskiej. W 1916 ukończył Oficerską Szkołę Kawalerii w Twerze i w stopniu podporucznika kawalerii (korneta) otrzymał przydział jako dowódca plutonu do ochotniczego dywizjonu ułanów polskich w składzie Brygady Strzelców Polskich. 3 kwietnia 1917 dywizjon został przekształcony w 1 pułku ułanów polskich. W jego szeregach walczył 23 lipca 1917 w obronie Stanisławowa, a nazajutrz w bitwie pod Krechowcami, w której odniósł ciężką kontuzję i został wzięty do niewoli niemieckiej. Po uwolnieniu (lub ucieczce), wrócił w listopadzie 1918 do swojej byłej jednostki, która w tym czasie wchodziła już w skład I Korpusu Polskiego. Służył w niej do rozwiązania Korpusu.
W maju 1918 wrócił do kraju. W połowie października 1918 był jednym z organizatorów 1 pułku ułanów krechowieckich. Awansowany na stopień rotmistrza, walczył z Ukraińcami pod Przemyślem i Gródkiem Jagiellońskim. W 1919 ukończył Oficerską Szkołę Kawalerii w Warszawie, a potem Aplikacyjną Szkołę Kawalerii w Saumur we Francji. Od września 1920 dowodził szwadronem karabinów maszynowych w 1 puł. w walkach z bolszewikami. W latach 1921–1923 był instruktorem jazdy konnej w Centralnej Szkole Kawalerii w Grudziądzu, a we wrześniu 1923 dowódcą szwadronu 1 puł. Następnie przeszedł do 10 pułku ułanów litewskich. W latach 1925–1935 kończył wiele kursów specjalistycznych m.in. w Centrum Wyszkolenia Kawalerii w Grudziądzu, Centrum Wyszkolenia Piechoty w Rembertowie, batalionie szkolnym saperów w Modlinie. W kwietniu 1928 został przydzielony na stanowisko dowódcy szwadronu pionierów 1 Dywizji Kawalerii w Białymstoku, a po rozformowaniu dywizji dowódcą szwadronu pionierów Brygady Kawalerii „Białystok”. 2 kwietnia 1929 został mianowany majorem ze starszeństwem z dniem 1 stycznia 1929 i 2. lokatą w korpusie oficerów kawalerii. 31 marca 1930 został przeniesiony do 3 pułku szwoleżerów w Suwałkach na stanowisko kwatermistrza. W marcu 1931 wrócił po latach do macierzystego 1 pułku ułanów na stanowisko kwatermistrza. W kwietniu 1933 został przeniesiony do 15 pułku ułanów poznańskich na stanowisko zastępcy dowódcy pułku. 24 stycznia 1934 został awansowany na podpułkownika ze starszeństwem z dniem 1 stycznia 1934 i 5. lokatą w korpusie oficerów kawalerii. 13 lipca 1937 objął obowiązki w zastępstwie dowódcy pułku, a w lutym 1938 został wyznaczony na dowódcę 15 pułku, którym dowodził podczas kampanii wrześniowej.
Podczas wojny obronnej 1939 dowodził pułkiem m.in. w bitwie nad Bzurą. Poległ 12 września pod Ziewanicami k. Głowna. Pośmiertnie został mianowany pułkownikiem. Został pochowany na cmentarzu w Bielawach.
Stryj polityka Janusza Korwin-Mikkego.
Upamiętnienie.
Jedna z ulic w Poznaniu na Strzeszynie nosi imię Tadeusza Mikke.
W kruchcie kościoła pw. św. Michała w Poznaniu znajduje się tablica upamiętniająca Tadeusza Mikke. Odsłonięto ją we wrześniu 1986.

</doc>
<doc id="430515" url="https://pl.wikipedia.org/wiki?curid=430515" title="Squid">
Squid



</doc>
<doc id="430516" url="https://pl.wikipedia.org/wiki?curid=430516" title="Panahida">
Panahida



</doc>
<doc id="430524" url="https://pl.wikipedia.org/wiki?curid=430524" title="St Etienne du Mont">
St Etienne du Mont



</doc>
<doc id="430525" url="https://pl.wikipedia.org/wiki?curid=430525" title="Notre-Dame de Paris">
Notre-Dame de Paris



</doc>
<doc id="430527" url="https://pl.wikipedia.org/wiki?curid=430527" title="Ukraińska Armia Narodowa">
Ukraińska Armia Narodowa

Ukraińska Armia Narodowa (UAN, UNA, niem. "Ukrainische Nationalarmee", ukr. Українська Національна Армія) – ukraińska formacja wojskowa utworzona 17 marca 1945 z inicjatywy III Rzeszy i ukraińskich stronnictw emigracyjnych, podporządkowana utworzonemu na żądanie Pawło Szandruka 17 marca 1945 Ukraińskiemu Komitetowi Narodowemu, dowodzona przez generał Pawło Szandruka.
Historia.
Celem powstania UAN było skupienie wszystkich żołnierzy ukraińskich walczących po stronie Niemiec. W jej skład weszły resztki 14 Dywizji Grenadierów SS pozostałe po rozbiciu w bitwie pod Brodami i wcielony w jej skład w lutym 1945 Ukraiński Legion Samoobrony (biorący w drugiej połowie września 1944 udział w tłumieniu powstania warszawskiego na Czerniakowie i w walkach w Puszczy Kampinoskiej). Utworzono z nich 1 Dywizję UAN. 2 Dywizja powstała z ośrodków zapasowych (Brygada Przeciwpancerna Wolna Ukraina, Brygada Spadochronowa Gruppe B, Ukraińska Armia Wyzwoleńcza (część) i inne mniejsze oddziały ukraińskie). Ogółem w roku 1945 UNA liczyło blisko 50 tys. żołnierzy. W UAN poza Szandrukiem znaleźli się m.in. Taras Boroweć, Mychajło Omelianowicz-Pawlenko, Iwan Omelianowicz-Pawlenko, Mychajło Krat i Petro Diaczenko.
Po opuszczeniu frontu wschodniego w Czechach i Austrii zwarte oddziały UAN poddały się 7 maja 1945 wojskom brytyjskim i amerykańskim.
Po kapitulacji generał Pawło Szandruk zażądał spotkania w cztery oczy z gen. Władysławem Andersem, które mu umożliwiono. Po osobistej interwencji Andersa u władz brytyjskich, żołnierzy Ukraińskiej Armii Narodowej nie wydano (pomimo nacisków sowieckich) przymusowo ZSRR (przymusową deportację wszystkich obywateli ZSRR przewidywały porozumienia jałtańskie), uznając ich za obywateli polskich. Umożliwiono im również legalną imigrację do Wielkiej Brytanii i krajów Imperium Brytyjskiego (Kanady, Australii i Afryki Południowej). Decyzję Winstona Churchilla w tej sprawie potwierdził również jego następca Clement Attlee, z ramienia Labour Party. Żołnierze UAN po pobycie w obozach internowania w północnych Włoszech (na terenie operacyjnym 2 Korpusu Polskiego), wyjechali w roku 1947 do Wielkiej Brytanii. Jak twierdził sam Szandruk UAN powstała w celu uratowania jak największej liczby żołnierzy ukraińskich przed niewolą radziecką i łagrami. Wśród żołnierzy UAN znaleźli jednak schronienie również indywidualni przestępcy wojenni.
Organizacje weteranów.
Od roku 1950 działa legalnie na emigracji w Niemczech oraz Kanadzie Bractwo Byłych Żołnierzy 1 Ukraińskiej Dywizji UNA – UNA (ukr. "Братство Колишніх Вояків І-ої. УД УНА"). Główną siedzibą tej organizacji jest Toronto, przewodniczącym – Michajło Romaniuk (ukr. Михайло Романюк). Oddziały "Bractwa" znajdują się również w USA, Argentynie i Austrii.
W roku 1992 w niepodległej Ukrainie we Lwowie została utworzona organizacja pn. Galicyjskie Bractwo Byłych Żołnierzy UD „Hałyczyna” (UNA). W Anglii funkcjonuje osobne koło weteranów skupione wokół Organizacji Byłych Żołnierzy Ukraińskich w Wielkiej Brytanii (skr. OBWU).

</doc>
<doc id="430536" url="https://pl.wikipedia.org/wiki?curid=430536" title="Kolzam WM-10">
Kolzam WM-10

Kolzam WM-10 – seria wózków motorowych produkowanych m.in. w zakładach Kolzam w Raciborzu. Drezyna może współpracować z przyczepą PWM-10 o masie własnej 4,1 t i ładowności 10 t.
Następcą jest drezyna WMB-10 wyprodukowana w licznych odmianach (WMB, WŻB, DS, DSŻ i inne, litera Ż oznacza zamontowany żurawik) w liczbie kilkuset sztuk. Drezyna była produkowana do końca lat 90. XX wieku wyłącznie przez Kolejowe Zakłady Maszyn "Kolzam" w Raciborzu. Od WM-10 różni się zasadniczo m.in. wyglądem kabiny, podwoziem (wózki jezdne zamiast bezpośrednio zamontowanych zestawów kołowych, hamulce tarczowe zamiast żeliwnych klocków). Drezyny tego typu były produkowane na tor o rozstawie 1435 mm i 1520 mm (do obsługi linii LHS). Do ruchu na liniach kolejowych wprowadzono także kolejne ich modyfikacje, np. montowano na nich wiertnice, opryskiwacze i kosiarki. Obecnie są eksploatowane przez PLK, PKP Energetyka, LHS i Metro Warszawskie.

</doc>
<doc id="430543" url="https://pl.wikipedia.org/wiki?curid=430543" title="Alojzy Prosper Biernacki">
Alojzy Prosper Biernacki

Alojzy Prosper Biernacki herbu Poraj (ur. 21 czerwca 1778 w Siąszycach, zm. 8 września 1854 w Paryżu) – ziemianin kaliski, członek opozycji sejmowej kaliszan, poseł na sejm 1830 roku, minister skarbu Rządu Narodowego Królestwa Polskiego w czasie powstania listopadowego, wolnomularz oraz pionier nowoczesnego rolnictwa w Polsce.
Życiorys.
Syn Kazimierza wojskiego ostaszowskiego, brat generała brygady Gabriela Józefa. We Wrocławiu ukończył szkołę średnią, a w 1796 zapisał się na studia prawnicze na Uniwersytecie Viadrina we Frankfurcie nad Odrą. Wkrótce jednak przeniósł się na wydział tzw. kameralistyki, gdzie wykładano ekonomię i wiedzę rolniczą. Ożeniony był z Marią Bischoffswerder, z którą miał dwie córki.
Prawdopodobnie był pierwszym Polakiem, który zdobył uniwersyteckie wykształcenie rolnicze. Następnie wiedzę uzupełniał we Francji, Anglii i Niemczech. Do kraju wrócił w 1801, by objąć rodzinny majątek w Sulisławicach pod Kaliszem.
Za cel życia postawił sobie zaszczepienie Polakom osiągnięć Zachodu w dziedzinie rolnictwa. Postanowił zreformować swój majątek i wprowadzić najnowsze osiągnięcia nauki. Uwolnił chłopów od pańszczyzny, którą prawdopodobnie zamienił na czynsze. Jako pierwszy w Polsce zaczął stosować płodozmian. Projektował budynki gospodarcze i ulepszał narzędzia rolnicze. Zasłynął z hodowli owiec rasy saskiej, których wełna poszukiwana była na rynkach niemieckich. Swoje gospodarstwo przekształcił oraz unowocześnił m.in. stosując sprowadzone z Anglii maszyny rolnicze.
Biernacki propagował również mechanizację rolnictwa na zjazdach ziemian. Organizował odczyty i prelekcje na ten temat m.in. w 1821 roku w Marchwaczu koło Kalisza. Edmund Stawiski (1813–1890) z Podłężyc koło Sieradza zamieścił o nim artykuł w „Encyklopedii rolniczej...” (tom I, s. 140 i nast.), podkreślając zasługi Biernackiego w propagowaniu postępu rolniczego, a w szczególności ogrodnictwa. Współdziałał w urządzaniu wzorowych gospodarstw u swych przyjaciół, braci Banawentury i Wincentego Niemojowskich w Marchwaczu i Przystajni. W swoim majątku w Lututowie koło Wielunia uruchomił szkołę, w której kształcono młodzież wiejską na agronomów oraz ogrodników.
Był jednym z czołowych działaczy pierwszej polskiej organizacji rolniczej – założonego w 1810 r. w Warszawie Królewskiego Towarzystwa Gospodarczo-Rolniczego i podobnego towarzystwa w Lipsku, Wypowiadał się pochlebnie o jego działalności Stanisław Staszic w „Rocznikach Warszawskiego Towarzystwa Przyjaciół Nauk”, (tom XVI, r. 1823). W swoim majątku w Lututowie założył własnym sumptem szkołę rolniczą dla młodzieży chłopskiej. Był członkiem Towarzystwa Warszawskiego Przyjaciół Nauk.
Działalność polityczna.
W 1830 r. wszedł do sejmu jako poseł wieluński i włączył się w nurt walk parlamentarnych po stronie opozycji, której przewodzili bracia Niemojowscy. Jako poseł z powiatu wieluńskiego województwa kaliskiego na sejm powstańczy podpisał 25 stycznia 1831 roku akt detronizacji Mikołaja I Romanowa. Od 18 lipca 1831 roku był deputowanym z okręgu gminnego powiatu sieradzkiego. Zwalczał wtedy dyktaturę gen. Józefa Chłopickiego, został członkiem komisji skarbowej, a następnie ministrem skarbu. Przedstawił sejmowi projekt rządowy przeniesienia chłopów na czynsze z prawem wieczystej dzierżawy i odkupu gruntów. Realizacja tego projektu miała być rozłożona na 10 lat.
Po upadku powstania udał się do Paryża, gdzie działał w Towarzystwie Wychowania Narodowego, które 1 stycznia 1843 r. przeobraziło się w Szkołę Polską w Batignolles. Był członkiem sejmu powstańczego na emigracji. W 1834 roku skazany przez władze rosyjskie na ścięcie za udział w powstaniu listopadowym.
Pochowany został na Cmentarzu Montmartre w Paryżu.
Dzieła.
Biernacki także był autorem wielu artykułów w fachowej prasie, np. w wydawanym w Lesznie „Ziemianinie” w 1850 r. ogłosił artykuł o drenowaniu ziemi za pomocą glinianych rurek, który był wówczas rewelacją. Biernacki zostawił po sobie interesującą spuściznę pisarską.

</doc>
<doc id="430545" url="https://pl.wikipedia.org/wiki?curid=430545" title="Ortopeda">
Ortopeda



</doc>
<doc id="430547" url="https://pl.wikipedia.org/wiki?curid=430547" title="Kosmetyki Mrs. Pinki">
Kosmetyki Mrs. Pinki

Kosmetyki Mrs. Pinki – polski zespół grający muzykę nowofalową.
Historia.
Zespół powstał w 1985 w Warszawie, założony przez byłych członków grupy Kontrola W. (Kontrola Władzy): Dariusza Kuldę (wokal, gitara), Katarzynę Kuldę (wokal) i Wojtka „Wampira” Jagielskiego (perkusja). Składu dopełniali: Sławek Starosta (klawisze) i Czarek „Rudy” Furmańczyk (gitara basowa), którego wkrótce zastąpił Piotr Zajączkowski. Działaniami plastycznymi wspierał grupę plastyk Kain May.
Kosmetyki Mrs. Pinki zakwalifikowały się do „dziesiątki” laureatów na festiwalu Jarocin ’85. Fragment występu zespołu został uwieczniony w filmie Piotra Łazarkiewicza pt. "Fala". W sierpniu 1986 muzycy wzięli udział w kolejnej edycji tego festiwalu. Jeszcze w tym samym roku zarejestrowano w studiu CCS dwa utwory zespołu: „Ciągle w ruchu” (na zlecenie Rozgłośni Harcerskiej) i „Miłość na polu minowym”. Niedługo potem powstał wideoklip do piosenki „Ciągle w ruchu”, który został zaprezentowany w filmie "Moja krew, twoja krew" zrealizowanym przez ekipę BBC (w reżyserii Andrzeja Kostenki). Kosmetyki Mrs. Pinki pojawiły się również w polskim serialu "Tulipan" (w 4 odc.) z fragmentem utworu „Nowa metoda” oraz w filmie "Pantarej" z 1987 utworem „Taniec oszalałych słoni” (w napisach błędnie podano nazwę zespołu jako „Kosmetyki Miss Pinky”). W latach 1987/1988 muzycy zagrali szereg koncertów, a ich piosenki były emitowane w radiu. W roku 1988 utwory zespołu pojawiły się na dwóch składankach: nagranie „Ciągle w ruchu” trafiło na "Radio nieprzemakalnych", a „Taniec wojenny” na wydaną przez Tonpress "Cisza jest... nic się nie dzieje".
W roku 1988 ze składu odeszli: Starosta, Zajączkowski i Kain May. Na ich miejsce przyszli: klawiszowiec Igor Czerniawski (ex-Aya RL) i gitarzysta basowy Marcin Ciszewski. W 1989 roku po krótkiej przerwie grupa powróciła z nowym, bardziej popowym repertuarem. W Rozgłośni Harcerskiej pojawił się utwór „Trująca fala”, a studiu Andrzeja Puczyńskiego zarejestrowano materiał na płytę, który jeszcze przed zgraniem został skasowany przez realizatorów. W tym czasie między muzykami dochodziło do nieporozumień na tle artystycznym, w wyniku czego zespół zawiesił działalność.
W roku 1992 podjęto chwilową jego reaktywację w całkowicie zmienionym składzie (z dawnych członków pozostał jedynie Dariusz Kulda) – aby mógł zagrać jeden koncert na warszawskiej Agrykoli.
W roku 2000 z remiksów nagrań zespołu z lat 80. skorzystał przy pracy nad swoim albumem Iggy Pop. Producenci Popa postanowili wykorzystać oryginalne nagrania jakiegoś zespołu z poprzedniej dekady. Maciej Miernik, pracujący w studiu nagraniowym w Nowym Jorku, w którym nagrywali muzycy Iggy’ego Popa, zasugerował im Kosmetyki Mrs. Pinki. Amerykanie zaakceptowali ten pomysł, a zdobyciem nagrań zespołu w Polsce i ich remasteringiem zajął się Igor Czerniawski.
W 2002 doszło do kolejnej reaktywacji. Do Kuldów i Czerniawskiego dołączył Andrzej Zeńczewski, wcześniej współpracujący z takimi zespołami, jak: Niepodległość Trójkątów, Daab, T.Love, Szwagierkolaska. W 2005 roku ukazał się debiutancki album zespołu "KMP vol.1" zawierający premierowe piosenki, a także kilka utworów z lat 1985-1989.

</doc>
<doc id="430548" url="https://pl.wikipedia.org/wiki?curid=430548" title="Stanisław Królicki">
Stanisław Królicki

Stanisław Królicki (ur. 10 lutego 1893 w Kętach, zm. 28 września 1939 w Modlinie) – pułkownik kawalerii Wojska Polskiego, kawaler Orderu Virtuti Militari.
Życiorys.
Urodził się w rodzinie Antoniego i Rozalii z Gajewskich. Ukończył w Kętach szkołę realną i seminarium nauczycielskie. Przed wybuchem I wojny światowej był członkiem Związku Strzeleckiego, w którym ukończył szkołę podoficerską. Od sierpnia 1914 do lipca 1917 służył w 1. Kompanii Kadrowej, a następnie w 1 pułku ułanów Legionów Polskich. Od 5 lutego do 31 marca 1917 roku był słuchaczem kawaleryjskiego kursu oficerskiego przy 1 pułku ułanów w Ostrołęce. Kurs ukończył z wynikiem dostatecznym. Posiadał wówczas stopień wachmistrza. Po kryzysie przysięgowym internowany w obozie w Szczypiornie, a następnie jako obywatel austriacki przeniesiony do obozu w Marmarosz Sziget i powołany do armii austriackiej. W 1917 roku po ukończeniu szkoły oficerskiej skierowany na front włoski. 
Od 11 listopada 1918 służył w odrodzonym Wojsku Polskim kolejno: do czerwca 1927 w szeregach 11 pułku ułanów na stanowisku dowódcy szwadronu. 31 lipca 1927 roku został przeniesiony do 19 pułku ułanów Wołyńskich w Ostrogu na stanowisko dowódcy szwadronu. 12 kwietnia 1927 roku został awansowany do stopnia majora ze starszeństwem z dniem 1 stycznia 1927 roku i 6. lokatą w korpusie oficerów kawalerii. Następnie został kwatermistrzem pułku. 6 lipca 1929 roku został przeniesiony do 17 pułku ułanów w Lesznie na stanowisko zastępcy dowódcy pułku. W 1931 roku ukończył kurs dowódców pułków kawalerii w Centrum Wyszkolenia Kawalerii w Grudziądzu. 17 stycznia 1933 roku został awansowany do stopnia podpułkownika ze starszeństwem z dniem 1 stycznia 1933 roku i 5. lokatą w korpusie oficerów kawalerii. W 1934 roku ukończył kurs dowódców pułków piechoty w Centrum Wyszkolenia Piechoty w Rembertowie. W lipcu 1937 roku objął funkcję dowódcy 1 pułku strzelców konnych w Garwolinie. 19 marca 1939 roku awansował do stopnia pułkownika. W lipcu 1939 został przeniesiony na własną prośbę na dowódcę 7 pułku strzelców konnych w Biedrusku. Na jego czele uczestniczył w kampanii wrześniowej w składzie Wielkopolskiej Brygady Kawalerii. 17 września pod Zamościem Kampinoskim został ciężko ranny. Przewieziony do szpitala, zmarł 28 września 1939 roku w Modlinie, gdzie został pochowany. W 1945 roku jego zwłoki zostały ekshumowane i przeniesione na Cmentarz Wojskowy na Powązkach w Warszawie (kwatera C27-3-3).
Upamiętnienie.
Jego imię nosi Szkoła Podstawowa w Izabelinie, nieopodal którego w kampanii wrześniowej boje toczył 7 pułk strzelców konnych Wielkopolskich. W jego rodzinnym mieście, Kętach jego imieniem nazwano osiedle.

</doc>
<doc id="430549" url="https://pl.wikipedia.org/wiki?curid=430549" title="Klatraty">
Klatraty



</doc>
<doc id="430550" url="https://pl.wikipedia.org/wiki?curid=430550" title="Krzysztof Szydłowiecki">
Krzysztof Szydłowiecki

Krzysztof Szydłowiecki (ur. 15 listopada 1466 w Szydłowcu, zm. 30 grudnia 1532 w Krakowie) – możnowładca, w 1507–1510 podskarbi nadworny koronny, od 1511 podkanclerzy, od 1515 kanclerz wielki; w 1515–1527 wojewoda krakowski, od 1509 kasztelan sandomierski, od 1527 krakowski, od 1515 starosta generalny krakowski, starosta średzki, nowokorczyński, gostyniński, sochaczewski, łukowski i leżajski; hrabia na Szydłowcu.
Życiorys.
Urodził się w Szydłowcu jako syn Zofii z Goździkowa i Pleszowa oraz Stanisława. W dzieciństwie ojciec wysłał go na Wawel, gdzie wychowywał się jako towarzysz zabaw przyszłego króla Zygmunta Starego.
Kierował polityką zagraniczną Polski za panowania króla Zygmunta Starego. Był zwolennikiem bezwzględnego trzymania się obozu habsburskiego, jednocześnie nastawionym zdecydowanie antyturecko. W 1515 r. wraz z biskupem Piotrem Tomickim wypracował ugodę z Habsburgami, zwieńczoną zjazdem trzech monarchów w Wiedniu w lipcu tego roku. Przeciwnik polityczny królowej Bony. Inicjator czteroletniego rozejmu z Albrechtem Hohenzollernem, podpisanego 5 kwietnia 1521 r. Był sygnatariuszem aktu traktatu krakowskiego w 1525 roku.
W 1514 roku zakupił od biskupstwa lubuskiego za 10 000 florenów dobra ziemskie z miastem Opatów i Biskupicami.
Pochowany został w Kolegiacie św. Marcina w Opatowie pod nagrobkiem pochodzącym z warsztatu Bartłomieja Berrecciego (współautorstwo nagrobka: Jan (Giovanni) Cini), ozdobionym Lamentem Opatowskim.

</doc>
<doc id="430554" url="https://pl.wikipedia.org/wiki?curid=430554" title="Matylda Letycja Bonaparte">
Matylda Letycja Bonaparte

Matylda Letycja Wilhelmina Bonaparte (fr. "Mathilde-Létizia Wilhelmine, Princesse française, Princesse de Monfort, Altesse Impériale"), (ur. 27 maja 1820, Triest, zm. 2 stycznia 1904 w Paryżu), była córką byłego króla Westfalii Hieronima, najmłodszego brata Napoleona I i jego drugiej małżonki Katarzyny Wirtemberskiej.
Matylda wychowała się w Rzymie i Florencji. Jej wielką miłością młodzieńczą był jej kuzyn książę Ludwik Napoleon, z którym się zaręczyła, ale ojciec, znajdujący się stale w kłopotach finansowych, wydał ją za bogatego rosyjskiego hrabiego 
Anatolego Demidowa (1 listopada 1840) - prawdopodobnie w zamian za dar pieniężny. By ratować dla Matyldy jej tytuł książęcy, uzyskano dla Demidowa u wlk. księcia Toskanii tytuł „Książę San Donato”. Małżeństwo było od początku nieszczęśliwe, Demidow nie chciał rozstać się ze swą kochanką "Valentine de Saint-Adelgonde" i odznaczał się brutalnym charakterem (pewnego razu publicznie spoliczkował Matyldę). Piękna i mądra Matylda miała duży wpływ na cara Mikołaja I, który na jej prośbę orzekł separację między małżonkami (1847) i przyznał Matyldzie roczną rentę wysokości 200 000 franków w złocie zabezpieczoną na majątkach Demidowa. Matylda zabrała klejnoty Demidowa i udała się do Paryża.
O te klejnoty, które pierwotnie miały być wianem Matyldy i zostały przed ślubem sprzedane narzeczonemu przez ojca Matyldy, Hieronima, toczyły się potem długoletnie procesy - Demidow nigdy ich nie odzyskał.
Od r. 1847 Matylda mieszkała w Paryżu wraz z kochankiem, hrabią Emilianem de Nieuwerkerke, sławnym rzeźbiarzem. Zaprzyjaźniła się z królem Ludwikiem Filipem i jego rodziną - robiła później kuzynowi Napoleonowi III dzikie awantury za to, że skonfiskował majątek rodziny orleańskiej - i doszła do wielkiego znaczenia za panowania kuzyna i później w III Republice. Prowadziła mianowicie salon literacki, w którym spotykali się pisarze i politycy paru pokoleń i o różnych zapatrywaniach politycznych, tacy jak Gustave Flaubert, Ernest Renan, Théophile Gautier, Hippolyte Taine i bracia Goncourt, a później Guy de Maupassant, Pierre Loti i Anatole France. Matylda znana była z osobistej odwagi i prawdomówności. Zapytana, dlaczego jest bonapartystką, odrzekła - "gdyby nie było Napoleona I, prowadziłabym dziś stragan z pomarańczami na ulicach Ajaccio". Gdy Napoleon III wyruszał na zgubną wojnę 1870 roku, powiedziała mu: - "Spójrz na siebie w lustrze, czy wyglądasz jak żołnierz?".
Do końca życia utrzymywała przyjazne stosunki z dworem carskim i wygnanymi orleańczykami. W 1901 r. w Kościele Inwalidów miały się odbyć uroczystości 80-lecia śmierci Napoleona I i przebywający wówczas w Paryżu car Mikołaj II spytał ją, czy ma jej załatwić zaproszenie. -"Dziękuję bardzo Waszej Cesarskiej Mości"- odpowiedziała z dumą majestatyczna starsza pani - "od pięćdziesięciu lat posiadam własny klucz".
Po upadku monarchii napoleońskiej Matylda udała się na wygnanie do Belgii, a po śmierci męża (1870) do Petersburga. W roku 1873 wyszła za mąż za słynącego z urody, mniej z talentu, poetę Klaudiusza Popelina († 1892). Pochowana jest w Saint-Gratien w departamencie Dolina Oise, w pobliżu zamku Catinat, który zakupiła w 1855 roku i gdzie latem zawsze podejmowała wszystkich sławnych przyjaciół.

</doc>
<doc id="430560" url="https://pl.wikipedia.org/wiki?curid=430560" title="Presto (silnik)">
Presto (silnik)



</doc>
<doc id="430561" url="https://pl.wikipedia.org/wiki?curid=430561" title="František Mareš">
František Mareš



</doc>
<doc id="430564" url="https://pl.wikipedia.org/wiki?curid=430564" title="Galeria Sfera">
Galeria Sfera

Galeria Sfera – centrum handlowo-rozrywkowo-usługowe znajdujące się w centrum Bielska-Białej, w obrębie ulic Mostowej, Wałowej, Grażyńskiego i Cechowej (oficjalny adres: ul. Mostowa 5). Składa się z dwóch budynków: północnego (Sfera I) oddanego do użytku w grudniu 2001 r. i południowego (Sfera II) oddanego do użytku w październiku 2009 r. Ich łączna powierzchnia użytkowa wynosi 132 000 m², co czyni z Galerii Sfera największe centrum handlowe nie tylko w Bielsku-Białej, ale i na całym Podbeskidziu. Galeria Sfera od lat cieszy się niekwestionowaną pozycją lidera w regionie, z utrzymującym się, stabilnym poziomem – 13 milionów odwiedzających rocznie. To również pierwsze centrum handlowe IV generacji na Podbeskidziu i pierwszy projekt w Polsce, który zrewitalizował pofabryczne tereny miejskie, przywracając im użytkowy charakter.
Budowę "Sfery" (budynku północnego), której nazwa pierwotnie miała brzmieć „Centrum Mostowa”, rozpoczęto w 2000 r. po wyburzeniu istniejących wcześniej w tym miejscu hal fabrycznych, należących do zakładów włókienniczych Lenko S.A. Oficjalne otwarcie galerii nastąpiło 6 grudnia 2001 r 
W 2006 r. wyburzono opuszczone zabudowania fabryczne d. ZPW „Finex”, położone wzdłuż rzeki Białej, mniej więcej naprzeciw istniejącej części Galerii Sfera, aby na ich miejscu dokonać rozbudowy centrum. Rozbudowę Sfery zaczęto pod koniec 2007 r. Otwarcia budynku południowego dokonano 28 października 2009 r. W związku z rozbudową centrum znacznie zmieniono też układ komunikacyjny okolicy, zwłaszcza ul. Wałowej. Łączna liczba miejsc parkingowych wynosi 2200.
Obecnie liczba najemców Sfery wynosi 250. Są wśród nich czołowe polskie i zagraniczne marki, z których aż 70% wybrało Galerię Sfera jako jedyną lokalizację swoich salonów na Podbeskidziu. Znajdują się tu m.in.: centrum rozrywki Klimat, multipleks kinowy Helios, siłownia i fitness, czterogwiazdkowy hotel Qubus ze 120 pokojami, sale konferencyjne. W 2019 roku dla najmłodszych otwarto Salę Zabaw Fikołki. 
Jednym z założeń powstania Galerii Sfera była rewitalizacja fragmentu śródmieścia, którego zabudowę tworzyły opuszczone fabryki, poprzez stworzenie wartościowej tkanki miejskiej. W brukowanej posadzce pasażu zostały odzwierciedlone zarysy trzech fabryk i zabudowy pofabrycznej jako świadków miejsca. Pozostawiono wartościowe elementy urbanistyczne oraz architektoniczne z istniejącego stanu. Wyburzono zabudowania starych fabryk, zachowano jednak i odrestaurowano elewację wzdłuż rzeki oraz elewację siedzib przemysłowców przy ulicy Cechowej 22 oraz 24. Pozostałe struktury zbudowano od nowa, dostosowując do potrzeb nowych funkcji. 
Galeria Sfera to nie tylko ciekawa architektura, ale również dynamiczne działania artystyczne i społeczne. Organizowane są tutaj koncerty polskich i zagranicznych gwiazd, wystawy, przedstawienia teatralne oraz ekologiczne happeningi. Na stałe w kulturalny kalendarz miasta wpisały się takie imprezy jak Lotos Jazz Festival Bielska Zadymka Jazzowa czy cykl wakacyjnych koncertów Letnia Scena Sfery. Od kilku lat Galeria Sfera współpracuje z Fundacją ekologiczną ARKA, podejmując inicjatywy, których celem jest wspieranie lokalnych instytucji. To między innymi cykliczne akcje: „Książka wspiera bohatera” oraz „Pluszaki ratują zwierzaki”, ale również inicjatywy proekologiczne jak otwarta w listopadzie 2019 r. Tlenodajnia. 
Galeria Sfera od lat jest doceniana przez jury najważniejszych konkursów branżowych w Polsce. W październiku 2019 r. Galeria Sfera otrzymała srebrną statuetkę w prestiżowym plebiscycie PRCH Retail Awards 2019 w kategorii „Centrum Handlowe Roku – Best Performance”.
Obiekt należy do funduszu ESCF II, reprezentowanego przez CBRE Global Investors. Za zarządzanie nieruchomością odpowiada CBRE, a procesem komercjalizacji zajmuje się Dział Powierzchni Handlowych CBRE.

</doc>
<doc id="430566" url="https://pl.wikipedia.org/wiki?curid=430566" title="Korektura praw">
Korektura praw



</doc>
<doc id="430569" url="https://pl.wikipedia.org/wiki?curid=430569" title="Katarzyna Skowrońska">
Katarzyna Skowrońska

Katarzyna Ewa Skowrońska (ur. 30 czerwca 1983 w Warszawie) – polska siatkarka, grająca na pozycji atakującej, a wcześniej – środkowej, reprezentantka Polski.
Mistrzyni Europy z 2003 i 2005 roku.
Życie prywatne.
17 czerwca 2006 wyszła za Jakuba Dolatę, który jest siatkarskim menadżerem. 9 sierpnia 2021 poinformowała o rozwodzie.
Kariera.
Karierę rozpoczynała u trenera Teofila Czerwińskiego w Skrze Warszawa. Grała na pozycji atakującej.
Jako 15-latka Skowrońska trafiła do Szkoły Mistrzostwa Sportowego Polskiego Związku Piłki Siatkowej w Sosnowcu. Tam zmieniono jej pozycję na środkową bloku. Już jako zawodniczka SMS zdobyła swój pierwszy złoty medal mistrzostw Europy, na turnieju kadetek w 1999 roku, w Gdańsku. Następnym sukcesem był brązowy medal Mistrzostw Europy juniorek w 2000 roku.
Po trzech latach gry i nauki w Sosnowcu, przeniosła się do klubu Danter AZS AWF Poznań. Szybko stała się podstawową postacią w zespole. W pierwszym sezonie akademiczki awansowały do siatkarskiej serii A, natomiast w kolejnym sezonie Danter-AZS AWF dopiero w finale przegrał walkę o złoty medal. Jeszcze gdy grała w Poznaniu, trafiła w 2003 roku do narodowej kadry seniorek. W wieku 20 lat odniosła pierwszy wielki sukces z reprezentacją seniorek zdobywając mistrzostwo Europy w Turcji. Sukces ten powtórzyła dwa lata później w Chorwacji.
W 2005 trafiła do ligi włoskiej.
W sezonie 2006/2007 zagrała w Final Four Pucharu Konfederacji CEV, gdzie zdobyła brązowy medal. Po tym sezonie zmieniła pozycję ze środkowej na atakującą.
W 2007 roku podczas Pucharu Świata była najlepiej punktującą zawodniczką w zawodach.
W sezonie 2007/2008 była jedną z najskuteczniejszych zawodniczek ligi włoskiej. Z klubem Asystel Novara zagrała w swoim pierwszym turnieju finałowym Ligi Mistrzyń w karierze, zdobywając brązowy medal.
Uczestniczka Igrzysk Olimpijskich w Pekinie (2008).
W latach 2008–2010 liderka zespołu Scavolini Pesaro, z którym wygrała dwa mistrzostwa Włoch, dwa Superpuchary Włoch i raz triumfowała w Pucharze Włoch. Były to jej pierwsze triumfy w klubowej siatkówce.
W 2009 roku nie grała w kadrze z powodu kontuzji.
W 2010 roku wróciła do reprezentacji na rozgrywki World Grand Prix, gdzie była kapitanem zespołu, lecz została wykluczona przez trenera Jerzego Matlaka z kadry przygotowującej się do Mistrzostw Świata w 2010 w Japonii.
W 2010 roku, po 5 latach gry we Włoszech, trafiła do Turcji. Z Fenerbahçe zdobyła mistrzostwo i Superpuchar kraju, zdobyła także klubowe mistrzostwo świata, będąc najlepszą zawodniczką turnieju. Nie odniosła tylko sukcesu w Lidze Mistrzyń – w swoim drugim Final Four w karierze, znów zdobyła brązowy medal.
W 2011 roku trener Alojzy Świderek powołał Skowrońską na Memoriał Agaty Mróz-Olszewskiej oraz na Mistrzostwa Europy.
W latach 2011–2013 grała w Chinach. W pierwszym sezonie zdobyła złoty medal ligi chińskiej, w drugim – srebrny. Wygrała klubowe mistrzostwo Azji (2013).
W 2013 roku została kapitanem reprezentacji, a podczas rozgrywek World Grand Prix grała na pozycji przyjmującej.
W World Grand Prix 2013 Katarzyna Skowrońska-Dolata w przegranym przez Polskę meczu z Rosją (2:3) zdobyła 41 punktów, ustanawiając rekord punktowy w rozgrywkach turnieju World Grand Prix.
W sezonie 2013/2014 jako zawodniczka Rabity Baku zdobyła trzeci brązowy medal w rozgrywkach Ligi Mistrzyń (w trzecim Final Four w karierze) oraz mistrzostwo Azerbejdżanu.
Na początku roku 2017 zerwała więzadła krzyżowe, co wiązało się z długą rehabilitacją. Tak poważna kontuzja prawdopodobnie przyczyniła się znacząco do ogłoszenia w 2019 roku zakończenia sportowej kariery
Sukcesy klubowe.
Mistrzostwo Polski:
Puchar CEV:
Liga Mistrzyń:
Superpuchar Włoch:
Puchar Włoch:
Mistrzostwo Włoch:
Superpuchar Turcji:
Klubowe Mistrzostwa Świata:
Mistrzostwo Turcji:
Mistrzostwo Chin:
Klubowe Mistrzostwa Azji:
Mistrzostwo Azerbejdżanu:
Sukcesy reprezentacyjne.
Mistrzostwa Europy Kadetek:
Mistrzostwa Europy Juniorek:
Mistrzostwa Europy:
Igrzyska Europejskie:
Działalność pozasportowa.
W 2007 roku wraz z Piotrem Gruszką i Sebastianem Świderskim została ambasadorem kampanii „Pij mleko! Będziesz wielki”.

</doc>
<doc id="430578" url="https://pl.wikipedia.org/wiki?curid=430578" title="Odlot">
Odlot



</doc>
<doc id="430581" url="https://pl.wikipedia.org/wiki?curid=430581" title="Aleksandra Przybysz">
Aleksandra Przybysz



</doc>
<doc id="430585" url="https://pl.wikipedia.org/wiki?curid=430585" title="Linksys">
Linksys

Linksys – przedsiębiorstwo produkujące sprzęt sieciowy (głównie przeznaczony do sieci bezprzewodowych), w tym karty sieciowe, routery, przełączniki i inny sprzęt zgodny z aktualnymi standardami.
Historia.
W 2003 roku Linksys został przejęty przez Cisco Systems, a w marcu 2013 roku przez Belkina.
Produkty.
Routery
Modemy WiFi na USB

</doc>
<doc id="430591" url="https://pl.wikipedia.org/wiki?curid=430591" title="Xining">
Xining

Xining (; , Wylie: "zi ling") – miasto o statusie prefektury miejskiej w środkowych Chinach, na Wyżynie Tybetańskiej, nad rzeką Huang Shui (dopływ Huang He), ośrodek administracyjny prowincji Qinghai. W 2010 roku liczba mieszkańców miasta wynosiła 765 485. Prefektura miejska w 2010 roku liczyła 2 208 708 mieszkańców. Ośrodek przemysłu spożywczego, wełnianego, maszynowego, metalowego i elektronicznego.
Położone w historycznej tybetańskiej prowincji Amdo. W okolicach miasta znajduje się buddyjski klasztor Ta'er, jeden z ważniejszych ośrodków szkoły gelug. Znajdująca się niedaleko wioska Takcer jest miejscem urodzenia XIV Dalajlamy.
Historia.
Xining było ważnym punktem strategicznym przy zachodniej granicy chińskiej. Za rządów dynastii Han (206 p.n.e.–220 n.e.) na terenie Xining istniał powiat Linqiang, który kontrolował lokalne plemiona Qiang. W czasie panowania dynastii Sui (581–618) i Tang (618–907) Linqiang było powiatem granicznym. W VII i na początku VIII wieku powiat był areną działań wojennych przeciwko państwu Tuyuhun a później Tybetańczykom. W 763 roku powiat został najechany i zajęty przez Tybetańczyków; w tym czasie funkcjonował pod nazwą Qingtangcheng ().
Chińczycy odzyskali ten teren w 1104 roku, w okresie dynastii Song i nadali mu nową nazwę – Xining. Xining ustanowiono siedzibą prefektury. Wraz ze wzrostem popularności buddyzmu tybetańskiego miejscowość stała się ważnym centrum religijnym; w XVI w., 25 km na południowy zachód od Xining, wzniesiono największy w prowincji Qinghai klasztor Ta'er, będący świętym miejscem dla buddyjskiej szkoły Żółtych Czapek.
W 1928 roku Xining ustanowiono stolicą nowo powstałej prowincji Qinghai. Pod koniec lat 50. nastąpił rozwój miasta, spowodowany powstawaniem nowych zakładów przemysłowych. W 1959 roku do Xining doprowadzono linię kolejową z Lanzhou, biegnącą w kierunku zachodnim, aż do Golmudu.
Podział administracyjny.
Prefektura miejska Xining podzielona jest na:

</doc>
<doc id="430592" url="https://pl.wikipedia.org/wiki?curid=430592" title="MBSR">
MBSR

MBSR (ang. Mindfulness-Based Stress Reduction) – redukcja stresu poprzez medytację uważności.
Program medyczny i psycho-edukacyjny opracowany pod koniec lat 70. przez dla osób cierpiących na chroniczny ból fizyczny i zaburzenia emocjonalne. Po raz pierwszy program MBSR został wykorzystany w 1979 roku, kiedy dr Jon Kabat-Zinn uruchomił Klinikę Redukcji Stresu Center For Mindfulness przy klinice uniwersyteckiej w Worcester w stanie Massachusetts (USA). Od tamtej pory, program MBSR jest wykorzystywany w ponad 300 klinikach redukcji stresu oraz w większości szpitali amerykańskich, gdzie proponowany jest pacjentom jako leczenie uzupełniające, którego celem jest obniżenie napięcia psychicznego towarzyszącego choremu i uruchomienie własnych zasobów emocjonalnych pacjentów.
MBSR to 8-tygodniowy program, w czasie którego uczestnicy uczą się koncentrować uwagę na bieżącym doświadczeniu. W czasie ćwiczeń medytacyjnych i fizycznych wyzbywają się automatyzmu reakcji i ocen, uczą się akceptacji, uwalniania od uprzedzeń i schematów, kształcą przychylność i życzliwość wobec siebie i świata, ćwiczą cierpliwość, poszerzają swoje horyzonty poprzez otwieranie umysłu na nowe informacje i doświadczenia. MBSR zapoczątkował na świecie popularność medytacji uważności (świadomej percepcji doświadczenia za pomocą wszystkich zmysłów oraz obserwacji intelektualnej bez emocjonalnego zaangażowania 'ja'). Pod koniec XX wieku powstały wydziały mindfulness na niemal wszystkich uniwersytetach w USA, a na początku tego wieku także w Wielkiej Brytanii. Równolegle prowadzone są regularne badania naukowe wykazujące skuteczność MBSR w poprawie umiejętności koncentracji, redukcji stresu i większej odporności na negatywne emocje.

</doc>
<doc id="430597" url="https://pl.wikipedia.org/wiki?curid=430597" title="Benguela">
Benguela

Benguela – miasto w zachodniej Angoli, ośrodek administracyjny prowincji Benguela, port nad Oceanem Atlantyckim. Miasto zamieszkuje 151,2 tys. mieszkańców i jest czwartym co do wielkości miastem w kraju. 
Miasto założone zostało przez Portugalczyków w 1617 roku. Przez długi okres było centrum handlu niewolnikami. Benguela była również jednym z miast frontu południowego wojny domowej w Angoli odwiedzonym przez Ryszarda Kapuścińskiego i opisanym w jego książce pt. Jeszcze dzień życia.
W mieście rozwinął się przemysł cukrowniczy, rybny, cementowy oraz garncarski.

</doc>
<doc id="430598" url="https://pl.wikipedia.org/wiki?curid=430598" title="Richard Hammond">
Richard Hammond

Richard Mark Hammond (ur. 19 grudnia 1969 w Solihull) – brytyjski dziennikarz i jeden z byłych prezenterów popularnego programu telewizyjnego Top Gear (pozostali to: James May i Jeremy Clarkson). Richard ma swoją cotygodniową rubrykę w dodatku motoryzacyjnym Daily Mirror oraz pisze felietony i prezentuje klasyczne auta w magazynie Top Gear.
Wcześniej pracował w radiu York i radiu Cumbria.
Ma żonę Amandę, lepiej znaną jako Mindy (ślub odbył się 4 maja 2002 r.) oraz dwie córki Isabellę i Willow.
Posiadacz trzech koni, czterech psów, dwóch kotów, królika oraz kur i owiec. Jest właścicielem m.in.: dwóch Land Roverów, Suzuki GSXR 1000, Dodge Chargera, Porsche 911, Morgan V6 Roadster i Mustanga Shelby GT390.
Richard Hammond prowadził również program "Brainiac", gdzie przeprowadzał niekonwencjonalne a czasami też kontrowersyjne eksperymenty w konwencji popularnonaukowej. W Polsce program Brainiac był nadawany przez kanał telewizyjny Discovery Science. Prowadzi także serię „Tajemnice powiązań inżynieryjnych” oraz „Anatomia głupoty według Richarda Hammonda” na kanale National Geographic oraz programy charytatywne telewizji BBC „Sport Relift”. Możemy go także oglądać na specjalnych DVD programu Top Gear.
Richard Hammond wydaje również książki o samochodach dla dzieci i dorosłych oraz książki z elementami autobiografii.
Do tej pory w Polsce ukazały się nakładami wydawnictw Znak i Insignis Media cztery z nich: „Świat Samochodów Richarda Hammonda” (również w formie albumu z ilustracjami), „Rok Ekstremalnych Przygód”, „Jak zostać arktycznym ninja” oraz „Na krawędzi. Moja opowieść”.
Wypadek „Vampire”.
20 września 2006 został poważnie ranny podczas kręcenia scen do jednego z odcinków Top Gear.
Wypadek miał miejsce na pasie startowym jednego z lotnisk. Hammond kierował odrzutowo napędzanym bolidem o nazwie „Vampire”, który przyspieszając wytwarza przeciążenia zbliżone do tych występujących w nowoczesnych samolotach, a do hamowania wykorzystuje spadochrony. W momencie wypadku jechał z prędkością około 483 km/h.
Jego bolid oderwał się od ziemi, wypadł z toru i wielokrotnie koziołkował. Ustalono, że przyczyną było pęknięcie przedniej prawej opony. Świadkowie zdarzenia dziwią się, że prezenter nie poniósł śmierci na miejscu.
W momencie dotarcia do niego ratowników Hammond był nieprzytomny, jednak gdy oczekiwał na transport do szpitala odzyskał świadomość i uskarżał się na ból pleców. Prezentera przetransportowano do szpitala w Leeds, gdzie stwierdzono u niego między innymi uraz mózgu.
Rankiem 22 września jego stan został określony jako stabilny, a Hammond został przeniesiony z oddziału intensywnej terapii. 23 września postawił pierwsze kroki po wypadku. W następnym tygodniu przetransportowano go do szpitala znajdującego się bliżej jego domu w Gloucestershire. Opiekujący się nim neurolog ocenił czas całkowitego powrotu do zdrowia na około 6 miesięcy, mimo iż pierwotnie obawiano się, że Richard spędzi w szpitalu nawet ponad rok.
Hammond wrócił do zdrowia i 28 stycznia 2007 wyprawiono mu uroczyste wejście do studia i poprowadził wraz z Jeremym Clarksonem i Jamesem Mayem pierwszy odcinek dziewiątej serii Top Gear na antenie BBC. Pierwsze jego słowa to: „W życiu nie miałem większego obciachu!” (chodziło tu o wystrój studia, a dokładniej uroczyście udekorowane schody od samolotu, po których „zszedł” do studia).
Zbiórka funduszy na pogotowie lotnicze Yorkshire.
Rozgłos związany z wypadkiem prezentera zaowocował wielką zbiórką na utrzymanie śmigłowca, którym został on przetransportowany do szpitala po wypadku. 24 września fundacja zajmująca się zbiórką poinformowała, że odzew był tak wielki, że za zebrane środki zostanie sfinansowany zakup drugiego latającego ambulansu.
Wypadek w Szwajcarii.
10 czerwca 2017 roku podczas nagrywania programu "The Grand Tour" testowany przez Hammonda elektryczny samochód wypadł z drogi i zapalił się.
Do zdarzenia doszło w Szwajcarii, podczas wyścigu, który odbywał się na potrzeby programu stacji Amazon Prime. Richard Hammond siedział za kierownicą Rimaca Concept One. Prezenter motoryzacyjny stracił panowanie nad kierownicą samochodu, który wypadł z trasy wyścigu na łuku i dachował. Richard wyczołgał się z wywróconego auta kilka sekund przed tym, jak stanęło w ogniu.
Rzecznik "The Grand Tour" poinformował, że chociaż całe zdarzenie wyglądało poważnie, to po przewiezieniu prezentera helikopterem do szpitala, stwierdzono u niego tylko uraz kolana.

</doc>
<doc id="430601" url="https://pl.wikipedia.org/wiki?curid=430601" title="Port Hedland">
Port Hedland

Port Hedland - miasto w Australii, na północnym wybrzeżu Australii Zachodniej, nad Oceanem Indyjskim. Wraz z satelickim ośrodkiem - położonym ok. 15 km na południe - South Hedland liczy około 13,8 tys. mieszkańców.
Ważny port morski służący załadunkowi wydobywanej w okolicy rudy żelaza. W pobliżu miasta znajduje się też lotnisko międzynarodowe Port Hedland (IATA: PHE).

</doc>
<doc id="430603" url="https://pl.wikipedia.org/wiki?curid=430603" title="Moçâmedes">
Moçâmedes

Moçâmedes (w latach 1985-2016 Namibe) – miasto w południowo-zachodniej Angoli, ośrodek administracyjny prowincji Namibe, nad Oceanem Atlantyckim. Około 133 tys. mieszkańców. W mieście zlokalizowany jest port lotniczy Namibe.

</doc>
<doc id="430604" url="https://pl.wikipedia.org/wiki?curid=430604" title="Salada">
Salada

Salada (fr. "salade", wł. "celata" i "barbuta") – szersze określenie kilku zróżnicowanych konstrukcyjnie średniowiecznych hełmów, wywodzących się od łebki. Popularne w XV wiecznej Europie zachodniej, lecz używane również w Polsce. Zasadniczo wyróżnia się 2 typy tego hełmu: włoski i niemiecki, ale regionalne odmiany powstawały również we Francji i Anglii.
Salada w typie włoskim.
Salady w typie włoskim cechowały się otwartą konstrukcją, zapewniającą dobrą widoczność jednak kosztem ochrony twarzy. Rozróżnia się ich 2 wersje: celatę z całkowicie odsłoniętą twarzą, oraz barbutę nawiązującą do hełmów stosowanych w starożytnej Grecji, z szerokim wycięciem w okolicach twarzy w kształcie litery "T" lub "Y".
Salada w typie niemieckim.
Wywodzi się od salady w typie włoskim, która u schyłku XV w. na terenach Niemiec uległa przekształceniu w hełm półotwarty lub zamknięty. Charakteryzowała się wydatnym przedłużonym nakarczkiem (niekiedy folgowanym) oraz długą, wąską, poziomą szparą wzrokową wyciętą w dzwonie hełmu, bądź uzyskiwaną poprzez zastosowanie opuszczanej zasłony. Wespół z saladą często stosowano również obojczyk z wydatnym podbródkiem, chroniący dodatkowo dolną część twarzy i szyję. Salady niemieckie były często stosowane jako harmonijna część pełnej zbroi płytowej.
Salada w typie angielskim i francuskim.
Typy salad określane również jako anglo-burgundzkie i franko-burgundzkie. Obie odmiany były do siebie konstrukcyjnie zbliżone stanowiąc formę pośrednią pomiędzy typem włoskim i niemieckim. Ich nakarczki były wyraźnie krótsze niż w typie niemieckim, lecz dłuższe niż we włoskiej celacie. Wyróżniały się natomiast bardziej spiczastym dzwonem (niekiedy przypominającym basinet).

</doc>
<doc id="430606" url="https://pl.wikipedia.org/wiki?curid=430606" title="Bouaké">
Bouaké

Bouaké – miasto w środkowej części Wybrzeża Kości Słoniowej, ośrodek departamentu Bouaké. Drugie pod względem wielkości miasto kraju (po Abidżanie). 
W Bouaké znajduje się międzynarodowy Port lotniczy Bouaké.
Główną świątynią rzymskokatolickiej archidiecezji Bouaké jest Katedra św. Teresy od Dzieciątka Jezus.
W 1992 roku założony został Université de Bouaké.
Znajduje się tu także Stade Bouaké, wielofunkcyjny stadion.
Miejsce urodzenia wielu piłkarzy iworyjskich, m.in. Yaya Touré, Kolo Touré i Ibrahima Touré.

</doc>
<doc id="430610" url="https://pl.wikipedia.org/wiki?curid=430610" title="Barbuta">
Barbuta

Barbuta (wł. "barbuto" - brodacz) – późnogotycki włoski hełm. Miał głęboki dzwon obejmujący głowę wraz z policzkami oraz wycięcie na twarz w kształcie litery T, umożliwiające swobodne patrzenie i oddychanie. Barbuta rozpowszechniona w XV wieku nawiązywała swym kształtem do starożytnego hełmu greckiego (korynckiego), który osłaniał prawie całą głowę, pozostawiając nieosłonięte oczy i niewielką część twarzy.
Przypisy.
 

</doc>
<doc id="430611" url="https://pl.wikipedia.org/wiki?curid=430611" title="Gwalijar">
Gwalijar

Gwalijar (hindi ग्वालियर, trl. "Gvāliyar", trb. "Gwalijar"; ang. "Gwalior") – miasto w środkowych Indiach, w stanie Madhya Pradesh, na północnym skraju wyżyny Dekan, na wysokości 220 metrów. Około 1,9 mln mieszkańców. Znajduje się tu port lotniczy Gwalior.

</doc>
<doc id="430612" url="https://pl.wikipedia.org/wiki?curid=430612" title="Mbox">
Mbox

mbox – ogólny termin dla rodziny podobnych formatów plików używanych do przechowywania zbiorów poczty elektronicznej (e-mail). Wszystkie wiadomości w mbox są skoncentrowane i przechowywane w pojedynczym pliku. Początek każdej wiadomości jest przedstawiony w postaci linii „From” (pol. „Od”) oraz pustej linii która jest dodawana na końcu każdej wiadomości. Przez pewien czas formatowanie mbox było bardzo popularne ponieważ narzędzia przetwarzania tekstu mogą być łatwo używane przez zwykły plik tekstowy używany do przechowywania wiadomości e-mail.
W przeciwieństwie do protokółów internetowych używanych do wymiany emaili, tutaj program używany do przechowywania emaili został całkowicie uzależniony od programu klienta poczty elektronicznej (ang. "e-mail client").
Podobnie jak inne znane na rynku klienty poczty elektronicznej, np. Microsoft Outlook, mbox nigdy nie był oficjalnie zaakceptowanym przez RFC mechanizmem standaryzacji ("RFC standarization mechanism"). Używa on własnego formatu i potrzebuje oprogramowania konwertującego do przepływu email pomiędzy innymi użytkownikami.
Rodzina formatu do przechowywania poczty (mbox family).
Rodzina mbox współgra z czterema głównymi, różniącymi się i niekompatybilnymi formatami: "mboxo", "mboxrd", "mboxcl "oraz "mboxcl2". Schemat ich nazw (ang. "naming scheme") został opracowany przez Daniela J. Bernstein i Rahula Dhesi we współpracy z innymi twórcami w 1996 roku. Każda nazwa została zaczerpnięta z różnych wersji Uniksa. Formaty "mboxcl "i "mboxcl2 "zostały zaczerpnięte z formatu pliku używanego przez Unix System V w wersji 4. Narzędzia poczty (mail tools) oraz "imboxrd" były wymyślone przez Rahul Dhesi jako kolejne usprawnienia formatu "mboxo "które później zostały zaadaptowane przez niektóre narzędzia pocztowe systemu Unix łącznie z "qmail".
W formatach "mboxo "oraz "mboxrd" początek wiadomości lokalizowany jest przez skanowanie linii „from” (od) które są typowo znajdowane w nagłówkach email. Jeśli ciąg „from” występować będzie na początku oraz w linii nagłówka czy też w samej treści wiadomości to wiadomość musi być zmodyfikowana zanim zostanie zachowana w skrzynce pocztowej (mailbox) pliku mbox lub linia będzie odebrana jako granica wiadomości, która jest typowo zakończona przez znak „&gt;”.
Odmiany mbox.
Niektóre klienty poczty e-mail (ang. "e-mail clients") używają modyfikacji mboxu dla ich pocztowych folderów (ang. "mail folders").
Blokowanie plików.
Stosuje się trzy, niekompatybilne ze sobą, sposoby blokowania plików mbox. Blokowanie jest konieczne, aby nie nastąpiło uszkodzenie pliku podczas jednoczesnej jego modyfikacji przez kilka procesów (na przykład, gdy program pocztowy usuwa z pliku wiadomość, a system umieszcza w nim nową).
Trzy głównie używane różne mechanizmy i kombinacje blokowania:
Jeśli połączonych jest wiele metod, narzędzia powinny upewnić się aby używać nie blokujących wariantów jak fcntl(2) i flock(2) po to by nie zablokować systemu. Jeśli połączonych jest wiele metod, plik mbox musi nie być z nimi związany (połączony), aby był skutecznie zablokowany przed wszystkimi załączonymi blokadami. Kiedy jedna z poszczególnych metod zawiedzie, aplikacja wtedy powinna zawiesić wszystkie blokady skutecznie nabyte, i zrestartować całą procedurę blokowania od początku, po odpowiednim opóźnieniu.
Mechanizm blokowania używany w konkretnym systemie jest sprawą lokalną założenia i powinien być zgodnie używany przez wszystkie aplikacje zainstalowane w systemie w którym dostępne są pliki mbox. Pojawienie się błędu może być skutkiem utracenia danych poczty oraz skasowanie plików mbox.
Ponieważ więcej niż jedna wiadomość jest przechowywana w pojedynczym pliku, niektóra forma blokowania pliku jest potrzebna aby uniemożliwić uszkodzenie które może być wynikiem użycia dwóch albo więcej procesów modyfikujących mailbox równocześnie. To się może wydarzyć gdy program dostarczania emaila dostarcza nowa wiadomość w tym samym czasie kiedy czytnik poczty kasuje istniejącą wiadomość.
Formaty.
Format daty jest wyświetlany w sposób:
 mbox-date = weekday month day time [ timezone ] year (pol. dzień powszedni miesiąc dzień czas [strefa czasowa] rok)
 weekday = "Mon" / "Tue" / "Wed" / "Thu" / "Fri" (pol. "Pon" / "Wto" / "Śro" / "..." / "Nie"
 / "Sat" / "Sun"
 month = "Jan" / "Feb" / "Mar" / "Apr" / "May" (pol. "Sty" / "Lut" / "..." / "Gru"
 / "Jun" / "Jul" / "Aug" / "Sep"
 / "Oct" / "Nov" / "Dec"
 day = 1*2DIGIT (pol. 1*2cyfrowa)
 time = 1*2DIGIT ":" 1*2DIGIT [ ":" 1*2DIGIT ]
 timezone = ("+" / "-") 4DIGIT - pol. ("+" / "-") 4cyfrowa
 year = (4DIGIT / 2DIGIT) - pol. (4cyfrowa / 2cyfrowa)
Przykład:
From: Pawel@aaa.org Tue Feb 23 15:56:55 2006 – pol. Od: Pawel@aaa.org wtorek luty 23 15:56:55 2006
Ograniczenia.
Mbox przechowuje wiadomości mailbox w ich oryginalnym formacie (Internet Message ()), w miejscu bezpośrednio dostępnym dla użytkowników. Podobnym formatem jest MH Message Handling System. Inne systemy, takie jak Microsoft Exchange Server and the Cyrus IMAP server przechowują wiadomości w scentralizowanej bazie danych zarządzanej przez system pocztowy (mailowy) i nie bezpośrednio dostępny przez poszczególnych użytkowników.

</doc>
<doc id="430614" url="https://pl.wikipedia.org/wiki?curid=430614" title="Akcja Katolicka">
Akcja Katolicka

Akcja Katolicka – ruch katolików świeckich (laikatu), zmierzający do większego nasycenia życia publicznego wartościami chrześcijańskimi, powstały w 1876 r. pod nazwą "Opera dei Congressi" w celu przeciwdziałania wzrostowi prądów liberalnych i antyklerykalnych.
Historia i założenia.
Apostolstwo świeckich zawsze towarzyszyło ewangelizacyjnej misji Kościoła katolickiego, nie miało jednak określonych jasno zadań i struktur organizacyjnych. Mimo ich braku, w ciągu wieków odegrało ono olbrzymią rolę. Nawet w okresach zawirowań religijnych, istniała grupa ludzi pracujących na rzecz ewangelizacji. Przykładem może tu być działalność choćby tzw. Trzecich Zakonów – tercjarzy św. Franciszka i św. Dominika, znane są też prace świeckich na polu działalności charytatywnej. Dopiero w XIX w. podjęto próby tworzenia zorganizowanych ruchów o charakterze katolickim. W ten sposób doszło do kształtowania się ogólnego ruchu pod nazwą akcji katolickiej.
Gdy papież Pius X zaproponował ją Kościołowi, chodziło o akcję katolicką (pisaną małą literą), rozumianą jako aktywność apostolską wiernych świeckich. Z czasem uświadomiono sobie, że tego rodzaju działalność nie jest w pełni możliwa bez struktur organizacyjnych, które w sposób wyraźny ukształtowały się dopiero za pontyfikatu Piusa XI. Wtedy zaczęto używać wyrażenia „Akcja Katolicka” w znaczeniu nazwy własnej. Nie było pod tym względem ścisłej konsekwencji. Np. o wielu organizacjach ściśle współpracujących z Akcją Katolicką i realizujących jej program mówiono, że są one Akcją Katolicką. Dziś to wyrażenie faktycznie należy traktować jako nazwę zastrzeżoną dla konkretnej organizacji, choć trzeba ją również widzieć w kontekście szerszym. W tym szerszym ujęciu byłyby to ponadto inne ruchy katolików świeckich, upowszechniające wartości chrześcijańskie w życiu publicznym.
Papieskie inspiracje.
Nowatorstwo Leona XIII.
Na przełomie XIX i XX w. duży wpływ na kształtowanie się idei akcji miała działalność papieża Leona XIII. Jego społeczne encykliki powodowały budzenie się wśród katolików świeckich świadomości, że oni także są odpowiedzialni – obok hierarchii kościelnej – za losy Kościoła. Odpowiedzialność to czynne angażowanie się w apostolstwo. Zaczęły wówczas powstawać stowarzyszenia robotników i związki młodzieży chrześcijańskiej.
Papież ten, budując chrześcijański ustrój społeczny, olbrzymią rolę wyznaczał świeckim. W swojej najsłynniejszej encyklice społecznej z 15 maja 1891 r. "Rerum novarum" stwierdził, że dwa główne czynniki – hierarchia kościelna i wierni świeccy – muszą współpracować, aby społeczeństwo zmierzało do właściwego celu i panował spokój społeczny. Całą społeczną działalność tego papieża można uważać za pierwszy krok do ukształtowania późniejszej Akcji Katolickiej.
Zamysły Piusa X.
Akcja Katolicka jako nazwa pojawiła się w 1903 r. Papież Pius X w swym motu proprio z grudnia 1903 r. rozwijający się ruch apostolstwa świeckich określił jako chrześcijańską akcję ludową lub akcją katolicką. Chcąc nadać temu ruchowi określony kierunek, ogłosił encyklikę "Il fermo proposito" w 1905 r., w której po raz pierwszy ten ruch nazwano Akcją Katolicką (lub też Akcją Katolików).
Według niego Akcja to prawdziwe apostolstwo na cześć i chwałę Chrystusa. Pius X wezwał świeckich do brania czynnego udziału w różnych działaniach na rzecz dobra Kościoła, społeczeństwa i jednostki. Mają one na celu zbawienie dusz i rozszerzenie Królestwa Bożego wśród wiernych, ich rodzin i w społeczeństwie. Środkami do realizacji tych zadań jest praktykowanie cnót chrześcijańskich, szerzenie Ewangelii oraz spełnianie miłosiernych uczynków. W ten sposób Chrystus ma być wprowadzony do rodzin, szkół, społeczeństwa. Całe to działanie ma odbywać się w ścisłym współdziałaniu z Kościołem. Pius X zajął się również organizacją struktur Akcji.
Decyzje Piusa XI.
Przeżycia związane z I wojną światową spowodowały, że papież Pius XI zamierzał działać na rzecz pokoju między narodami. Jednym ze sposobów odnowienia całej ludzkiej społeczności było wezwanie wiernych wszystkich stanów i bez względu na wiek do zjednoczenia się w apolitycznej Akcji Katolickiej. W kilka lat po wyborze na Stolicę Apostolską zaczęto go nazywać papieżem Akcji Katolickiej.
Była ona dla Piusa XI dziełem niezwykle ważnym. Do żadnego chyba tematu i sprawy nie powracał tak często, jak do Akcji. Troska o jej rozwój przewija się w encyklikach, listach i przemówieniach. Nadał jej urzędowy podpis, urzędową pieczęć najwyższej instancji kościelnej. W rezultacie samorzutny czyn świeckich katolików miał stać się od tej pory ogólnym niesieniem pomocy na wszystkich płaszczyznach pracy duszpasterskiej. Dotychczasowe sporadyczne i przypadkowe kształcenie świeckich apostołów stawało się systemem z kościelnym zatwierdzeniem.
Według papieża AK to udział, współpraca i współdziałanie świeckich katolików w hierarchicznym apostolstwie Kościoła. Zadania Akcji to nic innego jak współpraca świeckich i hierarchii w rozprzestrzenieniu Królestwa Chrystusa. Świeccy mają być urzędowymi pomocnikami hierarchii kościelnej.
Tak właśnie w 1922 r. w encyklice "Ubi arcano Dei" określił definicje i zadania Akcji. Za główny środek zaradczy na skutki wojny wśród ludzi, uznał wprowadzenie pokoju w ich serca i pojednanie między nimi. „Trzeba odbudować Królestwo Chrystusowe na ziemi” – pisał, a dokonać tego mają wspólnie apostołowie świeccy i hierarchia kościelna.
Komentarz do tej encykliki stanowi list z 1928 r. do kardynała Adolfa Bertrama, arcybiskupa wrocławskiego, o powszechnych podstawach i zasadach Akcji. Papież określił ją jako inicjatywę duchową, religijną, oddziałującą społecznie, zdecydowanie jednak odcinającą się od problematyki świeckiej, a w szczególności politycznej. Celem jej jest obrona wiary i obyczajów, budowa Królestwa Chrystusowego na ziemi. Mogą w niej uczestniczyć wszyscy katolicy bez różnicy wieku, płci, środowiska społecznego lub przynależności partyjnej (oczywiście jeżeli w swej działalności nie są w sprzeczności z nauką Kościoła). Akcja ma też za zadanie wychowywać i przygotowywać swych członków do życia publicznego. Z tego też względu powinna być otoczona opieką nie tylko biskupów i kapłanów, ale także państwa.
Akcja może przyjąć różne formy organizacyjne w poszczególnych państwach, ale pozostaje w jednolitych ramach organizacyjnych i pod jednym kierownictwem. Jej wzorem pod względem organizacyjnym powinna być włoska Akcja Katolicka.
W 1928 r. papież ten ostatecznie określił zadania i cele Akcji.
Formy organizacyjne.
W pierwszej fazie organizowania się AK episkopaty większości krajów, np. Polski, Holandii, Jugosławii, Czechosłowacji, za organizacje AK uznały już istniejące w tych krajach organizacje katolickie. W dalszym stadium rozwoju kraje Ameryki Łacińskiej, Hiszpania (1931), Polska (1934) oparły organizację AK o cztery stany naturalne: mężczyźni, kobiety, młodzież męska i młodzież żeńska, tzw. kolumny wzorując się w tym na Włoszech, które model kolumn wypracowały zgodnie do wytycznych Papieża Piusa XI.
Późniejsza praktyka pokazała jednak, że ten punkt wyjścia nie był słuszny. Istniejące z natury rzeczy zróżnicowania społeczno-kulturowe, zawodowe domagały się wypracowania modelu uwzględniającego zróżnicowania środowiskowe. Podjęto je głównie w Belgii, Francji, Kanadzie.
Akcja w Polsce.
Czasy zaborów.
Kilka lat po ukazaniu się Rerum novarum biskup Józef Bilczewski oraz biskup Józef Sebastian Pelczar powołali do życia Akcję Katolicką w Galicji, która oprócz czytelni ludowych, kół rolniczych i kas oszczędnościowych zajmowała się również pomocą potrzebującym.
W II Rzeczypospolitej.
II Rzeczpospolita istniała w latach 1918–1939. Powstała ona po rozpadzie państw zaborczych. W tym też okresie katolicy świeccy wraz z hierarchią kościelną zakładali różne koła pod wspólną nazwą Akcja Katolicka. Były osobne grupy dla kobiet, mężczyzn, dzieci i młodzieży. Cieszyły się one niezwykłą popularnością. W 1939 r. liczba członków Akcji Katolickiej wzrosła do 750 tys. (według R. Kaczmarka ok. 650 tys.).
Liczne pisma wydawane przez młodzież szkolną w II Rzeczypospolitej stanowiły jeden z elementów procesu wychowawczego. Oprócz dużych miast, gdzie działały bardziej znaczące szkoły, pisma takie ukazywały się także w mniejszych ośrodkach. W Świeciu nad Wisłą uczniowie gimnazjum zaczęli wydawać od 13 stycznia 1931 r. miesięcznik „Gregorianum”, który ukazywał się do 1939 r. Opiekunem grupy młodych osób tworzących pisemko był ksiądz Maksymilian Dunajski. Na łamach „Gregorianum” przedstawiano aktualne sprawy z działalności gimnazjum, przede wszystkim wyniki w kształceniu, działalność licznych kół zainteresowań, wyniki wyborów do samorządu szkolnego, przebieg i rezultaty różnorodnych zawodów sportowych. Swoje miejsce zajmowała również tematyka religijna. Prezentowane zagadnienia poruszały życie religijne miasta i powiatu oraz lokalnych organizacji i stowarzyszeń katolickich.
Wybuch wojny i powojenne układy zwycięskich koalicjantów przerwały na długie lata działalność tego stowarzyszenia.
W Polsce Ludowej.
W Polsce Ludowej działalność Akcji Katolickiej była zakazana. W tym czasie, w latach 60., odbywał się w Rzymie sobór watykański II, który w Dekrecie "O apostolstwie świeckich" ("DA", 20) wymienił cztery cechy konstytutywne Akcji Katolickiej, odróżniające ją od innych organizacji katolickich:
W okresie rządów komunistycznych dochodziło do licznych przejawów wzmożonej dyskryminacji obywateli za ich przekonania religijne.
W III Rzeczypospolitej.
III Rzeczpospolita wytworzyła się po przemianach po 1989 r. Powróciła wówczas religia do szkół, zaś katolicy świeccy mogli swobodnie zrzeszać się w organizacje dotąd zakazanych. Powstała również Akcja Katolicka. O woli jej reaktywowania mówił Jan Paweł II do biskupów polskich podczas ich wizyty w Rzymie 12 stycznia 1993 roku. Wypowiedział wówczas znamienne słowa: "Niezastąpionym środkiem formacji apostolskiej świeckich są organizacje, stowarzyszenia i ruchy katolickie. Wśród nich szczególne miejsce zajmuje Akcja Katolicka, która kiedyś w Polsce żyła i przyniosła tyle wspaniałych owoców. Trzeba więc, aby na nowo odżyła. Bez niej bowiem infrastruktura zrzeszeń katolickich w Polsce byłaby niepełna". Papież mówił też o innych powstających organizacjach katolickich: "Ze szczególnym zadowoleniem powitałem decyzję dotyczącą ponownego powołania do życia Katolickiego Stowarzyszenia Młodzieży".
O celu i zadaniach Akcji mówi artykuł 9. jej statutu:
Najwyższym organem stowarzyszenia jest Krajowy Instytut Akcji Katolickiej. Każda ze struktur posiada swój własny zarząd i asystenta kościelnego. Ponadto władzami Instytutów: Krajowego i Diecezjalnych są Rady. Rada DIAK składa się z prezesów parafialnych i osób nominowanych przez biskupa ordynariusza, natomiast Radę KIAK tworzą prezesi DIAK-ów i jeden delegat instytutów diecezjalnych. Diecezjalne Instytuty Akcji Katolickiej działają w większości diecezji. Stowarzyszenie skupia w Polsce ok. 35 tys. członków.
Także Benedykt XVI zachęca polskich katolików świeckich do tworzenia akcji katolickich. Przemawiając do biskupów polskich przybyłych z wizytą "Ad limina apostolotum" do Rzymu w dniu 9 grudnia 2005 r. powiedział m.in.: "Wiem, że podczas ostatniej wizyty ad limina Jan Paweł II zachęcał Was do odrodzenia w Polsce Akcji Katolickiej wraz z Katolickim Stowarzyszeniem Młodzieży. To zadanie zostało wykonane na płaszczyźnie strukturalnej. Trzeba jednak dołożyć starań, aby Akcja Katolicka i KSM miały coraz bardziej przejrzysty i dojrzały program oraz by został wypracowany ich własny profil duchowy".
Patronem Akcji Katolickiej w Polsce jest błogosławiony Stanisław Kostka Starowieyski oraz święty Jan Paweł II.
Patroni Akcji Katolickiej w wybranych diecezjach:

</doc>
<doc id="430617" url="https://pl.wikipedia.org/wiki?curid=430617" title="Medaliści igrzysk olimpijskich w hokeju na lodzie">
Medaliści igrzysk olimpijskich w hokeju na lodzie

Medaliści igrzysk olimpijskich w hokeju na lodzie – lista zawodników i reprezentacji, które przynajmniej raz zdobyły medal zimowych igrzysk olimpijskich w turniejach mężczyzn w hokeju na lodzie.
Hokej na lodzie mężczyzn po raz pierwszy znalazł się w programie igrzysk olimpijskich w Antwerpii w 1920 roku. Pierwszy turniej rozegrano podczas letniej edycji, ponieważ nie rozgrywano jeszcze zimowych igrzysk olimpijskich, które odbyły się pierwszy raz w 1924 roku w Chamonix.
W latach 1920–1968 triumfator turnieju olimpijskiego zostawał jednocześnie mistrzem świata w hokeju na lodzie. Do 1984 roku w turnieju hokejowym nie mogli grać hokeiści z National Hockey League (NHL), a uprawnieni byli wyłącznie zawodnicy amatorscy. W 1970 roku, wobec braku porozumienia co do definicji gracza amatorskiego, reprezentacja Kanady wycofała się z rywalizacji. W 1987 roku Międzynarodowy Komitet Olimpijski (MKOl) podjął decyzję o dopuszczeniu zawodowych hokeistów do udziału w igrzyskach olimpijskich, a od igrzysk w Nagano w 1998 roku w zawodach biorą udział gracze NHL. Gracze tej ligi nie wystąpili w turnieju olimpijskim podczas igrzysk w Pjongczangu w 2018 roku w związku z brakiem porozumienia między MKOl a NHL odnośnie do finansowania wyjazdu tych zawodników na igrzyska.
Od 1920 do 1952 roku reprezentacja Kanady zdobyła sześć złotych i jeden srebrny medal olimpijski. Podczas igrzysk olimpijskich w Cortina d’Ampezzo po raz pierwszy wystąpiła drużyna Związku Radzieckiego. Reprezentacja ta w latach 1956–1988 wygrała dziewięć turniejów olimpijskich. Dwukrotnie, w latach 1960 i 1980, triumfowała reprezentacja Stanów Zjednoczonych. Po rozpadzie ZSRR, na igrzyskach w 1992 roku zwyciężyła reprezentacja Wspólnoty Niepodległych Państw, składająca się w większości z zawodników byłego ZSRR.
W latach 1920–2018 rozegrano 24 turnieje olimpijskie w hokeju na lodzie mężczyzn. Najbardziej utytułowaną drużyną jest Kanada, w dorobku której jest 16 medali – 9 złotych, 4 srebrne i 3 brązowe. Drugie miejsce w klasyfikacji wszech czasów zajmuje ZSRR z 9 medalami (7 złotymi, 1 srebrnym i 1 brązowym), a trzecie – Stany Zjednoczone z 11 medalami (2 złotymi, 8 srebrnymi i 1 brązowym).
Najbardziej utytułowanym hokeistą w turniejach olimpijskich jest Władisław Trietjak, który w latach 1972–1984 zdobył cztery medale – trzy złote i jeden srebrny. Po trzy złote medale wywalczyli również: Witalij Dawydow, Anatolij Firsow, Wiktor Kuźkin, Aleksandr Ragulin i Andriej Chomutow.
Od 1998 roku podczas igrzysk olimpijskich rozgrywane są również turnieje w hokeju kobiet. W poniższym zestawieniu ujęto jednak tylko mężczyzn, nie uwzględniono zatem medalistek turniejów w hokeju na lodzie kobiet.
Medaliści chronologicznie.
W poniższej tabeli przedstawiono wszystkie zespoły, które zdobyły medale igrzysk olimpijskich w hokeju na lodzie mężczyzn w latach 1920–2018 wraz z pełnymi składami poszczególnych ekip.
Klasyfikacje medalowe.
Klasyfikacja zawodników.
W poniższym zestawieniu ujęto klasyfikację zawodników, którzy zdobyli przynajmniej jeden medal olimpijski w hokeju na lodzie mężczyzn. W przypadku, gdy dany zawodnik zdobywał medale dla dwóch lub więcej krajów, podano wszystkie państwa, w barwach których startował. W przypadku, gdy dwóch zawodników zdobyło tę samą liczbę medali wszystkich kolorów, wzięto pod uwagę najpierw kolejność chronologiczną, a następnie porządek alfabetyczny.
Klasyfikacja państw.
Poniższa tabela przedstawia klasyfikację państw, które zdobyły przynajmniej jeden medal olimpijski w hokeju na lodzie mężczyzn.
Klasyfikacja państw według lat.
W poniższej tabeli zestawiono państwa według liczby medali zdobytych w hokeju na lodzie mężczyzn podczas kolejnych edycji igrzysk olimpijskich.

</doc>
<doc id="430620" url="https://pl.wikipedia.org/wiki?curid=430620" title="Wadi Halfa">
Wadi Halfa

Wadi Halfa (arab. وادي حلفا) – miasto w północnym Sudanie, na prawym brzegu Nilu, nad Jeziorem Nasera, 10 km poniżej drugiej katarakty, w pobliżu granicy z Egiptem. Około 15 tys. mieszkańców. Wcześniejsze miasto o tej samej nazwie istniało w miejscu jeziora i w momencie jego utworzenia zostało przeniesione. Współczesne miasto znajduje się około dwa kilometry od jeziora. Miasto w większości w zabudowie parterowej.
Transport.
Wadi Halfa jest istotnym węzłem transportowym kolei sudańskich w pasażerskim i towarowym ruchu w północnej Afryce. Kończy tam bieg prom z Asuanu i znajduje się stacja początkowa kolei do Chartumu. W mieście jest też nieutwardzone lotnisko, na którym jednak loty zostały zawieszone.

</doc>
<doc id="430626" url="https://pl.wikipedia.org/wiki?curid=430626" title="Bode Miller">
Bode Miller

Samuel Bode Miller (ur. 12 października 1977 w Easton) – amerykański narciarz alpejski, wielokrotny medalista olimpijski oraz mistrzostw świata, a także dwukrotny zdobywca Pucharu Świata.
Kariera.
Miller znany jest ze wszechstronnych umiejętności alpejskich – zaczynał głównie jako slalomista, z czasem osiągał także dobre wyniki w konkurencjach szybkościowych. W grudniu 2004 roku został drugim zawodnikiem w historii (po reprezentującym Luksemburg Marco Girardellim w sezonie 1988/1989), który odniósł zwycięstwa we wszystkich konkurencjach alpejskich w jednym sezonie; Miller uczynił to zaledwie po dziesięciu zawodach pucharowych sezonu. Jest jedną z barwniejszych postaci w gronie alpejczyków. Znany z ryzykownego stylu jazdy, często nie kończy przejazdów; z drugiej strony udaje mu się zyskiwać czas nad rywalami w sytuacjach, pozornie sprawiających wrażenie popełnienia błędu. Cechuje go także swobodne podejście do startów – w jednym z wywiadów stwierdził, że startował po wypiciu alkoholu (co potem prostował, chodziło jedynie o spożycie alkoholu w wieczór poprzedzający zawody). W innej kontrowersyjnej wypowiedzi oskarżył znanego kolarza Lance'a Armstronga o stosowanie niedozwolonych środków wspomagających. Jak się okazało miał rację.
Zdobył dwa medale na igrzyskach olimpijskich w Salt Lake City w 2002 roku. Został wicemistrzem olimpijskim w slalomie gigancie (za Austriakiem Stephanem Eberharterem) i w kombinacji alpejskiej (za Norwegiem Kjetilem André Aamodtem). Na igrzyskach w Nagano cztery lata wcześniej nie ukończył zarówno slalomu, jak i slalomu giganta. Starty podczas igrzysk w Turynie w 2006 roku rozpoczął od piątego miejsca w zjeździe. Był też szósty w gigancie, a rywalizacji w supergigancie, kombinacji i slalomie nie ukończył.
Jest również multimedalistą mistrzostw świata. Debiutował przed własną publicznością na mistrzostwach świata w Vail w 1999 roku, gdzie w slalomie gigancie i supergigancie zajmował dalsze miejsca, ale w slalomie uplasował się na 8. pozycji. Pierwsze medale zdobył podczas MŚ w St. Moritz cztery lata później, zostając mistrzem w slalomie gigancie i kombinacji oraz wicemistrzem w supergigancie. Zdominował konkurencje szybkościowe podczas mistrzostw świata w Bormio w 2005 roku, wygrywając zjazd i supergigant, natomiast nie ukończył obu slalomów oraz kombinacji. Na późniejszych edycjach MŚ nie stawał już na podium, jego najlepszym wynikiem było szóste miejsce w superkombinacji wywalczone podczas mistrzostw świata w Åre w 2007 roku.
W zawodach Pucharu Świata zadebiutował 20 listopada 1997 roku w Park City, zajmując jedenaste miejsce w slalomie gigancie. Tym samym już w swoim debiucie zdobył pierwsze pucharowe punkty. Pierwszy raz na podium zawodów tego cyklu stanął 17 grudnia 2000 roku w Val d’Isère, zajmując trzecie miejsce w gigancie. Wyprzedzili go wtedy tylko Szwajcar Michael von Grünigen i Austriak Heinz Schilchegger. Blisko rok później, 9 grudnia 2001 roku w tej samej miejscowości odniósł pierwsze zwycięstwo w zawodach PŚ, wygrywając giganta. 13 stycznia 2008 roku w Wengen był najlepszy w zjeździe, odnosząc 27. zwycięstwo w karierze, czym wyprzedził Phila Mahre w ilości amerykańskich zwycięstw w PŚ. W klasyfikacji generalnej Pucharu Świata w sezonie 2001/2002 zajął czwarte miejsce, a w klasyfikacji slalomu był drugi. Rok później ukończył rywalizację na drugim miejscu, za Eberharterem. W sezonie 2003/2004 ponownie był czwarty; po bardzo dobrym początku sezonu 2004/2005 utrzymał pozycję lidera do końca sezonu i sięgnął po Kryształową Kulę, przed Austriakami Benjaminem Raichem i Hermannem Maierem. Najlepszy w klasyfikacji generalnej był też w sezonie 2007/2008, wyprzedzając Raicha i Didiera Cuche ze Szwajcarii. Sześciokrotnie zdobywał Małą Kryształową Kulę: w slalomie gigancie (2003/04), supergigancie (2004/05, 2006/07) oraz kombinacji (2002/03, 2003/04, 2007/08).
Największe olimpijskie sukcesy osiągnął podczas igrzysk w Vancouver w 2010 roku, gdzie zdobył trzy medale - brązowy w zjeździe, srebrny w supergigancie i złoty w superkombinacji, stając się piątym alpejczykiem na świecie, który zdobył medale olimpijskie w czterech różnych konkurencjach. Podczas swojego piątego startu olimpijskiego, na igrzyskach w Soczi w 2014 roku zdobył medal brązowy w supergigancie ex aequo z Janem Hudecem. Stał się tym samym najstarszym w historii zdobywcą olimpijskiego medalu w narciarstwie alpejskim.
W październiku 2005 roku opublikował autobiografię "Bode: Go Fast, Be Good, Have Fun" (napisaną wspólnie z Jackiem McEnany'm).
Życie prywatne.
W październiku 2012 roku poślubił siatkarkę plażową i modelkę Morgan Beck, w maju 2015 roku przyszedł na świat ich syn Nash Skan, a w listopadzie 2016 córka Emeline Grier, dzieci urodziły się w domu . Emeline zmarła w wyniku utonięcia w basenie 10 czerwca 2018 w Coto de Caza w Kalifornii. W dniu śmierci Emeline, Morgan była kolejnej w ciąży - w październiku 2018 urodził się ich drugi syn Easton. 8 listopada 2019 Morgan urodziła bliźnięta, chłopcy również przyszli na świat w domu. Para wychowuje także 2 dzieci narciarza z poprzednich związków - Neesyn Dacey (ur. 2008) oraz Samuel, nazywany przez parę Nate ur. 2013.

</doc>
<doc id="430627" url="https://pl.wikipedia.org/wiki?curid=430627" title="Iseyin">
Iseyin

Iseyin - miasto w południowo-zachodniej Nigerii, w stanie Oyo, na północny zachód od Ibadanu. Około 257 tys. mieszkańców.

</doc>
<doc id="430634" url="https://pl.wikipedia.org/wiki?curid=430634" title="Obrona królewsko-indyjska">
Obrona królewsko-indyjska

Obrona królewsko-indyjska – otwarcie szachowe z grupy debiutów zamkniętych.
Rozpoczyna się posunięciami:
W szachowej encyklopedii debiutów obrona królewsko-indyjska oznaczona jest kodami od E60 do E99.
Nazwa została wprowadzona przez grupę mistrzów skupionych wokół Ksawerego Tartakowera. Początkowo debiut ten uznawano za niedobry ze względu na powstającą słabość na d6. Do największych propagatorów tego otwarcia należeli arcymistrzowie Dawid Bronstein i Eduard Gufeld oraz mistrzowie świata Bobby Fischer i Garri Kasparow. Szczególnie sukcesy tego ostatniego spowodowały, iż obecnie debiut ten jest bardzo popularny i stosowany przez najlepszych szachistów świata.

</doc>
<doc id="430637" url="https://pl.wikipedia.org/wiki?curid=430637" title="Historia Kielc">
Historia Kielc

Udokumentowane dzieje Kielc sięgają ponad 900 lat. Kielce stały się miastem w 1364, niemal od zarania dziejów stanowiły własność biskupów krakowskich. Będąc niewielką osadą pozostawały na uboczu historii aż do XVIII wieku, kiedy zostały przejęte przez skarb państwa. Miasto podczas zaborów stanowiło centrum administracyjne regionu świętokrzyskiego, mieszkańcy brali czynny udział w zrywach narodowych (szczególnie w powstaniu styczniowym). Na początku I wojny światowej swoje pierwsze oddziały zaprzysiężył tu Józef Piłsudski, od tej pory Kielce mianowano „miastem Marszałka”, cieszącym się w II Rzeczypospolitej szczególnymi przywilejami. II wojna światowa gwałtownie przerwała rozwój regionu, zrujnowana gospodarka zaczęła odradzać się dopiero pod koniec lat 60. XX wieku.
Historia najdawniejsza.
. W 1171 r. (po zniszczeniu Kielc podczas wojny ok. 1141 r.) jeden z biskupów, Gedko herbu Gryf ufundował na Wzgórzu Zamkowym kolegiatę pw. Najświętszej Maryi Panny. Jan Długosz pisał:
"Krakowski biskup Gedeon, chcąc cześć Boga prawego w diecezji swojej rozszerzyć, w rozległych podówczas i od ludzi niezamieszkałych lasach zbudował miasto Kielce, a w niem kościół z ciosowego kamienia wytworny i ozdobny wystawił, i cztery dostojeństwa duchowne, jako to: probostwo, dekanat, kustodią i scholasterią, nadto sześć prebend i dziesięciu wikariuszów przy tym kościele ustanowił" (...)
Bp Wincenty Kadłubek przeniósł do kolegiaty parafię św. Wojciecha, a następnie dekretem z 1213 r. ustanowił w niej prebendę kanoniczną, z którą związanych było 4 prałatów i 6 kanoników uposażonych posiadaniem okolicznych wsi. Od tej pory w Kielcach odbywały się targi, odpusty i jarmarki. Na początku XIII w. (pomiędzy 1208 a 1218 r.) powstała przy kolegiacie szkoła parafialna, której pierwszym znanym z dokumentów (1229) absolwentem był niejaki Henryk. Wśród wychowanków szkoły znalazł się także dominikanin Wincenty z Kielc, autor "Żywota świętego Stanisława". W 1260 r. nastąpiła lokacja miasta na prawie polskim. Kilkadziesiąt lat wcześniej, w 1227 r. papież (prawdopodobnie Grzegorz IX, w tym samym roku urzędował krótko Honoriusz III) zatwierdził przywilej zezwalający włodarzom Kielc na lokację miasta na prawie niemieckim.
XIII wiek przyniósł liczne nieszczęścia. Najazdy Tatarów i walki o opiekę nad małoletnim Bolesławem Wstydliwym między Konradem mazowieckim a Henrykiem I Brodatym spustoszyły osadę i zniszczyły dwór biskupów. Znaczne zniszczenia przyniosła prawdopodobnie przegrana w 1241 r. bitwa pod Chmielnikiem. Kielce jednak podniosły się z upadku wzbogacając się o obwarowania zaopatrzone w strzelnice i blanki wokół kościoła na Wzgórzu Zamkowym. W 1354 r. (według innych źródeł w 1350 r.) Kazimierz Wielki na prośbę bp. Bodzanty Jankowskiego zrzekł się prawa "poboru ludzi zbrojnych w dobrach kieleckich" oraz "oznaczył granice miasta", tym samym władza przeszła całkowicie w ręce duchownych. W 1364 r. nadano Kielcom (zamieszkiwanym wówczas przez ok. 300 osób) prawa magdeburskie. W 1496 r. kardynał Fryderyk Jagiellończyk nadał miastu herb – złote litery "CK" w koronie na czerwonym tle, będące skrótem od łacińskiego "Civitas Kielcensis".
Początki rozkwitu miasta.
XV i XVI w. to czas wzmożonego rozwoju Kielc, związanego z eksploatacją rud ołowiu, miedzi i żelaza. Przywilejem królewskim zostały potwierdzone prawa do dwóch jarmarków, wybudowano także drogę do Bodzentyna. W okolicach zaczęły tworzyć się zręby przemysłu zbrojeniowego, w mieście powstały cechy szewców (1502), ślusarzy, bednarzy i krawców. W tym samym okresie wyodrębniło się ostatecznie centrum Kielc w postaci Rynku i odchodzących od niego ulic: dzisiejszej Bodzentyńskiej i Piotrkowskiej. W połowie XVI w. na Rynku wybudowano piętrowy, murowany ratusz (przylegała do niego wieża z izbami stanowiącymi areszt i więzienie), a na wzniesieniu na wschód od miasta (teren obecnego pl. Moniuszki) kościół św. Leonarda.
Kolejne stulecia przyniosły gwałtowny rozwój górnictwa rudy żelaza i metali kolorowych. Do miasta zaczęli napływać wysoko wykwalifikowani specjaliści z kraju i zagranicy – głównie pochodzenia włoskiego, ale także Węgrzy, Słowacy i Niemcy. Wybudowano liczne huty i manufaktury. W 1527 r. bp Piotr Tomicki ufundował nieopodal kolegiaty dzwonnicę, w której umieszczono wielki dzwon ochrzczony jego imieniem. Ten sam biskup nakazał postawienie na miejscu dworu nowego pałacu, przebudowanego w stylu renesansowym przez bp. Jakuba Zadzika herbu Korab w latach 1637–1642 (według projektu Giovanniego Trevano – włoskiego architekta pochodzącego z Lugano). Kielce wzbogaciły się o dwie świątynie (kościół św. Trójcy i klasztor bernardyński na wzgórzu Karczówka) oraz szpital. Katedrę rozbudowywali kolejno biskupi Piotr Myszkowski i Konstanty Felicjan Szaniawski. Kwitło życie kulturalne miasta, w 1661 r. przebywał tu król Jan Kazimierz wraz ze swoim dworem. W 1645 r. populacja Kielc wynosiła już ok. 1250 osób.
Począwszy od XV w. mieszkańcy i biskupi otrzymywali liczne przywileje – 3 września 1533 r. Zygmunt I potwierdził wszystkie prawa nadane miastu oraz pozwolił na organizację 3 jarmarków w roku i cotygodniowych targów. 28 lutego 1579 r. bp Piotr Myszkowski zezwolił kielczanom na swobodny wyrób piwa i wódki zapewniając przy tym wyłączność na produkcję w całym kluczu dóbr biskupich (10 września 1685 r. zezwolenie potwierdził Jan Małachowski). 16 września 1598 r. kardynał Jerzy Radziwiłł nadał miastu przywilej pobierania brukowego i opłaty za przepędzanie ulicami Kielc zwierząt i bydła. 14 stycznia 1602 r. Bernard Maciejowski zniósł zakaz wyrębu drzew w okolicznych lasach należących do biskupów. Na przełomie XVI i XVII wieku w Kielcach wprowadzono wiele korzystnych zmian organizacyjnych i gospodarczych. Nad zakładaniem nowych obiektów przemysłowych czuwał kielecki żupnik. Olbornik i ważnik zajmowali się ściąganiem opłat. Obok właścicieli kopalń olborę, czyli dziesięcinę w wydobytej rudzie płaciła również szlachta i bogacący się mieszczanie, którzy dzierżawili tereny górnicze.
Najazd szwedzki i wojny domowe w Polsce doprowadziły do zahamowania okresu prosperity. W czasie „potopu” szwedzkiego miasto doszczętnie spłonęło, w dodatku w 1655 r. przeszły tędy wojska Karola Gustawa niszcząc okoliczne fabryki i ściągając od mieszkańców ogromną kontrybucję. W tym samym czasie w okolicy wybuchło szereg epidemii, których rozprzestrzenianiu sprzyjała panująca wokół wojna. Od października 1662 r. do maja 1663 miasto okupowały oddziały wojska koronnego (ok. 12 tys. żołnierzy) dowodzone przez Jana Samuela Świderskiego, skonfederowane pod nazwą „Związek Święcony”. 30 czerwca 1702 r. Kielce zajął król szwedzki, Karol XII idący przeciwko Augustowi II, kwaterując do 9 lipca w pałacu biskupów. Kilka lat później miasto ucierpiało podczas wojny domowej między zwolennikami Augusta II i Stanisława Leszczyńskiego. Działania wojenne trwały do 1711 r. Usuwanie zniszczeń okazało się dużym wyzwaniem – z wielkich pożarów ocalały jedynie pałac, katedra i klasztor na wzgórzu Karczówka. Wybudowano seminarium duchowne, szkołę średnią (w 1735 r. przyjętą pod patronat Akademii Krakowskiej) teatr, browar, szpital sióstr miłosierdzia przy kościele św. Leonarda oraz istniejące do dziś kamienice z podcieniami na Rynku. Działalność rozpoczęła kopalnia wapienia na Kadzielni oraz dwie cegielnie. Obok pałacu biskupów wzniesiono kosztowne stajnie, wozownie i rajszul (szkołę jazdy konnej) z wielką ujeżdżalnią na parterze. Ludność miasta wzrosła do ponad 2 tysięcy, znacznie zwiększyła się liczba domów i ulic. Rezultatem troski o rozwój gospodarstw w okolicznych wsiach było założenie pierwszej bezprocentowej kasy pożyczkowej „Mons Pietatis”, ufundowanej przez bp. Andrzeja Załuskiego, pożyczającej pieniądze na zakup wołów osobom posiadającym poręczenie od wójta i plebana.
Za Sasów Kielcami zarządzali kolejno bp Jan Aleksander Lipski oraz bp Andrzej Stanisław Kostka Załuski, brat fundatora Biblioteki Załuskich w Warszawie. W 1761 r. na mocy biskupiego dekretu usunięto z miasta wszystkich Żydów. Bp Kajetan Ignacy Sołtyk zakazał wznoszenia w śródmieściu budowli drewnianych, okazując przy tym wszechstronną pomoc tym, którzy zdecydowali się stawiać domy murowane. W 1787 r. miała miejsce ostatnia królewska wizyta w Kielcach – Stanisław August Poniatowski podążający do swych dóbr w Niewachlowie i Miedzianej Górze odwiedził kościół na Karczówce.
Dnia 27 lipca 1789 Sejm Czteroletni uchwalił ustawę, na mocy której dobra biskupów krakowskich zostały przejęte przez administrację królewską, co umożliwiło m.in. wybieranie deputowanych do parlamentu. Biskup dostał jako odszkodowanie pensję 100 000 złotych polskich rocznie. Rozwój przemysłu przetwórczego miedzi po roku 1790 tak znacznie podniósł rangę Kielc, że przeniesiono tu miejsce obrad sejmików szlacheckich ziemi sandomierskiej.
Rozbiory.
W czasie insurekcji w 1794 r. w Kielcach obozował od 7 do 8 czerwca podążający do Warszawy naczelnik Tadeusz Kościuszko. Jego wojska rozłożyły się w obozie poza miastem, przy drodze do kaplicy św. Leonarda. W tutejszym szpitalu zmarł wówczas ranny 6 czerwca 1794 r. w bitwie pod Szczekocinami Bartosz Głowacki, którego grób znajduje się na cmentarzu katedralnym. Kościuszko zajął kwaterę w domu zwanym „Wójtostwo”, położonym na Rynku. Z obozu „przy Kielcach” wydał deklarację wojny przeciw Rosji i Prusom datowaną na 10 czerwca 1794, w której ogłosił „wolność i ogólne powstanie Polaków”.
Po III rozbiorze Polski miasto włączono do zaboru austriackiego, w skład tzw. Galicji Zachodniej. Zaborca uczynił Kielce stolicą cyrkułu ze starostą na czele, podległym bezpośrednio władzom krajowym we Lwowie. W mieście wprowadzono niemiecki język urzędowy i rozpoczęto nabór rekrutów do zaborczej armii. W celu sprawniejszego zarządzania zakładami przemysłowymi i wydobywczymi ustanowiono tu Dyrekcję Górniczą. Kolejnym awansem było powołanie za pośrednictwem bulli papieża Piusa VII kieleckiej diecezji. Uroczysty ingres biskupa Wojciecha Jana Górskiego miał miejsce w 1805 r. W dniu 24 maja 1800 r. wielki pożar strawił niemal wszystkie domy mieszkalne w centrum, w tym ratusz.
4 lipca 1809 r. do Kielc wkroczył 3. Pułk Piechoty Księstwa Warszawskiego i ogłoszone zostało przejęcie kraju przez władze polskie. Miasto pełniło funkcję siedziby władz powiatowych departamentu radomskiego. W wyniku ustaleń kongresu wiedeńskiego w 1815 r. ziemia kielecka przypadła rosyjskiemu zaborcy.
Królestwo Polskie.
Początki Królestwa Polskiego.
W 1816 r. Kielce stały się siedzibą władz województwa krakowskiego oraz Dyrekcji Głównej Górniczej dozorującej rozwój przemysłu w Staropolskim Zagłębiu Przemysłowym. Dzięki staraniom Stanisława Staszica w 1816 r. w północnym skrzydle pałacu biskupów otworzono pierwszą wyższą uczelnię techniczną w Polsce – Szkołę Akademiczno-Górniczą. Wykształciła ona ponad 40 inżynierów, nauczali w niej profesorowie tej miary co Jerzy Bogumił Pusch lub Jakub Graff, sprowadzeni do Kielc z Saksonii. Obok istniejącej męskiej szkoły średniej (szkoły wojewódzkiej, nazwanej później "szkołą wyższą realną" i "gimnazjum filologicznym"; uczyło w niej wielu wybitnych nauczycieli, późniejszych profesorów uniwersytetu takich, jak A. Krzyżanowski i A. Frączkiewicz) utworzono prywatne szkoły żeńskie, powstała księgarnia i drukarnia. Geometra M. Potocki w 1823 r. sporządził wskutek działań Staszica nowy plan zabudowy miasta ("Plan miasta wojewódzkiego woj. krakowskiego – „Kielce”"), którego realizację przerwały kolejne zrywy narodowe. Przewidywał on m.in. poprawę warunków sanitarnych, czystości i estetyki (w latach 1836–1855 kilkukrotnie wybuchały tu epidemie tyfusu, ospy i zimnicy), wzniesienie murowanych domów oraz Szkoły Podstawowej im. Stanisława Staszica, utworzenie parku miejskiego, przeniesienie stodół, obór i chlewów poza obręb miasta, zniwelowanie znajdujących się w centrum Kielc wąwozów i pagórków, a także uregulowanie rzek i cieków wodnych. W 1834 r. oddano do użytku szosę biegnącą przez centrum miasta, łączącą bezpośrednio Kielce z Warszawą i Krakowem. Nastąpiło znaczne ożywienie kulturalne, studenci zaczęli organizować tajne związki burszów i szpaków, starsi kielczanie interesowali się lożami masońskimi.
Powstanie listopadowe.
Rozwój Kielc został gwałtownie zahamowany wskutek powstania listopadowego. W momencie jego wybuchu działało tu Towarzystwo Patriotyczne, formowano też dwa pułki krakusów i dwa pułki piechoty. Okoliczne zakłady przemysłowe (m.in. w Białogonie i Suchedniowie) wspomagały powstańców produkując broń i amunicję. Zarządzono nawet zbiórkę niepotrzebnych dzwonów z okolicznych kościołów, w celu przetopienia ich na armaty. Po zajęciu miasta przez Rosjan rozpoczęły się represje i prześladowania. Na miejsce województwa utworzono gubernię, w której władzę od 1837 r. sprawował naczelnik wojskowy. W 1840 r. car zadecydował o zamknięciu gimnazjum, w odwecie za próbę ucieczki do Galicji dwóch kilkunastoletnich uczniów. Po czterech latach naukę wznowiono, jednak absolwenci kieleckiej szkoły nie mieli prawa do kontynuowania edukacji na uniwersytecie.
Lata 1831–1860.
W 1844 r. ks. Piotr Ściegienny, syn chłopa z Bilczy organizował spisek przeciw Rosjanom, spotykając się ze świętokrzyskimi chłopami na stokach Krajna. Aresztowano go w Kielcach w czasie finałowych przygotowań do wybuchu powstania. Skazany na śmierć za zdradę został ułaskawiony i zesłany na Sybir. Powrócił do kraju w 1869 i osiadł w Lublinie, gdzie zmarł w 1890 r.
Od 1 stycznia 1845 r. w związku z carską reformą administracyjną zlikwidowano gubernię kielecką, degradując Kielce do roli miasta powiatowego w guberni radomskiej. Nie inwestowano w rozwój przemysłu, populacja zaczęła stopniowo maleć. Wraz z odpływem urzędników do Radomia z Kielc wyjechali także kupcy, rzemieślnicy, uczniowie i kadra nauczycielska (na 4 lata zawieszono naukę w szkole średniej). Dodatkową uciążliwością było stacjonowanie w Kielcach wojsk rosyjskich w liczebności do 2 tys. żołnierzy i oficerów. Wymiana składu garnizonu powodowała zwykle epidemię chorób zakaźnych dziesiątkujących mieszkańców.
W 1846 r. osiadł w Kielcach Tomasz Zieliński, naczelnik powiatu. W swym domu przy ul. Zamkowej zgromadził on bogatą bibliotekę oraz zbiory ponad 400 obrazów pędzla m.in. Dürera, Albano, Rembrandta, Dolabelli, Kostrzewskiego i Pilattiego. Biblioteka zawierała m.in. "Psałterz Gomułki z r. 1560", "Postyllę" Białobrzeskiego, "Biblię Wujka", herbarze, dawne przywileje. Zieliński gościł artystów i zachęcał ich do pracy. Zaopiekował się chłopcem z Bodzentyna, Józefem Szermentowskim, późniejszym malarzem.
Kielce w przededniu powstania styczniowego.
Od lata 1860 r. do Kielc napływały wiadomości o manifestacjach i strajkach w całym Królestwie Polskim, w tym m.in. o uroczystym pogrzebie 85-letniej Katarzyny Sowińskiej (12 czerwca 1860), wdowy po bohaterskim obrońcy Woli oraz o podniosłych nabożeństwach w rocznicę wybuchu powstania listopadowego w Radomiu i w Warszawie (30 listopada 1860). Na ulicach miasta pojawiły się ulotki z podobiznami Kościuszki i Kilińskiego, zaprzestano balów, zabaw i redut. W lokalach organizujących huczne przyjęcia wybito na znak protestu okna. Czarę goryczy przelała wiadomość o zaatakowaniu 4 kwietnia 1861 r. kieleckiego księdza Józefa Zajączka przez dwóch pijanych żołnierzy rosyjskich. W celu „wstrzymania niewłaściwych objawów niezadowolenia” władze miasta powołały 16-osobowy Komitet Bezpieczeństwa oraz Straż Bezpieczeństwa, rozwiązane 18 kwietnia 1861 r. przez generała lejtnanta księcia Dawida Bebutowa, dowódcę świeżo utworzonego Kieleckiego Okręgu Wojskowego. 25 kwietnia 1861 r. gubernator nakazał Bebutowowi aresztowanie księży dotykających w kazaniach spraw politycznych, generał jednak odmówił wykonania rozkazu uważając jego wydanie za zbyt pochopne. Oprócz kleru aktywną walkę z zaborcą prowadziła również kielecka młodzież szkolna – w maju 1861 r. doprowadziła do wydalenia z pracy nauczyciela, Rajmunda Duchowskiego, który kilka dni wcześniej kazał wymierzyć karę chłosty uczniowi przewodzącemu grupie osób śpiewających pieśni patriotyczne. Zaniepokojone władze zarządziły zakończenie roku szkolnego z dniem 10 czerwca 1861 r. i wyjazd młodzieży spoza Kielc do stałego miejsca zamieszkania. Nie zatrzymało to jednak fali protestów – już 3 lipca uczniowie wspomagani przez mieszkańców miasta wybili szyby w oknach dyrektora gimnazjum, Antoniego Formińskiego, wyjątkowo nielubianego carskiego inspektora. 14 lipca miał miejsce kolejny incydent, tym razem rosyjski pułkownik P. Zwierow zakłócał cmentarne nabożeństwo skoczną muzyką graną przez wojskową orkiestrę. Oburzenie ludzi było tak duże, że Zwierow musiał składać wyjaśnienia samemu gubernatorowi radomskiemu. Począwszy od lata 1861 r. coraz więcej osób brało udział w uroczystych mszach upamiętniających wielkie wydarzenia z historii Polski. 15 sierpnia w rocznicę unii polsko-litewskiej usypano na Karczówce i na kieleckim cmentarzu kopce, na których umieszczono drewniane krzyże z inskrypcją "25.02 8.04", upamiętniającą daty świadczące o męczeństwie narodu.
14 października 1861 wprowadzono w Królestwie Polskim stan wojenny – zakazano zgromadzeń, ograniczono liczbę ludzi uczestniczących w nabożeństwach, wyznaczono godzinę policyjną. Naczelnikiem Wojennym Powiatu Kieleckiego został dotychczasowy dowódca kieleckiego garnizonu, Ksawery Czengiery. Rygor stanu wojennego był dla mieszkańców miasta niezwykle trudny – kolbami karabinów rozpędzano spotykających się ludzi, zrywano z ich ubrań emblematy narodowe. W każdym kościele stał policjant spisujący dane osób śpiewających pieśni patriotyczne, w celu późniejszego ukarania. Nie oszczędzano nawet kobiet, dla których wyodrębniono w więzieniu kilka cel. 5 listopada Magistrat nakazał kielczanom złożenie posiadanej przez nich broni – do tego zarządzenia ustosunkować musieli się nawet policjanci i więzienni strażnicy. Wciąż narastały kontrole, zatrzymania i aresztowania, co zupełnie zdezorganizowało życie publiczne. Na początku 1862 r. zaczęto organizować w Kielcach polską tajną organizację pod kierownictwem mającego kontakt z Warszawą Władysława Janowskiego. Do walki z caratem próbowano przekonać nawet samego Czengierego, ten jednak przyjął postawę wyczekującą obserwując rozwój wypadków. Zarządzający organizacją Komitet Centralny doprowadził w lipcu 1862 do otworzenia szkoły rzemieślniczej, w której pod pozorem nauki zawodu uczono taktyk walki oraz umiejętności posługiwania się bronią. Szkołę zamknięto w grudniu, jednakże wykłady prowadzone były dalej w mieszkaniu Janowskiego. W październiku 1862 r. zakończono budowę zrębów organizacji narodowej. Na jej czele w Kielcach stanął Edward Plewiński, nauczyciel mineralogii, który podlegał bezpośrednio Janowskiemu będącemu odtąd naczelnikiem wojennym województwa krakowskiego. Rozpoczęto rozmowy w sprawie daty rozpoczęcia powstania. 18 stycznia 1863 r. Marian Langiewicz spotkał się w Kielcach z Apolinarym Kurowskim, desygnowanym na nowego naczelnika województwa. Okazało się wówczas, że Kurowski nie ma jeszcze żadnych planów opanowania podległych mu terenów. Zdumiony Langiewicz zaproponował dwa scenariusze przejęcia Kielc – atak z zaskoczenia na rosyjski garnizon (ok. 200 żołnierzy wyjechało z niego na przedstawienie teatralne w Jędrzejowie, poza tym Czengiery przebywał w Radomiu) lub przechwycenie armat stojących na folwarku Pocieszka i przetransportowanie ich do Suchedniowa. Niezbędnych informacji wywiadowczych dostarczyli oficerowie z garnizonu, którzy przeszli na stronę powstańców – Bocheński, Dobrogojski i Łuszczewski. W przededniu powstania szereg kiepskich i nieskoordynowanych decyzji Kurowskiego doprowadził do znacznej dezorganizacji oddziałów powstańczych. Do gen. Uszakowa dotarła wiadomość o koncentracji polskich wojsk, nakazał więc Czengieremu wracać do Kielc i odwołać wizytę żołnierzy w Jędrzejowie. W efekcie wieczorem 22 stycznia 1863 r. na Rynku stanęły działa przeniesione z Pocieszki, otoczone przez stojące w szyku bojowym: 7. i 9. rotę 23. Smoleńskiego Pułku Piechoty, szwadron dragonów oraz patrol kozacki – łącznie ok. 700 żołnierzy.
Przebieg powstania styczniowego w Kielcach.
Powstanie styczniowe wybuchło w nocy z 22 na 23 stycznia 1863 r. Punktem koncentracji polskich wojsk była Karczówka, przybyło tam jednak tylko ok. 200 osób. Kpt. Dobrowolski nie otrzymał od Kurowskiego precyzyjnej informacji o miejscu spotkania, błądził więc ze swoim oddziałem po okolicznych wzgórzach. Ostatecznie atak na Kielce został odwołany, Czengiery zaś wycofał część żołnierzy z Rynku do koszar. 29 stycznia gen. Uszakow w obawie przed utratą kontroli nad gubernią wzmocnił kielecki garnizon dragonami, żandarmerią i komendą inwalidzką ze Stopnicy. Siły rosyjskie w mieście liczyły wówczas 10 kompanii Smoleńskiego Pułku Piechoty, 2 szwadrony jazdy, sotnię kozacką i 8 dział z obsługą. W celu zabezpieczenia się przed ewentualnym wystąpieniem mieszkańców Kielc, Czengiery nakazał aresztować wszystkie osoby podejrzane o działalność w polskiej konspiracji, liczba więźniów politycznych osadzonych w więzieniu na Zamkowej na początku lutego wzrosła do 287. 27 stycznia zakazano „wszelkich zbiorów ludzi” i ustanowiono rozpoczynającą się o 18:00 godzinę policyjną. Młodzież ze starszych klas gimnazjów zaczęła uciekać za miasto zasilając stacjonujące w okolicy oddziały partyzanckie. 18 lutego 1863 r. powstańcy (tym razem pod komendą Mariana Langiewicza) ponownie zbliżyli się do Kielc, nie decydując się jednak na atak pomimo nieobecności w garnizonie większości żołnierzy rosyjskich (przedstawiciele mieszkańców miasta zaoferowali wówczas pomoc w pokonaniu Rosjan, na przeszkodzie stanęły braki w uzbrojeniu).
Ksawery Onufry Czengiery musiał wciąż walczyć z przejawami patriotyzmu na podległym mu terenie. Przez długi czas (od 12 lipca do 16 grudnia) władze kościelne utrzymywały w województwie żałobę, nie tolerowaną przez naczelnika. Schwytani przez Rosjan powstańcy najczęściej otrzymywali wyrok śmierci lub zostawali pozbawiani majątków i zsyłani na Sybir. Z upływem czasu prawdziwą plagą mieszkańców miasta stali się pijani żołnierze. Aby zapobiec niepotrzebnym utarczkom władze miasta zakazały 22 stycznia 1863 r. sprzedaży alkoholu. Właściciele kieleckich szynków zignorowali zakaz „po cichu” handlując wódką, co wkrótce doprowadziło do serii tragedii, w tym do zamordowania przez nietrzeźwego dragona przypadkowego przechodnia.
W lipcu 1863 r. Konrad Andrzejowski, syn znanego lekarza sformował za własne pieniądze oddział kawalerii wykonujący czynności policyjne wokół Kielc. Dobrze wyszkoleni i uzbrojeni powstańcy zadawali Rosjanom cios za ciosem unikając schwytania dzięki dużej ruchliwości. Oddział funkcjonował do 27 listopada, kiedy to Andrzejowski zranił się śmiertelnie w twarz podczas przeglądu nowego transportu broni. W pierwszą rocznicę powstania, w nocy z 22 na 23 stycznia 1864 r. szwadron jazdy powstańczej w sile ok. 100 osób, dowodzony przez Zygmunta „Krzywdę” Rzewuskiego, wtargnął na przedmieścia Kielc kompletnie zaskakując rosyjskie władze. Naprędce wyprowadzono żołnierzy z koszar i wytoczono na Rynek działa. Nie doszło wówczas do większej potyczki, ale samo pojawienie się oddziałów partyzanckich było wyraźnym sygnałem, że powstanie jeszcze się nie skończyło. Kilkanaście dni później, 2 lutego 1864 r., grupa powstańców pod dowództwem Jana Rudowskiego zaatakowała w pobliżu Kielc rosyjski patrol, zabijając dwóch dragonów i biorąc sześciu do niewoli. 6 lutego Fiodor Berg, namiestnik Królestwa Polskiego, nałożył na Kielce kontrybucję w wysokości 3622 rubli, ściągniętą z 350 urzędników i 450 właścicieli domów. Kolejne, mniejsze już kontrybucje spadły na miasto 2 lutego (200 rubli) i 11 maja (300 rubli). W celu moralnego „złamania” kielczan kilkaset osób zostało zmuszonych do podpisania wiernopoddańczego adresu do cara Aleksandra II. Wysłanie adresu zbiegło się w czasie z carskim ukazem o uwłaszczeniu chłopów – wynikła stąd głośna sprawa księdza Stanisława Skulskiego, który otwarcie skrytykował mieszkańców wsi za hołubienie rosyjskiego władcy, co przypłacił zesłaniem na Sybir i nałożeniem na duchowieństwo kary w wysokości 985 rubli.
Pomimo rychłego końca powstania oddziały partyzantów były wciąż zasilane przez kielczan. Łącznie w latach 1863–1864 udział w walce zbrojnej wzięło ok. 336 mieszkańców miasta. Zanotowano także kilkadziesiąt przypadków skorzystania z carskiej amnestii, gwarantującej złagodzenie kary osobom, które złożyły przysięgę na wierność Rosji. Już od początku 1863 r. do Kielc zaczęły napływać rodziny denuncjatorów i donosicieli z całego powiatu, szukając schronienia przed powstańcami karającymi za zdradę ojczyzny wyrokiem śmierci. Zgodę na osiedlenie się w mieście otrzymały wdowy po powieszonych zdrajcach oraz kilkanaście rodzin żydowskich. 8 listopada 1864 r., w okresie nasilenia carskich represji nakazano kasatę klasztoru na Karczówce, którego zakonnicy byli podejrzewani o sprzyjanie ruchowi narodowemu. Gdy powstanie ostatecznie upadło rozpoczął się długi okres rosyjskiego terroru. Skonfiskowano liczne dobra kościelne uderzając m.in. w Seminarium Duchowne. W 1865 r. Kielce otrzymały nowego naczelnika wojennego, mjr. Henryka Tetznera, który dostał zalecenie jak najszybszego zatarcia wszelkich pozostałości po zrywie narodowym. Społeczeństwo coraz bardziej ubożało, majątki wysiedlonych lub zalegających z długami kielczan zaczęli przejmować chęcińscy Żydzi. W 1865 r. zapadła decyzja o wzniesieniu w pobliżu kolegiaty cerkwi prawosławnej – aby uzyskać plac pod budowę wyburzono m.in. zabytkową Bramę Krakowską oraz zniszczono szereg elementów architektonicznych pałacu biskupów (obcięto wieże, rozbito znajdujące się na froncie marmurowe figury posłów szwedzkich i moskiewskich). Cerkiew Wniebowstąpienia Pańskiego stanowiła symbol zniewolenia narodu polskiego aż do okresu międzywojennego, kiedy to została rozebrana.
Lata 1866–1914.
Stagnacja spowodowana terrorem i carskimi represjami trwała aż do lat 80. XIX w. W międzyczasie reaktywowano kielecką gubernię z wydzielonej radomskiej. Pałac biskupów od 1867 r. stał się siedzibą gubernatora, w tym samym roku przebudowano go według projektu F.K. Kowalskiego usuwając hełmy z wież. W 1869 r. na mocy ukazu władz rosyjskich Kielce pozostały miastem, unikając tym samym losu dziesiątek miejscowości pozbawionych o odwecie za powstanie styczniowe praw miejskich. Liczba ludności osiągnęła wówczas 5151 osób. Systematycznie rusyfikowano szkolnictwo, zjawisko to przedstawił na podstawie własnych doświadczeń Stefan Żeromski w "Syzyfowych pracach". Otwarte zostało progimnazjum żeńskie przekształcone w 1883 r. w gimnazjum, nie cieszące się dużą popularnością ze względu na obcy narodowo charakter. Na początku XX w. w Kielcach istniały już dwa gimnazja żeńskie oraz żydowska szkoła handlowa (dzisiejsze liceum im. Śniadeckiego).
Powrót do dawnej świetności odbywał się bardzo mozolnie, w 1870 r. ukazał się pierwszy numer Gazety Kieleckiej. W grudniu 1870 roku rozpoczęła produkcje gorzelnia Lusthoffa w Głęboczce, a rok później browar założony przez rodzinę Stumpfów (Anne z Seidlów Stumpf i jej syna Ferdynanda), przekształcony pod koniec XIX wieku w Browar Karscha. W 1871 r. wzniesiono gmach bazarowy na pl. Wolności, w 1873 r. powstała Ochotnicza Straż Ogniowa. Wybudowano szpital św. Aleksandra, księgarnie i hotel Lardellego z salą teatralną. Po 1875 r. funkcjonowały tu, fabryka marmurów, tartak i młyn parowy. Dużym impulsem dla rozwoju gospodarczego okazało się otwarcie w 1885 r. linii kolejowej przez Kielce, łączącej Iwanogród (Dęblin) z Dąbrową Górniczą. Stale rosła liczba ludności, w 1875 r. populacja wyniosła 8082 mieszkańców, aby w 1897 wzrosnąć aż do 13 456 osób (w tym ok. 25% Żydów, którzy po powstaniu styczniowym otrzymali od cara zgodę na osiedlanie się w mieście).
Wciąż trwały carskie represje – w 1893 r. zamknięto Seminarium Duchowne, a kilku księży zesłano na Sybir. W 1904 r. wzniesiono prawosławną cerkiew służącą rosyjskiemu garnizonowi. Pomimo trwających wokół prześladowań Kielce rozwijały się nadzwyczaj dynamicznie. Ożywił się ruch budowlany, powstały reprezentacyjne hotele przy ul. Konstantego oraz synagoga przy ul. Warszawskiej. W 1897 otwarto hutę szkła „Leonów”, własność rodziny Heimannów. W 1900 r. w mieście funkcjonowały: fabryka marmurów, 2 farbiarnie, tartak, 3 kaflarnie, 2 miodosytnie, młyn parowy, 2 cegielnie, kamieniołomy i wapienniki „Kadzielnia” i „Wietrznia”, fabryka „Superfosfaty”, fabryka cementu portlandzkiego „Kielce” oraz zakład rektyfikacji spirytusu „Etyl”. Trzy lata później działało tu już 27 przedsiębiorstw. W 1904 r. rozpoczęła się telefonizacja miasta, pierwszą centralę telefoniczną wybudował inż. A. Olszewski.
Rewolucja 1905 r. przyniosła liczne strajki i starcia z policją i wojskiem carskim. 3 lutego 1905 r. nastąpił głośny strajk młodzieży szkolnej z męskiego i żeńskiego gimnazjum. Wystosowano do władz petycję z żądaniem wprowadzenia lekcji w języku polskim. W obliczu rosnącego niezadowolenia car przystąpił na warunki zawarte w petycji i zezwolił na otwarcie polskojęzycznej szkoły handlowej (dziś II Liceum Ogólnokształcące im. Jana Śniadeckiego) oraz na zakładanie zakazanych wcześniej stowarzyszeń społecznych. W 1906 r., z inicjatywy prezydenta Kielc Władysława Garbińskiego i mieszkańców miasta, odsłonięto w parku miejskim pomnik Stanisław Staszica. Na pomniku widnieje inskrypcja: "Paść może naród wielki – zniszczeć nie może – tylko nikczemny". W tym samym roku powołano Okręg Kielecki Polskiej Macierzy Szkolnej, na którego czele stanął Bolesław Markowski (wielka Biblioteka Macierzy Szkolnej posiadała w 1914 r. ponad 8000 książek); przewodniczącym w Kielcach był Eugeniusz Nawroczyński. W październiku 1906 Leon Rygier założył tygodnik postępowo-demokratyczny „Echa Kieleckie”, który współtworzyła jego żona Zofia Nałkowska. W 1907 powstał w Kielcach oddział Polskiego Towarzystwa Krajoznawczego, którego zasługą jest założenie Muzeum Świętokrzyskiego w 1908 r.
W przededniu I wojny światowej w mieście istniała już elektrownia (wybudowana przy ul. Leśnej przez Tomasza Ruśkiewicza w 1913 r.), kino oraz Szkoła Techniczna.
I wojna światowa.
W 1914 r. do Kielc wkroczyła Kompania Kadrowa Strzelców Józefa Piłsudskiego. We wrześniu 1914 na terenie dzisiejszego skrzyżowania ul. Warszawskiej z ul. Świętokrzyską odbyło się zaprzysiężenie I Pułku Legionów Polskich. Społeczeństwo nie odniosło się do tych wydarzeń z entuzjazmem, a wręcz niejednokrotnie okazywało niechęć. Zwolennicy narodowej demokracji oraz bp Augustyn Łosiński kierujący Obywatelskim Komitetem Ratunkowym nie uznawali koncepcji odzyskania niepodległości w oparciu o zryw zbrojny. Natomiast obóz zwolenników walki czynnej z radością powitał strzelców, pod jego patronatem powstały prolegionowe organizacje Liga Kobiet Polskich oraz Piechur. Pod sztandary Piłsudskiego zaciągnęło się ok. 600 mieszkańców Kielc. Wkrótce do miasta powróciły wojska i władze rosyjskie stacjonujące tu do czasu ewakuacji w maju 1915 r. (w obliczu nadciągających oddziałów austriackich).
Podczas walk zburzony został dworzec kolejowy. Miasto zajęły wojska austro-węgierskie, które uczyniły Kielce miastem obwodowym oraz zliberalizowały życie społeczne. W trakcie wojny wybudowano nową linię kolejową prowadzącą do Częstochowy. Zintensyfikowało się życie polityczne, powołano propiłsudczykowską organizację POW, przygotowującą się do wystąpienia przeciw okupantom. Gorąco manifestowano uczucia patriotyczne – 3 maja 1916 i 1917 r. pod pomnikiem Staszica obchodzono kolejne rocznice podpisania Konstytucji, w 1917 r. wmurowano w ścianę dzwonnicy katedralnej tablicę pamiątkową w setną rocznicę śmierci Tadeusza Kościuszki. W 1918 r. mieszkańcy urządzili protest przeciwko pokojowi brzeskiemu. Na wieść o abdykacji cesarza Austrii w listopadzie 1918 r. członkowie POW oraz kieleccy skauci rozbroili austriacki garnizon. Po 123 latach niewoli Kielce znalazły się w niepodległej Polsce.
Dwudziestolecie międzywojenne.
Niepodległość w Kielcach rozpoczęła się od pogromu antyżydowskiego do którego doszło 11 listopada 1918 roku. W jego wyniku zginęły 4 osoby a 250 zostało rannych. Rabowano żydowskie sklepy i mieszkania prywatne. Najwięcej ofiar było gdy tłum wtargnął do Teatru Polskiego i zaczął linczować zgromadzonych tam członków organizacji syjonistycznej, którzy obradowali nad odezwą wyrażającą radość z odzyskania przez Polskę niepodległości. Porządek w mieście przywrócił dopiero oddział wojskowy gen. Wacława Iwaszkiewicza.
Według raportu Dywizjonu Żandarmerii Wojskowej w Kielcach latem 1920 r. podczas wojny polsko–bolszewickiej w Kielcach aresztowano 6 tys. dezerterów, maruderów i uchylających się od poboru.
W okresie międzywojennym Kielce mimo zniszczeń stały się stolicą dużego województwa. Liczba mieszkańców wzrosła do ponad 71 tys. (1939). Rozpoczęły działalność nowe przedsiębiorstwa, w tym istniejąca do dziś popularna SHL, fabryka „Granat” (później FŁT „Iskra”, teraz NSK Bearings Polska S.A.) oraz Fabryka Mebli Henryków. W 1926 r. otworzono nową elektrownię, w 1927 r. oddano do użytku sieć kanalizacyjną (dwa lata później wodociągową). Wybudowane zostały m.in. nowe dzielnice mieszkaniowe (w tym urzędnicze osiedle „Kolonia-Ogród”, do którego kursowała jedyna w mieście linia autobusowa), stadion sportowy (na jego otwarciu obecny był prezydent Ignacy Mościcki) oraz okazały gmach Przysposobienia Wojskowego i Wychowania Fizycznego. W latach 1927–1930 w granice Kielc włączono folwark Szydłówek, Barwinek, Kawetczyznę, Pakosz, Czarnów i Karczówkę. W latach 30. miasto stało się istotną częścią Centralnego Okręgu Przemysłowego, obejmującego części województw: kieleckiego, lubelskiego, krakowskiego i lwowskiego. W ramach COP powstało w okolicach wiele zakładów zbrojeniowych. Kryzys lat 30. przyniósł liczne strajki – robotnicy protestowali głównie w Hucie „Ludwików”, w zakładach zbrojeniowych „Granat”, w fabryce marmurów oraz w kamieniołomie na Kadzielni.
W okresie międzywojennym w Kielcach stacjonował garnizon wojskowy z koszarami na Stadionie i Bukówce (pochodzący stąd żołnierze stanowili skład jednostki broniącej w 1939 r. Westerplatte), dziś jego miejsce zajęło jedyne w Polsce Centrum Szkolenia dla Potrzeb Sił Pokojowych Organizacji Narodów Zjednoczonych. Przed II wojną światową garnizon obsadzały: 4 Pułk Piechoty Legionów oraz 2 Pułk Artylerii Lekkiej Legionów.
Kielce uchodziły za miasto Marszałka (pomimo że mieszkańcy podchodzili do jego sukcesów z dużym dystansem). Piłsudski otrzymał honorowe obywatelstwo Kielc już w 1921 r., pięć lat później odbył się tu zjazd legionistów. Duża część opinii publicznej w okresie międzywojennym miasto kojarzyła z powieściami Żeromskiego, gdzie opisywał on Kielce jako Kleryków, Łżawiec i Obrzydłówek.
II wojna światowa.
Kampania wrześniowa 1939.
4 Pułk Piechoty Legionów oraz 2 Pułk Artylerii Lekkiej Legionów opuściły kielecki garnizon już 27 sierpnia 1939 r., udając się na wyznaczone pozycje nieopodal Zapolic i Modlina. W mieście została jedynie garstka żołnierzy pod komendą wiceprezydenta, kpt. Dobroczyńskiego. Już 1 września Luftwaffe zbombardowało koszary na Bukówce, lotnisko w Masłowie Pierwszym i ujęcie wody „Siedem Źródeł” w Białogonie. Zbyt słaba obrona przeciwlotnicza (składająca się zaledwie z jednej baterii dział i kompanii ciężkich karabinów maszynowych) nie była w stanie powstrzymać niemieckich samolotów. Zarządzono mobilizację 154 Pułku Piechoty, dowodzonego przez ppłk. Aleksandra Idzika, odpowiadającego za porządek i organizację życia społecznego. 3 września do Kielc dotarła pierwsza fala uchodźców cywilnych i wojskowych, w tym m.in. resztki rozbitej pod Janowem 7 Dywizji Piechoty, z których sformowano kilka mniejszych oddziałów. Tego samego dnia przybył do miasta płk Kazimierz Glabisz z rozkazem zatrzymania Niemców na linii Gór Świętokrzyskich i pozostawienia Kielc bez obrony. Niedługo później odbyły się kolejne bombardowania Luftwaffe, wskutek których zginęło ok. 80 osób oraz zniszczone zostały elektrownia, dworzec kolejowy i sieć wodociągowa. Równocześnie od strony południowej rozpoczęło się natarcie 2 Dywizji Lekkiej gen. Georga Stummego – wieczorem wojska niemieckie zajęły już niemal całe miasto zabijając 40 i raniąc 60 polskich żołnierzy. Nazajutrz zorganizowano przejściowe obozy jenieckie, przez które przeszło ok. 5000 osób. W celu niedopuszczenia do jakichkolwiek oznak oporu Niemcy wyznaczyli 20 cenionych obywateli miasta, którzy mieli być zamordowani w przypadku naruszenia porządku ustanowionego przez okupanta.
Lata okupacji hitlerowskiej.
Początek okupacji.
Po utworzeniu na terenach centralnej Polski Generalnego Gubernatorstwa Kielce zdegradowano do roli stolicy powiatu w dystrykcie radomskim. Dotychczasowy prezydent, Stefan Artwiński 20 października otrzymał zakaz sprawowania dotychczasowego urzędu. Dwa tygodnie później odnaleziono go zamordowanego w podmiejskim lesie. Nowym zarządcą miasta (Stadthauptmanem) został A. Dreschel. Pod koniec 1940 r. powołano Zarząd Miejski, na czele którego stanął burmistrz Stanisław Pasteczko zmieniony później na stanowisku przez M. Bogdanowicza. Kompetencje naprędce utworzonych sądów specjalnych i doraźnych przejęły sądy policyjne (niemal we wszystkich przypadkach ogłaszające karę śmierci) oraz Kielecki Wydział Sądu Specjalnego w Radomiu zajmujący się sprawami cywilno-karnymi. Kielce stanowiły także garnizon dla aparatu policyjnego III Rzeszy, stacjonował tu 305 Batalion 22 Pułku Policji, policja ochronna oraz żandarmeria, od 16 marca 1943 r. dowodzona przez kpt. Gerulfa Mayera.
Zagłada ludności cywilnej.
W 1940 ludność Kielc wzrosła do ok. 80 tys. mieszkańców, ale liczba ta wkrótce drastycznie się zmniejszyła, głównie wskutek dokonywanych przez Niemców masowych morderstw i zagłady Żydów. W latach 1942–1943 w wyniku egzekucji wykonywanych m.in. w lesie na Stadionie zginęło kilkanaście tysięcy ludzi. Innym miejscem masowych morderstw był cmentarz żydowski na Pakoszu, gdzie chowano zmarłych w zbiorowych mogiłach. Egzekucje publiczne odbywały się w więzieniu przy ul. Zamkowej, gdzie w latach 1943–1944 wieszano lub rozstrzeliwano zwykle po ok. 10 osób dziennie. U podnóży góry Telegraf istniał od 1941 r. obóz dla żołnierzy i oficerów Armii Czerwonej, w którym w wyniku zbyt małych racji żywnościowych i epidemii chorób zakaźnych zmarło ponad 11 tysięcy Rosjan.
Lata wojny i okupacji spowodowały niemal całkowitą zagładę ludności żydowskiej zamieszkującej miasto. Ludność ta (licząca w 1940 r. ok. 25 000 osób) była stopniowo izolowana od reszty społeczeństwa. Ostatecznie władze niemieckie zorganizowały getto obejmujące ulice Cichą, Dąbrowską, Jasną, Kozią, Krzywą, Okrzei, Orlą, Starozagnańską, Stolarską, Wąską, Starowarszawskie Przedmieście, Piotrkowską, Pocieszka, Przechodnią, Przecznicę, Silniczną, Nowy Świat, Szydłowską, Targową oraz częściowo Toporowskiego, Nowowiejską i Radomską. Przeprowadzka do nowej „dzielnicy”, której koszty pokryli Żydzi, zakończyła się 5 kwietnia 1941. Pomimo ekstremalnie trudnych warunków mieszkaniowych wciąż napływała tu ludność żydowska z likwidowanych gett na terenie Kielecczyzny, a nawet transport ok. 1000 osób z Wiednia. Ewakuacja getta rozpoczęła się 20 sierpnia 1942 r., do obozu zagłady w Treblince trafiło niemal 21 tys. ludzi. Na miejscu wymordowano dzieci, starców i chorych; w mieście pozostali jedynie wykwalifikowani żydowscy pracownicy kieleckich zakładów (wywiezieni w sierpniu 1944 r. do Oświęcimia). Szczególną odpowiedzialnością za dramat ludności żydowskiej obarcza się szefa lokalnej policji ochronnej, Hansa Gayera.
Gospodarka.
Od początku wojny największe kieleckie fabryki wykorzystywane były przez Niemców do wyrobu produktów na potrzeby armii. Zatrudnienie w przemyśle zmniejszało szansę na wywóz do obozu koncentracyjnego, stąd pojawiło się ogromne zainteresowanie pracą w miejskich zakładach. W hucie „Ludwików” wytwarzano wówczas maszyny rolnicze i wozy dla Wehrmachtu, w „Granacie” – czerepy pocisków i inne elementy uzbrojenia. Fabryka Kwasu Siarkowego i Nawozów Sztucznych „Oleiim” produkowała kwas siarkowy potrzebny do wytwarzania prochu w Pionkach, Zakłady „Społem” dostarczały wojsku wyżywienia oraz środków czystości. Nadal działały wapienniki i kamieniołomy, wykorzystywane głównie przy budowie i utwardzaniu dróg. Wskutek zagłady Żydów drobny handel i rzemiosło znalazły się na krawędzi upadku. W lipcu 1944 r., w związku z krytyczną sytuacją Niemców na froncie wschodnim, zarządzono zniszczenie kieleckich zakładów przemysłowych. Pomysł ten wkrótce zarzucono, jednak okupanci wywieźli w głąb III Rzeszy niemal wszystkie maszyny z tutejszych fabryk.
Życie społeczne.
Wkroczenie wojsk niemieckich do miasta niemal całkowicie sparaliżowało życie społeczne, okupant natychmiast zakazał funkcjonowania większości organizacji, dopuszczając jedynie działanie PCK, OSP oraz RGO (Rady Głównej Opiekuńczej). Zniesiono wówczas wiele świąt państwowych i kościelnych, zniszczono pomniki oraz symbole narodowe. Część budynków w centrum miasta (kin, księgarni, sklepów) przeznaczono wyłącznie dla Niemców. Kilkadziesiąt ulic otrzymało nowe nazwy, dodatkowo zakazano tłumaczenia niektórych z nich na język polski (m.in. Rynek przemianowano na "Adolf-Hitler-Platz", ul. Dużą na "Strasse der Deutschen Wehrmacht", ul. Wesołą na "Kommandanturstrasse"). Ulice getta nazwano szyderczo Szczęśliwą, Rabinów, Trefną, Czosnkową, Zaśniedziałą.
Pomimo prężnej działalności organizacji charytatywnych w mieście zaczęła szerzyć się nędza, co wkrótce zaowocowało wybuchem szeregu epidemii, zwłaszcza tyfusu brzusznego i tyfusu plamistego. Z powodu niedoboru lekarzy (większość z nich zginęła w obozach koncentracyjnych lub była pochodzenia żydowskiego) leczenie szpitalne ograniczono do przypadków „bezwarunkowej konieczności”. Brakowało leków, środków opatrunkowych i opału, sytuację dodatkowo pogorszyło przeniesienie wszystkich Polaków do szpitala w budynku Seminarium Duchownego i uczynienie dawnego szpitala miejskiego placówką niemiecką.
Ruch oporu.
Już we wrześniu 1939 powstała w Kielcach pierwsza grupa dywersyjna dowodzona przez ppłk Henryka Kowalówkę, stanowiąca zalążek kieleckiego okręgu „Organizacji Orła Białego”, podporządkowanej później Służbie Zwycięstwu Polsce. Po serii aresztowań i częściowej dekonspiracji OOB powołano w mieście z inicjatywy środowisk kolejarskich i PPS tajną organizację „Polska Niepodległa” pod komendą Aleksandra Siewka. Niedługo później, w grudniu 1939 utworzono „Polski Związek Walki o Wolność Narodów” (z inicjatywy braci Janystów) oraz „Tajną Organizację Wojskową”, bazującą na członkach Związku Strzeleckiego. W pierwszych miesiącach wojny swoich dywersantów posiadał w Kielcach także mjr Henryk Dobrzański „Hubal”.
Po powołaniu pod koniec 1939 r. Związku Walki Zbrojnej w jego skład weszła większość działających w mieście organizacji podziemnych. Odrębność zachowały nieliczne wówczas siły ruchu ludowego (SL ROCH i BCh). Działaniami dywersyjnymi objęto wszystkie kieleckie zakłady przemysłowe, plutony ZWZ funkcjonowały głównie w „Społem”, „Granacie” i hucie „Ludwików”. W kwietniu 1940 utworzono kielecki okręg Związku Odwetu, przekształcony później w Kierownictwo Dywersji (Kedyw). W mieście funkcję oddziałów Kedywu spełniały grupy specjalne, dowodzone przez Mariana Sołtysiaka, Zbigniewa Kruszelnickiego i Zygmunta Firleya. 9 i 10 lutego 1941 r. nastąpiły liczne aresztowania w kręgach ZWZ, łącznie Gestapo ujęło 86 osób.
Najbardziej znane akcje kieleckiego podziemia:
Wkroczenie Armii Czerwonej.
Od sierpnia 1944 do stycznia 1945 Kielce znajdowały się w strefie przyfrontowej, w obszarze tyłowym niemieckiej 4. Armii Pancernej. Zarządzono ewakuację urzędników i volksdeutschów. Miasto było bombardowane przez lotnictwo Armii Czerwonej, co powodowało duże straty także wśród ludności cywilnej. Mieszkańców Kielc Niemcy zapędzili do prac fortyfikacyjnych przy wznoszeniu bunkrów i stanowisk dla dział szturmowych. W nocy z 11 na 12 stycznia 1945 rozpoczęła się z przyczółka baranowsko-sandomierskiego zwycięska ofensywa żołnierzy radzieckich 3 Armii Gwardii gen. Wasilija Gordowa i 13 Armii gen. Nikołaja Puchowa z 1 Frontu Ukraińskiego, wspieranych przez 2 Korpus Lotnictwa Szturmowego. 15 stycznia sforsowali oni Wzgórza Daleszyckie i Dymińskie, a następnie wkroczyli do miasta, którego obroną dowodził gen. Nehring. Podczas bitwy poległo 129 kielczan, 248 czerwonoarmistów i około 6000 Niemców. Ci ostatni stracili 224 czołgi i samobieżne działa pancerne, 179 transporterów opancerzonych, 300 dział, 5 samolotów oraz 1500 samochodów i motocykli. Powojenną historię Kielce rozpoczęły z liczbą tylko 48 tys. mieszkańców.
Polska Ludowa.
Czarną kartą w historii miasta jest pogrom Żydów, który miał miejsce 4 lipca 1946. W jego wyniku zginęło 37 osób narodowości żydowskiej (35 zostało rannych) i troje Polaków.
W okresie Polski Ludowej w obręb miasta włączono miejscowości Białogon, Czarnów, Niewachlów, Dąbrowę. Zbudowano nowe osiedla i dzielnice jak: Wielkopole, Czarnów, Podkarczówek, Szydłówek, Bocianek, Świętokrzyskie, Uroczysko.
Już w 1945 roku utworzono Wojewódzką Orkiestrę Symfoniczną (od 1968 Państwowa Filharmonia im. O. Kolberga). W 1949 roku powstał Państwowy Teatr im. St. Żeromskiego, a od 1952 roku działa Ekspozytura Polskiego Radia (od 1958 r. – Rozgłośnia Kielecka).
W 1948 roku przekształcono Hutę „Ludwików” w Kieleckie Zakłady Wyrobów Metalowych (produkowano tu m.in. motocykle SHL, była to też największa fabryka pralek wirnikowych oraz samochodów specjalistycznych na podwoziu „Stara”). W 1952 roku powstają Zakłady Budowy Przewodów i Armatury (potem Zakłady Urządzeń Chemicznych i Armatury Przemysłowej „Chemar”). W 1956 roku przekształcono miejscowe Zakłady Mechaniczne w Fabrykę Łożysk Tocznych „Iskra”. Po wojnie był to największy zakład produkcyjny Kielc zatrudniający ponad 8000 pracowników. W 1971 powstają Kieleckie Zakłady Wyrobów Papierowych.
W latach 1949–1950 wzniesiono siedzibę Sądu Wojewódzkiego jako pierwszy gmach publiczny po wojnie. W 1950 roku wybudowano siedzibę miejską PZPR w gmachu na ulicy Żeromskiego (jeden z nielicznych przykładów miejskiego socrealizmu w mieście). Powstanie Sienkiewiczowskiej Dzielnicy Mieszkaniowej przypada na lata 1954–1955. W 1962 roku zbudowano budynek Poczty Głównej. W 1963 roku oddano do użytku hotel „Centralny”. W 1964 roku oddano do użytku miejską krytą pływalnię i halę sportowo-widowiskową oraz skocznię narciarską. W 1970 r. otwarto Stadion Międzyszkolny oraz kompleks budynków Urzędu Wojewódzkiego. W 1971 roku oddano do użytku nowy dworzec PKP. Orczykowy wyciąg narciarski na Telegrafie zostaje zbudowany w 1975 r. Od 1976 roku budowano oryginalny miejski dworzec PKS (projekt E. Modrzejewski).
W styczniu 1957 roku uruchomiono radiostację Polskiego Radia w Kielcach.
W 1966 roku rozpoczęła działalność Wyższa Szkoła Inżynierska (przekształcona w 1974 roku w Politechnikę Świętokrzyską). W 1969 powstała Wyższa Szkoła Nauczycielska, w 1973 roku przekształcona w Wyższą Szkołę Pedagogiczną (od 2011 Uniwersytet Jana Kochanowskiego w Kielcach).
W 1962 roku utworzono rezerwat geologiczny „Kadzielnia”. W 1963 r. zaniechano eksploatacji kruszców przekształcając miejskie kamieniołomy w trakty spacerowe, a później w rezerwaty geologiczne. W 1971 r. na wzgórzu Kadzielni wybudowano istniejący do dziś amfiteatr na 5000 miejsc. 22 lipca 1979 roku odsłonięto Pomnik Bojowników o Wyzwolenie Społeczne i Narodowe na Kadzielni.
Po 1989.
Do 1998 Kielce były stolicą województwa kieleckiego. Po protestach mieszkańców i wecie prezydenta Aleksandra Kwaśniewskiego, miasto zostało stolicą utworzonego po reformie administracyjnej w 1999 województwa świętokrzyskiego. W 2011 Kielce liczyły ponad 203 tys. mieszkańców i stanowią główny ośrodek gospodarczy, kulturalny i naukowy województwa. 
W latach 2004–2006 wzniesiono nowy Stadion Miejski. Wizytówką Kielc jest odrestaurowany deptak na ulicy Sienkiewicza. 
Powoli miasto staje się ważnym ośrodkiem wystawienniczym, dzięki działalności Targów Kielce organizujących m.in. Międzynarodowy Salon Przemysłu Obronnego oraz największe w Europie targi sakralne SacroExpo.

</doc>
<doc id="430639" url="https://pl.wikipedia.org/wiki?curid=430639" title="Prawo Godwina">
Prawo Godwina

Prawo Godwina ("reductio ad Hitlerum", "argumentum ad Hitlerum") – humorystyczne spostrzeżenie Mike’a Godwina sformułowane w 1990 w odniesieniu do grup dyskusyjnych. Brzmi ono następująco:
W tradycji użytkowników wielu grup Usenetu wątek, w którym w jednej z wypowiedzi pojawia się porównanie do nazizmu lub Hitlera, uważany jest za skończony, a ponadto uznaje się, że osoba, która użyła tego porównania, przegrała dyskusję. W 2007 „The Economist” stwierdził, że „w większości dyskusji dobrą zasadą jest, że pierwsza osoba, która wyzwie drugą od nazistów, automatycznie przegrywa dyskusję”.
Prawo Godwina odnosi się do pozamerytorycznego argumentu osobistego – sposobu argumentowania, w którym na poparcie swojej tezy dyskutant powołuje się na niezwiązane z tematem opinie lub zachowania swego oponenta. Z drugiej strony w sytuacji, gdy ktoś porówna swego rozmówcę do hitlerowców, ten chwyt erystyczny może też być rodzajem obrony przed tego typu argumentami osobistymi.
Po zamieszkach w Charlottesville Mike Godwin napisał, że porównanie nacjonalistów biorących udział w zamieszkach do nazistów nie jest przykładem prawa Godwina.
Badania dotyczące Prawa Godwina.
Wyniki badań Dariusza Jemielniaka, Adama Sulkowskiego oraz Gabriela Farielllo opublikowane w grudniu 2021 roku dotyczące 199 milionów wypowiedzi w serwisie Reddit wykazały, że odwołania do Adolfa Hitlera lub ideologii nazistowskiej zdarzają się rzadziej, im dłużej toczy się dyskusja. Autorzy przyznali, że Prawo Godwina nie może być zaobserwowane empirycznie.

</doc>
<doc id="430650" url="https://pl.wikipedia.org/wiki?curid=430650" title="Dziwne przypadki w Blake Holsey High">
Dziwne przypadki w Blake Holsey High

Dziwne przypadki w Blake Holsey High (ang. "Strange Days at Blake Holsey High", dosł. Dziwne dni w Blake Holsey High, 2002–2006) – kanadyjski serial telewizyjny dla młodzieży, stanowiący połączenie science fiction i przygody, często nazywany młodzieżowym "Z Archiwum X". Premierowe odcinki serialu emitowane były od 5 października 2002 do 28 stycznia 2006 roku na kanale NBC. Serial składa się z trzech serii po trzynaście dwudziestopięciominutowych odcinków. Czwarta seria, wyemitowana 28 stycznia 2006 roku, to trzy połączone ze sobą odcinki stanowiące zakończenie serialu. Wyemitowane zostały one jako film zatytułowany "Blake Holsey Conclusions".
Serial.
Serial znany jest także pod innymi tytułami, jak skrótowe „"Blake Holsey"”, „"Blake Holsey High"”. W wersji brytyjskiej, która emitowana była w Polsce, na planszy tytułowej pojawia się tytuł „"Black Hole High"”. Gdy w pierwszym odcinku bohaterowie odkrywają, że w szkole znajduje się czarna dziura (ang. black hole), tablica z nazwą szkoły zostaje pomalowana – przekreślono nazwę „Blake Holsey High”, wpisując „Black Hole High”, co można przetłumaczyć jako „"szkoła z czarną dziurą"”.
Serial cieszył się powodzeniem zarówno w Stanach Zjednoczonych, jak i na świecie. Zlicencjonowany został przez wiele telewizji. W Polsce serial emitowany był od 2004 roku przez telewizję Jetix z polskim dubbingiem.
Fabuła.
Bohaterami serialu jest piątka przyjaciół z tytułowej szkoły Blake Holsey High, członkowie klubu naukowego: Josie Trent, Vaughn Pearson, Corrine Baxter, Lucas Randall i Marshall Wheeler. Opiekunem kółka jest nauczyciel fizyki, profesor Zachary.
W szkole mają miejsce dziwne rzeczy, np. jeden z uczniów widział w szkolnym basenie mamuta, nikt nie dopuszcza jednak do siebie owych dziwnych zjawisk. Którejś nocy znika nauczyciel fizyki – profesor Middleton, czego świadkiem jest Lucas. Zniknięcie profesora zostaje jednak zatajone przez dyrekcję szkoły i radę nadzorczą, której przewodniczy Victor Pearson. Wkrótce po tych zdarzeniach do szkoły przybywa Josie Trent, która dołącza do kółka naukowego. Jego członkowie odkrywają, że na terenie szkoły znajduje się czarna dziura, która może mieć związek z dziwnymi rzeczami, które dzieją się w jej obrębie oraz tunel umożliwiający podróże w czasie. Z czasem odkrywają także, że ze wszystkim może mieć związek mająca w 1987 roku eksplozja laboratoriów Pearadyne, których dyrektorem był Victor Pearson. W dalszych sezonach przyjaciele podróżują w czasie, by odkryć przyczynę dziwnych zjawisk. W drugiej serii Josie znajduje kulę Quigong, która łamie wszelkie prawa fizyki i grawitacji. W serii "Conclusions" wszystkie wątpliwości zostają ujawnione – prawdziwym wrogiem przyjaciół jest Jack Avenir, pochodzący z przyszłości, chcący zawładnąć mocą wszechświata. Również Sara Pearson (matka Vaughna) okazuje się pochodzić z przyszłości i być obserwatorem. W ostatnim odcinku Sara wraca do teraźniejszości, a Avenir zostaje pokonany.
Oprócz przygody i science fiction serial łączy ze sobą także elementy komedii, dramatu, romansu i tajemnicy.
Obsada.
i inni
Wersja polska.
Opracowanie: na zlecenie Jetix – IZ-Text
Udźwiękowienie: 
Dźwięk: Iwo Dowsilas 
Montaż:
Tekst polski:
W polskiej wersji wystąpili:
i inni
Lektor: Ireneusz Załóg 

</doc>
<doc id="430651" url="https://pl.wikipedia.org/wiki?curid=430651" title="Medalistki igrzysk olimpijskich w hokeju na lodzie">
Medalistki igrzysk olimpijskich w hokeju na lodzie

Medalistki igrzysk olimpijskich w hokeju na lodzie – lista zawodniczek i reprezentacji, które przynajmniej raz zdobyły medal zimowych igrzysk olimpijskich w hokeju na lodzie kobiet.
Hokej na lodzie kobiet jest obecny w programie olimpijskim od igrzysk w Nagano w 1998 roku (dla porównania turnieje mężczyzn są rozgrywane od 1920 roku, kiedy to wówczas hokej na lodzie znajdował się w programie letnich igrzysk w Antwerpii).
Pierwszymi mistrzyniami olimpijskimi w hokeju na lodzie zostały zawodniczki ze Stanów Zjednoczonych, kolejne cztery turnieje wygrały reprezentantki Kanady, a następnie ponownie triumfowały Amerykanki. Na pierwszym miejscu w klasyfikacji państw plasuje się Kanada (4 złote i 2 srebrne medale), a na drugim Stany Zjednoczone (2 złote, 3 srebrne i 1 brązowy medal). Te dwa kraje na wszystkich igrzyskach stawały na podium olimpijskim. Medale zdobywały jeszcze reprezentantki Szwecji (1 srebrny i 1 brązowy), Finlandii (3 brązowe) i Szwajcarii (1 brązowy).
Najbardziej utytułowanymi hokeistkami, jeśli chodzi o medale olimpijskie, są Kanadyjki Jayna Hefford i Hayley Wickenheiser. Obie zdobyły po 5 medali (4 złote i 1 srebrny) w latach 1998–2014. Cztery złote medale ma na koncie również inna Kanadyjka, Caroline Ouellette, która w latach 2002–2014 była w zwycięskim składzie. Po cztery medale olimpijskie wywalczyły ponadto: Kanadyjki Jennifer Botterill, Becky Kellar i Meghan Agosta (3 złote i 1 srebrny) oraz Amerykanki Angela Ruggiero (1 złoty, 2 srebrne i 1 brązowy) i Julie Chu (3 srebrne i 1 brązowy).
Poniżej przedstawiono medalistki olimpijskie w turniejach hokejowych w latach 1998–2018.
Medalistki chronologicznie.
W poniższej tabeli przedstawiono wszystkie zespoły, które zdobyły medale igrzysk olimpijskich w hokeju na lodzie kobiet w latach 1998–2018 wraz z pełnymi składami poszczególnych ekip.
Klasyfikacja zawodniczek.
W poniższym zestawieniu ujęto klasyfikację zawodniczek, które zdobyły przynajmniej jeden medal olimpijski w hokeju na lodzie. W przypadku, gdy więcej niż jedna zawodniczka zdobyła tę samą liczbę medali wszystkich kolorów, wzięto pod uwagę najpierw kolejność chronologiczną, a następnie porządek alfabetyczny.
Klasyfikacja państw.
Poniższa tabela przedstawia klasyfikację państw, które zdobyły przynajmniej jeden medal olimpijski w hokeju na lodzie kobiet. 
Klasyfikacja państw według lat.
W poniższej tabeli zestawiono państwa według liczby medali zdobytych w hokeju na lodzie kobiet podczas kolejnych edycji zimowych igrzysk olimpijskich. Przedstawiono wszystkie medale (złote, srebrne i brązowe) łącznie.

</doc>
<doc id="430652" url="https://pl.wikipedia.org/wiki?curid=430652" title="Błękitni Czarodzieje">
Błękitni Czarodzieje



</doc>
<doc id="430659" url="https://pl.wikipedia.org/wiki?curid=430659" title="Ferrero Rocher">
Ferrero Rocher

Ferrero Rocher – pralina marki Ferrero.
Na zewnątrz znajduje się warstwa czekolady z kawałkami orzecha, a pod nią jest cienki, jasnobrązowy wafel w kształcie kuli. W środku znajduje się cały orzech laskowy, zatopiony w ciemnym kremie czekoladowym.
Składniki.
Najnowszym produktem firmy Ferrero są pralinki o różnych smakach Ferrero Garden.

</doc>
<doc id="430670" url="https://pl.wikipedia.org/wiki?curid=430670" title="East London">
East London

East London (), wym. []; ) – miasto w Południowej Afryce, w Prowincji Przylądkowej Wschodniej, nad Oceanem Indyjskim, przy ujściu rzeki Buffalo; liczy około 267 tys. mieszkańców.
Urodziła się tutaj Natalie Grandin, południowoafrykańska tenisistka.
W mieście rozwinął się przemysł spożywczy, włókienniczy, chemiczny, skórzano-obuwniczy, meblarski, stoczniowy oraz samochodowy.

</doc>
<doc id="430671" url="https://pl.wikipedia.org/wiki?curid=430671" title="Czyżyny">
Czyżyny

Czyżyny – obszar Krakowa wchodzący w skład Dzielnicy XIV Czyżyny, dawna wieś.
Na terenie Czyżyn znajdują się bloki mieszkalne wielorodzinne 5-15-kondygnacyjne wraz z infrastrukturą społeczną (przedszkole, szkoła, plac zabaw, przychodnie lekarska, park), jak i Muzeum Lotnictwa Polskiego z czynnym od 2003 r. lądowiskiem Kraków-Czyżyny z betonową drogą startową o wymiarach 720 × 60 m, które powstało na byłym lotnisku Kraków-Rakowice-Czyżyny.
Historia.
Wieś Czyżyny była własnością książęcą. Od połowy XIII wieku należała do mogilskiego zakonu Cystersów.
Lokowana na prawie niemieckim w 1294 przez Wacława II. Lokację potwierdził Kazimierz Wielki w 1336. Ze wzmianek XIV-wiecznych wiadomo o moście nad prądnickimi bagnami i karczmie na terenie Czyżyn. Wieś duchowna "Czerzyny", własność Opactwa Cystersów w Mogile, położona była w drugiej połowie XVI wieku w powiecie proszowskim województwa krakowskiego. W 1787 szlachta ziemi krakowskiej witała tu przybywającego do Krakowa króla Stanisława Augusta Poniatowskiego. Pod koniec XVIII wieku głównymi obiektami Czyżyn był dwór z folwarkiem oraz karczma, a w Czyżynach z przyległym Łęgiem notowano około 600 mieszkańców i 100 domów. W drugiej połowie XIX wieku wieś liczyła ponad 800 mieszkańców. Funkcjonowała w niej jednoklasowa szkoła ludowa.
Dalszy rozwój terenu wiązał się z rozbudową Twierdzy Kraków – zbudowany został fort Pszorna. Stacjonował tu oddział balonowy 2 Pułku Artylerii Fortecznej twierdzy Kraków. W 1912 dowództwo austriackie utworzyło na tym terenie Flugpark 7 razem z całym zapleczem technicznym. Fort nie przetrwał do naszych czasów – został zburzony w 1951 w związku z budową Alei Planu 6-letniego (obecnie Alei Jana Pawła II), jego pozostałościami są ziemne stoki na terenie Parku Lotników.
W latach 1936–1939 w Czyżynach wzniesiono kościół św. Judy Tadeusza, a w 1951 erygowano parafię.
18 stycznia 1945, wraz z Olszą i Rakowicami, Czyżyny włączone zostały do Krakowa.
Kolej.
W 1899 roku wybudowano linię kolejową Kraków – Kocmyrzów dla ułatwienia transportu osobowego i dostarczania płodów rolnych do Krakowa z okolicznych wsi, tzw. „Kocmyrzówkę”. W Czyżynach znajdowała się stacja kolejowa (w okolicy obecnego Ronda Czyżyńskiego, w miejscu gdzie obecnie mieści się stacja paliw). W 1900 wybudowano odgałęzienie linii do Mogiły. W 1930 Polskie Koleje Państwowe wykupiły linie od prywatnych właścicieli.
W latach powojennych linia ta i stacja Czyżyny służyły do transportu i przeładunku materiałów budowlanych dla wznoszonego, kilkaset metrów dalej, miasta Nowa Huta.
W latach sześćdziesiątych XX wieku linia do Kocmyrzowa straciła znaczenie ekonomiczne i została zlikwidowana, a tory i stację rozebrano.
Lotnisko.
Lotnisko Kraków-Rakowice-Czyżyny powstało w 1912 w związku z rozwojem lotnictwa Austro-Węgier. W 1917 roku stało się jednym z punktów etapowych pierwszej w Europie regularnej pocztowej linii lotniczej łączącej Wiedeń z Kijowem i Odessą. Początkowo zajmowało obszar 55 hektarów i obejmowało bazę oddziału lotniczego. Po odzyskaniu niepodległości i przejęciu obiektów lotniska przez polskie władze następowała stopniowa rozbudowa i wzrost znaczenia lotniska jako drugiego co do wielkości w kraju. W czasie II wojny światowej lotnisko przejęli Niemcy, a po jej zakończeniu straciło swoje znaczenie ze względu na rozwój urbanistyczny okolicznych terenów. W 1963 zostało zlikwidowane.
Pozostałościami infrastruktury lotniska są Park Kultury i Wypoczynku utworzony w 1966 na niezabudowanych terenach polotniczych (obecnie Park Lotników Polskich) oraz obiekty należące obecnie do Muzeum Lotnictwa Polskiego, które organizuje rokrocznie w tym miejscu Małopolski Piknik Lotniczy.
Część (zachodnia) pasa znajdującego na terenie Muzeum Lotnictwa cieszy się dużą popularnością w gronie niezrzeszonych krakowskich modelarzy RC.
Osiedla.
W latach 1977–1988 wybudowano osiedle Dywizjonu 303, a w latach 1978–1990 osiedle 2 Pułku Lotniczego (według projektu W. Cęckiewicza). Wzniesiono budynki mieszkalne cztero- i jedenastokondygnacyjne w technologii wielkopłytowej (według projektu M. i J. Chronowskich, S. Golonki). Na osiedlach powstały ponadto 2 szkoły, 4 przedszkola, żłobek, 2 przychodnie lekarskie oraz pawilony handlowo-usługowe.
W latach 70. powstały domy studenckie Politechniki Krakowskiej (według projektu T. i M. Mańkowskich), a w 1980 budynki Wydziału Mechanicznego Politechniki (według projektu W. Cęckiewicza z zespołem). W 1972 rozpoczęto budowę Kampusu Akademii Wychowania Fizycznego (według projektu L. Filara).
W latach 80. wybudowano budynki mieszkalne pięcio- i jedenastokondygnacyjne w technologii wielkopłytowej (według projektu K. Szopińskiej). Natomiast w latach 90. powstały kolejne zespoły mieszkaniowe, ale już z niższymi budynkami cztero- i pięciokondygnacyjnymi, krytymi skośnymi dachami (według projektu H. Pięty, J. Barnasia, W. Gilewicza, E. Dworzak-Żak, A. Rutkowskiego). W tym czasie wybudowano także wieżowce obok kompleksu AWF i Ronda Czyżyńskiego.
Przemysł w Czyżynach.
W latach 1937–1938 we wschodniej części Czyżyn wybudowano Wytwórnię Tytoniu Przemysłowego, wykorzystującą uprawy tytoniu w Proszowicach, Wawrzeńczycach i Nowym Brzesku, należącą do Polskiego Monopolu Tytoniowego. Wytwórnia nie przerwała działalności w czasie II wojny światowej, będąc przejętą przez Niemców. W latach 1949–1953 zmodernizowano wytwórnię, tworząc Zakłady Przemysłu Tytoniowego w Krakowie-Czyżynach. W 1961 przy zakładach utworzono Zakład Konstrukcji i Budowy Urządzeń dla Przemysłu Tytoniowego. Obecnie właścicielem zakładów jest koncern Philip Morris.
Atrakcje Czyżyn.
Muzeum Lotnictwa Polskiego.
Bezpośrednim impulsem budowy Muzeum Lotnictwa i Astronautyki (pierwotna nazwa; obecnie muzeum nosi nazwę Muzeum Lotnictwa Polskiego) była zorganizowana w 1964 przez Aeroklub Krakowski wielka Wystawa Lotnicza na terenie byłego lotniska wykorzystująca pozostałości parku technologicznego lotniska i eksponaty zwożone specjalnie na wystawę.
Po zakończeniu wystawy stworzono Ośrodek Ekspozycji Sprzętu Lotniczego, który zaopiekował się ekspozycją. W 1967 Ośrodek został przejęty przez Naczelną Organizację Techniczną i nazwany „Muzeum Lotnictwa”, a w 1971 muzeum znalazło się w gestii Ministerstwa Komunikacji. W zbiorach muzeum znajdują się: samoloty, szybowce, śmigłowce, pociski przeciwlotnicze oraz silniki lotnicze. Wśród licznych eksponatów znajdują się samoloty będące unikatami na skalę światową.
W 2003 roku przywrócono działalność lotniczą. Utworzono lądowisko Kraków-Czyżyny na części dawnej betonowej drogi startowej dla samolotów do 7500 kg i śmigłowców.

</doc>
<doc id="430673" url="https://pl.wikipedia.org/wiki?curid=430673" title="Cooktown">
Cooktown

Cooktown – miejscowość w Australii, w stanie Queensland, przy ujściu rzeki Endeavour do Morza Koralowego. Około 2 tys. mieszkańców.
Pierwszymi Europejczykami, którzy dotarli w okolice dzisiejszego Cooktown była załoga statku „Endeavour”. Okręt dowodzony przez Jamesa Cooka dotarł w to miejsce 18 czerwca 1770 roku. W pobliżu miasta funkcjonuje port lotniczy Cooktown.

</doc>
<doc id="430681" url="https://pl.wikipedia.org/wiki?curid=430681" title="Kwaśniewski">
Kwaśniewski

Osoby o nazwisku Kwaśniewska i Kwaśniewski:

</doc>
<doc id="430682" url="https://pl.wikipedia.org/wiki?curid=430682" title="Cobi Jones">
Cobi Jones

Cobi N'Gai Jones (ur. 16 czerwca 1970 w Detroit) – amerykański trener i piłkarz występujący na pozycji prawego pomocnika. W reprezentacji wystąpił 164 razy, co czyni go jedynym ze światowych rekordzistów.
Obecnie pracuje jako asystent trenera w Los Angeles Galaxy. Karierę rozpoczął w 1988 roku w college'u UCLA, gdzie w ciągu czterech lat rozegrał 90 meczów i strzelił w nich 23 gole. Następnie w sezonie 1994/1995 przeniósł się do Anglii, gdzie został graczem Coventry City, klubu Premiership. Kariery jednak tam nie zrobił i po roku odszedł do jednego z potentatów ligi brazylijskiej – CR Vasco da Gama. W 1996 roku, zaraz po powstaniu Major League Soccer w Stanach Zjednoczonych przeniósł się do drużyny Los Angeles Galaxy, gdzie grał do 2007 roku. Rozegrał dla niego 305 ligowych spotkań i zdobył 70 goli.
Jones jest rekordzistą pod względem liczby występów w reprezentacji Stanów Zjednoczonych. W latach 1992–2004 rozegrał dla niej 158 meczów i strzelił 14 bramek. Brał udział między innymi w Mistrzostwach Świata 1994, 1998 i 2002, został wybrany do najlepszej jedenastki Złotego Pucharu CONCACAF 2000 oraz zwyciężył w Złotym Pucharze CONCACAF 2002, był także uczestnikiem Igrzysk Olimpijskich w Barcelonie i Copa América 1995.

</doc>
<doc id="430685" url="https://pl.wikipedia.org/wiki?curid=430685" title="Zdzisław Hryniewiecki">
Zdzisław Hryniewiecki

Zdzisław Hryniewiecki (ur. 1 września 1938 we Lwowie, zm. 17 listopada 1981 w Bielsku-Białej) – polski skoczek narciarski, reprezentant Polski, mistrz kraju. Honorowy Najlepszy Sportowiec Polski w roku 1960. Były rekordzista Polski w długości skoku, były rekordzista skoczni w Wiśle. Według Wojciecha Fortuny był najlepszym polskim skoczkiem w okresie między Stanisławem Marusarzem a Adamem Małyszem. Jego karierę przerwał upadek na skoczni w Wiśle-Malince w styczniu 1960, w wyniku którego został sparaliżowany i do końca życia poruszał się na wózku inwalidzkim.
Przebieg kariery.
Hryniewiecki już jako kilkuletni chłopiec jeździł na nartach po lwowskim Łyczakowie. Jego ojciec był piłkarzem Pogoni. Po II wojnie światowej Hryniewieccy zostali zmuszeni do opuszczenia rodzinnego miasta. Wyjechali na zachód i osiedli w Bielsku-Białej. Zdzisław nadal uprawiał narciarstwo, zaczął startować w kombinacji norweskiej. Brał także udział w zawodach pływackich, był mistrzem Polski juniorów w sztafecie cztery razy 50 m stylem dowolnym. Jego pierwszym narciarskim trenerem był starszy brat Janusz. Zdzisław ostatecznie zdecydował się na uprawianie skoków narciarskich i zapisał się do klubu BBTS Bielsko-Biała. Pierwszym sukcesem było zwycięstwo w 1948 roku na skoczni w Cygańskim Lesie, po dwóch skokach na odległość 16 m.
W 1954 wystartował w mistrzostwach Polski juniorów w Karpaczu i zajął w nich 19. miejsce. Trzy lata później w Zakopanem zajął czwarte miejsce. W tym samym roku stanął na trzecim stopniu podium w Mistrzostwach Związkowych Klubów Sportowych juniorów C.
W 1958 wziął udział w Memoriale Bronisława Czecha i Heleny Marusarzówny. W dwuboju klasycznym zajął trzecie miejsce, a w skokach był drugi, po skokach na 73 m i 75 m przegrywając z Nikołajem Szamowem z ZSRR. W tamtym roku wystąpił także w kilku konkursach krajowych. Najlepsze wyniki odniósł podczas konkursu w Zakopanem, który wygrał i na mistrzostwach okręgu śląskiego, gdzie był drugi, przegrywając z Władysławem Tajnerem. Był także siódmy podczas konkursu w Szczyrku i dziewiąty na seniorskich mistrzostwach ZKS-ów. Na Mistrzostwach Polski 1958 w Wiśle zajął siódme miejsce po skokach na 67 m i 70,5 m.
1958/1959.
W styczniu 1959 startował w konkursach Pucharu Beskidów 1959, gdzie uplasował się na czwartej pozycji w klasyfikacji generalnej.
W lutym, w Klingenthal, zajął po skokach na 79 m i 71 m piąte miejsce. Przegrał wówczas z Niemcami Helmutem Recknaglem, Wernerem Lesserem, Manfredem Brunnerem i Harrym Glaßem. Później startował w Falun, gdzie uplasował się na 22. pozycji.
15 lutego wywalczył jedyny w karierze medal mistrzostw Polski. Pokonał wówczas Jana Furmana i Władysława Tajnera i zdobył złoty medal, po skokach na 81,5 m i 79,5 m. 8 marca zwyciężył w Mistrzostwach AZS. Tydzień później, podczas Memoriału Bronisława Czecha i Heleny Marusarzówny, na Wielkiej Krokwi w Zakopanem skoczył w pierwszej serii 77,5 m i prowadził przed Szwedem Lingvistem, który osiągnął odległość 76,5 m. W drugiej Sannikow z ZSRR lądował na 79,5 m, potem Lingvist i Szamow skoczyli po 78 m. Hryniewiecki znów skoczył jednak najdalej – 81 m i wygrał konkurs.
W dniach 20-22 marca brał udział w konkursie lotów w austriackim Tauplitz na obiekcie Kulm. Przed rozpoczęciem zmagań Polak założył się z należącym do światowej czołówki Niemcem z NRD, Harrym Glaßem, że go pokona. Zawody miały pięć kolejek. Hryniewiecki w każdej był lepszy od Glaßa, a w jednym ze skoków osiągnął 116 m, co było nowym rekordem Polski. Po pierwszym dniu był 4., a ostatecznie uplasował się na 5. lokacie. 25 marca był czwarty na zawodach w Klingenthal, gdzie pokonał Helmuta Recknagla. Polak lądował na 84 m i 75 m. Dwa dni później wystartował w Oberwiesenthal, gdzie zajął trzecie miejsce, za Recknaglem i Glaßem. Sezon 1958/59 był najlepszym dla polskich skoków od 1938 roku, kiedy Stanisław Marusarz zdobył srebrny medal w Lahti.
1959/1960.
8. Turniej Czterech Skoczni odbył się bez skoczków z NRD, ZSRR, CSRS i Polski, ponieważ kierownictwa tych ekip zdecydowały się zbojkotować Turniej za niewywieszenie przez organizatorów flagi NRD.
W styczniu Hryniewiecki startował w silnie obsadzonych zawodach w Lauscha w NRD. Rozegrano dwa konkursy – w pierwszym zwyciężył Polak, w drugim Recknagel.
9 stycznia w Oberwiesenthal, w pierwszym konkursie, wygrał Recknagel przed Sannikowem i Szamowem. Hryniewiecki w pierwszej serii doleciał do 77 m, w drugiej do 83 m, lecz nie ustał tego skoku. Następnego dnia był już najlepszy. Osiągnął wówczas 82,5 m i, z obniżonego rozbiegu, 73,5 m. Kolejne zawody, w Klingenthal, się nie odbyły. Hryniewiecki oddał najdłuższy skok w sesji treningowej (78,5 m). Ówczesnym trenerem polskiej kadry skoczków był Mieczysław Kozdruń. Hryniewiecki skakał takim samym stylem jak Recknagel, z rękami wyciągniętymi w drugiej fazie lotu przed siebie. Za każdym razem starał się uzyskać maksymalną odległość. W tym czasie zaprzyjaźnił się z Władysławem Tajnerem.
16 stycznia 1960 wygrał międzynarodowy konkurs skoków, organizowany w ramach Pucharu Beskidów na skoczni w Wiśle-Malince, przed Władysławem Tajnerem i Józefem Gąsienicą Bryjakiem. Uzyskał wówczas odległości 78,5 m i 70,5 m z notą 227,5 punktu, o 10,5 punktów wyprzedzając Tajnera i o 16 punktów Gąsienicę Bryjaka. Odległość 78,5 m była przez cztery lata rekordem skoczni w Wiśle. Drugi konkurs skoków rozegrano w Szczyrku na Skalitem. Wygrał go Władysław Tajner. Hryniewiecki oddał najdłuższy skok w konkursie, ale podparł go i zajął 14. miejsce. W klasyfikacji generalnej zajął drugą pozycję. Po zawodach stwierdził, że jedzie na igrzyska po złoto, ale ze srebra i brązu również byłby zadowolony.
Upadek na skoczni Wisła-Malinka.
28 stycznia, dwa dni przed wyjazdem na igrzyska, Hryniewiecki brał udział w ostatnim przedolimpijskim treningu na skoczni w Wiśle-Malince. Przed rozegraniem na niej treningu, zamknięto na ulicy ruch kołowy, ponieważ zeskok kończył się na asfaltowej szosie. Skakało dwóch członków kadry: Hryniewiecki i Tajner. W pierwszej serii Tajner skoczył ponad 70 m, Hryniewiecki 78 m z podpórką − pół metra mniej od własnego rekordu skoczni. Przed drugą serią Tajner zaproponował obniżenie belki, ale Hryniewiecki nie zgodził się i skoczył z najwyższego rozbiegu. Zbyt wcześnie wyszedł z progu i miał ciężki upadek. Nie wziął pod uwagę zaleceń trenera, by skakać ostrożniej.
Tajner, który miał skakać zaraz po Hryniewieckim, obserwował z rozbiegu skoczni jego tragedię. Hryniewiecki złamał trzon kręgu szyjnego i stłukł klatkę piersiową. W wyniku urazu nastąpił natychmiastowy niedowład górnych kończyn i całkowity bezwład tułowia wraz z kończynami dolnymi.
Były trener alpejczyków, Kazimierz Koterbski, stwierdził, że na tak ciężki upadek miało wpływ także wygimnastykowanie skoczka, który, chcąc się ratować, wykonał rozpaczliwą próbę kręcenia salta w powietrzu, którą podpatrzył na zawodach w Norwegii. Władysław Tajner nazwał później trenera Kozdrunia głównym winowajcą kalectwa Hryniewieckiego. Uważał on, że trening na skoczni w Wiśle był niepotrzebny. Piotr Wala, Gustaw Bujok i trener Bronisław Klęczek twierdzili jednak, że był to zwykły przypadek spowodowany błędem przy wychodzeniu z progu. Kozdruń bardzo przeżył upadek podopiecznego.
Skoczka przewieziono do szpitala w Cieszynie, a następnie helikopterem dostarczono do Instytutu Chirurgii Urazowej w Piekarach Śląskich. Stwierdzono tam złamanie trzonu piątego kręgu szyjnego, czwartego piersiowego i uszkodzenie rdzenia kręgowego, porażenie kończyn oraz mięśni tułowia. Zawodnikiem zajmowali się najlepsi polscy lekarze, m.in. dr Liszka, dr Antoni Smolik, dr Janusz Daab i dr Sowiński. Hryniewieckiemu założono wyciąg, a następnie, 9 lutego, specjalista od urazów kostnych, profesor Adam Gruca, przeprowadził na nim operację. Przez kilkanaście tygodni pacjent leżał w gipsowym gorsecie. Czytelnicy Przeglądu Sportowego przyznali mu honorowy tytuł najlepszego polskiego sportowca roku 1960. W tym samym czasie, w Squaw Valley, na igrzyskach olimpijskich, Helmut Recknagel zdobył złoty medal. Po zakończeniu olimpiady przysłał go Hryniewieckiemu, zaznaczając, że w normalnych warunkach przypadłby on Polakowi. Jeszcze przed wyjazdem do Ameryki za pośrednictwem Przeglądu Sportowego pozdrowił go i życzył mu powrotu do zdrowia i do skakania.
Po zakończeniu kariery.
Hryniewiecki po czterech miesiącach, kiedy jego rany się zabliźniły, trafił do duńskiego sanatorium w Hornbæk. Główny Komitet Kultury Fizycznej, kierowany w tym okresie przez Włodzimierza Reczka, znalazł fundusze na jego leczenie. Dzięki intensywnej rehabilitacji udało mu się odzyskać częściowo sprawność w rękach, ale nogi i palce dłoni pozostały sparaliżowane. Nauczył się samodzielnie siedzieć i stać w poręczach. Rehabilitację kontynuował potem w Polsce, w Konstancinie i Ciechocinku. Tam też poznał pielęgniarkę Wandę Góralską, z którą wziął ślub. Otrzymał mieszkanie, a ówczesne władze PZN i PKOl ufundowały mu samochód – Škodę. Wraz z żoną i przyjaciółmi jeździł nim latem nad rzekę, a zimą na konkursy skoków do Wisły, Zakopanego i Szczyrku. Ludzie często spotykali się z Hryniewieckim, odwiedzali go m.in. aktor Zbigniew Cybulski, bokserzy Marian Kasprzyk, Zbigniew Pietrzykowski i trener Mieczysław Kozdruń. Żona byłego skoczka pragnęła mieć dzieci, których w tym związku być nie mogło. Po pięciu latach małżeństwa rozwiedli się. Hryniewiecki załamał się psychicznie i popadł w alkoholizm.
Śmierć.
Na wózku inwalidzkim spędził prawie 22 lata. Mieszkał w Bielsku-Białej przy ulicy Zegadłowicza. Ostatnie pięć lat życia spędził w łóżku, z odleżynami na brzuchu. Miał też problemy z krążeniem i nerkami. Jesienią 1980 Hryniewieckim zainteresowała się bielska „Solidarność”, ale jego organizm prawie nie funkcjonował. Zmarł z poniedziałku na wtorek, 17 listopada 1981 roku, w wieku 43 lat. Wzmianki o jego śmierci i karierze sportowej zamieściły m.in. Przegląd Sportowy i Sport.
W sobotę, 21 listopada, w kościele św. Mikołaja odbyło się nabożeństwo żałobne. Pochowano go na cmentarzu przy ul. Grunwaldzkiej. W kondukcie żałobnym szła rodzina zmarłego, delegacje beskidzkich i podhalańskich klubów sportowych, przedstawiciele władz, przyjaciele i setki mieszkańców Podbeskidzia.
Po śmierci.
Narty i trofea sportowe skoczka trafiły do Muzeum Sportu i Turystyki w Warszawie. Trafił tam też duplikat złotego medalu olimpijskiego ze Squaw Valley, który Recknagel przysłał Hryniewieckiemu, wraz z depeszą zawierającą słowa starorzymskiej sentencji "Primus inter pares" ("Pierwszy wśród równych"). Część pamiątek wciąż przechowuje rodzina Hryniewieckich w Bielsku-Białej. Imieniem Hryniewieckiego nazwano nieistniejącą obecnie skocznię narciarską na „Białym Krzyżu”, poniżej Przełęczy Salmopolskiej. Skocznia spłonęła w 2000 roku. Była ona nieczynna już od 1992 i przeznaczona do rozbiórki. Przez pewien czas, od lat 80., organizowano „Memoriał Zdzisława Hryniewieckiego” w skokach narciarskich. Podczas przebudowy skoczni w Wiśle planowano nadać jej imię Hryniewieckiego, lecz ostatecznie została ona skocznią im. Adama Małysza.

</doc>
<doc id="430688" url="https://pl.wikipedia.org/wiki?curid=430688" title="El Hadji Diouf">
El Hadji Diouf

El Hadji Ousseynou Diouf (ur. 15 stycznia 1981 w Dakarze) – senegalski piłkarz grający na pozycji napastnika.
Pierwotnie urodził się jako Ousseynou Diouf, zaś imię "El Hadji" przyjął po pielgrzymce do Mekki.
W przeszłości występował w klubach: Stade Rennais, RC Lens, Liverpool, Bolton Wanderers i Sunderlandzie. Grał w Pucharze Narodów Afryki w 2002, 2006 i 2008 oraz na Mistrzostwach Świata 2002.
Od 2011 do 2012 był zawodnikiem Doncaster Rovers. Grał też w Leeds United i Sabah FA.
Został umieszczony przez Pelégo na jego liście 100 najlepszych żyjących piłkarzy świata.
Jego osoba została wymieniona w dialogu 1. odcinka brytyjskiego serialu tv "Okupacja" z 2009 roku.

</doc>
<doc id="430691" url="https://pl.wikipedia.org/wiki?curid=430691" title="Paul Gascoigne">
Paul Gascoigne

Paul Gascoigne (ur. 27 maja 1967 w Gateshead) – angielski piłkarz występujący na pozycji pomocnika, gracz reprezentacji Anglii, uczestnik m.in. finałów Mistrzostw Świata 1990 i Mistrzostw Europy 1996. Nosi przydomek „Gazza”.
Gascoigne zaczynał swoją piłkarską karierę w lokalnym klubie Redheugh Boys Clubs, w 1983 podpisał kontrakt z Newcastle United, od 1988 roku był zawodnikiem Tottenham Hotspur. W 1988 zadebiutował również w reprezentacji Anglii. Na Mistrzostwach Świata 1990 dostał żółtą kartkę w półfinale przegranym z RFN po serii rzutów karnych (pierwszą otrzymał w meczu z Belgią), co uniemożliwiło mu grę w meczu o trzecie miejsce z Włochami. Gascoigne był wyróżniącym się zawodnikiem na turnieju, co przysporzyło mu wielu fanów. W 1992 wyjechał do Włoch, aby występować w S.S. Lazio. Tutaj doznał poważnej kontuzji i nie odegrał kluczowej roli w klubie. Wzrosło natomiast zainteresowanie mediów jego osobą. Gascoigne był osobowością medialną, bohaterem licznych skandali. W 1995 przeniósł się do Scottish Premier League, do klubu Rangers F.C., z którym trzykrotnie sięgał po mistrzostwo Szkocji. Gascoigne był również wyróżniającym się zawodnikiem reprezentacji Anglii na Euro 1996. W 1998 został wykluczony z drużyny narodowej przed mistrzostwami świata i zakończył reprezentacyjną karierę. W kadrze zagrał 57 razy i zdobył 10 goli. W 1998 roku podpisał kontrakt z Middlesbrough F.C., jednak jego problemy z alkoholem spowodowały późniejsze rozwiązanie kontraktu. Później grał jeszcze w Evertonie i Burnley, jednak nie był już w stanie osiągnąć niczego wielkiego. Karierę kończył w chińskim klubie Gansu Tianma oraz w angielskim Boston United. W 2005 oficjalnie zakończył piłkarską karierę i zajął się występowaniem w programach telewizyjnych oraz pracą trenera, na razie półprofesjonalną. W 2005 trenował m.in. portugalski lokalny zespół Algarve United oraz angielski FC Kettering Town.
W środowy wieczór 20 lutego 2008 został zatrzymany przez policję w hotelu Hilton Gateshead, na podstawie ustawy o zdrowiu psychicznym. 4 maja 2008 w hotelu Millenium w Liverpoolu zamówił stek, po czym zmienił swoje zamówienie na sam nóż. Obsługa hotelowa mu go nie zaniosła, ponieważ stwierdziła chęć popełnienia samobójstwa przez piłkarza. Policja zastała piłkarza próbującego utopić się w łazience. Był to efekt upojenia alkoholowego oraz ciężkiej depresji piłkarza.
20 sierpnia 2018 Gascoigne został aresztowany na dworcu w Durham. Byłemu piłkarzowi postawiono zarzuty o napaść seksualną wobec jednej z pasażerek pociągu, którym podróżował.

</doc>
<doc id="430692" url="https://pl.wikipedia.org/wiki?curid=430692" title="Kotelnica (Tatry)">
Kotelnica (Tatry)

Kotelnica (, , ) – odcinek grani głównej Tatr Wysokich od Gładkiego Wierchu (2065 m) do Czarnej Ławki (1968 m). Przez grań przebiega granica polsko-słowacka. Po stronie polskiej grań opada do Doliny Pięciu Stawów Polskich, natomiast po stronie słowackiej do Doliny Koprowej (głównie do jej odnogi – Dolinki Kobylej). 
W grani wyróżnia się kilka garbów oddzielonych od siebie niewielkimi przełączkami. W kierunku od Gładkiego Wierchu do Czarnej Ławki są to:
Poniżej Gładkiej Kotelnicy, a powyżej Czarnego Stawu Polskiego znajduje się Czarny Piarg, spod Wyżniej Kotelnicowej Ławki do Czarnego Stawu opada Usypisty Żleb.
Kotelnica według części źródeł stanowi fragment Liptowskich Murów, grani oddzielającej Dolinę Pięciu Stawów Polskich od Dolinki Kobylej, odgałęzienia Doliny Koprowej. Pierwsze znane przejście turystyczne:
Nazwa "Kotelnica" pierwotnie oznaczała zapewne kotlinę u stóp grani, została zaś przesunięta na grzbiet wskutek nieporozumienia.

</doc>
<doc id="430693" url="https://pl.wikipedia.org/wiki?curid=430693" title="Czarna Ławka">
Czarna Ławka

Czarna Ławka (, , ) – znajdująca się na wysokości 1968 m przełęcz w grani głównej Tatr Wysokich, pomiędzy Czarną Kotelnicą w grani Kotelnicy a Niżnim Kosturem ("Nižný kostúr"). Znajduje się na granicy polsko-słowackiej. Południowe stoki opadają do Doliny Koprowej. Są piarżysto-trawiaste, tylko poniżej przełęczy znajdują się na nich podgraniowe upłazy i niewielki żleb. Stoki północne opadają do Doliny Pięciu Stawów Polskich (w okolice Czarnego Stawu).
Czarna Ławka nie jest najniższym obniżeniem w grani Liptowskich Murów – niżej, na wysokości 1950 m, leży Niżnia Czarna Ławka, znajdująca się na zachód od Czarnej Ławki, po przeciwnej stronie Czarnej Kotelnicy. Geodetom polskim i słowackim nie udało się uzgodnić wysokości, na której znajduje się Czarna Ławka. Witold Henryk Paryski w 1959 r. podawał wysokość 1968 m, w "Wielkiej encyklopedii tatrzańskiej" w 1995 r. 1969 m, Puškaš w 1981 r. i Bohuš w 1996 r. 1950 m, wojskowa mapa WIG z 1988 r. – 1968,8 m. Trudno przypuszczać, by geodeci tak bardzo różnili się w pomiarach, prawdopodobnie ich pomiary odnoszą się do różnych punktów grani.
W tatrologii słowem ławka określa się zazwyczaj mniej więcej poziomą terenową formację podobną do zachodu lub półki. Później nazwę tę często przenoszono na znajdujące się nad nimi przełęcze i przełączki. Na północnych zboczach Czarnej Ławki rzeczywiście istnieje podobna do zachodu pozioma formacja skalna.
Historia zdobycia.
Przełęcz stanowiła łatwe i od dawna znane góralom przejście z Doliny Pięciu Stawów Polskich do Doliny Ciemnosmreczyńskiej (odnoga Doliny Koprowej). Nie jest znane pierwsze turystyczne przejście. Możliwe, że drogą tą przeszedł Baltazar Hacquet z osobami towarzyszącymi już w 1792 r. Odnotowane jest przejście Leopolda Świerza z towarzyszami 26 lipca 1893 r.

</doc>
<doc id="430695" url="https://pl.wikipedia.org/wiki?curid=430695" title="Ugoda perejasławska">
Ugoda perejasławska

Ugoda perejasławska – umowa zawarta 18 stycznia 1654 w Perejasławiu pomiędzy Hetmanatem i Bohdanem Chmielnickim a Wasylem Buturlinem, występującym jako pełnomocnik cara Rosji Aleksego I, na mocy której Ukraina została poddana władzy cara Rosji. Oryginał dokumentu zaginął i przynajmniej w części jego treść jest sporna. Akt ugody perejasławskiej był pretekstem do najazdu rosyjskiego na Rzeczpospolitą, który miał miejsce kilka miesięcy później.
Przebieg wydarzeń.
W październiku 1653 car Aleksy zwołał Sobór Ziemski, który podjął decyzję o zerwaniu traktatu pokojowego z Rzecząpospolitą z 1634, wcieleniu Ukrainy Naddnieprzańskiej do Carstwa Rosyjskiego i o wojnie z Rzecząpospolitą.
Na mocy ugody na Ukrainie Naddnieprzańskiej został potwierdzony ugodą zborowską Hetmanat, który miał znajdować się odtąd pod protekcją cara Moskwy (de facto włączony do Carstwa Rosyjskiego). Hetmanat oddał się pod opiekę prawosławnemu carowi Moskwy, zachowując prawo wyboru własnego hetmana kozackiego, car zadeklarował powiększenie rejestru kozackiego do 60 tysięcy, starszyzna kozacka otrzymywała gwarancje zachowania swoich majątków ziemskich. Ugoda, zaprzysiężona przez radę kozacką, nie została – wbrew oczekiwaniom – zaprzysiężona przez cara Aleksego – z uzasadnieniem, że jest to sprzeczne z jego statusem prawnym jako samodzierżcy, który nie składa przysiąg poddanym. 
Wobec postanowień ugody złożył oficjalny protest prawosławny metropolita Kijowa Sylwester Kossów, który będąc podporządkowanym bezpośrednio patriarsze Konstantynopola nie chciał uznać nadrzędności patriarchatu moskiewskiego, odmówił złożenia przysięgi poddańczej carowi Rosji. Prawosławna metropolia kijowska została ostatecznie podporządkowana patriarchatowi moskiewskiemu w 1686, po traktacie Grzymułtowskiego.
Ugoda perejasławska była podstawą dla Aleksego I do rozpoczęcia wojny przeciwko Rzeczypospolitej Obojga Narodów w 1654. Wynikało to z faktu, że jeden z punktów ugody przewidywał wprowadzenie garnizonu wojsk rosyjskich do Kijowa – a więc na terytorium Korony (co zostało bezzwłocznie przez Moskwę wykonane – stolicą hetmanatu był od roku 1654 Czehryń). Wojna Rosji z Rzecząpospolitą trwała z przerwami (rozejm w Niemieży, 1656) do zawarcia rozejmu w Andruszowie w roku 1667, a została ostatecznie zakończona traktatem pokojowym w 1686.
Ocena historyczna.
Najważniejszym skutkiem ugody było poddanie Ukrainy dominacji moskiewskiej i wstrzymanie procesu dobrowolnej polonizacji elit szlachty Ukrainy Naddnieprzańskiej i kozactwa. W dalszej perspektywie Kozacy zaporoscy, wyrywając się spod protekcji polskiej, popadli pod protekcję caratu. Zamiast utworzenia równorzędnego składnika Rzeczypospolitej (patrz: unia hadziacka) wybrali protekcję Moskwy, podlegali odtąd systematycznej rusyfikacji.
W okresie caratu ograniczony sukcesywnie samorząd Ukrainy Lewobrzeżnej wynikający z ugody perejasławskiej, pomimo likwidacji Siczy Zaporoskiej przez Katarzynę II, był przez cara i administrację rosyjską respektowany. 
W czasach sowieckich fakt ugody perejasławskiej był silnie wykorzystywany w celach propagandowych. Propaganda miała na celu podkreślenie braterstwa obu narodów, przez co wzmocnienie wewnętrznie sztucznego i zróżnicowanego państwa bolszewickiego. W 300 rocznicę ugody perejasławskiej, w 1954, miało miejsce przekazanie Krymu w ręce Ukraińskiej SRR.
Ugoda perejasławska w historii i literaturze jest interpretowana różnorako. W wielu źródłach podkreśla się, że była ona zdradą Bohdana Chmielnickiego wobec tworzącej się narodowości ruskiej i samej Ukrainy, co przyczyniło się do zduszenia przez Rosjan w zalążku tworzącej się świadomości narodowej. Oceny krytyczne padają również ze strony znanych postaci życia ukraińskiego, m.in. Taras Szewczenko wypowiadał się krytycznie o Chmielnickim właśnie z powodu oddania ziem ukrainnych pod zwierzchnictwo Rosji. Inny znany ukraiński pisarz – Pantełejmon Kulisz krytykował Chmielnickiego głównie za spowodowanie anarchii i zahamowanie rozwoju kulturalnego na tych ziemiach. Z kolei Mychajło Hruszewski zarzucał Chmielnickiemu brak sprecyzowanych celów.
Ugodę interpretuje się również inaczej, podnosząc to, że Chmielnicki zawarł ją mając na uwadze doraźne cele polityczne – szukając sojusznika przeciw Rzeczypospolitej, walcząc o stworzenie niezależnego i niepodległego państwa kozackiego.
Zawarcie ugody perejasławskiej nie ograniczyło samodzielnej polityki zagranicznej Chmielnickiego. Już po podpisaniu ugody poszukiwał sojuszników przeciwko Rosji w Berlinie (Brandenburgia-Prusy) i Sztokholmie (Szwecja), zaś przeciwko Rzeczypospolitej w Sztokholmie i Siedmiogrodzie (traktat w Radnot, 1656). Pertraktacje zmierzające do przywrócenia związku z Rzecząpospolitą w formie federacyjnej, które znalazły końcowy efekt w unii hadziackiej (1658) rozpoczęły się również za życia hetmana i były prowadzone i sfinalizowane przez jego najbliższych współpracowników Iwana Wyhowskiego i Jerzego Niemirycza.

</doc>
<doc id="430697" url="https://pl.wikipedia.org/wiki?curid=430697" title="Niżni Kostur">
Niżni Kostur

Niżni Kostur, Niżni Liptowski Kostur (, , ) – niewybitny szczyt o wysokości 2055 m w grani głównej Tatr Wysokich, należący do Liptowskich Murów. Od Czarnej Kotelnicy w grani Kotelnicy oddziela go Czarna Ławka, a od Wyżniego Kostura – Niżnia Liptowska Ławka (ok. 2035 m). Przez te szczyty i przełęcze biegnie granica polsko-słowacka. Po słowackiej stronie trawiaste i mało strome zbocza szczytu opadają do Doliny Ciemnosmreczyńskiej. W dole podcięte są stromymi ściankami, ale możliwymi łatwo do obejścia. Na polską stronę opada z Niżnego Kostura wybitna, długa grzęda w okolice Czarnego Stawu. Oddziela ona Szpiglasową Kotlinkę od depresji opadającej z Czarnej Ławki. Orograficznie lewe stoki tej grzędy są łagodne, trawiasto-piarżyste, prawe opadają stromymi ściankami.
W wierzchołku Niżniego Kostura główna grań zmienia nieco kierunek ze wschodniego (od Kotelnicy) na południowo-wschodni (w stronę Szpiglasowego Wierchu).
Obecnie szczyt ten, podobnie jak całe Liptowskie Mury, nie jest udostępniony turystycznie.
Najstarsze odnotowane wejścia turystyczne:
Na Niżnim Kosturze rośnie skalnica odgiętolistna – bardzo rzadki gatunek rośliny, w Polsce występujący tylko na nielicznych stanowiskach w Tatrach.

</doc>
<doc id="430700" url="https://pl.wikipedia.org/wiki?curid=430700" title="Sygnały świergotowe">
Sygnały świergotowe

Sygnały świergotowe () czasem pulsujący-FM () – sygnały o modulacji szerokopasmowej, w której fala nośna dodatkowo jest modulowana w pewien znany sposób w szerokim zakresie częstotliwości i przesyłana w czasie trwania impulsu. Okres i współczynnik wypełnienia impulsów jest ustalony odpowiednią sekwencją.
Najprostszym sposobem modulacji częstotliwości nośnej jest jej liniowa zmiana w czasie. Ta technika pierwotnie znalazła zastosowanie w radarach (radar impulsowy), lecz można ją też z powodzeniem stosować w telekomunikacji.

</doc>
<doc id="430701" url="https://pl.wikipedia.org/wiki?curid=430701" title="Wyżni Kostur">
Wyżni Kostur

Wyżni Kostur, Wyżni Liptowski Kostur (, , ) – mało wybitny szczyt o wysokości 2083 m w grani głównej Tatr Wysokich, należący do Liptowskich Murów.
Od Niżniego Kostura oddziela go Niżnia Liptowska Ławka (ok. 2035 m), a od Szpiglasowego Wierchu Wyżnia Liptowska Ławka (2055 m). Przez szczyty te i przełęcze biegnie granica polsko-słowacka. Zbocza północno-wschodnie opadają ścianką o wysokości około 90 m na Czerwony Piarg w Dolinie Pięciu Stawów Polskich, zbocza południowo-zachodnie do Doliny Ciemnosmreczyńskiej.
Obecnie szczyt ten, podobnie jak całe Liptowskie Mury, nie jest udostępniony turystycznie.
Historia zdobycia.
Najstarsze odnotowane wejścia turystyczne – przy przejściu grani Liptowskich Murów:

</doc>
<doc id="430702" url="https://pl.wikipedia.org/wiki?curid=430702" title="Ipfirewall">
Ipfirewall

ipfw (skrót od ipfirewall) - Zapora sieciowa dla systemu FreeBSD pełniąca rolę filtra pakietów i narzędzia do sterowania ruchem sieciowym stworzona przez BSDI. Reguły opisujące działanie zapory sieciowej tworzy się podobnie jak w iptables.
IPFW jest firewallem wbudowanym w system OS X

</doc>
<doc id="430703" url="https://pl.wikipedia.org/wiki?curid=430703" title="Recenzja">
Recenzja

Recenzja (z łacińskiego "recensio" oznaczającego spis ludności, przegląd, w języku polskim za pośrednictwem niemieckiego "Rezension") – analiza i ocena dzieła artystycznego, publikacji naukowej, projektu, przewodnika, poradnika, wystawy, przedstawienia teatralnego, publikacji multimedialnej, filmu, gry komputerowej itp. Pełni funkcję informacyjną, wartościującą i postulatywną, nakłaniającą lub zniechęcającą.
Recenzja odnosi się do aktualnych zjawisk artystycznych i naukowych. Jest gatunkiem o schematycznej strukturze: zawiera elementy informacyjne, analityczno-krytyczne i oceniające. Kompozycja recenzji jest dostosowana do wymogów tematycznych dzieła, określonego odbiorcy, specyfiki medium, w którym recenzja jest publikowana. Krytyczne lub pozytywne omówienie utworu artystycznego lub naukowego, którego celem jest poddanie ocenie wartości tego dzieła w oparciu o powszechnie przyjęte kryteria lub w sposób czysto subiektywny.
Występują tzw. recenzje zbiorcze, gdzie jeden recenzent w konkretnym tekście omawia kilka wydanych w tym samym czasie książek różnych autorów. Omówienie kilku dzieł danego autora to szkic czy esej (a nie recenzja).
Cele recenzji.
Recenzja jako gatunek realizuje następujące cele:
Typologia recenzji.
Opisu zróżnicowania odmian gatunkowych recenzji można dokonać z punktu widzenia różnych kryteriów, na różnych płaszczyznach. Tradycyjnie ze względu na zróżnicowanie funkcjonalne odróżnia się: a) recenzję informacyjną – z dominacją funkcji informatywnej, 
b) recenzję oceniającą – z dominacją wartościowania. Do podgatunków można zaliczyć: recenzje wydawnicze, nauczycielskie recenzje wypracowań uczniowskich, recenzje prac naukowych, projektów badawczych.
Ze względu na rodzaj omawianego dzieła:
Kompozycja recenzji.
Struktura recenzji jest dość schematyczna: występują w niej elementy informacyjne, analityczno-krytyczne i oceniające. Fragmenty tekstu o funkcji informacyjnej pojawiają się często na początku recenzji – jako zapowiedź tematu – i zwykle kończą cały tekst. W tej części recenzent korzysta przede wszystkim z nazw własnych. Większość danych występuje również w tekście, ale tam uzupełniona jest bardziej szczegółowymi informacjami, np. fragmentami biografii autora. Istotnym elementem informacji jest również opis zawartości utworu, jego streszczenie. Ważną informacją jest wiedza o historii powstania dzieła, wcześniejszych dokonaniach twórców, czyli tym wszystkim, co możemy określić jako kontekst dzieła.Konstrukcja recenzji reprezentuje typ kompozycji zamkniętej, która charakteryzuje się ścisłym powiązaniem elementów składowych tekstu, co ma za zadanie ułatwić odbiorcy odczytanie jednoznacznego przekazu – zachęty do kontaktu z utworem lub odradzania go. Recenzja ma wyraźny początek (zazwyczaj wprowadzający informację o utworze lub kontekście jego powstania) oraz koniec (podsumowanie, konkluzję, puentę czy maksymę).
Spójność.
Ścisłe powiązanie elementów tekstu ma za zadanie ułatwić odbiorcy podążanie za tokiem myślenia nadawcy. Typ spójności przeważający w danym tekście jest efektem zaadresowania go do konkretnego typu odbiorców. Ważną rolę odgrywa tytuł wraz z nad– i podtytułem, który wprowadza temat wypowiedzi, a często też uogólnia, streszcza główną tezę. Odbiór recenzji ułatwiają też wyróżnione graficznie cytaty z tekstu.
Charakterystyka nadawcy i odbiorcy.
Recenzja zaliczana jest do gatunków metatekstowych – poprzedza ją wypowiedź innego nadawcy, która staje się przedmiotem opisu i krytycznej refleksji. Obydwa akty komunikacji oddziela dystans czasowy. Efektem jest tekst, który ma dwóch autorów(autor- twórca komunikatu, recenzent – krytyczna refleksja nad komunikatem). 
Nadawca recenzji, czyli recenzent, to z założenia osoba kompetentna, która wciela się w rolę przewodnika, polemisty – stanowiącego ogniwo pośrednie między recenzowanym dziełem i jego twórcą a odbiorcami. Osoba nadawcy, jej wiedza, doświadczenie, zmysł estetyczny są punktem odniesienia dla obrazu opisywanej rzeczywistości. Recenzent na ogół podpisuje tekst własnym nazwiskiem(lub dającymi się rozszyfrować inicjałami, rzadziej pseudonimem) i wypowiada się w swoim imieniu. Podstawą wygłaszanych przez niego sądów jest fachowość, która wynika ze znajomości specjalistycznej terminologii, a umiejętność posługiwania się nią jest ważnym narzędziem opisu. Autor recenzji jest zawsze indywidualny i wyraża własne opinie, choć język jego wypowiedzi może niekiedy nosić znamiona obiektywizmu, np.
Celem recenzenta jest zachęcenie lub zniechęcenie do kontaktu z dziełem. Jednym ze środków do tego celu prowadzących jest dostosowanie przekazu do oczekiwań odbiorców i charakteru medium, np.
W dialogu nadawcy recenzji z jej odbiorcą najważniejsze okazuje się wyrażanie opinii i ocen, co służy kształtowaniu gustów. Wartościowanie różnych elementów dzieła może się dokonać z wykorzystaniem systemu ocen estetycznych( piękno – brzydota), emocjonalnych(uczucia pozytywne i negatywne) oraz intelektualnych 
i poznawczych. Najczęściej są to oceny, np.
W celu podkreślenia zasadności sądu, recenzent powołuje się nieraz na opinię autorytetu, a przyjmując jego punkt widzenia stara się obiektywizować swoją ocenę.

</doc>
<doc id="430706" url="https://pl.wikipedia.org/wiki?curid=430706" title="Dworzec Marchijski we Wrocławiu">
Dworzec Marchijski we Wrocławiu

Dworzec Marchijski lub Dworzec Dolnośląsko-Marchijski (niem. "Niederschlesisch-Märkischer Bahnhof") we Wrocławiu – dawny dworzec kolejowy wybudowany przez Towarzystwo Kolei Dolnośląsko-Marchijskiej (niem. "Niederschlesisch-Märkische Eisenbahn") i otwarty 18 października 1844. Projektantem dworca był architekt Julius Manger. Rozpoczynająca się na dworcu kolej łączyła Dolny Śląsk (Wrocław, Legnicę, Bolesławiec Węgliniec, Lubsko i Gubin) z Berlinem (Marchia Brandenburska), a od 1 września 1847 dodatkowym 28-kilometrowym łącznikiem także ze Zgorzelcem.
Historia.
Wraz z wybudowanymi rok wcześniej (w 1843) Dworcem Świebodzkim oraz ćwierć wieku później Dworcem Miejskim Kolei Prawego Brzegu Odry (niem. "Rechte-Oder-Ufer Stadt Bahnhof"), Dworzec Marchijski stanowił ważny węzeł komunikacyjny łączący Wrocław z miejscowościami położonymi na zachód i północ. Wszystkie te dworce umieszczone były w bardzo niewielkiej od siebie odległości przy ówczesnym placu Berlińskim (przy dzisiejszych ulicach Braniborskiej i Robotniczej oraz placu Orląt Lwowskich) i były dworcami czołowymi. Pociągi wjeżdżały na te dworce tylko od zachodu i odjeżdżały również tylko na zachód.
Dworzec Dolnośląsko-Marchijski składał się z dwóch historyzujących wież z przylegającymi do nich budynkami, w stylu neorenesansowej willi włoskiej; pomiędzy wieżami rozpięta była trójnawowa hala mieszcząca dwa perony oraz cztery tory pośrodku, z trzema arkadami od strony fasady dworca. Nie zastosowano jednak hali na całą długość składu, a kontynuacją bramy były niskie wiaty peronowe. Północny peron był odjazdowy i przylegało do niego większe północne skrzydło budynku służące do odprawiania podróżnych, a południowy peron był przyjazdowy i przylegało do niego mniejsze skrzydło. Łuk nad środkową nawą ozdobiony był od strony miasta dwiema wieżyczkami i umieszczonym centralnie zegarem. Lokomotywa, po wprowadzeniu na peron składu wagonów była od wagonów odczepiana, jechała kilkadziesiąt metrów dalej na wschód przed fasadę dworca, gdzie znajdowała się obrotnica, na której lokomotywę zawracano i puszczano środkowym torem z powrotem tak, aby następnie można ją było podczepić z drugiej strony składu. Do lat 60. XIX wieku funkcję obrotnicy przejęły umieszczone przed nią rozjazdy. Pierwsze połączenie, 18 października 1844, uruchomiono z tego dworca do Legnicy; niemal dokładnie rok później 1 października 1845 – do Bolesławca, 1 września 1846 – do Frankfurtu nad Odrą i Berlina.
Rozbudowa torów łączących te dworce z Dworcem Górnośląskim (najpierw, przez trzy lata od kwietnia 1847, wagony przetaczano przy pomocy koni), położonym 3 kilometry na wschód systematycznie zmniejszało liczbę pasażerów korzystających z tych stacji, a zastąpienie w 1857 Górnośląskiego większym odeń Dworcem Głównym przyspieszyło ten proces tak, że pod koniec XIX wieku dworzec Marchijski połączony został ze znajdującym się tuż obok na północ dworcem Prawobrzeżnym („wchłonął” go zachowując swą nazwę). Nieco później, w 1904 rozbudowany o cztery perony Dworzec Główny zdominował kolejowy ruch pasażerski w lewobrzeżnym Wrocławiu pozostawiając jednak jego część Świebodzkiemu i Marchijskiemu. Od 1908 ruch na Marchijskim ograniczał się jednak już tylko do obsługi podmiejskiej linii do położonej wówczas poza granicami miasta Leśnicy. Rok później, od 1909 jako "Güter-Bahnhof-West" (Dworzec Towarowy Zachód) stracił całkowicie znaczenie jako stacja pasażerska na korzyść pobliskiego (200 metrów) Dworca Świebodzkiego, a jego funkcje towarowe ograniczały się do przeładunków lokalnych, kierowanych tu ze stacji rozrządowej w Gądowie. Na przełomie lat dwudziestych i trzydziestych południowe skrzydło dworca i centralną halę zdemontowano. "Güter-Bahnhof-West" wykorzystywany był jeszcze w latach trzydziestych, a nawet czterdziestych i w pierwszej połowie pięćdziesiątych: instalacje kolejowe tego dworca, pod nazwą „Wrocław Zachodni” służyły miastu do transportu zaopatrzenia i wywozu ze zrujnowanego po wojnie miasta wszelkiego gruzu, złomu i odpadów, a także pochodzących z rozbiórek cegieł, których większość trafiła na potrzeby odbudowy Warszawy. Pod koniec 1948 do Pafawagu przy ulicy Robotniczej (niem. "Märkische Straße") doprowadzono linię tramwajową wykorzystując częściowo torowisko Kolei Marchijskiej, a wkrótce potem połączono obie sieci torów i zainstalowano tam (w pobliżu skrzyżowania z ul. Śrubową) stacjonarne urządzenia do rozładunku wagonów tramwajowych bezpośrednio z platform kolejowych.
W następnych dziesięcioleciach rozebrano torowiska i wszelkie instalacje kolejowe w obrębie tego dworca, a okoliczne tereny częściowo zabudowano, na ogół obiektami tymczasowymi (kioski, magazyny), albo pozostawiono jako place targowe, parkingi lub nieużytki. Później rozebrano również większość odcinka torów prowadzących z Dworca Marchijskiego wzdłuż ul. Robotniczej, łącznie z terminalem kolejowo-tramwajowym; cały ten pas pozostawał aż do drugiej dekady XXI wieku zdewastowany, pozostałe gdzieniegdzie kilkudziesięciometrowe odcinki torowiska nie nadawały się już do użytku. Dopiero w 2019 roku rozpoczęła się inwestycja, której celem ma być stworzenie połączenia tramwajowego placu Orląt Lwowskich z osiedlem Nowy Dwór, częściowo wykorzystująca obszar, którym biegły tory Kolei Marchijskiej.
W roku 1985 budynek wpisano do rejestru zabytków; przez lata dziewięćdziesiąte ówczesny właściciel – Kasa Rolniczego Ubezpieczenia Społecznego – nosił się z zamierzeniem odremontowania obiektu, zamierzenie to jednak nie zostało zrealizowane. Przejęty przez wojewodę przekazany został w 1999 starostwu powiatowemu. W 2006 roku, w celu zabezpieczenia przed zaprószeniem przez bezdomnych ognia w opuszczonym i niezagospodarowanym obiekcie o drewnianych stropach, zamurowano okna na parterze budynku.

</doc>
<doc id="430707" url="https://pl.wikipedia.org/wiki?curid=430707" title="Niżnia Liptowska Ławka">
Niżnia Liptowska Ławka

Niżnia Liptowska Ławka (, , ) – położona na wysokości około 2035 m przełęcz w grani głównej Tatr, między dwoma skalistymi czubami: Wyżnim Kosturem ("Vyšný kostúr", ok. 2083 m n.p.m.) a Niżnim Kosturem ("Nižný kostúr", ok. 2055 m n.p.m.) w grani Liptowskich Murów. Przez szczyty te oraz przełęcz przebiega granica polsko-słowacka, a przy tym także granica Liptowa i Podhala (stąd „liptowskie” nazewnictwo).
Przełączka jest jedną z dwóch Liptowskich Ławek – Wyżni Kostur jest oddzielony Wyżnią Liptowską Ławką od głównego wierzchołka masywu Szpiglasowego Wierchu. Jest to przełączka trawiasta. Na północny wschód na Czerwony Piarg Szpiglasowej Kotlinki w Dolinie Pięciu Stawów Polskich opada z niej trawiasty żlebek. Trawiaste zbocza południowo-zachodnie opadają do Doliny Ciemnosmreczyńskiej, odgałęzienia Doliny Koprowej.
Pierwsze znane przejście: Mór Déchy, Ján Ruman Driečny (młodszy), Martin Spitzkopf, 4 września 1874 r. Zimą na przełęczy byli przy okazji przechodzenia grani Liptowskich Murów Adam Karpiński i Wilhelm Smoluchowski 8 kwietnia 1925 r.

</doc>
<doc id="430710" url="https://pl.wikipedia.org/wiki?curid=430710" title="Wyżnia Liptowska Ławka">
Wyżnia Liptowska Ławka

Wyżnia Liptowska Ławka (, , ) – położona na wysokości około 2055 m przełęcz w grani głównej Tatr, w masywie Szpiglasowego Wierchu ("Hrubý štít"): między jego głównym wierzchołkiem (2171 m) a Wyżnim Kosturem ("Vyšný kostúr", ok. 2083 m) w grani Liptowskich Murów. Przez szczyty te oraz przełęcz przebiega granica polsko-słowacka, a przy tym także granica Liptowa i Podhala (stąd „liptowskie” nazewnictwo).
Przełączka jest jedną z dwóch Liptowskich Ławek – Wyżni Kostur jest oddzielony Niżnią Liptowską Ławką od drugiego z Kosturów, Niżniego Kostura. Na północnym wschodzie zbocza grani opadają skalisto-trawiastą depresją do niewielkiego kotła Szpiglasowej Kotlinki w Dolinie Pięciu Stawów Polskich, przez który przebiega żółty szlak na Szpiglasową Przełęcz (Szpiglasowe Perci). Trawiaste zbocza południowo-zachodnie opadają do Doliny Ciemnosmreczyńskiej, odgałęzienia Doliny Koprowej.
Pierwsze przejście grani od Czarnej Ławki do Wyżniej Liptowskiej Ławki: Zygmunt Klemensiewicz 20 sierpnia 1905 r. Pierwsze przejście zimowe: Adm Karpiński i Wilhelm Smoluchowski 8 kwietnia 1925 r.

</doc>
<doc id="430712" url="https://pl.wikipedia.org/wiki?curid=430712" title="Ipfw">
Ipfw



</doc>
<doc id="430715" url="https://pl.wikipedia.org/wiki?curid=430715" title="Walentkowa Grań">
Walentkowa Grań

Walentkowa Grań (słow. "Valentkov hrebeň", niem. "Valentinsgrat", węg. "Bálint-gerinc") – odcinek grani głównej Tatr Wysokich pomiędzy Walentkowym Wierchem a Świnicą. Oddziela Dolinkę pod Kołem (odnoga Doliny Pięciu Stawów Polskich) od Doliny Walentkowej (odnoga Doliny Cichej). Granią biegnie granica pomiędzy Polską a Słowacją.
W grani od wierzchołka Świnicy znajdują się (nazwy według "Czterojęzycznego słownika geograficznego Tatr" i Geoportalu, wysokości według mapy "Orla Perć":
Pomiędzy przełęczami – Świnickim Przechodem i Walentkową Przełęczą – w grani wyróżnia się jeszcze kilka niewielkich kulminacji rozdzielonych szczerbinami. Najwyższa z nich ma wysokość 2203 m, pozostałe od 2142 do 2166 m. U południowo-wschodnich podnóży Walentkowej Grani, tuż nad Zadnim Stawem znajduje się Walentkowa Kopka.
Pierwszego przejścia grani dokonali w 1907 r. Tadeusz Grabowski i Adam Staniszewski, zimą Walentkową Grań jako pierwsi pokonali Edúard Ganoczi i István Zamkovszky w 1927 r.

</doc>
<doc id="430716" url="https://pl.wikipedia.org/wiki?curid=430716" title="Flaga Koła">
Flaga Koła



</doc>
<doc id="430717" url="https://pl.wikipedia.org/wiki?curid=430717" title="U-Boot typ XXIII">
U-Boot typ XXIII



</doc>
<doc id="430721" url="https://pl.wikipedia.org/wiki?curid=430721" title="Zawory (Tatry)">
Zawory (Tatry)

Zawory (, , ) – przełęcz w bocznej grani tatrzańskiej, odchodzącej od grani głównej w Gładkim Wierchu (grzbiet Liptowskich Kop). Przełęcz oddziela wierzchołek Gładkiego Wierchu od Cichego Wierchu. Przez szerokie siodło przełęczy przechodzi oznaczony kolorem czerwonym szlak turystyczny z Doliny Wierchcichej na Gładką Przełęcz oraz dochodzi tu szlak oznaczony kolorem zielonym z Dolinki Kobylej. Jeszcze w latach siedemdziesiątych XX wieku też zielony szlak prowadził na przełęcz Liliowe (obecnie przejście dla turystów jest zabronione). Poprzez połączenia z innymi szlakami, przełęcz Zawory nadal stanowi wygodne połączenie Doliny Koprowej z Doliną Cichą.
Wcześniej Zawory były trasą często używaną przez turystów. Przez przełęcz prowadziły ścieżki z Doliny Gąsienicowej przez Liliowe, Wyżnią Koprową Przełęcz nad Popradzki Staw w Dolinie Mięguszowieckiej, z Doliny Pięciu Stawów Polskich do Doliny Koprowej i Doliny Cichej oraz z Hali Gąsienicowej przez Liliowe, Zawory i Wrota Chałubińskiego albo Gładką Przełęcz i Opalone nad Morskie Oko w Dolinie Rybiego Potoku.
Przejście przez przełęcz było znane góralom od dawna. Pierwsze odnotowane przejście turystyczne – Albrecht von Sydow z przewodnikami w 1827 r., zimą – Mieczysław Karłowicz, Roman Kordys, Mariusz Zaruski 27 lutego 1908 r..
Panorama widokowa z Zaworów obejmuje niewielki tylko wycinek Tatr Zachodnich i Wysokich, ale ma oryginalny układ i duże deniwelacje. Walery Eljasz-Radzikowski pisał o niej w 1884 r.: „"Słynie w świecie ten widok, i kto go raz stąd przy pogodzie oglądał, nie zapomni nigdy"”.

</doc>
<doc id="430729" url="https://pl.wikipedia.org/wiki?curid=430729" title="U-Boot typu I">
U-Boot typu I



</doc>
<doc id="430730" url="https://pl.wikipedia.org/wiki?curid=430730" title="U-Boot typu X">
U-Boot typu X



</doc>
<doc id="430735" url="https://pl.wikipedia.org/wiki?curid=430735" title="Poppo von Osterna">
Poppo von Osterna

Poppo von Osterna, także Poppo von Osternohe, Osternach (urodz. ?, zm. 6 listopada prawd. 1267) – mistrz krajowy pruski w latach 1240–1242 oraz w latach 1244–1247, wielki mistrz zakonu krzyżackiego w latach 1253–1256. Prekursor aktywnej polityki pruskiej zakonu.
Życiorys.
Pochodził z frankońskiego rodu rycerskiego, którego siedzibą był zamek Osternohe pod Norymbergą.
Do zakonu krzyżackiego wstąpił w połowie 1228 roku. Jego pozycja w zakonie szybko rosła, czego przejawem jest odnotowanie jego obecności w Prusach w 1233 w charakterze wysłannika wielkiego mistrza. W czasie tego pobytu w 1233 brał udział w lokacji Chełmna i Torunia. Prawdopodobnie osiedlił się wówczas w Prusach, przypuszczalnie jako jeden z pierwszych braci rycerzy. Jego pobyt na ziemiach pruskich w tym czasie jest trudny do zweryfikowania, niewątpliwie też z racji obowiązków zakonnych musiał często przebywać w innych miejscach Europy.
Los ponownie związał Poppona z prowincją pruską w 1239 roku. Przebywał on wtedy w Würzburgu na kapitule prowincjonalnej, podczas której zmarł mistrz krajowy Prus i Inflant Hermann von Balk. Kapituła powołała na wolny urząd Poppona von Osterna, ale ostatecznie na tym stanowisku zatwierdził go dopiero w 1240 roku wielki mistrz Konrad von Thüringen. Zwłoka spowodowana była długim wakatem na urzędzie wielkiego mistrza (decydującego o nominacjach personalnych) po śmierci Hermanna von Salza. Na urzędzie mistrza krajowego pruskiego von Osterna w nieznanych bliżej okolicznościach został w końcu roku 1241 lub bardziej prawdopodobnie na początku 1242 zastąpiony przez Henryka von Weida. Następne lata spędził w Niemczech, biorąc między innymi udział w poselstwie krzyżackim w Austrii oraz zbierał fundusze na wojnę z księciem gdańskim Świętopełkiem.
W krytycznej sytuacji Krzyżaków w Prusach po klęsce z Litwinami pod Rządzem, w 1244 roku Poppo powrócił do Prus na czele posiłków mających wzmocnić siły zakonu. Tam po rezygnacji Henryka von Weidy Poppo von Osterna przyjął ponownie stanowisko mistrza krajowego prowincji pruskiej. Rządy jego przypadły na ciężki okres walk z księciem pomorskim Świętopełkiem oraz Prusami podczas pierwszego powstania. Przeciwko Pomorzanom zorganizował dwie skuteczne wyprawy, w których rozbił siły Świętopełka i zmusił go do negocjacji. Krótkim epizodem pierwszej z wypraw (krótko po objęciu rządów) był bunt współbraci, którzy zażądali w związku z tym przywrócenia poprzedniego mistrza krajowego, spór ten jednak zdołał von Osterna szybko załagodzić. W roku 1247 Poppo zrezygnował z funkcji mistrza krajowego i opuścił Prusy.
W latach 1248–1253 przebywał w Niemczech. W 1253 r., w ponad pół roku po śmierci poprzednika (1252), z poparcia stronnictwa procesarskiego został wybrany Wielkim Mistrzem Krzyżackim. Propapieska mniejszość zebranych na kapitule nie uznała tego wyboru i ogłosiła wielkim mistrzem Wilhelma von Urenbach. Swoją politykę pragnął silnie związać z Prusami, na tereny których pragnął przenieść punkt ciężkości Zakonu Krzyżackiego.
Krótko po objęciu funkcji Poppo von Osterna przybył do Prus i rozpoczął kampanię wojenną na terenach Jaćwingów. W 1254 r. przybył do Czech w poselstwie do króla Przemysła Ottokara II. W wyniku tego spotkania uzyskał wsparcie zbrojne dla krucjaty na terenie Sambii. Ekspedycja pod wodzą samego króla dotarła do Prus w styczniu 1255 roku i przechyliła szalę zwycięstwa na rzecz Krzyżaków, którzy do wiosny tego roku zdołali pokonać Prusów. W walkach lat 1254–1255 von Osterna brał bezpośredni udział. Ich rezultatem był podbój tych ziem. W celu utrzymania zdobyczy jeszcze w 1255 r. wielki mistrz zmusił zniewolonych mieszkańców do budowy grodu w Królewcu, oraz kilku zamków nad Zalewem Wiślanym. W tymże jeszcze roku udał się do papieża Aleksandra IV, prawdopodobnie chcąc zażegnać rozłam w zakonie z 1253 r. W Rzymie ogłosił chęć rezygnacji z urzędu. Na specjalnie zwołanej kapitule zakonnej w lecie 1256 r. – mimo dużego sprzeciwu wśród braci zakonnych – złożył urząd wielkiego mistrza, pozostając tylko bratem rycerzem.
Po rezygnacji z urzędu udał się na powrót do Prus, zmierzając doń przez Polskę. 24 lipca 1256 roku w był rozjemcą pomiędzy zwaśnionymi władcami Świętopełkiem a Przemysłem I. Niegdysiejszy mistrz zakonu krzyżackiego, podpisany pod traktatem już jako zwykły brat zakonny, został gwarantem rozejmu, jaki zawarli w Kcyni polscy książęta.
Niewiele wiadomo o dalszych losach Poppona von Osterny. Szerszym echem odbył się spór o beneficjum, którego zażądał po złożeniu urzędu wielkiego mistrza jako swoje zabezpieczenie. Byłby to groźny precedens, stąd spotkało się to z protestem braci zakonnych, odwołujących się do papieża. Ten w 1257 r. zakończył spór wyjaśniając, że byłym urzędnikom zakonu nie należą się uposażenia. Źródła podają trzy informacje dotyczące pobytu von Osterny w Prusach w późniejszym okresie: w 1258, w 1264 i 1266 u boku wielkiego mistrza Annona von Sangershausena. Najprawdopodobniej von Osterna osiedlił się na stałe w Prusach i mieszkał tam do końca życia, z krótką przerwą w latach 1264–1265, gdy sprawował urząd komtura Ratyzbony.
Nie znamy rocznej daty śmierci Poppona von Osterny. Jednakże dzięki zapisowi w nekrologu wiadomo, że zmarł 6 listopada. Najprawdopodobniej był to 6 listopada 1266 lub 1267 roku. Jest dość prawdopodobne, że w 1267 r. był świadkiem podniesienia relikwii św. Jadwigi w Trzebnicy. Zgodnie z drugą z hipotez odnośnie do daty jego śmierci oznacza to, że zmarł w trakcie pobytu na Śląsku. Tłumaczyłoby to też miejsce jego pochówku. Prawdopodobnie bowiem został on pochowany w kościele franciszkanów św. Jakuba we Wrocławiu, obok Henryka II Pobożnego. Łączone jest to nieraz też z domniemanym udziałem wielkiego mistrza krzyżackiego w przegranej przez siły polskie bitwie pod Legnicą w 1241 r. (późniejsza legenda dopisała wątek poniesienia w bitwie śmierci u boku polskiego księcia, co nie mogło być prawdą).
Inna hipoteza przyjmuje za miejsce jego pochówku opactwo Mallersdorf w Dolnej Bawarii.

</doc>
<doc id="430737" url="https://pl.wikipedia.org/wiki?curid=430737" title="Tatjana Tot´mianina">
Tatjana Tot´mianina

Tatjana Iwanowna Tot´mianina, ros. Татьяна Ивановна Тотьмянина (ur. 2 listopada 1981 w Permie) – rosyjska łyżwiarka figurowa startująca w parach sportowych z Maksimem Marininem. Mistrzyni olimpijska z Turynu (2006), dwukrotna mistrzyni świata (2004, 2005), 5-krotna mistrzyni Europy (2002–2006), dwukrotna zwyciężczyni finału Grand Prix (2002, 2005) oraz 3-krotna mistrzyni Rosji. Zakończyła karierę amatorską w 2006 roku.
Kariera.
Para sportowa Tot´mianina / Marinin trenowała pod okiem trenera Olega Wasiljewa w Petersburgu. Pojawili się oni po raz pierwszy w czołówce łyżwiarzy figurowych w 2001 r., kiedy zdobyli srebrny medal na mistrzostwach Europy. Rok później zajęli już pierwsze miejsce i od tej pory zdobywają kolejne tytuły mistrzów Starego Kontynentu (2002-2006). W 2002 zdobyli pierwszy medal, srebrny, mistrzostw świata. Nie powiódł im się za to start na zawodach olimpijskich w Salt Lake City, gdzie zajęli miejsce tuż za podium. W 2003 ponownie zdobyli srebro mistrzostw świata, a w 2004 i 2005 – dwukrotnie zdobywali złoto. W sezonach 2002/2003 i 2004/2005 zajmowali również pierwsze miejsce w klasyfikacji Grand Prix.
W 2006 roku na Zimowych Igrzyskach Olimpijskich w Turynie potwierdzili swoją dominację w konkurencji par sportowych, zdobywając złoty medal olimpijski. Wygrali wówczas z dwoma parami chińskim Zhang / Zhang i Shen / Zhao. Para zakończyła karierę po igrzyskach.
Jesienią 2006 roku Tot´mianina i Marinin brali udział w rosyjskiej wersji programu "Gwiazdy na lodzie".
Osiągnięcia.
Z Maksimem Marininem

</doc>
<doc id="430738" url="https://pl.wikipedia.org/wiki?curid=430738" title="Góry Koriackie">
Góry Koriackie

Góry Koriackie, "Wyżyna Koriacka" (ros. "Корякское нагорье") - góry w azjatyckiej części Rosji; w Kraju Kamczackim i Czukockim Okręgu Autonomicznym.
Rozciągają się wzdłuż wybrzeża Morza Beringa od północnej części półwyspu Kamczatka do Niziny Anadyrskiej; długość około 880 km, szerokość do 270 km; średnia wysokość w granicach 1000 - 1500 m n.p.m.; najwyższy szczyt Góra Lodowa (2562 m n.p.m.). Powstały podczas orogenezy alpejskiej; zbudowane z trzeciorzędowych piaskowców i iłowców gruboziarnistych oraz law i tufów. Składają się z wielu krótkich pasm (m.in. Góry Penżyńskie, Rarytkin, Góry Olutorskie, Ukwuszwujnen), masywów i płaskowyżów porozdzielanych dolinami rzek (Wielika, Chatyrka, Penżyna) i zapadliskami (Parapolski Doł); rzeźba urozmaicona; ślady niedawnego wulkanizmu; lodowce górskie o łącznej powierzchni 185 km²; szczyty skaliste; do wysokości 400 m n.p.m. roślinność krzewiasta i lasotundra; wyżej tundra górska i rumowiska skalne.
Eksploatacja złóż węgla kamiennego, siarki i złota.

</doc>
<doc id="430741" url="https://pl.wikipedia.org/wiki?curid=430741" title="Maksim Marinin">
Maksim Marinin

Maksim Wiktorowicz Marinin, ros. Максим Викторович Маринин (ur. 23 marca 1977 w Wołgogradzie) – rosyjski łyżwiarz figurowy startujący w parach sportowych z Tatjaną Tot´mianiną. Mistrz olimpijski z Turynu (2006), dwukrotny mistrz świata (2004, 2005), 5-krotny mistrz Europy (2002–2006), dwukrotny zwycięzca finału Grand Prix (2002, 2005) oraz 3-krotny mistrz Rosji. Zakończył karierę amatorską w 2006 roku.
Kariera.
Para sportowa Tot´mianina / Marinin trenowała pod okiem trenera Olega Wasiljewa w Petersburgu. Pojawili się oni po raz pierwszy w czołówce łyżwiarzy figurowych w 2001 r., kiedy zdobyli srebrny medal na mistrzostwach Europy. Rok później zajęli już pierwsze miejsce i od tej pory zdobywają kolejne tytuły mistrzów Starego Kontynentu (2002-2006). W 2002 zdobyli pierwszy medal, srebrny, mistrzostw świata. Nie powiódł im się za to start na zawodach olimpijskich w Salt Lake City, gdzie zajęli miejsce tuż za podium. W 2003 ponownie zdobyli srebro mistrzostw świata, a w 2004 i 2005 – dwukrotnie zdobywali złoto. W sezonach 2002/2003 i 2004/2005 zajmowali również pierwsze miejsce w klasyfikacji Grand Prix.
W 2006 roku na Zimowych Igrzyskach Olimpijskich w Turynie potwierdzili swoją dominację w konkurencji par sportowych, zdobywając złoty medal olimpijski. Wygrali wówczas z dwoma parami chińskim Zhang / Zhang i Shen / Zhao. Para zakończyła karierę po igrzyskach.
Jesienią 2006 roku Tot´mianina i Marinin brali udział w rosyjskiej wersji programu "Gwiazdy na lodzie".
Osiągnięcia.
Z Tatjaną Tot´mianiną

</doc>
<doc id="430746" url="https://pl.wikipedia.org/wiki?curid=430746" title="Robert Chojnacki">
Robert Chojnacki

Robert Chojnacki (ur. 5 listopada 1958 w Warszawie) – polski muzyk, kompozytor, instrumentalista. Członek Akademii Fonograficznej ZPAV.
Życiorys.
Ukończył średnią szkołę muzyczną. Przed rozpoczęciem ogólnopolskiej kariery grał w zespołach Pulsar, Radar i Five, a także grał w orkiestrze Teatru Syrena. W latach 1987–2006 był członkiem zespołu De Mono, w którym grał na saksofonie oraz na instrumentach perkusyjnych. W czasach sporu o nazwę grupy (kiedy to od 2008 do 2020, dwa zespoły grały równolegle pod tym samym szyldem), Chojnacki znalazł się w składzie skompletowanym przez Marka Kościkiewicza. Od 1995 występuje również jako artysta solowy. Debiutował albumem "Sax &amp; Sex" (1995), promowanym singlami „Budzikom śmierć”, „Niecierpliwi” i „Prawie do nieba”, który nagrał z Andrzejem Piasecznym, ówczesnym wokalistą zespołu Mafia. Na fali powodzenia albumu powstały dwie kolejne płyty: "Sax &amp; Dance" (1996), zawierająca remiksy utworów z "Sax &amp; Sex", i "Big Beat" (1997), na którym zaśpiewał Maciej Molęda. W kolejnych latach nagrał jeszcze dwa albumy solowe: "Saxophonic" (2006) i "Piątka" (2016).
W 1996 był nominowany do Fryderyków w czterech kategoriach: fonograficzny debiut roku, kompozytor roku, album roku – pop (za "Sax &amp; Sex") i album roku – muzyka taneczna (za "Sax &amp; Dance"), zdobywając nagrodę w ostatniej kategorii. W 2000 skomponowany przez niego utwór „Zapomnieć”, zaśpiewany przez Tomasza Zabiegałowskiego, zdobył nagrodę dziennikarzy na 38. Krajowym Festiwalu Piosenki Polskiej w Opolu, a w 2001 piosenka Andrzeja Piasecznego „2 Long”, którą skomponował, reprezentowała Polskę w 46. Konkursie Piosenki Eurowizji. W 2011 wraz z projektem Formuła RC wystąpił w Krajowych Eliminacjach do Konkursu Piosenki Eurowizji 2011, do których zgłosił się z piosenką „Ja i ty (gdy zgasną światła)”; w głosowaniu widzów zajął dziewiąte miejsce wśród 10 wykonawców.

</doc>
<doc id="430749" url="https://pl.wikipedia.org/wiki?curid=430749" title="Frode Andresen">
Frode Andresen

Frode Andresen (ur. 9 września 1973 w Rotterdamie) – norweski biathlonista i biegacz narciarski, trzykrotny medalista olimpijski i wielokrotny medalista mistrzostw świata.
Kariera.
Pierwszy sukces osiągnął w 1993 roku, zdobywając złoty medal w biegu drużynowym podczas mistrzostw świata juniorów w Ruhpolding. Wkrótce zadebiutował w Pucharze Świata, zajmując 6 marca 1993 roku w Lillehammer 80. miejsce w sprincie. Pierwsze punkty wywalczył 11 grudnia 1993 roku w Bad Gastein, zajmując 16. miejsce w tej samej konkurencji. Na podium zawodów tego cyklu po raz pierwszy stanął 7 grudnia 1996 roku w Östersund, kończąc rywalizację w sprincie na drugiej pozycji. Rozdzielił tam Wadima Saszurina z Białorusi i swego rodaka, Ole Einara Bjørndalena. W kolejnych startach jeszcze 46 razy stawał na podium, odnosząc przy tym piętnaście zwycięstw. Jedenaście razy triumfował w sprincie: 10 stycznia 1998 roku w Ruhpolding, 8 i 17 grudnia 1999 roku w Pokljuce, 11 lutego 2000 roku w Östersund, 19 lutego 2000 roku w Oslo, 7 marca 2001 roku w Lake Placid, 16 marca 2001 roku w Oslo, 5 grudnia 2002 roku w Östersund, 10 grudnia 2005 roku w Hochfilzen, 14 stycznia 2006 roku w Ruhpolding i 19 stycznia 2006 roku w Anterselvie, a cztery razy był najlepszy w biegu pościgowym: 6 marca 1999 roku w Valcartier, 10 grudnia 1999 roku w Pokljuce, 13 lutego 2000 roku w Östersund i 17 marca 2001 roku w Oslo. Ostatnie podium w zawodach tego cyklu wywalczył 14 lutego 2006 roku w Turynie, zajmując drugie miejsce w sprincie. Najlepsze wyniki osiągał w sezonie 2000/2001, kiedy zajął trzecie miejsce w klasyfikacji generalnej, za Francuzem Raphaëlem Poirée i Ole Einarem Bjørndalenem. W tym samym sezonie zajął też trzecie miejsce w klasyfikacjach sprintu i biegu pościgowego. Ponadto w sezonach 1999/2000, 2001/2002 i 2002/2003 był drugi w klasyfikacji sprintu.
W 1995 roku wystartował na mistrzostwach świata w Anterselvie, gdzie razem z Dagiem Bjørndalenem, Halvardem Hanevoldem i Jonem Åge Tyldumem zdobył złoty medal w biegu drużynowym. Zajął tam też dziesiąte miejsce w sprincie i piąte w sztafecie. Kolejny sukces osiągnął podczas igrzysk olimpijskich w Nagano w 1998 roku, gdzie wywalczył srebrny medal w sprincie. Uplasował się tam za Ole Einarem Bjørndalenem a przed Ville Räikkönenem z Finlandii. W biegu indywidualnym był dziewiętnasty, a w sztafecie nie wziął udziału z powodu konfliktu wewnątrz ekipy norweskiej (Norwegowie sięgnęli po tytuł wicemistrzów olimpijskich).
Podczas mistrzostw świata w Oslo/Kontiolahti w 1999 roku dwukrotnie stanął na podium. Najpierw był trzeci w sprincie, przegrywając tylko z Niemcem Frankiem Luckiem i Włochem Patrickiem Favre. Parę dni później wraz z kolegami z reprezentacji trzecie miejsce zajął także w sztafecie. Na rozgrywanych rok później mistrzostwach świata w Oslo osiągnął swój największy indywidualny sukces, wygrywając rywalizację w sprincie, wyprzedając Rosjanina Pawła Rostowcewa i Włocha René Cattarinussiego. Mistrzostwo to zdobył w kontrowersyjnych okolicznościach; biegł z naładowanym magazynkiem, czym naruszył przepisy bezpieczeństwa, ale mimo protestów ekip rywali jury nie pozbawiło go medalu. Andresen oświadczył, że zwróci medal, jednak prezydent IBU stwierdził, że nie ma przepisów, które nakazywałyby odebrać mu medal. Został natomiast zdyskwalifikowany w biegu ze startu wspólnego. Na tej samej imprezie był też drugi w sztafecie.
Tytułu mistrza nie obronił na mistrzostwach świata w Pokljuce w 2001 roku, zajmując ósme miejsce. Był też szósty w biegu pościgowym i szesnasty w biegu masowym. Ponadto wziął udział w sztafecie, w której drugie strzelanie zakończył z dwoma pudłami. Norwegowie zajęli ostatecznie trzecie miejsce, tracąc do drugich Białorusinów 1,1 sekundy. Medal w sztafecie, tym razem złoty, zdobył także na igrzyskach olimpijskich w Salt Lake City w 2002 roku. Norwegowie w składzie: Halvard Hanevold, Frode Andresen, Egil Gjelland i Ole Einar Bjørndalen o 45,3 s wyprzedzili Niemców, a o 54,3 s Francuzów. W startach indywidualnych Andresen był ósmy w biegu indywdiualnym, ósmy w sprincie i czternasty w biegu pościgowym. W tym samym roku wywalczył brązowy medal w biegu masowym na mistrzostwach świata w Oslo, plasując się za Raphaëlem Poirée i Niemcem Svenem Fischerem.
Brał też udział w igrzyskach olimpijskich w Turynie w 2006 roku, gdzie zdobył brązowy medal w sprincie. Tym razem wyprzedzili go Sven Fischer i Halvard Hanevold. W biegu pościgowym nie utrzymał miejsca na podium i ostatecznie zajął szóstą pozycję, tracąc do podium ponad 40 sekund. Zajął tam też piętnaste miejsce w biegu indywidualnym, dziewiętnaste w starcie masowym oraz piąte w sztafecie. Ostatnie medale zdobył podczas mistrzostw świata w Anterselvie rok później. Razem z Hanevoldem, Larsem Bergerem i Ole Einarem Bjørndalenem był drugi w sztafecie, a wspólnie z Torą Berger, Jori Mørkve i Emilem Hegle Svendsenem wywalczył brąozwy medal w sztafecie mieszanej. Ponadto zajął szóste miejsce w starcie masowym i czwarte w biegu indywidualnym, przegrywając walkę o podium z Czechem Michalem Šlesingrem o 1,9 sekundy.
Sporadycznie występował również w Pucharze Świata w biegach narciarskich, debiutując 28 listopada 1998 roku w Muonio, gdzie zajął 40. miejsce w biegu na 10 km stylem dowolnym. Pierwsze punkty zdobył 12 stycznia 1999 roku w Novym Měscie, zajmując 30. miejsce na dystansie 30 km stylem dowolnym. Nigdy nie stanął na podium indywidualnych zawodów tego cyklu, jego najwyższe miejsce w zawodach tej rangi to ósma pozycja w biegu na 50 km techniką dowolną 8 marca 2008 roku w Oslo. W startach drużynowych najlepszym wynikiem było trzecie miejsce 23 listopada 2003 roku w Beitostølen, gdzie wystąpił razem z Frode Estilem, Tore Bjonvikenem i Ole Einarem Bjørndalenem. W klasyfikacji generalnej zajął między innymi 83. miejsce w sezonie 2000/2001. W 2009 roku został mistrzem kraju na dystansie 50 km stylem dowolnym.
Za swoje osiągnięcia sportowe w biathlonie i biegach narciarskich został wyróżniony nagrodą Egebergs Ærespris w 2009 roku.
Pozostaje w nieformalnym związku z biathlonistką Gunn Margit Andreassen; z którą doczekał się trzech synów: Davida (ur. 2004), Nicolaia (ur. 2008) i Eliasa (ur. 2010). W styczniu 2018 roku najstarszy syn zmarł w wyniku ataku padaczki.
Osiągnięcia w biegach narciarskich.
Puchar Świata.
Miejsca na podium.
Andresen nigdy nie stanął na podium indywidualnych zawodów PŚ.

</doc>
<doc id="430752" url="https://pl.wikipedia.org/wiki?curid=430752" title="Maxim Marinin">
Maxim Marinin



</doc>
<doc id="430754" url="https://pl.wikipedia.org/wiki?curid=430754" title="Nowotwór łagodny">
Nowotwór łagodny

Nowotwór łagodny, nowotwór niezłośliwy (łac. "neoplasma benignum") – nowotwór utworzony z tkanek zróżnicowanych i dojrzałych, o budowie mało odbiegającej od obrazu prawidłowych tkanek. 
Jest dobrze ograniczony, często otorbiony, rośnie wolno, rozprężająco (uciskając sąsiadujące tkanki), nie daje przerzutów. Po należytym jego usunięciu nie powstaje wznowa (ponowny rozrost nowotworu w tym samym miejscu), czyli jest całkowicie wyleczalny. 
Jego szkodliwy wpływ na ustrój może być spowodowany wydzielaniem hormonu, krwawieniami, zamknięciem światła naczynia, uciskiem nerwu albo umiejscowieniem w ważnym dla życia narządzie (sercu, rdzeniu kręgowym).

</doc>
<doc id="430755" url="https://pl.wikipedia.org/wiki?curid=430755" title="Svetlana Ishmouratova">
Svetlana Ishmouratova



</doc>
<doc id="430759" url="https://pl.wikipedia.org/wiki?curid=430759" title="Bad Dürrheim">
Bad Dürrheim

Bad Dürrheim – miasto uzdrowiskowe w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Schwarzwald-Baar.

</doc>
<doc id="430765" url="https://pl.wikipedia.org/wiki?curid=430765" title="Model-View-Controller">
Model-View-Controller

Model-View-Controller (pol. "Model-Widok-Kontroler") – wzorzec architektoniczny służący do organizowania struktury aplikacji posiadających graficzne interfejsy użytkownika. Wiele prac traktuje go jako pojedynczy wzorzec, lecz może on być także traktowany jako złożony wzorzec wykorzystujący idee wzorców prostych, takich jak Obserwator, Strategia czy Kompozyt. Oba te podejścia nie wykluczają się. MVC nie był traktowany jako samodzielny wzorzec również w pracy "„Design Patterns: Elements of Reusable Object-Oriented Software”" autorstwa „Bandy Czworga”.
Model-View-Controller zakłada podział aplikacji na trzy główne części:
Wszystkie trzy części są ze sobą wzajemnie połączone.
Model-View-Controller został zaprojektowany w 1979 roku przez norweskiego programistę Trygve Reenskaug pracującego wtedy nad językiem Smalltalk w laboratoriach Xerox i początkowo nosił nazwę "Model-View-Editor". Oryginalna implementacja została szczegółowo opisana we wpływowej pracy "„Applications Programming in Smalltalk-80: How to use Model–View–Controller”".
Problem.
Systemy komputerowe tworzone są do przetwarzania informacji. Zbiór informacji może mieć dowolną formę oraz dowolne znaczenie. Może to być jakiś wycinek rzeczywistości, np. proces przemysłowy czy obsługa operacji bankowych, jak i byt bardziej abstrakcyjny, np. zdjęcie przetwarzane przez program graficzny. Podstawowym problemem przy projektowaniu aplikacji jest zamodelowanie tego zbioru informacji w postaci cyfrowej jako algorytmy i struktury danych, a także znalezienie sposobu na zapewnienie użytkownikowi możliwości pracy z nimi, tj. zaprojektowanie interfejsu użytkownika. Interfejs użytkownika nigdy nie jest cyfrową reprezentacją, ale mechanizmem dostępu do niej. W typowej aplikacji te same dane często mogą być prezentowane na kilka różnych sposobów w zależności od kontekstu, lecz użytkownik cały czas musi mieć wrażenie, że operuje bezpośrednio na oryginalnych danych.
Budowa.
W typowej aplikacji możemy wyróżnić zawsze trzy główne rodzaje aktywności: struktury danych, algorytmy przetwarzania oraz kanały komunikacyjne, które reprezentują określony problem lub dziedzinę rzeczywistości, komponenty do prezentacji danych oraz obsługę danych wejściowych z klawiatury i myszki, czyli reagowanie na poczynania użytkownika. W Model-View-Controller dla każdego z nich jest jawnie wydzielana osobna część, która komunikuje się z pozostałymi: "model" do reprezentowania danych przetwarzanych w programie, "widok" do generowania wyjścia i prezentowania wyników oraz "kontroler" do obsługi wejścia. Istotne jest, że każda z części MVC ma wyłączność na zarządzanie swoją częścią procesu – przykładowo nie może dojść do sytuacji, w której kod odpowiedzialny za wyświetlanie graficznego interfejsu użytkownika znajdzie się w modelu bądź kontrolerze.
Komunikacja między widokiem a kontrolerem jest łatwa do opisania, ponieważ oba te komponenty są stworzone do pracy ze sobą, jednak model musi komunikować się z nimi w sposób niejawny.
Model.
Model jest aktywną reprezentacją pewnego fragmentu komputerowej reprezentacji problemu. W danej aplikacji może istnieć kilka modeli tego samego elementu. Model jest samodzielny – do poprawnej pracy nie wymaga obecności dwóch pozostałych części, dlatego komunikacja z nimi musi zachodzić w sposób niejawny. Wyróżniane są dwa podstawowe rodzaje modeli:
We współczesnych aplikacjach modele mają postać klas udostępniających pewien interfejs programistyczny do manipulacji strukturami danych oraz wykonywania pewnych akcji.
Pasywny model.
Model pasywny reprezentuje elementy, które nigdy samoczynnie nie zmieniają swojego stanu. Żądanie zmiany stanu i wykonania jakichś operacji pochodzi zawsze z kontrolera oraz z widoku za pośrednictwem udostępnionego API, zatem nie ma potrzeby, by model musiał samodzielnie komunikować się z nimi. Przykładem może być model tekstu w edytorze. Wpisany tekst może ulec zmianie wyłącznie na żądanie kontrolera, który odebrał sygnał o naciśnięciu litery na klawiaturze. Kontroler sam powiadomi widok, że główne pole edytora musi być odświeżone. Nigdy nie dojdzie do sytuacji, w której tekst zmieni się samoczynnie i to model będzie musiał poinformować kontroler, że należy odświeżyć wyświetlany tekst.
Aktywny model.
Aktywny model reprezentuje elementy, które mogą samoczynnie zmienić stan niezależnie od akcji wykonywanych przez użytkownika. Zmiana stanu najczęściej wymusza odświeżenie interfejsu użytkownika, dlatego aktywny model musi posiadać mechanizm, który umożliwi mu poinformowanie kontrolera o określonym wydarzeniu. Przykładem aktywnego modelu może być operacja kopiowania plików. Wraz z postępem kopiowania należy odświeżać pasek postępu, a dodatkowo aplikacja musi zostać powiadomiona o zakończeniu procesu kopiowania. W tym przypadku sygnały sterujące dla kontrolera muszą pochodzić z modelu.
W pracy "„Applications Programming in Smalltalk-80: How to use Model–View–Controller”" prezentowana była implementacja aktywnego modelu, który komunikował się z widokami poprzez tzw. "listy zależności", których idea działania przypominała współczesny wzorzec Obserwator. Alternatywnym podejściem jest użycie Obserwatora do powiadamiania kontrolerów o zmianie stanu.
Widok.
Widok jest odpowiedzialny za prezentację danych w obrębie graficznego interfejsu użytkownika. Może składać się z podwidoków zarządzających mniejszymi elementami składowymi. Widoki posiadają bezpośrednie referencje do modeli, z których pobierają dane, gdy otrzymują od kontrolera żądanie odświeżenia. Widoki mogą także modyfikować stan modelu, jeśli dana modyfikacja dotyczy sposobu prezentacji danych.
Kontroler.
Zadaniem kontrolera jest odbiór, przetworzenie oraz analiza danych wejściowych od użytkownika. W typowej aplikacji źródłami danych wejściowych będą klawiatura i mysz. Po przetworzeniu odebranych danych kontroler może wykonać następujące czynności:
Każdy kontroler posiada bezpośrednie wskazania na określone modele i widoki, z którymi współpracuje, a jednocześnie w aplikacji może istnieć wiele kontrolerów. W danym momencie tylko jeden z nich steruje aplikacją.
MVC jako wzorzec złożony.
Autorzy publikacji poświęconych wzorcom projektowym zwracają uwagę, że wygodnie jest rozpatrywać MVC jako wzorzec złożony wykorzystujący prostsze wzorce. Podstawowym sposobem rozbicia MVC na prostsze wzorce jest podział prezentowany przez:
Gang Czworga rozszerza ten opis o dwa dodatkowe wzorce:
Z kolei autorzy pracy opisują MVC jako kompozycję siedmiu wzorców: Obserwator, Kompozyt, Most, Łańcuch zobowiązań, Metoda wytwórcza, Polecenie oraz niewchodzący w skład kanonu "View Handler".
Konsekwencje użycia.
Zalety:
Wady:
Odmiany.
W późniejszych latach na bazie wzorca MVC powstało wiele wzorców pochodnych o nieco innej strukturze oraz właściwościach, odmian oraz prób wykorzystania w nowych środowiskach. Wzorzec był początkowo zdefiniowany wyłącznie dla aplikacji typu "rich-client", natomiast od lat 90. rozwijany jest jego wariant dla aplikacji WWW.
Środowisko WWW.
MVC zyskał dużą popularność wśród aplikacji WWW, jednak ze względu na specyfikę tego środowiska, oryginalne założenia wzorca musiały ulec pewnym modyfikacjom. Główną zmianą jest brak aktywnych modeli wynikający z zasady działania protokołu HTTP – odświeżanie wykonywane jest poprzez wysłanie przez użytkownika żądania HTTP, natomiast serwer nie ma możliwości wysłania odświeżonego widoku samoistnie, przez co powiadamianie o zmianie stanu modelu nie może zostać nigdy obsłużone.
Jednymi z pierwszych adaptacji MVC na potrzeby środowiska WWW były platformy Struts oraz Spring Framework w języku Java i technologii JavaServer Pages. Zastosowano w nich dwa warianty MVC nazwane odpowiednio "Model-1" oraz "Model-2". W pierwszym z nich dokument JSP pełni zarówno rolę widoku, jak i kontrolera. Brak jasnego rozdzielenia tych dwóch warstw prowadził jednak do dużego chaosu w kodzie. W drugim z wariantów dokumenty JSP zostały zredukowane do pełnienia roli widoku. Serwlet pełni rolę kontrolera, który rozpakowuje żądanie HTTP, konfiguruje model i przekazuje go do widoku.
Własną implementację wzorca MVC posiada również firma Microsoft w postaci rozwiązania ASP.NET MVC. Jest to platforma aplikacyjna zbudowana na bazie platformy ASP.NET, ale umożliwiająca programistom budowanie aplikacji z uwzględnieniem wyraźnie odseparowanych modeli, kontrolerów oraz widoków. Platforma ta posiada również dużą liczbę specyficznych rozszerzeń oraz konstrukcji programistycznych, a do jej głównych zalet należy duża elastyczność, pozwalająca na łatwe tworzenie np. własnych implementacji silników widoku.
Wzorce pochodne.
W późniejszych latach na bazie wzorca MVC powstało wiele wzorców pochodnych o nieco innej strukturze oraz właściwościach:
Zastosowania.
Idee wzorca MVC zdobyły szerokie uznanie wśród programistów, aczkolwiek w obecnych czasach dużo częściej implementowane są późniejsze odmiany zamiast oryginalnej definicji. Model-View-Controller jest stosowany w bibliotekach GUI, np. Java Swing, zaś implementacje w środowisku WWW dla tego języka wykorzystują "Model-2" (Spring Framework). Framework Ruby on Rails przyczynił się do popularyzacji wśród aplikacji WWW pasywnego widoku, dalej określanego jednak przez autorów mianem MVC mimo znaczących różnic w budowie. Na różnice w terminologii zwracają uwagę twórcy innego frameworka, Django.

</doc>
<doc id="430767" url="https://pl.wikipedia.org/wiki?curid=430767" title="Blumberg (Badenia-Wirtembergia)">
Blumberg (Badenia-Wirtembergia)

Blumberg − miasto w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Schwarzwald-Baar.

</doc>
<doc id="430775" url="https://pl.wikipedia.org/wiki?curid=430775" title="Blumberg">
Blumberg

Miejscowości.
Polska.
Dawne nazwy miejscowości:

</doc>
<doc id="430780" url="https://pl.wikipedia.org/wiki?curid=430780" title="Ustrój polityczny Peru">
Ustrój polityczny Peru

Ustrój polityczny Peru – zgodnie z konstytucją z 31 grudnia 1993, Peru jest republiką, w której głową państwa jest prezydent wybierany w powszechnych wyborach na 5-letnią kadencję. Prezydent posiada dwóch wiceprezydentów. Członkowie rządu są mianowani przez prezydenta, na czele rządu stoi premier. Władza ustawodawcza należy do jednoizbowego parlamentu – "Kongresu Republiki Peru". 120 członków parlamentu jest wybieranych w wyborach powszechnych również na 5-letnią kadencję.
Podział administracyjny Peru.
24 departamenty ("departamento"): Amazonas, Ancash, Apurímac, Arequipa, Ayacucho, Cajamarca, Cuzco, Huancavelica, Huánuco, Ica, Junín, La Libertad, Lambayeque, Lima, Loreto, Madre de Dios, Moquegua, Pasco, Piura, Puno, San Martín, Tacna, Tumbes, Ukajali i 1 prowincja konstytucyjna: Callao.

</doc>
<doc id="430781" url="https://pl.wikipedia.org/wiki?curid=430781" title="Delfinat">
Delfinat

Delfinat (franc. "Dauphiné") – kraina historyczna w południowo-wschodniej Francji, położona pomiędzy Rodanem a głównym grzbietem wododziałowym Alp, w dorzeczu rzek Isère z dopływami Drac i Romanche, Drôme oraz górnej Durance, ze stolicą w Grenoble. Dawna prowincja, obejmująca w przybliżeniu tereny dzisiejszych departamentów Isère, Drôme i Hautes-Alpes. Jej północną granicę wytyczał Rodan, który oddzielał ją od Bresse i Bugey, na wschodzie graniczyła z Sabaudią i Piemontem, na południu - z hrabstwem Venaissin i Prowansją, granicę zachodnią wyznaczał Rodan na południe od Lyonu. Prowincja dzieliła się zwyczajowo na tzw. Górny Delfinat (alpejski, franc. Haut Dauphiné) i Dolny Delfinat (część nizinna, franc. Bas Dauphiné). Stanowiła lenno królestwa Burgundii (Arelatu), a następnie korony francuskiej.
Historia.
W 1011, 21 lat przed swoją śmiercią, Rudolf III Próżniak ("Rodolphe III"), ostatni władca tzw. drugiego królestwa Burgundii (Arelatu), zapisał w testamencie hrabstwo Viennois Brochardowi, arcybiskupowi Vienne. W 1029 ten ostatni, zbyt stary by dalej rządzić, podzielił włości pomiędzy swoich bratanków: książę Maurienne, Humbert I Białoręki (fr. "Humbert aux Blanches Mains") otrzymał północną część hrabstwa, przyszłą Sabaudię, a Guigues Le Vieux (franc. Stary), pan Vion i hrabia d’Albon, późniejszy Guigues I, otrzymał część południową – przyszły Delfinat. Poza Viennois Guigues I władał terenami Grésivaudan, Oisans i Champsaur. W 1039 przyłączył do swych ziem leżący w górnym biegu rzeki Durance region Briançonnais (od miasta Briançon), pozostający dotychczas pod kontrolą cesarza Henryka III. W 1110 nazwa „Dauphin” po raz pierwszy pojawiła się w dokumencie.
Po śmierci pierwszego Delfina w 1142 władzę w charakterze regentki przejęła jego żona, Małgorzata Burgundzka, a po uzyskaniu pełnoletniości – ich syn Guigues V. Ten ostatni, brylujący na dworze cesarza Fryderyka I, nie rządził jednak długo: zmarł w 1162 i władzę ponownie przejęła Małgorzata. Przekazała ją swemu wnukowi, bratankowi Guiguesa V, imieniem André (franc. Andrzej). Ten, przyjąwszy imię Guigues VI, uczynił w 1192 z przydomku Delfina tytuł senioralny. W 1202 przyłączył do swych włości kolejne tereny leżące w dorzeczu Durance: Gapençais (od miasta Gap) i l'Embrunais (od miasta Embrun). Po jego śmierci w 1236 władzę objął syn, Guigues VII, który m.in. umieścił w swym herbie wyobrażenie delfina. Poprzez małżeństwo z Béatrice, córką hrabiego Sabaudii, włączył przejściowo (1268-1343) do Delfinatu ziemie Faucigny.
Guigues VII zmarł w 1269 lub 1270 r., zostawiając tylko jednego syna, Jana (franc. Jean) I (1264 – 1282, w dodatku bezpotomnego, na którym wygasła linia burgundzka hrabiów Delfinatu. W tym czasie Humbert de la Tour du Pin (1240-1307), hrabia Viennois i młodszy syn Alberta III objął władzę po swym bracie Albercie IV. W 1273 poślubił on Annę, córkę Guiguesa VII, zaś w 1282 objął całość ziem Viennois i jako Humbert I został kolejnym Delfinem. Przyłączywszy swoją baronię de La Tour do Delfinatu Humbert I przeciął łączność między Bresse a Sabaudią, dwiema domenami domu sabaudzkiego. Doprowadziło to do wojny z Filipem I, hrabią Sabaudii, trwającej do 1286 r. i zakończonej pokojem podpisanym w Paryżu. Kolejna wojna z Sabaudią wybuchła jednak jeszcze tego samego roku i trwała do 1293. Humbert utrzymywał jednak dobre stosunki z królem Francji Filipem Pięknym, który był jego protektorem w sporach z władcami Burgundii i Sabaudii, a także z Kościołem: pan Delfinatu był trzykrotnie obłożony kościelną ekskomuniką, co jednak nie przeszkodziło mu dokonać żywota w klasztorze Val Ste Marie w 1306 r. W czasie jego panowania w 1285 r. posiadłości Delfinów po raz pierwszy nazwano Delfinatem.
Po Humbercie I Delfinatem władał jego syn Jan (franc. Jean) II de La Tour du Pin (1280–1318), który umocnił granicę z Sabaudią poprzez ufortyfikowanie granicznych miast La Buissière i Avalon. Po nim, do swej śmierci podczas oblężenia zamku La Perrière, rządził Guigues VIII (1309–1333). Jego brat i następca, Humbert II był ambitny, ale rozrzutny i utrzymywał dwór godny królów. Mnożył fundacje religijne, szafował ofiarami na kościoły i klasztory. Ufundował uniwersytet w Grenoble (1339), był mecenasem artystów i ludzi pióra. W 1349 Humbert II, po udziale w wojnach krzyżowych znajdujący się w krytycznej sytuacji finansowej, zdecydował się sprzedać swe państwo. Z okazji skorzystał natychmiast król Francji Filip VI. Akt sprzedaży, podpisany 16 lipca w Lyonie, opiewał na kwotę 200 tys. florenów i dodatkowo zapewniał Humbertowi dożywotnią rentę w wysokości 24 tys. liwrów rocznie.
Delfinat stał się odtąd aż do 1628 r. dobrami lennymi korony, przydzielanymi kolejnym następcom tronu francuskiego (najstarszemu synowi dynastii). Stąd też następców francuskiego tronu nazywano „Delfinami”. W XVI wieku Delfinat stał się areną walk religijnych między katolikami a hugenotami. Jako jednostka administracyjna istniał do 1790 r.

</doc>
<doc id="430782" url="https://pl.wikipedia.org/wiki?curid=430782" title="Ko Samet">
Ko Samet

Ko Samet (również Koh Samet lub Koh Samed) – wyspa w Zatoce Tajladzkiej, znajdująca się w prowincji Rayong, ok. 200 km na południowy wschód od Bangkoku. Wyspa ta, której powierzchnia wynosi ok. 5 km2, jest położona w odległości 6,5 km od stałego lądu. W jej pobliżu znajdują się również trzy małe skaliste wysepki (Koh Chan, Koh San Chalam oraz Koh Hin Khao) zamieszkane przez ptaki. 
Pochodzenie nazwy.
Nazwa Koh Samet wywodzi się od nazwy drzewa samet obficie porastającego wyspę. Jest ono cenione ze względu na wysoką wartość drewna do budowy łódek, a jego kora używana jest w tradycyjnej medycynie.
Park narodowy Khao Laem Ya-Moo Koh Samet.
Koh Samet jest częścią Parku Narodowego Khao Laem Ya-Moo Koh Samet, założonego w 1981 roku w celu ochrony tamtejszej fauny i flory. Park ten obejmuje plażę Had Mae Rumpueng-a na wybrzeżu Rayong, górę Lam Ya (na stałym lądzie) oraz archipelag Samet obejmujący wyspy Koh Samet, Koh Chan, Koh San Chalam, Koh Hin Khao, Koh Kang Kao, Koh Kudee, Koh Kruoy oraz Koh Plateen. Oferowane są wycieczki ekologiczne z przewodnikiem po niektórych obszarach parku.
Wśród zwierząt zamieszkujących te tereny można wymienić małpy, gibony, dzioborożce oraz piękne motyle. Wjazd do parku na Ko Samet jest płatny, w 2005 roku dla turystów opłata wynosiła 200 baht, natomiast dla Tajów - 20 baht. 
Klimat.
Średnia temperatura w ciągu roku to 28 st. C, przy czym minimalne temperatury notuje się w grudniu, natomiast maksymalne w kwietniu. Miesiące od października do lutego są stosunkowo chłodne oraz suche. 
Plaże.
Wyspa jest popularnym miejscem spędzania wolnego czasu przez mieszkańców Bangkoku. Znana jest szczególnie ze swoich małych, pięknych plaż o bardzo jasnych i drobnych piaskach (gdzieniegdzie przypominających mąkę). Legendarny tajski poeta Soon Thorn Phu porównywał je nawet do olśniewających kryształów. 
Większość z plaż znajduje się po wschodniej stronie wyspy. Niektóre z nich to:
Jak się dostać.
Do portu Koh Samet można się dostać statkiem, który odpływa regularnie co godzinę (zwykle od 6.00 do 17.00) z małego portu Ban Phe położonego ok. 20 km na wschód od miasta Rayong. Statek kursuje również bezpośrednio do niektórych miejsc poza portem, np. na plażę Hat Sai Kaew. Możliwe jest również wynajęcie motorówki, dzięki której można się szybko dostać na wybraną plażę.

</doc>
<doc id="430786" url="https://pl.wikipedia.org/wiki?curid=430786" title="Bräunlingen">
Bräunlingen

Bräunlingen − miasto w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Schwarzwald-Baar, wchodzi w skład związku gmin Donaueschingen.
Współpraca.
Miejscowość partnerska:

</doc>
<doc id="430787" url="https://pl.wikipedia.org/wiki?curid=430787" title="Kategoria społeczno-zawodowa">
Kategoria społeczno-zawodowa

Kategoria społeczno-zawodowa – część zbioru społecznego wydzielonego w praktyce życia społecznego ze względu na cechy istotne społecznie np. wiek, stan cywilny, zawód, dochody itp.

</doc>
<doc id="430788" url="https://pl.wikipedia.org/wiki?curid=430788" title="Donaueschingen">
Donaueschingen

Donaueschingen – miasto w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Schwarzwald-Baar, siedziba związku gmin Donaueschingen. Liczy 21 128 mieszkańców (stan na 31 grudnia 2010). Znajduje się tu źródło Dunaju (od niemieckiej nazwy tej rzeki – "Donau", wywodzi się nazwa miejscowości).
Miasto i jego okolice są głównym centrum golfowym w Niemczech. W tutejszym ośrodku golfowym oraz stadionie "Anton-Mall-Stadion Sportzentrum", w dniach od 19 do 31 maja 2008 piłkarska reprezentacja Polski przygotowywała się podczas zgrupowania do swych debiutanckich finałów Mistrzostw Europy (Austria/Szwajcaria 2008).
W mieście znajduje się stacja kolejowa.
Współpraca.
Miejscowości partnerskie:

</doc>
<doc id="430790" url="https://pl.wikipedia.org/wiki?curid=430790" title="Villingen-Schwenningen">
Villingen-Schwenningen

Villingen-Schwenningen – uzdrowiskowe miasto powiatowe w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, siedziba powiatu Schwarzwald-Baar oraz wspólnoty administracyjnej Villingen-Schwenningen.
Gospodarka.
W mieście rozwinął się przemysł precyzyjny, elektrotechniczny, maszynowy, obuwniczy oraz ceramiczny.
Współpraca.
Miejscowości partnerskie:

</doc>
<doc id="430791" url="https://pl.wikipedia.org/wiki?curid=430791" title="Vöhrenbach">
Vöhrenbach

Vöhrenbach – miasto w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Schwarzwald-Baar.

</doc>
<doc id="430794" url="https://pl.wikipedia.org/wiki?curid=430794" title="Feliks Barański">
Feliks Barański

Feliks Michał Barański (ur. 18 maja 1915 we Lwowie, zm. 10 lutego 2006 w Krakowie) – polski matematyk, specjalista w dziedzinie równań różniczkowych.
Życiorys.
Należał do lwowskich matematyków skupionych wokół Stefana Banacha i Hugona Stenhausa w Lwowskiej Szkole Matematycznej. W czasie okupacji niemieckiej Lwowa (1941-1944) był, wraz z wieloma innymi lwowskimi naukowcami, karmicielem wszy w Instytucie Badań nad Tyfusem Plamistym prof. Rudolfa Weigla. Po wojnie został wysiedlony ze Lwowa; zamieszkał w Krakowie. W 1958 r. uzyskał doktorat. Od 1963 r. był doktorem habilitowanym. W 1972 r. został mianowany profesorem nadzwyczajnym. Od roku 1948 aż do zakończenia kariery był zatrudniony w Politechnice Krakowskiej. W latach 1957-1979 pracował również w Wyższej Szkole Pedagogicznej w Krakowie. Członek Polskiego Towarzystwa Matematycznego (od 1949). Odznaczony Złotym Krzyżem Zasługi i Krzyżem Kawalerskim Orderu Odrodzenia Polski (1973).

</doc>
<doc id="430796" url="https://pl.wikipedia.org/wiki?curid=430796" title="Wojna saletrzana">
Wojna saletrzana



</doc>
<doc id="430801" url="https://pl.wikipedia.org/wiki?curid=430801" title="Ił-2">
Ił-2

Ił-2 (ros. Ил-2) – radziecki samolot szturmowy (ros. "Штурмовик") z czasów II wojny światowej, zaprojektowany przez Siergieja Iljuszyna.
Maszyna powstała w liczbie 36 154 egzemplarzy, co czyni go najliczniej produkowanym samolotem wojskowym, a także trzecim najliczniej produkowanym płatowcem w historii lotnictwa. Przez niektórych Ił-2 uważany jest za najlepszy samolot szturmowy II wojny światowej.
W powojennym kodzie NATO maszyna otrzymała oznaczenie Bark.
Pierwszy prototyp – BSz-2 (znany także jako CKB-55) swój dziewiczy lot odbył 2 października 1939 roku. Pilotem był Władimir Kokkinaki.
Projekt i rozwój.
Idea radzieckiego, opancerzonego samolotu szturmowego sięga początku lat 30. XX wieku, kiedy to Dmitrij Grigorowicz zaprojektował dwupłaty TSz-1 i TSz-2, oraz jednopłat Tsz-3. Ówczesne radzieckie silniki były jednak zbyt słabe dla ciężkich, opancerzonych samolotów.
Ił-2 został zaprojektowany przez zespół pod kierownictwem Siergieja Iljuszyna w Centralnym Biurze Projektowym w 1938 roku jako maszyna dwumiejscowa. Na osobisty rozkaz Stalina został jednak przeprojektowany na wersję jednomiejscową – samolot miał być wykorzystywany do niszczenia celów naziemnych, więc nie potrzebował strzelca pokładowego.
W rzeczywistości pierwszy projekt, oznaczony jako CKB-55, był dwumiejscowym dolnopłatem z ciężkim pancerzem (700 kg), chroniącym załogę, silnik, chłodnice wody i oleju oraz zbiorniki paliwa. Maksymalna masa startowa maszyny wynosiła ponad 4700 kg, więc masa pancerza wynosiła około 15% masy gotowego do lotu samolotu. Cechą charakterystyczną samolotu Iljuszyna, pośród innych szturmowców z czasów II wojny światowej, było zastosowanie pancerza jako powierzchni nośnej kadłuba, co znacznie zredukowało masę maszyny. Prototyp CKB-55 odbył swój pierwszy lot 2 października 1939 roku, wygrał z projektem Pawła Suchoja – Su-6 konkurs na samolot dla Armii Czerwonej i otrzymał oznaczenie BSz-2.
BSz-2 był jednak zbyt ciężki dla silnika Mikulin AM-35, który generował 1022 kW (1370 KM), a osiągi były zadowalające tylko przy znacznych wysokościach. Z tego powodu sam Iljuszyn postanowił przeprojektować swój samolot na lżejszy, jednomiejscowy wariant oznaczony jako CKB-57. Zrezygnowano więc z tylnego strzelca, miejsce po nim zaślepiono płytą pancerną i zastosowano dodatkowy zbiornik paliwa, co zwiększyło zasięg samolotu. Nowa wersja otrzymała jednostkę Mikulin AM-38, która dawała lepsze osiągi na niższych wysokościach. CKB-57 po raz pierwszy wzbił się w powietrze 12 października 1940 roku. Wersja przedprodukcyjna pozytywnie przeszła testy w marcu 1941 i została przemianowana na Ił-2 w kwietniu. Dostawy do jednostek rozpoczęły się w maju 1941 roku. Prototypy CKB-55 i CKB-57 wyprodukowano w Zakładzie Nr 39 w Moskwie, przy którym znajdowało się biuro konstrukcyjne Iljuszyna.
W 1942 roku, z powodu braku silników AM-38F (fabryki przenoszono w głąb ZSRR), do napędu "latających czołgów" zaproponowano gwiazdowe silniki ASz-82 projektu Szwecowa, jednak ASz-82 używany był również w nowych myśliwcach Ła-5, przez co wszystkie silniki Szwecowa trafiały do fabryk produkujących Ławoczkiny.
W związku z tym, że Ił-2 nie miał broni defensywnej, notowano duże straty. Dowództwo lotnictwa zażądało powrotu do wariantu dwumiejscowego, co udało się zrobić do końca 1942 roku. Kadłub pozostał jednak niezmieniony, przez co 6 mm blachy pancernej (ze spodniej części kadłuba) chroniło tylko nogi strzelca. Poza tym zastosowano owiewkę nad głową strzelca, która była przedłużeniem kabiny pilota.
Pełną ochronę załogi płytami pancernymi zastosowano w sukcesorze – Ile-10, którego produkcję rozpoczęto w 1944 roku.
Opis techniczny.
Ił-2 był jednosilnikowym, wolnonośnym dolnopłatem o konstrukcji mieszanej, specjalnie zaprojektowanym do zadań szturmowych. Załogę samolotu stanowiły 2 osoby (we wcześniejszych wersjach tylko jedna). Skrzydło podzielone było na trzy części – dwa skrzydła i centropłat. W środku centropłata znajdowała się komora bombowa, a na jego krańcach – gondole podwozia. Kadłub podzielony był na dwie części. Przednią jego część pokrywała pancerna skorupa, tylna była konstrukcji mieszanej lub metalowej. Pancerz stanowiły grube płyty stalowe łączone nitami AB-1 (AB-2), które chroniły silnik, kokpit, chłodnice oleju i cieczy chłodzącej oraz zbiorniki paliwa. Podwozie maszyny miało klasyczny układ – przednie podwozie chowało się do gondol w centropłacie, a kółko ogonowe zamontowane było na stałe.
Silnik.
Mikulin AM-38 – tłokowy, 12-cylindrowy w układzie V z 60° rozwarciem cylindrów. Został zaprojektowany przez Aleksandra Mikulina. Chłodzony był cieczą i rozwijał moc od 1600 do 1700 KM (AM-38F). Maksymalna żywotność jednostki wynosiła tylko 150 godzin.
Produkcja.
Maszyna produkowana była seryjnie w fabrykach lotniczych Nr 1 i Nr 18 w Kujbyszewie, Nr 30 w Moskwie, a także w niewielkiej części w zakładzie Nr 381 w Leningradzie. Ił-2 został wyprodukowany w ogromnej liczbie egzemplarzy w rekordowo krótkim czasie, stając się najliczniej produkowanym samolotem wojskowym w historii lotnictwa. Jednak w momencie ataku III Rzeszy na Związek Radziecki, na wyposażeniu Armii Czerwonej znajdowało się tylko 249 "Szturmowików".
Produkcja po napadzie Niemiec na ZSRR była znikoma z powodu przenosin zakładów produkcyjnych na wschód (za Ural) ze względu na niebezpieczeństwo bombardowań ze strony lotnictwa niemieckiego. Iljuszyn miał wtedy czas na niezbędne poprawki i udoskonalenia maszyny. Już 2 miesiące po przeniesieniu zakłady wznawiały produkcję Iłów. Wielkość produkcji nie zadowalała jednak Józefa Stalina, który wysłał telegramy do zarządców fabryk – Szenkmana i Tretjakowa:
W rezultacie produkcja "Szturmowików" natychmiast wzrosła. Słowa Stalina o samolotach Ił-2 będących "jak chleb", spowodowały, że produkcja w fabrykach Iljuszyna dostatecznie pokrywała zapotrzebowanie armii”.
Liczba egzemplarzy.
"Źródło: "
Liczba wyprodukowanych maszyn: 36 154, w tym w czasie wojny 35 668
Wersje.
Maszyna produkowana była w odmianach jednoosobowej (pilot) i dwuosobowej (pilot i tylny strzelec). W produkcji stosowano różne technologie i używano łatwo dostępnych materiałów np. w 1941 roku w niektórych egzemplarzach montowano metalowe stateczniki ogonowe czy dodatkowe wzmocnienia kadłuba. Zmieniały się także silniki, wyposażenie i uzbrojenie.
Użycie bojowe.
Początkowa faza.
Pierwsze użycie bojowe samolotu Ił-2 nastąpiło nad rzeką Berezyna, gdzie 4 SzAP (Lotniczy Pułk Szturmowy) bronił się przed nacierającym Wehrmachtem. Maszyny były nowe i piloci nie byli na nich szkoleni. Nie wiedzieli nic o właściwościach lotnych, efektywnej taktyce, czy współpracy z wojskami naziemnymi. Szkolenie pilotów ograniczało się zaledwie do kilku startów i lądowań. Żaden z lotników podczas szkolenia nie korzystał z uzbrojenia, nie mówiąc już o nauce taktyki i techniki ataku.
Pierwsze wyniki walk zakończyły się całkowitą klęską:
W dniu inwazji niemieckiej, na stanie Armii Czerwonej znajdowało się tylko 249 "Szturmowików". W ciągu pierwszych trzech dni, 4 SzAP stracił w walce 10 maszyn, a kolejne 19 zniszczono lub poważnie uszkodzono z powodu niedoszkolenia pilotów. Z tego powodu zginęło 20 lotników. 10 lipca, siły 4 SzAP zmalały do dziesięciu Iłów, z 65. dostępnych w połowie czerwca.
Biorąc pod uwagę wysokie ryzyko lotów na Ił-2, tytuł Bohatera Związku Radzieckiego nadawano już od 10 lotów. Według innych danych, do 1943 roku tytuł Bohatera Związku Radzieckiego przyznawany był od 30 misji bojowych, ale później granica ta wzrosła do 40–50. Według oficjalnych statystyk sztabu lotnictwa Armii Czerwonej z ok. 1500 maszyn dostarczonych do 31 grudnia 1941, stracono 1100 z nich.
Nowa taktyka.
Zmiana taktyki nastąpiła, kiedy radzieccy piloci oswoili się z maszynami. Płaskie, horyzontalne bombardowanie na niskiej wysokości zastąpiono płytkim, 10° lotem nurkowym. W akcji uczestniczyło od 4 do 12 "Szturmowików" latających po okręgu, tak aby cel był pod ciągłym ostrzałem. Chociaż rakiety RS-82/RS-132 mogły bez problemów niszczyć pojazdy pancerne wroga, były tak niedokładne, że piloci woleli używać działek pokładowych. Inną bronią samolotów Ił-2 były bomby małego wagomiaru PTAB-2,5-1,5 (ПротивоТанковая АвиаБомба – przeciwczołgowa bomba lotnicza). W czterech wewnętrznych kasetach bomowych mieściło się 280 takich bomb (po 72 w centropłacie i po 68 w zewnętrznych częściach skrzydeł)j. Pociski kumulacyjne łatwo przebijały cienki pancerz górny wszystkich ówczesnych ciężkich czołgów niemieckich. Bomby PTAB po raz pierwszy na większą skalę zostały użyte podczas bitwy na Łuku Kurskim. W kasetach bombowych mogły być także stosowane bomby („ampuły”) z mieszaniną zapalającą AŻ-2, w łącznej liczbie 216 sztuk.
Później Ił-2 były powszechnie stosowane na froncie wschodnim. Samolot zdolny był do lotów w warunkach słabego oświetlenia i był w stanie przenosić broń mogącą pokonać niemieckie czołgi – Pantery i Tygrysy. "Szturmowiki" radziły sobie także z maszynami Luftwaffe, zestrzeliwując kilka Messerschmittów Bf 109.
Efektywność ataków.
Prawdziwe możliwości bojowe "Szturmowików" są trudne do określenia na podstawie zachowanych dokumentów. W. Liss wspomina zaangażowanie samolotów w walkach pod Kurskiem 7 lipca 1943 roku, gdzie 70 czołgów 9. niemieckiej Dywizji Pancernej zostało zniszczonych przez Iły w ciągu 20 minut. W innym raporcie z lotu bojowego z tego samego dnia, publikacje radzieckie mówią:
Głównym sposobem niszczenia pojazdów opancerzonych nieprzyjaciela w początkowym okresie wojny były bomby. W tym przypadku najlepsze wyniki osiągano przy użyciu bomby typu FAB-100. Jednakże przebicie 30-mm pancerza niemieckich czołgów średnich za pomocą FAB-100 było skuteczne tylko w przypadku, gdy bomba wybuchła w odległości poniżej 5 m od celu. Ponadto niskie, precyzyjne bombardowanie za pomocą FAB-100 było niebezpieczne. Początkowo odłamki bomb uszkadzały maszyny, z których zostały zrzucone. Dopiero później zaczęto stosować w bombach FAB-100 zapalniki czasowe, co jednak pozwalało „uciec” czołgom niemieckim poza zasięg rażenia ładunków.
Inną skuteczną bronią przeciwpancerną w początkowym okresie wojny okazały się kapsuły z białym fosforem, które w wielkiej liczbie zrzucano na kolumny czołgów. Fosfor jednak był bardzo „kapryśny” w stosunku do wilgotności, temperatury i wiatru, w wyniku czego miał bardzo ograniczone zastosowanie. W 1943 roku podczas bitwy o Kursk w arsenale "latających czołgów" pojawiły się bomby PTAB-2,5-1,5. W czasie wojny wyprodukowano 14 700 000 bomb przeciwpancernych.
Taktyka stosowania samolotów Ił-2 była tym trudniejsza, że nie było odpowiednich przepisów i wytycznych:
Strzelanie z działek SzWAK było testowane w badaniach Instytutu Sił Powietrznych w Moskwie. Z 553 wystrzelonych pocisków, 20 (3,6%) trafiło w kolumnę czołgów, z czego 6 (1,1%) dotarło do zamierzonego celu. Podczas strzelania z działek WJa-23 podczas jednego z lotów bojowych 245 SzAP, wystrzelono 435 pocisków, z czego zaledwie 46 (10,6%) dotarło do celu. W trakcie walki opór nieprzyjaciela dodatkowo pogarszał celność "Szturmowików". Ponadto pancerz niemieckich czołgów był zbyt gruby, by pojedyncze trafienie pociskiem 23 mm mogło je zniszczyć. Tylko precyzyjne trafienie w zbiornik paliwa mogło skutecznie unieszkodliwić pojazd, co w warunkach bojowych zdarzało się niezwykle rzadko.
Pod koniec wojny wojska ZSRR mogły skupić dużą liczbę "Szturmowików", które wspierały ich główną ofensywę, lecz ataki przeciwko działom i rozproszonym celom opancerzonym działały raczej destruktywnie na morale wroga niż faktycznie niszczyły cele. Działo się tak, ponieważ samolot nie miał praktycznie żadnych przyrządów celowniczych pozwalających na bardziej dokładne bombardowanie – prawdopodobieństwo, że bomba trafi w obiekt o powierzchni 2000 metrów kwadratowych wynosiło 3,5% z wysokości 50 m i 2,3% z wysokości 200 m. Taka celność sprawiała, że niezwykle trudno było trafić nie tylko w okop, ale nawet w baterie artylerii. 9 czerwca, podczas ofensywy radzieckiej na Przesmyk Karelski, niewielkie siły fińskie miały przeciwstawić się znacznie większym oddziałom wspieranym przez Ił-2 i Pe-2. Finowie zauważyli jednak, że ataki bombowe "Szturmowików" często nie trafiały w cele, podczas gdy duże, niechronione obiekty, jak konwoje, stacje kolejowe czy fabryki szybko znikały z powierzchni ziemi. Szczególnie pojedynki między 20/40 mm działami fińskimi a Iłami rzadko przynosiły zwycięstwo atakujących. Zwykle straty "Szturmowików" były niewspółmiernie większe do liczby zniszczonych dział.
Ciężkie opancerzenie Ił-2 oznaczało także, że maszyna nie mogła zabrać dużego ładunku bombowego, co w połączeniu z kiepską celnością czyniło jego ataki znacznie mniej śmiercionośnymi niż innych alianckich współczesnych Iłowi samolotów myśliwsko-bombowych, takich jak P-47 czy Hawker Typhoon. Cztery lub osiem rakiet Iła, których głowica miała maksymalnie 0,9 kg ładunku wybuchowego (RS-132) wypadało słabo w porównaniu z P-47, który zazwyczaj zabierał dziesięć rakiet HVAR z 21-kilogramową głowicą czy 8–12 27-kilogramowych rakiet RP-3, które posiadał Typhoon. Podobnie, 50-kilogramowe (rzadziej 100-kilogramowe) bomby "Szturmowików" były zbyt małe, by zrekompensować dużą niecelność.
"Latający czołg".
Dzięki dobremu opancerzeniu Ił-2 był dość odporny zarówno na ostrzał karabinów maszynowych z ziemi, jak i trafienia odłamkami broni przeciwlotniczej. Maszyny niejednokrotnie wracały do baz mimo poważnych uszkodzeń powierzchni nośnej i licznych przestrzelinach w głównym pancerzu. Piloci państw Osi atakowali wolno lecące Iły, strzelając w kabiny "Szturmowików" z płytkiego lotu nurkowego. Kilku asów Luftwaffe wykonywało skutecznie ataki na formacje Iłów od dołu, unikając w ten sposób ognia prowadzonego ze stanowiska tylnego strzelca oraz próbowali strzelać w niechronioną od spodu chłodnicę oleju. Ił-2 w trakcie walki powietrznej miał małe szanse na ucieczkę ze względu na niską prędkość i zwrotność.
Poważnym zagrożeniem dla Ił-2 były niemieckie działa przeciwlotnicze. W powojennych wywiadach piloci "latających czołgów" wymieniali działka 20 i 37 mm jako podstawowe zagrożenia. Działa Flak 18, kalibru 88 mm nie były już tak skuteczne z powodu swojej małej szybkostrzelności. Nisko latające maszyny stanowiły dla nich zbyt szybki cel. Podobnie próby użycia cięższych, 76-milimetrowych dział w Finlandii latem 1944 roku dla wsparcia mniejszych działek 20/37mm, zakończyły się fiaskiem. Duże działa zanotowały jedynie kilka zestrzeleń radzieckich samolotów. Pojedyncze trafienia od dołu pociskami z działek 20 mm często okazywały się zbyt mało skuteczne, by zestrzelić opancerzony samolot. Jednakże jedno trafienie pociskiem z działka 37 mm zwykle wystarczyło, by zestrzelić Ił-2.
Pancerz o grubości 4–6 mm, otaczający silnik i kokpit, był w stanie wytrzymać uderzenia pocisków mało- i średniokalibrowych karabinów maszynowych. Tylny strzelec nie miał już tak dobrej ochrony jak pilot, wskutek czego na jednego zabitego pilota przypadało nawet siedmiu poległych strzelców. Duże straty wśród radzieckich załóg wynikały również z przyjętej przez dowództwo taktyki – nawet maszyny pozbawione już amunicji wykonywały przeloty nad celami, aby w ten sposób zastraszyć wojsko wroga. Niemieccy żołnierze mieli określać Iła przydomkiem "Rzeźnik" (z niem. "Schlächter"), "Maszynka do mięsa" ("Fleischwolf"), "Żelazny Gustaw" ("Eiserner Gustav"). W Armii Czerwonej natomiast samolot nazywany był "Горбатый" ("Garbaty"), od charakterystycznego kształtu kadłuba. Konstruktorzy nadali maszynie przydomek "Летающий танк" ("Latający Czołg"). Piloci Luftwaffe z kolei przezywali radziecką konstrukcję "Betonflugzeug" ("Betonowy samolot") i "Zementbomber" ("Cementowy bombowiec"). Wbrew sowieckiej propagandzie określenie „Czarna śmierć”, nadane rzekomo przez żołnierzy niemieckich Iłowi-2, nigdy nie funkcjonowało.
Tylni strzelcy.
Z powodu wielkich strat spowodowanych atakami wrogich myśliwców władze wymusiły na Iljuszynie dodanie stanowiska tylnego strzelca, w związku z czym w lutym 1942 roku reaktywowano projekt dwumiejscowy. Wersję tę nazwano Ił-2M. Początkowo po prostu wycinano w tylnej owiewce dziurę, w której umieszczano płócienne siodełko i karabin maszynowy UBT, zamontowany na niewielkiej podpórce. Późniejsze, fabrycznie produkowane wersje, miały wydłużony przedział załogowy kadłuba ze zmodyfikowaną owiewką, która chroniła strzelca przed czynnikami atmosferycznymi. W przeciwieństwie do dobrze opancerzonego kokpitu pilota, którego pancerz miał 4–6 mm grubości, a także szybę pancerną odporną na ostrzał z karabinów maszynowych, tylny strzelec nie miał praktycznie żadnej ochrony, przez co stosunek śmierci wynosił 1:7 (na jednego pilota, siedmiu strzelców). Jedyną bronią umożliwiającą mu „przetrwanie” był wspomniany wyżej karabin. Dwumiejscowe maszyny weszły do służby we wrześniu 1942 roku. Pozostałe w linii samoloty jednomiejscowe również modyfikowano do tego standardu. Późniejszymi zmianami było zastąpienie działek kal. 20/23 mm, 37-milimetrowymi oraz zwiększenie zasięgu. Modyfikacje te spowodowały jednak spadek osiągów maszyny i pogorszenie stabilności. Problemy te szybko usunięto poprzez ulepszenia aerodynamiczne i użycie lżejszych, drewnianych paneli skrzydła. W 1943 roku w Ile-2 Typ 3 (Ił-2m3) przeprojektowano płaty, które przypominały kształtem skrzydła amerykańskiego samolotu szkolnego North American T-6 Texan. Przez zastosowanie skrzydeł z mniejszym, 15-stopniowym skosem, osiągi i właściwości lotne "Szturmowików" poprawiły się, a ich straty spadły. Ze względu na brak myśliwców podczas bitwy o Stalingrad, zmodernizowane Ił-2 sporadycznie używane były do ataków na bombowce i transportowce przeciwnika. "Szturmowiki" zanotowały także kilka zestrzeleń niemieckich samolotów myśliwskich.
Podsumowanie.
Samolot przez wielu uważany był za jedną z najlepszych maszyn II wojny światowej. Chwalono jego prostą konstrukcję, a przede wszystkim silne opancerzenie, co miało czynić go samolotem wręcz niezniszczalnym. Po obaleniu komunizmu pojawiły się jednak głosy krytykujące konstrukcję Iljuszyna.
Przeciwnicy wśród niedomagań "Szturmowików" wymieniali głównie prymitywną konstrukcję, sięgającą wczesnych lat trzydziestych: przestarzały układ chłodzenia czy nietrwałą, drewnianą konstrukcję części ogonowej. Kolejnymi mankamentami były: słaba manewrowość maszyny, mała szybkość i praktycznie całkowita bezradność przy atakujących myśliwcach wroga, a także niedostateczna widoczność do tyłu samolotu. Jako poważną wadę wymieniano słabe uzbrojenie, a ponadto jego duży rozrzut (szczególnie działek WJa-23). Brak celownika bombowego przyczynił się do słabej skuteczności ataków na naziemne cele punktowe. Ponadto Ił-2 miał bardzo mały udźwig bomb (400–600 kg), w porównaniu np. z niemieckim Ju 87, który był w stanie zabrać do 1000 kg ładunku bombowego. Kolejnym słabym punktem "latających czołgów" była słaba jakość materiałów wykorzystywanych do ich produkcji i braki w wyposażeniu. Silniki były bardzo nietrwałe, a brak radiostacji uniemożliwiał kontakt z dowództwem czy jednostkami naziemnymi. Lotnicy narzekali również na często opłakany stan maszyn i nieodpowiednią obsługę. Jako ostatni, decydujący punkt, przeciwnicy Iłów przytaczali niedostateczne wyszkolenie pilotów oraz błędy w taktyce użycia "Szturmowików", przez co stracono wiele maszyn.
W sumie (łącznie z Ił-10) w latach 1941–1945 ZSRR straciło w walce 10 762 "Szturmowików", z czego 533 w 1941, 1676 w 1942, 3515 w 1943, 3347 w 1944 i 1691 w 1945. Średnio na każde 11 lotów wersji jednomiejscowej przypadała jedna strata. Wersja dwumiejscowa miała znacznie lepszy stosunek lotów do strat, który wynosił 26:1. W czasie wojny straty "Szturmowików" były większe niż bombowców czy myśliwców, pomimo faktu, że to Iły były lepiej opancerzone. Powodem tego była nieodpowiednia taktyka: maszyny większość czasu latały nad linią frontu na małych wysokościach, będąc cały czas pod ostrzałem artylerii przeciwlotniczej.
Załoga.
Znani piloci latający na Ił-2.
Wśród pilotów, który zasłynęli, walcząc na Ił-2, była starszy porucznik Anna Jegorowa, która wykonała 277 lotów bojowych. 20 sierpnia 1944 roku została zestrzelona i dostała się do niewoli niemieckiej. 6 maja 1965 roku została odznaczona Złotą Gwiazdą Bohatera Związku Radzieckiego. Młodszy porucznik Iwan Draczenko, inny pilot "Szturmowika", był jednym z zaledwie czterech mężczyzn, którzy zostali odznaczeni zarówno Złotą Gwiazdą Bohatera Związku Radzieckiego, jak i Orderem Sławy wszystkich trzech klas.
Bohater ZSRR – G. Kuzniecow przeżył zestrzelenie swojego "latającego czołgu", kiedy wracał do bazy z lotu zwiadowczegoj. Pilot wydostał się z wraku i ukrył się w pobliżu. Ku jego zaskoczeniu Messerschmitt Bf 109 wylądował w pobliżu miejsca katastrofy i jego pilot zaczął oglądać rozbity "Szturmowik" w poszukiwaniu pamiątek. Nie zastanawiając się długo, Kuzniecow pobiegł do niemieckiego myśliwca i wykorzystał go, by powrócić na własne lotnisko. Miał szczęście, ponieważ ledwo uniknął zestrzelenia ze strony radzieckich maszyn.
Kosmonauta Gieorgij Bieriegowoj wykonał 185 misji bojowych na Ile. W 1962 roku dołączył do radzieckiego programu kosmicznego i w 1968 roku poleciał w przestrzeń kosmiczną w ramach projektu Sojuz 3.
Częste podczas II wojny światowej były „dary” samolotów dla konkretnych pilotów. Maszyny fundowane były przez rodziny, fabryki czy towarzyszy poległych pilotów. Jednym z najbardziej znanych darów był samolot od siedmioletniej córki poległego dowódcy 237 SzAP. Po śmierci ojca dziewczynka wysłała 100 rubli do Stalina z prośbą, by użył tych pieniędzy do zakupu nowego "Szturmowika", by pomścić śmierć taty. Wyjątkowo list dostał się w ręce Stalina i 237 SzAP dostał nowego Ił-2m3 z napisem „Od Lenki za ojca”.
Wypowiedzi weteranów.
Walentin Awerjanow (pilot, Bohater Związku Radzieckiego):
Nikołaj Purgin (pilot, Bohater Związku Radzieckiego):
Nikołaj Sztangjejew (pilot):
Walentin Usow (mechanik, strzelec):
Użytkownicy.
Po wojnie "Szturmowiki" służy w lotnictwie państw Europy Wschodniej. Większość samolotów została ostatecznie zezłomowana z nadejściem wojskowych odrzutowców.
 Polska
Dane taktyczno-techniczne.
Tabela z danymi technicznymi wybranych wersji.
"Źródło: "
Dane uzbrojenia strzeleckiego stosowanego na samolotach Ił-2.
"Źródło: "
Zachowane egzemplarze.
W muzeach w Europie Wschodniej znajduje się pięć kompletnych maszyn. Cztery z nich to oryginalne maszyny, biorące udział w wojnie. Wiele części z wraków do dziś znajdowane jest na terenach, przez które przechodziły fronty II wojny światowej. W ostatnich latach kilka wraków Ił-2 zostało odzyskanych nad Balatonem – dużym, płytkim jeziorem na Węgrzech, gdzie w końcowym okresie wojny odbyła się operacja "Frühlingserwachen" – ostatnia większa bitwa pancerna II wojny światowej.

</doc>
<doc id="430805" url="https://pl.wikipedia.org/wiki?curid=430805" title="Jan Mazoch">
Jan Mazoch

Jan Mazoch (ur. 5 września 1985 w Czeladnej) – czeski skoczek narciarski, brązowy medalista mistrzostw świata juniorów, zawodnik klubu Dukla Frenštát.
Przebieg kariery.
W Pucharze Świata zadebiutował 13 marca 2002 w Falun, a w samej reprezentacji rok wcześniej. Jego największym sukcesem jest brązowy medal zdobyty indywidualnie na mistrzostwach świata juniorów w Sollefteå w 2003. W tym samym roku został dwukrotnym mistrzem Czech na skoczniach K-90 i K-120.
W wieku szesnastu lat wystartował na igrzyskach olimpijskich w Salt Lake City w 2002, indywidualnie zajmując miejsca w czwartej dziesiątce. W konkursie drużynowym reprezentacja Czech z Mazochem w składzie zajęła 12. miejsce. Cztery lata później, podczas igrzysk olimpijskich w Turynie zajął 36. miejsce na normalnym obiekcie. Był to jego jedyny występ na tych igrzyskach i zarazem ostatni występ olimpijski. Wziął także udział w mistrzostwach świata w Val di Fiemme w 2003 oraz w mistrzostwach świata w Oberstdorfie w 2005, jednak indywidualnie zajmował odległe pozycje. Drużynowo Czesi z Mazochem w składzie najlepiej wypadli w konkursie na normalnej skoczni podczas niemieckich mistrzostw, gdzie zajęli siódme miejsce. Również bez sukcesów startował na mistrzostwa świata w lotach w Harrachovie w 2002 oraz na mistrzostwach świata w lotach w Planicy w 2004.
20 stycznia 2007 podczas zawodów Pucharu Świata w Zakopanem uległ wypadkowi w drugiej serii konkursu – na skutek gwałtownego podmuchu wiatru upadł i stracił przytomność na wiele godzin. W stanie krytycznym został przewieziony do szpitala Uniwersytetu Jagiellońskiego w Krakowie. Wprowadzony został w stan śpiączki farmakologicznej, co jest typową procedurą w tego typu wypadkach. Stopniowe wybudzanie zakończyło się 25 stycznia 2007. Dwa dni później stawiał pierwsze samodzielne kroki i rozmawiał, a szpital opuścił 31 stycznia 2007. Po upadku Mazocha druga seria zawodów w Zakopanem została odwołana, przez co Czech utrzymał 15. miejsce zajmowane po pierwszej serii (był to najlepszy wynik w jego karierze w zawodach PŚ). Dzięki temu zdobył 16 pucharowych punktów, co dało mu w klasyfikacji generalnej 65. pozycję – również najlepszą w karierze.
Latem 2007 powrócił do skakania. 15 września 2007 zajął 7. miejsce w zawodach letniego Pucharu Kontynentalnego w Villach. Wyprzedził wówczas m.in. tak znanych zawodników jak Andreas Widhölzl czy Martin Höllwarth. W sezonie zimowym skakał jedynie w Pucharze Kontynentalnym, najlepsze miejsce zajmując w Kranju, gdzie był dziesiąty. Nie potrafił jednak osiągnąć formy, która dałaby mu stałe miejsce w czeskiej reprezentacji i powrót do Pucharu Świata. W sierpniu 2008 zrezygnował z kariery skoczka narciarskiego.
Jest wnukiem skoczka Jiříego Raški, mistrza olimpijskiego z igrzysk w Grenoble w 1968. Jego młodszy brat – Jiří także uprawiał skoki narciarskie. Jan był żonaty z Barborą, z którą ma córkę Viktorię (ur. 20 czerwca 2007). Para rozstała się we wrześniu 2011, a wiosną 2012 otrzymała rozwód.

</doc>
<doc id="430806" url="https://pl.wikipedia.org/wiki?curid=430806" title="Rewolucja listopadowa">
Rewolucja listopadowa

Rewolucja listopadowa () – całokształt wystąpień o charakterze rewolucyjnym w Niemczech, w roku 1918 i 1919.
Historia.
Bunt marynarzy.
Po klęskach na froncie zachodnim w czasie I wojny światowej oraz długotrwałej blokadzie gospodarczej przez państwa Ententy, której skutki nasilały się po nierozstrzygniętej bitwie jutlandzkiej w cieśninie Skagerrak, wyczerpane społeczeństwo Niemiec było u kresu swoich sił. Rząd ostatni ratunek widział we flocie. Już w lecie 1917 roku niemal samobójcze dla żołnierzy rozkazy przełożonych powodowały bunty, które wówczas były tłumione drogą surowych represji (włączając w to karę śmierci). Do pierwszego większego i zarazem udanego wystąpienia marynarzy doszło w listopadzie 1918 roku. Rebelie marynarzy poprzedziła fala aresztowań, która objęła 1000 marynarzy objętych agitacją rewolucyjną. 3 listopada wybuchł bunt marynarzy z bazy Kilonii. W ciągu dnia zbuntowani żołnierze opanowali miasto, a bunt poparli robotnicy. W kontrolowanym przez siebie mieście rewolucjoniści utworzyli rady żołnierskie i własne siły zbrojne. Choć sympatyzujący z ruchem socjalistycznym buntownicy zostali poddani krytyce przez kierownictwo Socjaldemokratycznej Partii Niemiec, rząd wysłał do miasta delegację SPD, która miała wynegocjować uspokojenie sytuacji. Delegacja została przez rewolucjonistów zignorowana, a fala wystąpień rozprzestrzeniła się kolejno na inne porty: Hamburg, Bremę i Lubekę, a później już jako rewolucja listopadowa na większe miasta niemieckie: Monachium, Kolonię, Brunszwik i w końcu Berlin i cały kraj.
Bunt poparły grupy rewolucyjnych socjalistów, z których największy był będący częścią USPD Związek Spartakusa. Istniały też grupy regionalne, które zaangażowały się w wystąpienia. Wśród nich znalazła się berlińska grupa Rewolucyjni Zwierzchnicy ("Revolutionäre Obleute") i Bremeńska Lewica Radykalna ("Bremer Linksradikale").
Rozszerzenie rewolucji i przejęcie władzy przez SPD.
5 listopada rząd stracił kontrolę nad Lubeką, 6 – nad Bremą, Hamburgiem i szeregiem kolejnych portów. 7 listopada Kurt Eisner proklamował Wolne Państwo Bawarię i doprowadził do detronizacji Wittelsbachów. 8 listopada zawrzało w Zagłębiu Ruhry oraz upadł rząd Brunszwiku. 9 listopada doszło do wystąpień rewolucyjnych w stolicy, gdzie buntem kierował Karl Liebknecht i grupa Rewolucyjnych Zwierzchników. Przebieg wystąpień we wszystkich tych miejscach był zbliżony do siebie. W zajętych przez rewolucjonistów miastach tworzono rady żołnierskie i robotnicze oraz odsuwano od urzędu dotychczasowe władze.
Przeciwko rewolucjonistom obrócili się przywódcy socjaldemokracji. W obliczu utraty Berlina Philipp Scheidemann i Friedrich Ebert zażądali od kanclerza Maximiliana von Baden przekazania urzędu w ręce SPD, na co ten przystał. Scheidemann na stopniach Reichstagu ogłosił powstanie Republiki Niemiec co było równoznaczne z detronizacją Wilhelma II Hohenzollerna, który uciekł z kraju po tym, jak stracił realną kontrolę nad wojskiem. Scheidemanna poprzedził Liebknecht, który proklamował wcześniej przy zamkowej bramie powstanie republiki socjalnej (inne źródła () podają, że było odwrotnie; że to Scheidemann proklamował republikę z okna Reichstagu na dwie godziny przed Liebknechtem). Tak czy inaczej wojsko poparło Scheidemanna i wraz z rządem przystąpiło do tłumienia rewolucyjnych wystąpień. Nocą z 9 na 10 listopada Friedrich Ebert rozmawiał z generałem Wilhelmem Groenerem. Rankiem generał zanotował w dzienniku, że "Naczelne Dowództwo Wojskowe oddaje się do dyspozycji rządu".
10 listopada władza przeszła w ręce nowego rządu, Rady Pełnomocników Ludowych, w skład którego weszli przedstawiciele SPD i USPD. 11 listopada państwa Ententy zgodziły się na zawieszenie broni z republiką niemiecką; podpisano je w wagonie kolejowym w Compiègne.
Chcąc doprowadzić do likwidacji ruchu rewolucyjnego, w grudniu tego samego roku SPD zwołało zjazd rad. Zjazd rząd poprzedził wprowadzeniem pakietu reform socjalnych, obejmujących wprowadzenie ośmiogodzinnego dnia pracy i pełnej swobody zgromadzeń i stowarzyszeń. Działania te przyniosły socjaldemokratom zwycięstwo na zjeździe. 20 grudnia Ogólnoniemiecki Kongres Rad Robotników i Żołnierzy ("Reichsrätekongress") opowiedział się za powstaniem państwa o ustroju republikańskim, odrzucając koncepcję "Republiki Rad". Wskutek tego USPD zrezygnowało ze współpracy z SPD w ramach Rady Pełnomocników Ludowych. Na miejsce działaczy USPD weszli działacze SPD, w tym Gustav Noske, tworzący podwaliny przyszłej armii oraz zezwalający na powstanie tzw. Korpusów Ochotniczych ("Freikorps") i użycie wojska przeciwko zrewoltowanym radom.
Radykalizacja i rozbicie rewolucji.
Ogólnoniemiecki Kongres Rad nie przyniósł zakończenia rewolucji. Frakcje radykalne nie uznały uchwał umiarkowanej większości. 14 grudnia Związek Spartakusa przedstawił program uzbrojenia robotników, przywrócenia rad robotniczych (likwidowanych stopniowo przez rząd), zbudowania jednolitego państwa niemieckiego i utworzenia oddziałów Czerwonej Gwardii. Z 31 grudnia 1918 na 1 stycznia 1919 roku Związek Spartakusa przekształcił się w Komunistyczną Partię Niemiec, zrywając tym samym współpracę z USPD.
W dniach 6–12 stycznia w Berlinie doszło do walk między oddziałami paramilitarnymi związanymi z dawnym Związkiem Spartakusa a policją. Kryzys wybuchł po tym, gdy niezależny socjalista Emil Eichhorn odmówił ustąpienia ze stanowiska prezydenta policji. Po zakończeniu walk Liebknecht i Róża Luksemburg, stojący na czele wystąpienia, zostali przekazani przez policję w ręce Freikorps, którzy po brutalnym przesłuchaniu zamordowali Różę i Liebknechta. Ciało zamordowanej Róży Luksemburg wrzucono do kanału Landwehrkanal. W kolejnych dniach śmiercią naturalną zmarł Franz Mehring, a w marcu został zamordowany Leon Jogiches. Wraz z utratą przywódców ruch rewolucyjny stopniowo wygasł, a wojsko przystąpiło do pacyfikacji poszczególnych regionów Niemiec. Szczególnie ostre walki toczyły się w Zagłębiu Ruhry. 4 marca berlińscy rewolucjoniści, korzystając z nieobecności armii, zorganizowali powstanie, które zostało jednak zduszone 11 marca, a w jego walkach zginęło 1200 osób.
Jednym z ostatnich miejsc, gdzie żywa była rewolucja, okazała się Bawaria. Lider tamtejszego rządu Kurt Eisner został zabity, co tylko zradykalizowało tamtejszych socjalistów. Szczególnie duże poparcie na tamtejszej lewicy posiadali anarchiści skupieni wokół Gustava Landauera i komuniści z Eugenem Leviné na czele. 7 kwietnia z ich inicjatywy powołano Bawarską Republikę Rad rozbitą na początku maja przez armię. W wyniku pacyfikacji republiki rad zginęło kilkaset osób. Większość kierownictwa Bawarskiej Republiki Rad było pochodzenia żydowskiego, co wywołało w narodzie niemieckim skojarzenia, że bolszewizm i judaizm były zasadniczo tym samym. W niedalekiej przyszłości miało to skutkować w Niemczech upowszechnieniem silnych postaw antysemickich.

</doc>
<doc id="430807" url="https://pl.wikipedia.org/wiki?curid=430807" title="Abigor">
Abigor

Abigor – zespół blackmetalowy pochodzący z Austrii. Jego założycielami byli Peter Kubik i Thomas Tannenberger. Wczesne dokonania zespołu inspirowane były twórczością J.R.R. Tolkiena. Po wydaniu kilku taśm demo zespół opuścił wokalista Tharen. Został on zastąpiony przez Sileniusa.
W roku 2000 Thomas Tannenberger zmuszony został do opuszczenia grupy z powodu problemów osobistych. Po jego odejściu Abigor nagrał jeszcze dwa albumy po czym rozpadł się w roku 2003. Większość płyt grupy ukazała się nakładem wytwórni Napalm Records.
W marcu 2006 Abigor został reaktywowany. Jako wokalista dołączył Arthur Rosar. Rok później Abigor nagrał nowy album, noszący tytuł "Fractal Possession". W 2010 roku zespół nagrał swój ósmy album studyjny pt. "Time Is the Sulphur in the Veins of the Saint...".

</doc>
<doc id="430808" url="https://pl.wikipedia.org/wiki?curid=430808" title="Danny DeVito">
Danny DeVito

Danny DeVito, właśc. Daniel Michael DeVito Jr. (ur. 17 listopada 1944 w Asbury Park w stanie New Jersey) – amerykański aktor, producent i reżyser.
Życiorys.
Aktorstwo.
Urodził się w katolickiej rodzinie włoskiego pochodzenia. Ukończył szkołę podstawową Our Lady of Mt. Carmel oraz Oratory Prep School w Summit, w stanie New Jersey, gdzie miał pierwszy kontakt z aktorstwem – pojawił się w szkolnym przedstawieniu, jako św. Franciszek z Asyżu. Po ukończeniu szkoły imał się różnych zajęć, jednak najbardziej pragnął zostać aktorem.
Zadebiutował w 1969 występem w filmie "Dreams of Glass", zagrał także epizod w filmie Woody’ego Allena "Bananowy czubek" (1971). Pierwszym sukcesem aktora była rola Martiniego w "Locie nad kukułczym gniazdem" Miloša Formana. Kariera Danny’ego DeVito nabrała rozpędu dopiero w latach 80. W "Czułych słówkach" Jamesa L. Brooksa zagrał Vernona, nieśmiałego wielbiciela Shirley MacLaine.
Mimo że filmy "Lot na kukułczym gniazdem" oraz "Czułe słówka", w których występował DeVito, wygrały nagrodę amerykańskie Akademii Filmowej dla najlepszego filmu, to dopiero rola Louiego de Palmy w telewizyjnym show "Taxi" sprawiła, że aktor stał się znany szerszej publiczności. W 1998 magazyn „TV Guide” zlecił badania wśród widzów programów telewizyjnych, w których postać Louiego de Palmy, wykreowana przez DeVito, została okrzyknięta "50. największym telewizyjnym bohaterem wszech czasów".
Przygodowy film "Miłość, szmaragd i krokodyl" (1984) Roberta Zemeckisa z Michaelem Douglasem, Kathleen Turner i DeVito w roli gangstera Ralpha podążającego ich tropem, okazał się przebojem kasowym i doczekał się sequelu, zatytułowanego "Klejnot Nilu" (1985). W farsie "Bezlitosnych ludziach" (1986) aktor zagrał bogatego męża-pantoflarza Bette Midler, której chce się za wszelką cenę pozbyć, żeby móc się związać z kochanką. W czarnej komedii Briana De Palmy "Ważniaki" (1986) wystąpił jako drobny gangster pracujący dla mafii, który popada w konflikt ze swoim szefem i razem z przyjacielem (Joe Piscopo) jest zmuszony do ucieczki. Kolejną udaną komedią w dorobku aktora był film "Bliźniacy" (1988) Ivana Reitmana, gdzie DeVito zagrał bliźniaka Arnolda Schwarzeneggera.
W latach 90. występował w poważniejszych rolach. Magrał czarny charakter prosto z Wall Street w "Other People’s Money" (1991) Normana Jewisona, obok Gregory Pecka i Penelope Ann Miller. W "Powrocie Batmana" (1992) Tima Burtona wcielił się w mrocznego przeciwnika Batmana, Pingwina. "Jack Niedźwiadek" (1993) to nieco sentymentalny film, w którym DeVito zagrał ojca samotnie wychowującego dwoje dzieci, natomiast film "Junior" (1994) stanowi kontynuację współpracy z Arnoldem Schwarzeneggerem, w której tenże zagrał pierwszego mężczyznę, który zachodzi w ciążę. Następnie zagrał w komedii "Renaissance Man" (1994), gdzie wystąpił w roli nauczyciela literatury w wojsku. Następnie zagrał w kolejnych dwóch czarnych komediach: "Dorwać małego" (1995) Barry Sonnenfelda pojawił się jako tytułowy rozchwytywany gwiazdor filmowy, a w parodii science-fiction "Marsjanie atakują!" (1996) Tima Burtona zagrał nałogowego hazardzistę. Natomiast w wystylizowanych na film noir "Tajemnicach Los Angeles" (1997) DeVito zagrał Sida Hudgensa, wydawcę plotkarskiej gazety, zajmującej się głównie skandalami, a w "Zaklinaczu deszczu" (1997) Francisa Forda Coppoli, adaptacji powieści Johna Grishama, pomagał niedoświadczonemu adwokatowi (Matt Damon) w zwalczaniu nielegalnych praktyk dużej firmy ubezpieczeniowej. Dramat "Pełnia życia" (1998), w którym aktor partnerował Holly Hunter, opowiadał o uczuciowym związku dwojga rozczarowanych życiem ludzi. W biograficznym filmie "Człowiek z księżyca" (1999) Miloša Formana, DeVito zagrał cierpliwego managera komika Andy’ego Kaufmana (Jim Carrey). W 2003 wystąpił gościnnie w sitcomie Przyjaciele jako podstarzały, płaczliwy striptizer na wieczorze panieńskim Phoebe Buffay.
W 2009 wystąpił w telewizyjnej kampanii reklamowej Banku Zachodniego WBK, wcześniej został wytypowany przez respondentów jako najsympatyczniejszy aktor związany z Hollywood, którego najchętniej zobaczyliby w krajowej produkcji. Spot reklamowy z udziałem DeVito został nakręcony w lutym 2009 podczas wizyty aktora w Polsce.
W 2014 wystąpił gościnnie w teledysku brytyjsko-irlandzkiej grupy One Direction. W 2021 wystąpił w spocie reklamowym Discord – The Movie
Produkcja.
Jest właścicielem firmy produkcyjnej Jersey Film’s 2nd Avenue, kontynuującej tradycję jego pierwszej firmy produkcyjnej – Jersey Films, która zrealizowała ponad 20 filmów fabularnych, takich jak: "Hoffa" (1992), "Pulp Fiction" (1994) Quentina Tarantino, "Orbitowanie bez cukru" (1994), "Dorwać małego", "Matylda" (1996), "Feeling Minnesota" (1996), "Gattaca – szok przyszłości" (1997), "Co z oczu to z serca" (1998) Stevena Soderbergha, "Pełnia życia", "Człowiek z księżyca" i "Erin Brockovich" (2000).
Reżyseria.
Zajmował się reżyserią od początku swojej kariery, w większości swoich filmów także występował. Początkowo reżyserował seriale telewizyjne, w tym "Taxi" (1978), za rolę w którym zresztą otrzymał nagrodę Emmy, odcinki "Amazing Stories" (1985) i "Mary" (1985). Kinowym debiutem fabularnym DeVito była czarna komedia "Wyrzuć mamę z pociągu" ("Throw Momma from the Train", 1987) z Billy Crystalem. Równie satyrycznym zacięciem, skierowanym w stronę instytucji małżeństwa, charakteryzowała się komedia "Wojna państwa Rose" ("The War of the Roses") (1989) z Kathleen Turner i Michaelem Douglasem. Jednak najważniejszym dziełem reżysera jest dramat biograficzny "Hoffa" (1992), o związkowcu Jimmym Hoffie, z Jackiem Nicholsonem w roli tytułowej. Późniejszym dziełem DeVito jest komedia "Matylda" (1996), opowiadająca o nieszczęściach dzieciństwa, oparta na opowieści Roalda Dahla, z Marą Wilson w głównej roli.
Życie prywatne.
Prywatnie od 1982 jest mężem aktorki Rhei Perlman, znanej z serialu "Taxi" i sitcomu "Cheers", z którą ma trójkę dzieci. W latach 70. zrobili razem dwa filmy krótkometrażowe, które DeVito wyreżyserował: "The Sound Sleeper" (1973) i "Minestrone" (1975).
Ma 147 cm wzrostu.

</doc>
<doc id="430812" url="https://pl.wikipedia.org/wiki?curid=430812" title="Czubajnik czerwieniejący">
Czubajnik czerwieniejący

Czubajnik czerwieniejący ("Chlorophyllum rhacodes" (Vittad.) Vellinga) – gatunek grzybów z rodziny pieczarkowatych ("Agaricaceae").
Systematyka i nazewnictwo.
Pozycja w klasyfikacji według Index Fungorum: "Chlorophyllum, Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1835 r. Carlo Vittadini nadając mu nazwę "Agaricus rachodes". Obecną, uznaną przez Index Fungorum nazwę nadała mu w 2002 r. Else Vellinga przenosząc go do rodzaju "Chlorophyllum".
Synonimy naukowe według Index Fungorum:
Dawną polską nazwę, czubajka czerwieniejąca nazwę nadał Franciszek Błoński w 1890 r., wówczas bowiem gatunek ten zaliczany był do rodzaju "Macrolepiota" (czubajka). W 2002 r. został przeniesiony do rodzaju "Chlorophyllum", tak więc nazwa podana przez F. Błońskiego jest już niespójna z nową nazwą naukową. W niektórych atlasach grzybów jest opisywany jako kumulatka obszarpana, brak jednak potwierdzenia tej nazwy w opracowaniach naukowych.
W niektórych opisach funkcjonuje nazwa "Chlorophyllum rachodes" jednak jest ona błędem w pisowni popełnionym przez autora taksonu. Polską nazwę czubajnik czerwieniejący w 2015 r. zaproponowała grupa mykologów w publikacji Karasińskiego i in., a jej używanie Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała w 2021 r.
Morfologia.
Średnica 8–15 cm, u młodych owocników kulisty, u starszych parasolowaty. Skórka ma kolor szarobrązowy lub brązowy i pokryta jest włóknistymi, okółkowo ustawionymi, brunatnymi, ciemniejszymi i wyraźnie odstającymi łuskami.
Białe, czasami są na nich krople cieczy, po wyschnięciu zmieniają barwę na oliwkowozieloną. Pod wpływem nacisku czerwienieją.
Wysokość do 15 cm, grubość 1–1,5 cm. U podstawy rozszerza się w kształt bulwy; prawie gładki, początkowo koloru białego, z czasem staje się bardziej brązowy, bez śladu pręgowań. Pod kapeluszem biały pierścień, który daje się przesuwać wzdłuż trzonu. Po uszkodzeniu barwi się na czerwonawo.
Białawy, po uszkodzeniu zmienia kolor na pomarańczowoochrowy. W smaku łagodny, bez zapachu.
Biały. Zarodniki gładkie, elipsoidalne, o rozmiarach 9–12 × 6–7 μm.
Występowanie i siedlisko.
Występuje w Ameryce Północnej, Europie i Nowej Zelandii. W Europie Środkowej jest pospolity, w Polsce również.
Rośnie na brzegach lasów, w parkach i na polanach śródleśnych w lasach liściastych i iglastych.
Znaczenie.
Saprotrof. Grzyb jadalny, jednak mało smaczny. Nie posiada tak charakterystycznego aromatu, jak czubajka kania. Przez grzybiarzy często jednak bywa z nią mylona. U niektórych wrażliwych osób powoduje przejściowe dolegliwości żołądkowo-jelitowe. Z uwagi na podobieństwo do trujących gatunków odradza się jej zbieranie.

</doc>
<doc id="430813" url="https://pl.wikipedia.org/wiki?curid=430813" title="Filosemityzm">
Filosemityzm

Filosemityzm (gr. "philos" = „przyjaciel”, „miłujący”; semicki – dotyczący Semitów, w tym przypadku: Żydów) – postawa polegająca na pozytywnym stosunku do Żydów, umiłowanie Żydów.
Próby definicji.
Definicja terminu "filosemityzm" stwarza wiele problemów; pociąga ona bowiem zbiór pytań, na które trudno jest udzielić jednoznacznej i natychmiastowej odpowiedzi: kim są Żydzi? Czy są wyznawcami jakiejś religii? Czy jest to pewien lud? Rudolph M. Loewenstein ([w:] Edelstein, 1982, s. 11) twierdzi, że nie ma jednoznacznej definicji antysemityzmu - istnieje jednak pewien konsensus dotyczący jego symptomów. To samo powiedziane być może na temat filosemityzmu. Ten pogląd, według którego Żydzi reprezentują coś wyjątkowego, nie jest redukowalny do jednej charakterystyki, ale jest zjawiskiem złożonym i zmiennym w dziejach.
Edelstein (1982, s. 13) proponuje następującą definicję, zbudowaną na podstawie negacji definicji antysemityzmu:
Wersja „silna” filosemityzmu pociąga za sobą utożsamianie się z dziejami Żydów (manifestowane poprzez działania pro-żydowskie, idące czasem aż do przejścia na judaizm); jego wersja „słaba”, to po prostu anty-antysemityzm.
Historia filosemityzmu.
Mimo niechęci, która często towarzyszyła obrazowi wspólnoty żydowskiej w czasach antycznych (spowodowana po części ich dobrowolnym odcięciem się od dominującej kultury), Żydzi posiadali pewną „siłę przyciągania” (zob. Louis H. Feldman, 1992). Już w III wieku p.n.e. znaleźć można teksty stwierdzające, że Żydzi posiadali cztery cnoty najbardziej w tym okresie cenione: mądrość, odwagę, umiarkowanie i sprawiedliwość - pierwsza z nich była im szczególnie przypisywana.
Według historyków antycznych, Pitagoras był wielkim admiratorem judaizmu, przyjąć on miał nawet kilka zaleceń prawa żydowskiego w swej filozofii (według Orygenesa, w "Przeciw Celsusowi", powołującego się na Hermippusa). Historyk Megastenes i filozof Teofrast z Eresos „mówią o Żydach (…) jako o filozofach z urodzenia, znajdując wiele punktów wspólnych między prawem żydowskim i "Prawami" Platona” (Feldman 1992, s. 203). Cytuje się Arystotelesa jako kogoś, kto uważał Żydów za pochodzących w prostej linii od filozofów indyjskich; monoteizm żydowski miał również być jednym z czynników tego, że myśliciele Antyku odsunęli się od politeizmu.
Polscy królowie, Kazimierz Wielki i Kazimierz IV Jagiellończyk uważani są dzisiaj za filosemitów - Alain Edelstein (1982) twierdzi, że ich wsparcie dla obecności Żydów w Polsce nie było motywowane względami ekonomicznymi, jak się powszechnie sądzi, te względy bowiem miały mieć stosunkowo niewielkie znaczenie w skali krajowej.
Wielkim miłośnikiem Żydów, jako „najmądrzejszego i najbardziej tolerancyjnego z narodów” był Gotthold Ephraim Lessing (1729-1781), niemiecki estetyk, pisarz, krytyk i teoretyk literatury, autor dramatu „Natan mędrzec” ("Nathan der Weise"). Jego bliskim przyjacielem był żydowsko-niemiecki filozof Moses Mendelssohn.
A. Edelstein utrzymuje, że przetrwanie Żydów w Europie było dziełem, w dużej części, właśnie filosemitów, współodpowiedzialnych również za emancypację wspólnoty żydowskiej. Średniowiecze naznaczone było walką o to, by Żydzi mogli pozostać w Europie chrześcijańskiej, natomiast wiek dziewiętnasty wiąże się z działaniami filosemitów mającymi na celu pomoc w „odnalezieniu się” Żydów w epoce industrialnej.
Jedna z odmian filosemityzmu reprezentowana jest przez ewangelików amerykańskich, według których powrót Żydów do Judei jest elementem wstępnym do ich nawrócenia się na chrześcijaństwo, po którym nastąpić ma ponowne zejście Chrystusa na Ziemię. Nawrócenie się Żydów nastąpić może wyłącznie w miejscu narodzin Jezusa, i wydarzenie to ma być ukoronowane przekazaniem statusu „narodu wybranego” chrześcijanom.
Próby krytyki zjawiska.
Hannah Arendt twierdzi, że „społeczny 'filosemityzm' zawsze kończył się tym, że dodawał antysemityzmowi politycznemu element mistycznego fanatyzmu” (1979, s. 87) Według niej, filosemici i antysemici posiadają podobny, prawie perwersyjny, stosunek do Żydów, mimo że sposób w jaki ich traktują jest zupełnie odmienny. Ponadto, antysemityzm nierzadko idzie w parze z wybiórczym filosemityzmem (niechęć do Żydów jako takich może oznaczać także przypisywanie im cech jednoznacznie pozytywnych, np. zdolności do prowadzenia interesów, zapobiegliwości itp.).
Artur Sandauer, zainteresowany problematyką żydowską m.in. ze względu na swoje żydowskie korzenie, wprowadził do języka polskiego termin „allosemityzm”, oznaczający postrzeganie Żyda jako "innego", egzotycznego: „allosemityzm polega (...) na wyróżnianiu tego pochodzenia, na przeświadczeniu o jego wyjątkowości i stanowi ogólną bazę, z której można wysnuć zarówno anty-, jak i filosemickie wnioski” (1982, s. 9)

</doc>
<doc id="430818" url="https://pl.wikipedia.org/wiki?curid=430818" title="Ted Ligety">
Ted Ligety

Ted Ligety, właśc. Theodore Sharp Ligety (ur. 31 sierpnia 1984 w Salt Lake City) – amerykański narciarz alpejski, dwukrotny mistrz olimpijski, wielokrotny medalista mistrzostw świata, pięciokrotny zdobywca Małej Kryształowej Kuli w gigancie.
Kariera.
Specjalizuje się w konkurencjach technicznych. W 2004 roku w słoweńskim Mariborze zdobył tytuł wicemistrza świata juniorów w slalomie. W kolejnym sezonie rozpoczął regularne występy w Pucharze Świata; po raz pierwszy w czołowej dziesiątce zawodów pucharowych znalazł się w lutym 2005 w Kranjskiej Gorze. W grudniu 2005 po raz pierwszy stanął na podium zawodów Pucharu Świata, zajmując trzecie miejsce w slalomie w Beaver Creek. W marcu 2006 roku odniósł pierwsze pucharowe zwycięstwo – wygrał slalom gigant w koreańskim Yongpyong. Dotychczas 23 razy stawał na najwyższym stopniu podium w zawodach o Puchar Świata, w tym sześciokrotnie w Kranjskiej Gorze.
W lutym 2006 roku niespodziewanie triumfował w kombinacji alpejskiej na igrzyskach olimpijskich w Turynie; po słabszym zjeździe (32. miejsce) okazał się najlepszy w slalomie, co wobec nieukończenia konkurencji przez kilku faworytów (m.in. Bode Millera i Benjamina Raicha) dało mu tytuł mistrza olimpijskiego. Na igrzyskach olimpijskich w Vancouver nie obronił tego tytułu, ostatecznie wywalczył piąte miejsce. W lutym 2014 roku brał udział w igrzyskach olimpijskich w Soczi, gdzie zwyciężył w gigancie. Wyprzedził wtedy bezpośrednio dwóch reprezentantów Francji: Steve'a Missilliera i Alexisa Pinturault. Na tej samej imprezie był ponadto dwunasty w superkombinacji i czternasty w supergigancie, a rywalizacji w slalomie nie ukończył.
W mistrzostwach świata w Bormio w 2005 zajął 12. miejsce w kombinacji alpejskiej, a slalomu nie ukończył. Na następnych mistrzostwach dobrze pojechał slalom gigant, zajmując wtedy czwarte miejsce. W tej samej konkurencji sięgnął po brązowy medal podczas mistrzostw świata w Val d’Isère w 2009 roku. Na rozgrywanych dwa lata później mistrzostwach świata roku w Garmisch-Partenkirchen zdobył złoty medal w swej koronnej konkurencji, slalomie gigancie. Największe sukcesy osiągnął jednak podczas mistrzostw świata w Schladming w 2013 roku, gdzie był najlepszy w supergigancie, superkombinacji i gigancie.
W lutym 2021 r. ogłosił zakończenie sportowej kariery. Jego ostatnim startem miał być slalom gigant na MŚ w Cortinie d’Ampezzo jednak ze względu na problemy z kręgosłupem wycofał się z rywalizacji.

</doc>
<doc id="430823" url="https://pl.wikipedia.org/wiki?curid=430823" title="Euphoria Morning">
Euphoria Morning

Euphoria Morning – solowy album Chrisa Cornella, wydany w 1999 roku. W nagraniu płyty pomagał mu zespół Eleven, wcześniej współpracujący z takimi zespołami, jak m.in. Red Hot Chili Peppers. Stylistyka albumu odbiega od ówczesnych dokonań muzyka, znanego z cięższych i odważniejszych brzmień w Soundgarden; utwory są spokojniejsze, melancholijne.

</doc>
<doc id="430825" url="https://pl.wikipedia.org/wiki?curid=430825" title="Urząd (powieść)">
Urząd (powieść)

Urząd – powieść psychologiczna Tadeusza Brezy wydana w 1960.
Informacje wstępne.
Powieść powstała w wyniku kilkuletniego pobytu autora na placówce dyplomatycznej we Włoszech i zapoznania się z rzymsko-watykańskimi realiami oraz z sytuacją polskiego środowiska emigracyjnego. Początkowo drukowana w "Przeglądzie Kulturalnym" pt. "Misja". Poczytna w PRL ze względu na pomijaną dotąd tematykę; opublikowana przez PIW miała kilkanaście wydań w latach 1960-1984. Za granicą publikowana w krajach socjalistycznych: wydana w ZSRR, tłumaczona też m.in. na rumuński i niemiecki (jako "Audienz in Rom"). Adaptowana na scenę teatralną i ekranizowana dla telewizji.
Zarys fabuły.
Do Rzymu przyjeżdża z PRL młody krakowski naukowiec Juliusz Starzewski, ażeby w Watykanie dochodzić sprawiedliwości w imieniu swego ojca – adwokata konsystorskiego, który popadłszy w niejawny konflikt ze swym ordynariuszem, w praktyce nie może wykonywać zawodu. Według znajomego mecenasa Campilli, mającego służyć pomocą i radą, „sprawa nie jest trudna, ale delikatna”. Przystępując do wykonania misji, za jego pośrednictwem Juliusz nawiązuje w Watykanie kontakt z odpowiednimi osobami – księdzem de Vos i monsignorem Rigaud. Ubocznym celem jego pobytu jest wyjaśnienie pewnego frapującego go naukowego problemu, możliwe jedynie poprzez dostęp do watykańskich archiwów, co również ułatwia mu życzliwy Campilli. Zamieszkując w skromnym, prowadzonym przez polskich emigrantów, rzymskim pensjonacie "Wanda", bohater styka się również z tym środowiskiem, w którym obok naturalnej ciekawości budzi odruchową nieufność jako człowiek „stamtąd” („Oni wszyscy z Polski są trochę "zarażeni"”). Poznaje właścicielkę – dr Rogulską, jej brata (Szumowskiego), siostrzenicę (Kozicką) i starego rezydenta Malińskiego – osoby ze swoistymi zwyczajami i stosunkiem do rzeczywistości, jak również polską żonę i zięcia Campillego z ich całkiem odmiennym otoczeniem.
Obydwie sprawy Starzewskiego, rozwijające się początkowo pomyślnie, wkrótce natrafiają jednak na rosnące trudności, których przyczyny bohater nie jest w stanie pojąć. Uniemożliwiony zostaje mu nawet dostęp do archiwów i praca naukowa. W miarę przedłużającego się w Rzymie pobytu Starzewski popada w coraz większy zamęt i zwątpienie, uznając, iż padł ofiarą tajemniczej zmowy. Sytuacji nie ułatwia mu brak rzeczywistego porozumienia z miejscowymi Polakami, gdy we wzajemnych kontaktach poza obustronną poprawnością wciąż dominuje obcość; w dodatku otrzymuje określone piętno od przedstawicieli „białej emigracji” (prałat Kulesza). Jedynymi osobami, z którymi nawiązuje bliższy kontakt, są były oficer Maliński oraz przypadkowo zapoznany włoski ksiądz Eugenio Piolanti, czasowo usunięty ze swej parafii za publikację nieaprobowanej książki. Poza mecenasem Campilli, oni dwaj wprowadzają go w istotne szczegóły watykańskich stosunków i objaśniają mu zawiłe mechanizmy ich działania, traktujące petenta jako podrzędność w świecie swoistych układów, celowych niedomowień i domysłów.
Ostatecznie, kiedy zrezygnowany bohater zamierza ustąpić i wracać do kraju, w sprawie jego ojca następuje nagłe przesilenie i niespodziewane jej odnowienie już na pomyślnej drodze. Gdy jednak dochodzi do wydania oficjalnego orzeczenia Kościoła, okazuje się, że pozornie korzystne – krzywdząco różni się ono od spodziewanego. Doznany zawód pogłębia też deprymujący wynik prac naukowych. Relacja zawiedzionego bohatera kończy się okrzykiem skrajnego rozczarowania: „Oto bilans osiągnięć w tym błędnym kole!”.
Cechy powieści.
Utrzymany w stylu subiektywnej relacji, utwór ma charakter prywatnego dziennika pobytu we Włoszech; autor wykorzystał w nim doskonałą znajomość topografii Rzymu i jego okolic. Powieść odbierana była w Polsce w sposób spłycony, jako typowy dla kultury okresu gomułkowskiego utwór z nurtu zamaskowanej walki z Kościołem i jego watykańskim zapleczem, narastającej w latach sześćdziesiątych. W powieści zawarto także subtelną krytykę „poranionej” emigracji polskiej: konsekwentnie niechętnej i wciąż nieprzekonanej co do pozytywnego charakteru zmian, jakie tymczasem dokonały się w kraju, a zarazem pogrążonej w atmosferze przymusowego egzystowania wśród obcych. Ówczesna propagandowa wartość utworu Brezy tkwiła w tym, iż nie atakując wprost Watykanu i katolickiej hierarchii Kościoła czy też środowisk emigranckich, oględnie ukazywał pośrednio ich słabości i funkcjonalną nieadekwatność w świecie współczesnym, domyślnie zapytując o sens ich trwania na dotychczasowych pozycjach. W literackim przetworzeniu tematyki politycznej, spospolitowane racje propagandowe pisarz zastąpił subtelniejszymi – intelektualno-uczuciowymi. Ujęcie to miało przemawiać do postępowej inteligencji, również katolickiej. Znamienne, że powieści towarzyszył wydany niemal równocześnie tom szkiców "Spiżowa brama" – eseistycznego dziennika utrzymanego w podobnym nurcie kontestacji.
Z perspektywy drugiej dekady XXI wieku powieść może być interpretowana jako analiza kryzysu Kościoła pod koniec pontyfikatu Piusa XII, w latach poprzedzających narodziny ruchu odnowy nazwanego aggiornamento (uwspółcześnienie) i obrady zwołanego przez Jana XXIII Soboru watykańskiego II. W szerszym, pozapolitycznym wymiarze powieść drastycznie ukazuje styk hermetycznego i ugruntowanego tradycją aparatu wszelkiej biurokracji z kierującym się całkiem innymi zasadami światem zewnętrznym. W opisie zmagań bohatera z niepojętą machiną biurokratyczną niekiedy przebija tło surrealistyczne, nasuwające analogie z losami bohaterów znanych utworów F. Kafki. 

</doc>
<doc id="430836" url="https://pl.wikipedia.org/wiki?curid=430836" title="Tom Welling">
Tom Welling

Thomas John Patrick „Tom” Welling (ur. 26 kwietnia 1977 w Putnam Valley) – amerykański aktor, reżyser i producent telewizyjny, model, najlepiej znany jako młody Superman/Clark Kent z serialu The CW "Tajemnice Smallville" ("Smallville", 2001–2011). W 2001 wystąpił jako Rob “Karate Rob” Meltzer w drugim sezonie serialu "Potyczki Amy" ("Judging Amy"). W październiku 2017 został zaangażowany do roli porucznika Marcusa Pierce’a w serialu "Lucyfer" ("Lucifer").
Życiorys.
Wczesne lata.
Urodził się w Putnam Valley, w stanie Nowy Jork w rodzinie rzymskokatolickiej jako syn Bonnie i Toma Wellinga Sr. Jego ojciec pracował w General Motors. Ma pochodzenie niemieckie, szkockie, irlandzkie, angielskie i szwajcarskie. Dorastał z dwiema starszymi siostrami - Rebeccą i Jamie oraz młodszym bratem Markiem (ur. 14 lutego 1980). Spędził część swojego dzieciństwa w Wisconsin, zanim w trzeciej klasie wraz z rodziną przeprowadził się do Hockessin w Delaware. Uczęszczał do prywatnej szkoły średniej Salesianum School w Wilmington. Następnie przeniósł się do Okemos w Michigan, gdzie 8 czerwca 1995 ukończył Okemos High School. W szkole, Tom bardziej uchodził za sportowca niż aktora; grał w wielu przedstawieniach szkolnych, choć nie dawało mu to takiej satysfakcji, jak uprawianie sportu. Następnie pracował jako budowniczy w magazynie.
Kariera.
Wiosną 1998, podczas wakacyjnej podróży ze swoimi przyjaciółmi w Nantucket w Massachusetts, został odkryty przez fotografa katalogu mody, który zaproponowano mu kontrakt. W 2000 pracował jako model dla Louisa Modeling Agency w Los Angeles. Brał udział w kampaniach reklamowych dla Tommy’ego Hilfigera, Abercrombie &amp; Fitch i Calvina Kleina. Podczas swojej pracy poznał Ashtona Kutchera, z którym się zaprzyjaźnił. Wystąpił też w teledysku do piosenki Angeli Vii „Picture Perfect” (2000). W maju 2008 trafił na okładkę „Vogue” wraz z modelką Victoria’s Secret - Maryną Linczuk.
Po raz pierwszy wystąpił na szklanym ekranie jako instruktor karate Rob „Karate Rob” Meltzer w serialu CBS "Potyczki Amy" (2001). Z kolei na dużym ekranie zadebiutował jako Charlie Baker, starszy syn Steve Martina i Bonnie Hunt w komedii familijnej "Fałszywa dwunastka" ("Cheaper by the Dozen", 2003), a za rolę był nominowany do Teen Choice Awards. W 2005 powstał sequel - "Fałszywa dwunastka II" ("Cheaper by the Dozen 2").
W 2001 wygrał casting na rolę młodego Supermana w serialu "Tajemnice Smallville". Pilot serialu wyemitowany w październiku 2001 miał 8,4 milionów widzów. W wywiadzie dla „TV Guide” powiedział, że nie jest sympatykiem komiksu o przygodach Supermana, ale jest fanem Christophera Reeve’a. Sukces tej serii sprawił, że został wybrany przez magazyn „People” jedną z największych gwiazd w roku 2001 i w 2002 zdobył nagrodę Teen Choice Awards. Następnie w 2006 wyreżyserował kilka odcinków "Tajemnic Smallville". W 2009 kupił własną firmę filmową. 
W melodramacie "Wybór" ("The Choice", 2016) zagrał postać doktora Ryana McCarthy.
Życie prywatne.
W czerwcu 1999 poznał modelkę Jamie White, którą poślubił 5 lipca 2002. Jednak 22 listopada 2015 roku rozwiedli się. 

</doc>
<doc id="430837" url="https://pl.wikipedia.org/wiki?curid=430837" title="Szlaki turystyczne Brodnicy i okolic">
Szlaki turystyczne Brodnicy i okolic



</doc>
<doc id="430840" url="https://pl.wikipedia.org/wiki?curid=430840" title="Urząd (ujednoznacznienie)">
Urząd (ujednoznacznienie)

A także:

</doc>
<doc id="430843" url="https://pl.wikipedia.org/wiki?curid=430843" title="Seversky P-35">
Seversky P-35

Seversky P-35 – amerykański samolot myśliwski produkowany w latach 1937-1940 przez Seversky Aircraft Company (później Republic Aviation Company). Służył w lotnictwie lotnictwie armii USA oraz w Szwecji i Ekwadorze. 
Prototypy.
Samolot został zaprojektowany jako myśliwska wersja samolotu treningowego SEV-3 i otrzymał fabryczne oznaczenie SEV-2XP. Był to samolot dwumiejscowy, z silnikiem gwiazdowym Wright R-1670 o mocy 550 kW (735 KM). Uzbrojenie stanowiły 1 karabin maszynowy kalibru 12,7 mm i 1 karabin maszynowy kal. 7,62 mm w osłonie silnika oraz 1 karabin maszynowy kal. 7,62 mm obsługiwany przez tylnego strzelca. Samolot posiadał stałe podwozie. Prototyp uległ poważnym uszkodzeniu 18 czerwca 1935, przed rozpoczęciem testów przez lotnictwo armii amerykańskiej. Podczas napraw wprowadzono zmiany do samolotu likwidując stanowisko tylnego strzelca oraz montując wciągane podwozie. Wymieniono też silnik na Wright R-1820-65 Cyclone 9 o mocy 634 kW (850 KM). Przebudowany samolot oznaczono SEV-1XP i w sierpniu 1935 przekazano do testów. Wobec niewystarczających osiągów konstruktorzy próbowali zastąpić silnik R-1820 innym, po kilku próbach zdecydowano się na Pratt &amp; Whitney R-1830-9 "Twin Wasp", o mocy 635 kW (850 KM).
P-35.
W 1936 roku SEV-1XP wygrał konkurs lotnictwa armii pokonując samolot Curtiss Model 75 Hawk (późniejszy samolot P-36). W 1937 złożono zamówienie na 77 egzemplarzy SEV-1XP, które otrzymały oficjalne oznaczenie P-35. Ze względu na zaogniającą się sytuację postanowiono jednak zamówić również 210 samolotów P-36. 76 seryjnych P-35 dostarczano do jednostek przed końcem sierpnia 1938 roku. Ostatni samolot eksperymentalnie wyposażono w silnik Pratt &amp; Whitney R-1830-9 z dwustopniową turbosprężarką.
P-35A.
Szwecja zamówiła 120 egzemplarzy P-35 wyposażonych w silniki Pratt &amp; Whitney R-1830-S1C1 "Twin Wasp" o mocy 745 kW (1000 KM). 60 samolotów, które dotarły do Szwecji uzbrojono w 2 karabiny maszynowe 7,62 mm w osłonie silnika i 2 karabiny 13,2 mm w skrzydłach. Pozostałe 60 samolotów w wyniku nałożenia embarga na sprzedaż broni do Szwecji przekazano lotnictwu USA. Wyposażono je w 2 karabiny maszynowe 12,7 mm w kadłubie oraz 2 karabiny maszynowe 7,62 w skrzydłach. W USA otrzymały one oznaczenie P-35A i większość z nich wysłano na Filipiny. 12 maszyn, które pozostały w USA używano jako samoloty treningowe, a później sprzedano do Ekwadoru.

</doc>
<doc id="430847" url="https://pl.wikipedia.org/wiki?curid=430847" title="Mecz Gwiazd Dominet Basket Ligi">
Mecz Gwiazd Dominet Basket Ligi



</doc>
<doc id="430848" url="https://pl.wikipedia.org/wiki?curid=430848" title="Jadwiga Łuszczewska">
Jadwiga Łuszczewska

Jadwiga Łuszczewska, ps. literacki Deotyma (ur. 1 sierpnia 1834 w Warszawie, zm. 23 września 1908 tamże) – polska poetka i powieściopisarka romantyzmu, improwizatorka.
Życiorys.
Jej ojcem był Wacław Józef Łuszczewski Korczak (1806 - 1867), radca stanu i dyrektor Wydziału Przemysłu i Kunsztów w Komisji Spraw Wewnętrznych Królestwa Polskiego. Matka, Magdalena, pochodziła z rodu Żółtowskich, była wnuczką Edwarda, generała armii Napoleona I. Jadwiga wychowywana była w patriotycznej atmosferze, gdzie wiele uwagi poświęcano historii i literaturze. Owocem takiego wychowania były jej liczne podróże wraz z rodzicami po ziemiach polskich. W latach 1856–1860 zwiedziła Wielkopolskę, Malbork, Gdańsk, okolice Sandomierza. Poznała Góry Świętokrzyskie, Pieniny i Tatry. Duży cykl reportaży z Tatr i Pienin opublikowała pt. "Wrażenia z Karpat" w "Gazecie Warszawskiej". Potem zwiedziła Austrię, Belgię, Francję i Włochy. Pseudonim „Deotyma” wybrała jej matka, gdy Jadwiga miała kilkanaście lat. Szybko zdobyła rozgłos i podziw jako improwizatorka poezji.
Jadwiga zaangażowała się także w działalność patriotyczną. Brała udział w manifestacjach patriotycznych, które odbywały się w Warszawie od 1860 roku. Z czasem poetka poparła realistyczną politykę margrabiego Aleksandra Wielopolskiego, jednego z bywalców salonu artystyczno-literackiego państwa Łuszczewskich.
Po wybuchu powstania styczniowego Wacław Łuszczewski złożył godność szambelana carskiego, za co został aresztowany i w 1863 zesłany w głąb Rosji. Deotyma zdecydowała się towarzyszyć swemu ojcu.
W roku 1865 Wacław wraz z córką powrócili do Warszawy. W 1867 zmarł ojciec poetki, a w 1869 umarła także jej matka. Deotyma zamieszkała w domu przy ulicy Marszałkowskiej 153 (na rogu Królewskiej) i tu od 1870 prowadziła własny salon literacki. Był to początek znanych w Warszawie „czwartków literackich” u Deotymy.
Z życia towarzyskiego wycofała się z powodu choroby. Jadwiga Łuszczewska zmarła 23 września 1908 i została pochowana na cmentarzu Powązkowskim (kwatera 64-1-12). Jej nagrobek zdobi rzeźba „Anioł Zmartwychwstania” dłuta Daniela Zaleskiego.
Upamiętnia ją nazwa jednej z ulic na warszawskim Kole, w Łodzi (ul. Deotymy), w krakowskich Łagiewnikach (ul. Deotymy), w Gdańsku-Wrzeszczu, w Kutnie oraz w Słupsku.
Twórczość.
Łuszczewska była autorką wielu zbiorów wierszy, poematów, dramatów i powieści. Działalność twórczą rozpoczęła w 1852 od publicznych improwizacji. W 1854 wydała w Warszawie pierwszy tom "Improwizacje i poezje".
W cyklu poematów epickich, zatytułowanym "Polska w pieśni", postawiła sobie za cel opisanie dziejów ojczystych. Poematy te tworzyła przez kilkadziesiąt lat. Cykl rozciągał się od czasów legendarnych w "Lechu" (1859) po nieukończony utwór "Sobieski pod Wiedniem" (1908). Poematy nie spotkały się jednak z uznaniem krytyki.
Popularność zdobyły jej powieści historyczne dla młodzieży, zwłaszcza "Panienka z okienka" (1893), "Branki w jasyrze" (1889) oraz "Pamiętnik", obejmujący lata 1834–1897. Była również autorką powieści fantastyczno-naukowej "Zwierciadlana zagadka".

</doc>
<doc id="430850" url="https://pl.wikipedia.org/wiki?curid=430850" title="Erebus">
Erebus

Erebus – wulkan czynny u wybrzeża Antarktydy Wschodniej, na Wyspie Rossa (na Morzu Rossa) o wysokości 3794 m n.p.m. Jest to najaktywniejszy wulkan w Antarktyce; ostatnia jego erupcja miała miejsce w 2022 roku.
Charakterystyka.
Erebus to duży stratowulkan pokryty przez lodowce, największy z wulkanów tworzących Wyspę Rossa u wybrzeża Ziemi Wiktorii (pozostałe to wygasłe Mount Terror i Mount Bird). Wulkan zaczął się formować około 1,3 miliona lat temu, w plejstocenie. Fonolitowy stożek wulkanu zmodyfikowało powstanie jednej lub dwóch generacji kalder, z których najmłodsza, późnoplejstoceńska, sięga do wysokości 3200 m n.p.m. Wznosi się w niej najmłodszy stożek, zwieńczony eliptycznym kraterem o wymiarach 500 × 600 m. Krater ma głębokość 110 m, znajduje się w nim wewnętrzny krater o średnicy 250 m, zawierający na dnie stałe jezioro lawowe, jedno z czterech istniejących na Ziemi.
Aktywność wulkaniczna Erebusa jest znana od 1841, kiedy to wulkan został odkryty. Jest ona stale obserwowana od 1972, przeważnie przejawia się w istnieniu jeziora lawowego i małych erupcjach, od czasu do czasu zdarzają się erupcje strombolijskie, wyrzucające bomby wulkaniczne.
Prócz wulkanizmu Erebus przejawia także związaną z nim aktywność geotermalną, na jego zboczach istnieją fumarole, których wyziewy zamarzają w zimnym antarktycznym powietrzu, tworząc wieże lodowe osiągające 10 m wysokości.
Historia.
W 1841 odkrył go szkocki badacz James Clark Ross. Nazwa wulkanu pochodzi od jednego z okrętów odkrywcy o nazwie "HMS Erebus".
W 1908 grupa dowodzona przez Edgewortha Davida z ekspedycji Nimroda jako pierwsza zdobyła szczyt Erebusa.
W grudniu 1912 górę badała ekspedycja Terra Nova, pod dowództwem Scotta. Członkowie wyprawy sporządzili mapy i pobrali próbki geologiczne. Dwa obozy tej wyprawy znajdują się na liście historycznych miejsc i pomników w Antarktyce (nr 89 i 90).
W 1979 na wulkanie miała miejsce katastrofa lotu Air New Zealand 901. Samolot rozbił się na zboczu Erebusa. Śmierć poniosło 257 osób znajdujących się na pokładzie. Na liście historycznych miejsc i pomników Antarktydy znajduje się stalowy krzyż, upamiętniający tę katastrofę (nr 73).
Ochrona.
Aktywny geotermicznie obszar Tramway Ridge, położony 1,5 km na północny wschód od głównego krateru, był objęty ochroną jako szczególnie chroniony obszar Antarktyki nr 130 ("Tramway Ridge") o powierzchni 4 ha. W 2014 zatwierdzono nowy plan ochrony przyrody; obszar Tramway Ridge został włączony w skład nowego szczególnie chronionego obszaru Antarktyki nr 175 ("high altitude geothermal sites of the Ross Sea region"). Obejmuje on również fragmenty szczytów wulkanów Mount Melbourne i Mount Rittmann, gdzie także występuje aktywność geotermalna. Prócz basenu Morza Rossa jedynym miejscem na Antarktydzie, w którym stwierdzono aktywność geotermiczną na dużej wysokości, jest szczyt Mount Berlin.
Obszar "Tramway Ridge", dzięki podwyższonej temperaturze gruntu (do 75 °C na głębokości 4 cm) i dostępności ciekłej wody, pozwala na istnienie nietypowych społeczności mikroorganizmów, a około 16% chronionego obszaru porasta widoczna roślinność. Wstęp do północnej części chronionego obszaru jest zabroniony.

</doc>
<doc id="430853" url="https://pl.wikipedia.org/wiki?curid=430853" title="Algorytm aproksymacyjny">
Algorytm aproksymacyjny

Algorytmy aproksymacyjne – algorytmy służące do znajdowania przybliżonych rozwiązań problemów optymalizacyjnych. Stosuje się je zwykle do rozwiązywania problemów, dla których nie są znane szybkie algorytmy znajdujące rozwiązanie dokładne, na przykład dla problemów NP-zupełnych.
Istotą algorytmu aproksymacyjnego, tym co odróżnia go od algorytmu heurystycznego, jest związana z każdym takim algorytmem informacja o koszcie zwracanego rozwiązania w stosunku do rozwiązania optymalnego. Mianowicie koszt rozwiązania zwróconego przez algorytm aproksymacyjny jest nie większy (w przypadku problemu minimalizacyjnego) albo nie mniejszy (w przypadku problemu maksymalizacyjnego) od rozwiązania optymalnego pomnożonego przez pewną stałą.
Definicja.
Załóżmy, że mamy dany konkretny problem optymalizacyjny. Niech formula_1 oznacza zbiór dopuszczalnych rozwiązań tego problemu dla danych wejściowych formula_2 Niech formula_3 gdzie formula_4 będzie funkcją kosztu rozwiązania dla tego problemu. Oznaczmy przez formula_5 koszt rozwiązania optymalnego dla danych formula_6 mianowicie formula_7 dla problemu minimalizacyjnego oraz formula_8 dla problemu maksymalizacyjnego.
ε-aproksymacja.
Algorytm A nazywamy ε-aproksymacyjnym, jeżeli dla dowolnych poprawnych danych wejściowych formula_6 formula_10 oraz
Przy takiej definicji zachodzi:
Jeśli formula_14 to algorytm zwraca rozwiązanie optymalne. Jeżeli natomiast formula_15 to algorytm jest jedynie heurystyką, a więc zwracane przez niego rozwiązanie może być dowolnie odległe od optimum.
Czasem dopuszcza się również, że ε jest pewną funkcją od wielkości danych formula_2
ρ-aproksymacja.
Algorytm A nazywamy ρ-aproksymacyjnym, jeśli dla dowolnych poprawnych danych wejściowych formula_6 formula_10 oraz
Wartość formula_20 określa ile razy otrzymane rozwiązanie jest gorsze od optimum. Dokładniej
W przypadku gdy algorytm zwraca rozwiązanie optymalne, formula_23 Jeżeli rozwiązanie może być dowolnie odległe od optimum, to wartość formula_20 jest nieskończonością.
Powyższe dwie definicje są od siebie zależne. Zachodzi równość formula_25
Warto zauważyć, że nie ma potrzeby zaznaczania, która z powyższych definicji została wykorzystana przy określaniu konkretnego algorytmu, ponieważ formula_26 (przypadek, w którym formula_27 nie jest interesujący, gdyż wtedy mamy do czynienia z heurystyką), natomiast formula_28

</doc>
<doc id="430868" url="https://pl.wikipedia.org/wiki?curid=430868" title="Okręty podwodne typ XXIII">
Okręty podwodne typ XXIII



</doc>
<doc id="430872" url="https://pl.wikipedia.org/wiki?curid=430872" title="P-40">
P-40



</doc>
<doc id="430873" url="https://pl.wikipedia.org/wiki?curid=430873" title="Krążowniki lekkie typu Arethusa (1932)">
Krążowniki lekkie typu Arethusa (1932)

Krążowniki lekkie typu Arethusa – seria czterech brytyjskich krążowników lekkich z okresu II wojny światowej. Okręty te odznaczyły się zwłaszcza podczas walk na Morzu Śródziemnym. Dwa zostały zatopione podczas wojny, a jeden służył po wojnie w marynarce chińskiej. Nazwę typu "Arethusa" nosiła także wcześniejsza seria krążowników z okresu I wojny światowej.
Historia powstania.
U podstaw powstania krążowników typu "Arethusa" leżała brytyjska doktryna wojny morskiej, według której jedną z ról krążowników lekkich miało być działanie w składzie zespołów większych okrętów w celu prowadzenia rozpoznania i zwalczania wrogich niszczycieli, przewodząc własnym zespołom niszczycieli. Krążowniki przeznaczone do tej roli mogły być mniejsze i słabiej uzbrojone od krążowników przeznaczonych do działań samodzielnych. Z I wojny światowej marynarka brytyjska Royal Navy wyszła, posiadając spory zespół względnie nowoczesnych krążowników umiarkowanej wielkości, typów C i D (wyporności 4-5 tys. ton). Dopiero pod koniec lat 20., w miarę starzenia się tych typów, przystąpiono do opracowania udanego typu krążowników lekkich "Leander", wyporności ok. 7000 t, dość dobrze opancerzonego i uzbrojonego w 8 dział kalibru 152 mm. Royal Navy doszła jednak do wniosku, że do spełniania zadań krążownika dla zespołów floty ("Fleet Cruiser") potrzebuje także mniejszych okrętów, o lepszej manewrowości.
Po rozpatrzeniu pięciu projektów, wybrano w 1931 do dalszego rozwoju wariant o wyporności 4850 t i uzbrojeniu w 6 dział 152 mm w wieżach dwudziałowych, określony następnie od nazwy pierwszego okrętu jako typ "Arethusa" (była to tradycyjna nazwa, już noszona przez wcześniejszy typ krążowników). W toku rozwoju, zastosowano w projekcie będący nowym osiągnięciem w konstruowaniu okrętów naprzemienny (eszelonowy) układ przedziałów kotłowni i maszynowni, wzajemnie przedzielonych, w celu zmniejszenia prawdopodobieństwa uszkodzenia wszystkich kotłowni lub maszynowni jednym trafieniem. Stosując się do ogólnego limitu wyporności krążowników 91 000 ton, jakie Wielka Brytania mogła zbudować na mocy traktatu londyńskiego z 1930, postanowiono zbudować 9 krążowników typu "Leander" i 5 typu "Arethusa", ale poprzestano na 8 "Leanderach" i 4 "Arethusach", projektując następnie silniej uzbrojone krążowniki typu "Southampton" ("Town"), na wieść o nowych silnie uzbrojonych krążownikach japońskich.
W lutym 1932 zatwierdzono projekt nowego krążownika o wyporności zwiększonej w międzyczasie do 5450 t i 1 września 1932 zamówiono pierwszy okręt typu – HMS „Arethusa”. W ramach planów rozbudowy floty, w trzech kolejnych latach zamówiono dalsze trzy jednostki. Otrzymały one tradycyjne dla brytyjskiej marynarki imiona kobiece z mitologii greckiej i rzymskiej (Aretuza, Galatea, Penelopa, Aurora). Koszt budowy okrętów wynosił od 1,21 do 1,29 miliona funtów szterlingów.
Pierwszy okręt – „Arethusa” wszedł do służby w 1935 roku i pomyślnie przeszedł próby morskie. W budowie okrętów szeroko wykorzystano spawanie (po raz pierwszy w brytyjskiej flocie), co pozwoliło uzyskać około 200 ton oszczędności na tonażu w stosunku do zakładanej wielkości i w konsekwencji zdecydowano na dwóch ostatnich okrętach serii wzmocnić średnią artylerię przeciwlotniczą z 4 do 8 dział uniwersalnych 102 mm Mk XVI na podwójnych podstawach; uzbrojenie takie zamontowano przed wojną także na „Galatei”, a na „Arethusie” w 1942 roku. „Aurora” była wyposażona jako okręt flagowy niszczycieli floty metropolii i różniła się od okrętów bliźniaczych brakiem katapulty i wodnosamolotu, zastąpionych przez dodatkowe pomieszczenia sztabowe. Na wszystkich okrętach jednak w okresie 1940-1941 zdemontowano wyposażenie lotnicze, montując w zamian dwa stanowiska poczwórnych działek przeciwlotniczych 40 mm „pom-pom” oraz do 8 pojedynczych działek 20 mm. Podczas wojny wyposażono je także w radary i trójnożne maszty zamiast palowych; poza tym nie przechodziły większych modernizacji. Powyższe modernizacje wojenne, polegające głównie na wzmacnianiu uzbrojenia plot, spowodowały zwiększenie wyporności okrętów o ok. 700 ton.
Opis konstrukcji.
Ogólnie konstrukcja okrętów przypominała pomniejszony typ "Amphion / Perth" (rozwinięcie typu "Leander" z naprzemiennym układem siłowni) – skrócony o ok. 15 m z uwagi na mniejszą liczbę wież artylerii głównej i z cieńszym opancerzeniem, o podobnym schemacie. Opancerzenie stanowił burtowy pas pancerny grubości 57 mm, chroniący siłownię okrętu (na ok. 35% jego długości) i przykrywający go pokład pancerny 25,4 mm. Ponadto komory amunicyjne miały opancerzenie w formie skrzyń o grubości pancerza 25,4 mm (komory pocisków) i 51-76 mm (komory ładunków prochowych). Łącznie pancerz stanowił 11,8% wyporności standardowej (porównywalny stosunek jak w typie "Leander").
Jak na swoją umiarkowaną wielkość, wynikającą z postawionych im zadań, krążowniki typu "Arethusa" były udanymi okrętami, o dobrze zbalansowanych charakterystykach. Z uwagi na ograniczenie ich wielkości, były jednak nieco słabiej opancerzone od większości nowych lekkich krążowników budowanych od połowy lat 30., a przede wszystkim miały mniejszą od nich liczbę dział. Były one porównywalne natomiast pod tymi względami z nielicznymi innymi krążownikami projektowanymi w podobnych celach: o kilka lat późniejszym japońskim typem "Agano" i holenderskim typem "Tromp", który jednak był jeszcze mniejszy i słabiej opancerzony. Pancerz "Aretuz" był mimo to porównywalny lub lepszy od wielu starszych krążowników, m.in. włoskich "Condottieri" A i B, operujących na Morzu Śródziemnym. Chronił on w dobrym stopniu najistotniejsze części okrętów przed pociskami niszczycieli, które miały być w założeniu ich głównym przeciwnikiem. Podczas wojny istotnie krążowniki typu "Arethusa" najczęściej ścierały się z niszczycielami, mimo że ostatecznie były używane w taki sam sposób, jak brytyjskie „pełnowymiarowe” krążowniki lekkie, to jest m.in. w składzie samodzielnych małych zespołów. Dodatkową ich zaletą było silne jak na swoją wielkość uzbrojenie przeciwlotnicze. Miały one również, przy umiarkowanej prędkości, bardzo dobre własności morskie i manewrowość porównywaną przez niektórych z niszczycielami. Na bazie kadłuba okrętów typu "Arethusa" zaprojektowano później przeciwlonicze krążowniki lekkie typu Dido. Na typie "Arethusa" oparto też zbudowany dla Argentyny krążownik „La Argentina”, aczkolwiek przy niewielkim wzroście wielkości otrzymał on uzbrojenie z 9 dział 152 mm w trzydziałowych wieżach.
Służba okrętów w skrócie.
"Szczegóły w artykułach o poszczególnych okrętach"
Początek wojny i kampania norweska 1939-1940.
Przed II wojną światową HMS „Arethusa”, „Penelope” i „Galatea” służyły na Morzu Śródziemnym, lecz po wybuchu wojny, w grudniu 1939, przebazowano je do Wielkiej Brytanii, gdzie już od września służyła bojowo na Morzu Północnym HMS „Aurora”.
Wszystkie cztery krążowniki działały następnie głównie na Morzu Północnym, tworząc 2. Eskadrę Krążowników, po czym wzięły udział w kampanii norweskiej w kwietniu i maju 1940. „Penelope” od 10 kwietnia 1940 działała pod Narwikiem, lecz 11 kwietnia uszkodziła dno na skale podwodnej i została wycofana do Wielkiej Brytanii na długi remont i modernizację, trwające aż do lipca 1941. „Arethusa” i „Galatea” transportowały na pokładach wojska do Åndalsnes w Norwegii, wraz z innymi okrętami, 18 i 22-23 kwietnia 1940, a następnie ewakuowały je stamtąd 1 maja. „Aurora” została okrętem flagowym dowódcy wojsk sojuszniczych w północnej Norwegii i działała pod koniec kwietnia i w maju w rejonie Narwiku, wspierając tam operacje lądowe i ostrzeliwując niemieckie pozycje. 18 maja 1940 została lekko uszkodzona trafieniem bomby.
Atlantyk, Arktyka i Morze Śródziemne 1940-1941.
HMS „Arethusa” i „Galatea” wzięły udział w kampanii francuskiej, wspierając ogniem artylerii wojska w rejonie Calais 24-26 czerwca 1940. 28 czerwca „Arethusa” została przerzucona do Floty Śródziemnomorskiej, gdzie weszła w skład Zespołu „H” w Gibraltarze, działając na zachodnim Morzu Śródziemnym, m.in. biorąc udział w akcji przeciw flocie francuskiej w Mers el-Kebir i operacji "Hurry" dostarczenia samolotów na Maltę. Już w sierpniu jednak wycofano ją do Wielkiej Brytanii na krótki remont (do września). „Galatea”, działając na wodach brytyjskich, w składzie Sił Humber, 1 i 9 września została lekko uszkodzona na niemieckich minach, po czym była remontowana do stycznia 1941.
Od drugiej połowy 1940 „Aurora” i „Arethusa” i od początku 1941 „Galatea”, działały na północnym Atlantyku, m.in. patrolując w okolicy Islandii i Wysp Owczych. „Galatea” i „Aurora” wzięły w maju 1941 udział w akcji poszukiwania pancernika „Bismarck”, w eskorcie lotniskowca HMS „Victorious”. 3 czerwca 1941, „Aurora” odnalazła i zatopiła z krążownikiem „Kenya” niemiecki okręt zaopatrzeniowy okrętów podwodnych „Belchen”.
W lipcu 1941 „Arethusa” uczestniczyła w składzie Zespołu „X” w eskorcie konwoju "Substance" na Maltę, po czym powróciła do Anglii. Od lipca do września 1941 „Aurora” działała w Arktyce w składzie Zespołu „K” z krążownikiem HMS „Nigeria”, dokonując m.in. rajdu na Spitsbergen i topiąc u wybrzeża norweskiego niemiecki szkolny okręt artyleryjski „Bremse” 7 września. Jako okręt flagowy Zespołu „Z” „Arethusa” wzięła udział w rajdzie komandosów na norweskie Lofoty (operacja "Anklet") w grudniu 1941, podczas którego odniosła uszkodzenia na skutek ataków lotnictwa (podczas remontu trwającego do kwietnia 1942 wzmocniono średnią artylerię przeciwlotniczą do poziomu pozostałych okrętów typu).
Morze Śródziemne 1941-1942.
W lipcu 1941 HMS „Galatea” została skierowana na wschodnie Morze Śródziemne, stacjonując w Aleksandrii. 14 grudnia 1941 przed północą została storpedowana pod Aleksandrią przez niemiecki okręt podwodny U-557 i zatonęła z 23 oficerami i 447 marynarzami.
W październiku 1941 „Aurora” i „Penelope” zostały skierowane na Morze Śródziemne, dla wzmocnienia obrony Malty, tworząc z dwoma niszczycielami („Lance” i „Lively”) Zespół K, podejmujący z Malty aktywne działania przeciw włoskiej żegludze. 9 listopada 1941 okręty zespołu zatopiły wszystkie 7 statków włoskiego konwoju „Beta” („Duisburg”) oraz niszczyciel „Fulmine”. 24 listopada 1941 „Penelope” zatopiła mały konwój z dwóch niemieckich statków. 1 grudnia 1941 krążowniki zatopiły włoski statek „Adriatico”, a następnie niszczyciel „Alvise da Mosto” i zbiornikowiec „Iridio Mantovani”. 16 grudnia zespół eskortował transportowiec „Breconshire” na Maltę. Podczas kolejnej akcji Zespołu K 19 grudnia pod Trypolisem, „Aurora” została poważnie uszkodzona na włoskiej minie, a „Penelope” została lekko uszkodzona wybuchem miny (ponadto w akcji tej zatonął na minach krążownik HMS „Neptune”). „Aurora” została następnie wysłana na remont do Anglii, trwający do czerwca 1942.
„Penelope” w styczniu i lutym 1942 osłaniała konwoje na Maltę z Aleksandrii i z powrotem. 22 marca podczas osłony konwoju MF-10, wraz z czterema krążownikami przeciwlotniczymi, brała udział w drugiej bitwie w zatoce Syrta z ciężkimi okrętami włoskimi, zakończonej odwrotem Włochów. „Penelope” następnie uczestniczyła w odpieraniu ciężkich ataków niemieckiego lotnictwa na Maltę, podczas których została kilkakrotnie uszkodzona, w tym bombą 26 marca. Na skutek uszkodzeń została wysłana na remont do USA i Wielkiej Brytanii, trwający do listopada 1942.
W maju 1942 na wschodnie Morze Śródziemne została skierowana „Arethusa”. Stacjonując w Aleksandrii brała udział w osłonie konwojów stamtąd na Maltę. 18 listopada 1942 podczas operacji konwojowej "Stoneage", została poważnie uszkodzona przez prawdopodobnie włoski samolot torpedowy (zginęło 156 członków załogi), po czym została skierowana na długi remont i modernizację w USA i Anglii, do kwietnia 1944.
W październiku 1942 „Aurora” powróciła na Morze Śródziemne, wchodząc w skład Zespołu H w Gibraltarze. 8 listopada 1942 w ramach operacji "Torch" wspierała desant w Oranie, biorąc główny udział w zatopieniu stawiających opór francuskich niszczycieli „Tramontane”, „Tornade” i „Epervier”. Pod koniec 1942 weszła w skład 12. Eskadry Krążowników Zespołu Q, bazującego w Bon w Algierii. 2 grudnia 1942 wzięła udział w nocnej walce z włoskim konwojem koło przylądka Bon, topiąc niszczyciel „Folgore” i biorąc udział w zatopieniu 4 statków konwoju. W styczniu 1943 do zespołu Q dołączyła „Penelope”.
Morze Śródziemne 1943-1945 i Normandia.
W pierwszej połowie 1943 intensywność walk na Morzu Śródziemnym zmalała. „Aurora” i „Penelope” w czerwcu 1943 ostrzeliwały baterie nadbrzeżne na Pantellerii i Lampedusie, w lipcu i sierpniu wspierały operację desantową "Husky" na Sycylii (10 lipca) i ostrzeliwały cele nabrzeżne we Włoszech. 9 września brały udział w wysadzeniu desantu w Tarencie (operacja "Slapstick"), następnie wspierały wojska pod Salerno. W październiku brały udział w kampanii na wyspach Morza Egejskiego. 7 października „Penelope” wzięła udział w zniszczeniu niemieckiego konwoju barek desantowych, po czym została lekko uszkodzona przez lotnictwo niemieckie. 30 października 1943 „Aurora” została uszkodzona tam bombą lotniczą, po czym była remontowana do kwietnia 1944.
22 stycznia 1944 „Penelope” wzięła udział w ubezpieczaniu desantu pod Anzio, a następnie wspierała tam wojska na lądzie. 18 lutego 1944 została storpedowana przez niemiecki okręt podwodny U-410 na północny zachód od Neapolu i zatonęła (zginęło 415 członków załogi).
W połowie 1944 „Aurora” powróciła do służby na Morzu Śródziemnym. Wchodziła w skład zespołu wsparcia desantu alianckiego w południowej Francji 15 sierpnia 1944. Następnie od września 1944 działała ponownie wśród wysp Morza Egejskiego, a następnie do końca wojny na wodach greckich.
Po ukończeniu remontu, „Arethusa” wzięła udział w czerwcu 1944 we wsparciu ogniowym lądowania wojsk alianckich w Normandii, na odcinku „Sword”. 24 i 25 czerwca 1944 została uszkodzona przez bliskie wybuchy bomb. W styczniu 1945 ponownie została skierowana na wschodnie Morze Śródziemne, działając na wodach greckich.
Po wojnie, w listopadzie 1945 „Arethusa” została wycofana no rezerwy w Wielkiej Brytanii, w 1949 wycofana ze służby i w 1950 złomowana w Newport w USA.
Służba we flocie Chin.
„Aurora” w 1948 została sprzedana nacjonalistycznemu rządowi Republiki Chińskiej. Przekazanie okrętu, pod nazwą „Chung King” nastąpiło 19 maja 1948. Uczestniczył on w walkach rządowych sił kuomintangowskich z armią komunistyczną, ostrzeliwując pozycje lądowe. W marcu 1949 załoga krążownika uprowadziła go i zdała siłom komunistycznym w Weihai, jednakże już 19 marca 1949 okręt został zbombardowany w porcie Dagu w Zatoce Liaotuńskiej przez kuomintangowskie ciężkie bombowce B-24, po czym przewrócił się i zatonął. Został później podniesiony i wcielony do służby w 1951 w marynarce ChRL pod nazwą „Hsuang Ho”, następne zmienioną na „Pei Ching”, a później na „Kuang Chou”. Mimo to, zrezygnowano z remontu jako nieopłacalnego. Od 1955 okręt służył jako stacjonarny okręt szkolny, złomowany prawdopodobnie w 1966.
"Zobacz szczegółowe losy okrętów w osobnych artykułach"
Dane techniczne.
Uzbrojenie i wyposażenie:
Opancerzenie:

</doc>
<doc id="430882" url="https://pl.wikipedia.org/wiki?curid=430882" title="Pomorski Klasyk">
Pomorski Klasyk



</doc>
<doc id="430884" url="https://pl.wikipedia.org/wiki?curid=430884" title="Kelly Hu">
Kelly Hu

Kelly Ann Hu (ur. 13 lutego 1968 w Honolulu) – amerykańska aktorka o korzeniach chińskich, hawajskich i brytyjskich.
Życiorys.
Od dziecka interesowała się śpiewem, tańcem oraz sztukami walki. Ponieważ jej kuzynka pracowała w Japonii jako modelka, Kelly zdecydowała się iść w jej ślady. Jako pierwsza Amerykanka o azjatyckich korzeniach wygrała w 1985 roku wybory miss nastolatek. Pracowała jako modelka w Japonii i Włoszech.
W 1987 roku, po przeprowadzce do Los Angeles, rozpoczęła karierę aktorską w sitcomie. Ponadto zdobyła w 1987 roku tytuł roku Miss Hawajów oraz była ścisłą finalistką konkursu na Miss USA.
Gry.
Aktorka użyczyła swojego głosu w grze .

</doc>
<doc id="430887" url="https://pl.wikipedia.org/wiki?curid=430887" title="Góry kopułowe">
Góry kopułowe

Góry kopułowe – rodzaj gór, które powstają, gdy skały znajdujące się nad magmą uniemożliwiają wydostanie się jej na zewnątrz i następuje wybrzuszenie wyższych warstw skał w kopułowaty kształt.
Przykładem takiego rodzaju wzniesień są Black Hills, a w Polsce – Chełmiec.

</doc>
<doc id="430890" url="https://pl.wikipedia.org/wiki?curid=430890" title="Wojska Obrony Powietrznej Kraju">
Wojska Obrony Powietrznej Kraju

Wojska Obrony Powietrznej Kraju (WOPK) – jeden z czterech, obok wojsk lądowych, wojsk lotniczych i marynarki wojennej, rodzajów Sił Zbrojnych PRL w latach 1962-1990.
WOPK przeznaczone były do obrony ludności, wojsk oraz ważnych ekonomicznie i strategicznie obiektów wojskowych i administracyjno-państwowych, znajdujących się na terytorium kraju, przed działaniami środków napadu powietrznego przeciwnika. Ich model organizacyjny wzorowany był na rozwiązaniach przyjętych w Armii Radzieckiej, co wynikało z faktu ich włączenia w system obrony powietrznej państw Układu Warszawskiego. Wojska OPK stanowiły ważny element wojsk obrony terytorialnej kraju, które obejmowały również jednostki wojsk lądowych i Marynarki Wojennej.
W 1990 WOPK weszły wraz z Wojskami Lotniczymi w skład Wojsk Lotniczych i Obrony Powietrznej. Obecnie, po kolejnej reorganizacji i zmianie nazwy zadania tych wojsk pełnią jednostki włączone w skład Sił Powietrznych.
Struktura organizacyjna WOPK.
Dowództwo Wojsk Obrony Powietrznej Kraju
Jednostki wchodzące w skład korpusów OPK
Wojska Rakietowe i Artyleria WOPK
Wojska Lotnicze WOPK
Wojska Radiotechniczne WOPK
Umundurowanie, stopnie.
Żołnierze WOPK nosili mundury wyjściowe w kolorze stalowym, buty i pas skórzany w kolorze czarnym, orzeł na czapce – według kroju używanego w lotnictwie. Moro i hełm w kolorze zielonym z odcieniem czarnego. Korpusówki zgodnie z odbytym przeszkoleniem. W oddziałach rakietowych w korpusie szeregowych i podoficerów obowiązywało nazewnictwo jak w jednostkach artyleryjskich, a więc: kanonier, bombardier, ogniomistrz.
Obsada personalna Dowództwa Wojsk Obrony Powietrznej Kraju.
Dowódcy WOPK
Szefowie sztabu – zastępcy dowódcy WOPK
Zastępcy dowódcy WOPK do spraw szkolenia
Zastępcy dowódcy WOPK do spraw liniowych
Zastępcy dowódcy WOPK do spraw politycznych
Zastępcy dowódcy WOPK do spraw planowania i techniki / do spraw techniki i zaopatrzenia
Szefowie Lotnictwa OPK / Wojsk Lotniczych WOPK
Szefowie Artylerii OPK / Wojsk Rakietowych i Artylerii WOPK
Szefowie Wojsk Radiotechnicznych WOPK

</doc>
<doc id="430892" url="https://pl.wikipedia.org/wiki?curid=430892" title="Nichelle Nichols">
Nichelle Nichols

Nichelle Nichols, właśc. Grace Dell Nichols (ur. 28 grudnia 1932 w Robbins w stanie Illinois, zm. 30 lipca 2022 w Silver City) – amerykańska aktorka i wokalistka. Największą sławę przyniosła jej rola Nyoty Uhury w serialu "".
Życiorys.
Podczas studiów w Nowym Jorku występowała jako piosenkarka w nocnych klubach, była także modelką i grała w musicalach. Przemierzyła Stany Zjednoczone, Kanadę i Europę, występując w zespołach jazzowych Duke’a Ellingtona i Lionela Hamptona.
Podczas realizacji pierwszego sezonu "Star Trek" Nichols chciała zrezygnować z udziału w serialu ze względu na marginalną rolę jej postaci. Pozostała w obsadzie po osobistych namowach Martina Luthera Kinga, który uświadomił jej, jak wielką rolę może odegrać w emancypacji młodych, czarnych kobiet. Do inspiracji postacią Uhury przyznają się m.in. Whoopi Goldberg (zagrała w serialu "") oraz astronautka Mae Jemison, pierwsza czarnoskóra kobieta w kosmosie.
Do historii przeszedł jej pocałunek z Williamem Shatnerem, grającym kapitana Kirka, uważany za pierwszy pocałunek ekranowy ciemnoskórej kobiety i białego mężczyzny.
Po zakończeniu produkcji pierwszej serii "Star Trek" zgłosiła się w charakterze wolontariuszki do projektu NASA, którego celem było przyciągnięcie do pracy w agencji kosmicznej kobiet oraz osób należących do mniejszości etnicznych. Przedsięwzięcie okazało się sukcesem, a dzięki rekrutacyjnym działaniom Nichols w szeregach NASA znaleźli się m.in. późniejsi astronauci: Sally Ride (pierwsza amerykańska astronautka), Guion Bluford (pierwszy astronauta afroamerykański), Judith Resnik i Ronald McNair, oraz przyszli szefowie agencji: Charles F. Bolden (również astronauta) i Lori Garver.
Nagrała dwa albumy płytowe: "Down to Earth" (1967) i "Out of This World" (1991). Jest także autorką książki autobiograficznej "Beyond Uhura • Star Trek and Other Memories" (1994) oraz współautorką powieści: "Saturn’s Child" (1996), napisanej z Margaret Wander Bonanno, i "Saturna’s Quest" (2002), napisanej z Jimem Meechanem.
Jedną z planetoid pasa głównego nazwano „Nichols” za sprawą kreacji aktorskiej Nichelle jako Uhury w serialu "Star Trek".

</doc>
<doc id="430896" url="https://pl.wikipedia.org/wiki?curid=430896" title="L-redukcja">
L-redukcja

L-redukcja – transformacja problemów optymalizacyjnych, która zachowuje własności aproksymacyjne. L-redukcje odgrywają podobną rolę w badaniach nad aproksymowalnością problemów optymalizacyjnych, jak transformacje wielomianowe w badaniach nad złożonością obliczeniową problemów decyzyjnych.
Definicja.
Niech A i B będą problemami optymalizacyjnymi a cA i cB ich odpowiednimi funkcjami kosztu. Parę funkcji R i S nazywamy L-redukcją problemu A do B jeśli spełnione są następujące warunki:
Własności.
Można pokazać, że jeśli (R, S) jest L-redukcją problemu A do B i istnieje wielomianowy algorytm ε-aproksymacyjny dla A to istnieje wielomianowy algorytm δ-aproksymacyjny dla B gdzie:
gdzie α i β są stałymi z definicji powyżej. Z tego wynika, ze jeśli istnieje wielomianowy schemat aproksymacji dla A to istnieje wielomianowy schemat aproksymacji dla B.

</doc>
<doc id="430899" url="https://pl.wikipedia.org/wiki?curid=430899" title="Dziurawiec zwyczajny">
Dziurawiec zwyczajny

Dziurawiec zwyczajny ("Hypericum perforatum" L.) – gatunek rośliny należący do rodziny dziurawcowatych. Występuje naturalnie w Europie (w tym pospolicie w Polsce), zachodniej Azji, północnej Afryce. Zawleczony został do Ameryki Północnej i Południowej, południowej Afryki, Australii i Nowej Zelandii, Japonii. Znajduje zastosowanie w medycynie oraz jako roślina ozdobna.
Biologia i ekologia.
Bylina, hemikryptofit. Siedlisko: ciepłolubne dąbrowy, trawiaste zarośla, ciepłolubne murawy, także ubogie, miedze. Kwitnie od czerwca do sierpnia, wytwarza dużo pyłku, z którego korzystają owady odwiedzające kwiaty.
Zmienność.
Tworzy mieszańce z dziurawcem czterobocznym i dz. skrzydełkowatym.
Nazewnictwo.
W starożytnej Grecji stawiano w domach gałązki dziurawca nad obrazkami, czy posążkami, aby odpędzić złe duchy, wierząc w mistyczną siłę tej rośliny, co przypuszczalnie dało początek nazwie łac. "hypericum" od gr. "hyper" – „nad”, "eikon" – „ikona”. Nazwa „dziurawiec” jak i drugi człon nazwy łac. "perforatum" – dosłownie „dziurawy” – pochodzą od charakterystycznego wyglądu liści. 
Z kolei nazwę zwyczajową – ziele świętojańskie czy też ziele Świętego Jana, ang. "St John's wort" – dziurawiec zyskał z powodu kwitnienia w dniu Świętego Jana, tj. 24 czerwca. Wymieniany też pod nazwami: dziurawiec pospolity, ruta polna, krzyżowe ziele, arlika, przestrzelon, dzwonki Panny Marii. Ze względu na swoje właściwości uczulające dziurawiec zwyczajny jest w Rosji nazywany: "zwieroboj", co dosłownie oznacza "zwierzobójca".
Znaczenie użytkowe.
Roślina lecznicza.
Dziurawiec jest jedną z najlepiej poznanych roślin leczniczych i często znajduje zastosowanie w ziołolecznictwie.
Substancje aktywne.
Surowiec zielarski pochodzący z dziurawca zwyczajnego tj. zebrane i ususzone jego kwiatostany określa się mianem ziela dziurawca (łac. "Hyperici herba"). Zawiera ono czerwony barwnik hiperycynę, pseudohiperycynę, hiperforynę, flawonoidy (rutyna, kwercetyna), hiperozyd, bakteriobójcze garbniki, witaminy A i C oraz olejek eteryczny.
Wskazania i mechanizmy działania.
Suchy wyciąg z dziurawca uzyskany poprzez ekstrakcję alkoholem może zmniejszać objawy łagodnej lub umiarkowanej depresji. Mechanizm działania jest trudny do określenia ze względu na różnorodność substancji zawartych w dziurawcu. Żadna z substancji zawartych w dziurawcu zastosowana z osobna w dawkach odpowiadających leczeniu dziurawcem nie posiada działania wystarczająco silnego do uzyskania efektu przeciwdepresyjnego. Przyjmuje się, że dopiero współdziałanie ze sobą owych aktywnych biologicznie substancji zawartych w dziurawcu pozwala na uzyskanie efektu przeciwdepresyjnego. Obecnie największe znaczenie dla działania przeciwdepresyjnego przypisuje się hiperforynie, a w mniejszym stopniu hiperycynie i flawonoidom. Przypuszcza się, że główne mechanizmy pośredniczące w tym działaniu to hamowanie zwrotnego wychwytu serotoniny, noradrenaliny i dopaminy oraz słabe hamowanie enzymu monoaminooksydazy odpowiadającej za rozkład serotoniny, noradrenaliny i dopaminy (neurotransmiterów w mózgu). Poza tym wykazano powinowactwo substancji zawartych w dziurawcu m.in. do receptorów adenozynowych, GABA i glutaminianowych. Wykazano także, że składniki dziurawca na modelach zwierzęcych powodują desensytyzację receptorów beta-adrenergicznych i sensytyzację receptorów serotoninowych 5-HT2. Dziurawiec wpływa także na ekspresję genów zaangażowanych w regulację osi podwzgórzowo-przysadkowo-nadnerczowej. Efektom przeciwdepresyjnym dziurawca może towarzyszyć działanie przeciwlękowe i zmniejszenie bezsenności. Co więcej, według części badaczy, dziurawiec w części przypadków może być lepiej tolerowany od leków przeciwdepresyjnych.
Skuteczność w leczeniu depresji.
W przeglądzie metaanalizy z 2015 r. stwierdzono, że ma on lepszą skuteczność niż placebo w leczeniu depresji, jest tak samo skuteczny jak standardowe leki przeciwdepresyjne w leczeniu depresji i ma mniej działań niepożądanych niż inne leki przeciwdepresyjne. W Niemczech ziele dziurawca zwyczajnego może być przepisywane na łagodną lub umiarkowaną depresję, szczególnie u dzieci i młodzieży. W przeglądzie Cochrane z 2008 roku obejmującym 29 badań klinicznych stwierdzono, że jest lepszy od placebo u pacjentów z ciężką depresją i jest równie skuteczny jak standardowe leki przeciwdepresyjne, a także ma mniej skutków ubocznych. W przeglądzie z 2016 r. stwierdzono, że stosowanie dziurawca zwyczajnego w łagodnej i umiarkowanej depresji było lepsze niż placebo w łagodzeniu objawów depresji i porównywalne z lekami przeciwdepresyjnymi. Metaanaliza z 2017 r. wykazała, że ziele dziurawca ma porównywalną skuteczność i bezpieczeństwo do SSRI w przypadku łagodnej do umiarkowanej depresji, znacząco niższy wskaźnik odstawienia oraz potwierdza jego istotną skuteczność kliniczną w łagodzeniu objawów depresji.
Działania niepożądane i przeciwwskazania.
Podczas stosowania dziurawca należy unikać światła słonecznego, gdyż zawarta w nim hiperycyna może spowodować reakcje fototoksyczne, zwłaszcza w przypadku przedawkowania. Przeciwwskazane jest stosowania dziurawca w depresji o wysokim nasileniu ze względu na brak wystarczających dowodów na jego skuteczność w takich przypadkach oraz jego niższą skuteczność w tych przypadkach niż leków przeciwdepresyjnych.
Interakcje.
Podczas stosowania dziurawca często dochodzi do, niekiedy groźnych, interakcji z innymi zażywanymi lekami. W związku z tym, zawsze przed zastosowaniem ziela dziurawca (lub zawierających go preparatów) należy skonsultować się z lekarzem lub farmaceutą. Spożywanie preparatów z dziurawca może osłabiać działanie hormonalnych środków antykoncepcyjnych. Nasila działanie przeciwzakrzepowe antagonistów witaminy K (acenokumarol, warfaryna). Nie należy przyjmować z innymi lekami przeciwdepresyjnymi (MAOI, SSRI) oraz z dekstrometorfanem, podczas suplementacji tryptofanem i 5-HTP, z uwagi na kazuistyczne doniesienia wskazujące, iż dziurawiec może spowodować potencjalnie śmiertelny zespół serotoninowy. Ponadto stosowany łącznie z teofiliną, digoksyną lub lekami antyretrowirusowymi obniża ich poziom w organizmie, a co za tym idzie obniża ich skuteczność i może być przyczyną komplikacji. Część interakcji dziurawca wynika z indukcji wątrobowego cytochromowego izoenzymu CYP3A4, co może przyśpieszać eliminację z organizmu wielu różnych substancji i leków. Między innymi osłabia działanie cyklosporyny, leku immunosupresyjnego stosowanego przede wszystkim przy przeszczepianiu narządów; interakcja z tym lekiem grozi odrzuceniem przeszczepu. Zaobserwowano, że dziurawiec nie wpływa na aktywność CYP2D6, NAT2 i XO.
Wpływ na zwierzęta.
W rolnictwie, masowo występując na łąkach obniża jakość siana. Czerwony barwnik zawarty w kwiatach barwi mleko krów żywiących się takim sianem. Także negatywnie wpływa na zwierzęta o jasnej skórze, wywołując uczulenie na światło. Zwierzęta karmione paszą z dużą ilością dziurawca mogą cierpieć na stany zapalne skóry spowodowane przedawkowaniem hiperycyny.
Uprawa.
Roślina bywa uprawiana w celach leczniczych i ozdobnych. Rośnie najlepiej na ciepłych i nasłonecznionych stanowiskach. Preferuje gleby żyzne i przepuszczalne z domieszką piasku, ale toleruje różne, ważne by nie były nazbyt zlewne, podmokłe oraz jałowe. Przed zimą część nadziemna całkowicie obumiera. W warunkach środkowoeuropejskich roślina całkowicie mrozoodporna (strefa mrozoodporności 5).

</doc>
<doc id="430901" url="https://pl.wikipedia.org/wiki?curid=430901" title="Alex Kapranos">
Alex Kapranos

Alexander Paul Kapranos Huntley (ur. 20 marca 1972 w Almondsbury w Anglii) – brytyjski muzyk, wokalista i gitarzysta szkockiego zespołu Franz Ferdinand.
Życiorys.
Młodość.
Urodził się 20 marca 1972 w Almondsbury w Gloucestershire. Jego ojciec był Grekiem, a matka Angielką. Wczesne dzieciństwo spędził w Grecji, potem wraz z matką wrócił do Anglii.
Początki kariery muzycznej.
Do 1997 roku był wokalistą zespołu The Karelia, z którym nagrał jedną płytę. Później przez rok grał na gitarze basowej w grupie The Yummy Fur (której członkiem był także obecny perkusista Franz Ferdinand, Paul Thomson).
Franz Ferdinand.
Od 2002 roku jest głównym wokalistą zespołu Franz Ferdinand, z którym nagrał dotychczas pięć albumów.
Inna działalność.
Od 2005 roku prowadzi własną rubrykę kulinarną w brytyjskim dzienniku The Guardian. Zamieszcza w nim felietony dotyczące tego, co i z kim jada, jak również wspomnienia najoryginalniejszych smaków, z jakimi się spotkał
W 2006 roku nakładem wydawnictwa Penguin Books wyszła książka , zredagowana między innymi z części felietonów z The Guardian. Jest to zapis kulinarnych podróży, jakie odbywają członkowie zespołu w trakcie trasy koncertowej.

</doc>
<doc id="430902" url="https://pl.wikipedia.org/wiki?curid=430902" title="Kalfaktor">
Kalfaktor

W etnolekcie śląskim kalfaktor to górnik pracujący na powierzchni, wykonujący prace pomocnicze potrzebne do prawidłowego funkcjonowania kopalni.
Słowo prawdopodobnie trafiło do języka polskiego z łaciny ("calefactor" - palacz od "calor" – ciepło i "factor" - czyniący z "facere" - czynić) poprzez język niemiecki. W języku niemieckim "Kalfaktor" oznacza pracownika pomocniczego, stróża lub pomocnika nadzorcy więziennego (ale także lizusa i pochlebcę). W polskiej gwarze więziennej kalifaktor (skracane do "kajfus") oznacza więźnia funkcyjnego (np. roznoszącego posiłki).
Inne nazwy gwarowe kalfaktora/kalifaktora to: "kal", "heniek".

</doc>
<doc id="430903" url="https://pl.wikipedia.org/wiki?curid=430903" title="Fabryka Mechanizmów Samochodowych „Polmo”">
Fabryka Mechanizmów Samochodowych „Polmo”

Szczecińska Fabryka Motocykli – nazwa nadana oficjalnie pod koniec 1957 r. (według niektórych źródeł na pocz. 1958 r.) „Szczecińskiej Wytwórni Sprzętów Metalowych” w związku z uruchomieniem w tym zakładzie produkcji motocykli Junak.
Historia firmy.
Fabryka powstała w Szczecinie w 1946 r. na terenie byłych niemieckich zakładów „Stoewer Werke AG”, pierwotnie jako filia fabryki Ursus pod nazwą „Państwowy Zakład Przemysłu Motoryzacyjnego” szybko zmienionej na „Państwowy Zakład Inżynierii Ursus nr 2". Zajmowała się produkcją części do ciągników rolniczych. W tym okresie fabryka ta miała też udział w uruchamianiu innych szczecińskich zakładów.
Jednak już w 1950 r. nastąpiły kolejne zmiany nazwy i profilu produkcji. W związku z rozwojem zimnej wojny zdecydowano o nielokalizowaniu w bliskości granicy żadnej technologicznie zaawansowanej produkcji – odtąd firma pod nazwą „Fabryka Okuć i Sprzętów Metalowych” w 1951 r. zmienioną jeszcze na „Szczecińska Wytwórnia Sprzętów Metalowych” produkowała m.in. łóżka, fotele dentystyczne, szafy, wózki itp. – zgodnie z przyporządkowaniem do „Zjednoczenia Przemysłu Sprzętu Medycznego”.
W tym okresie zakład nie zatrudniał żadnego inżyniera, a na całą kadrę techniczną składało się kilku techników.
Większe zmiany nastąpiły w 1955 roku. W kwietniu fabryka została przekazana do resortu motoryzacyjnego, a w sierpniu zapadła decyzja o uruchomieniu produkcji motocykli Junak M07. Raptowny „awans” do rangi producenta finalnego motocykla najwyższej klasy w kraju, wiązał się z szybkim rozwojem zakładu. Młoda kadra inżynierska zapałem rekompensując brak doświadczenia w krótkim czasie usunęła braki pierwotnego projektu, a także opracowała szereg modernizacji i wariantów rozwojowych, z których część wprowadzona została ostatecznie do produkcji.
„Złoty okres” w historii fabryki skończył się jednak w 1964 r. – brak popytu na motocykle klasy Junaka spowodował zmniejszenie produkcji i ostatecznie decyzję o jej zakończeniu. Nastąpiła kolejna zmiana profilu produkcji: zakład stopniowo stał się wyspecjalizowanym dostawcą wałów napędowych i mechanizmów kierowniczych dla innych krajowych producentów pojazdów co rozpoczęto od przeniesienia produkcji wałów napędowych z Fabryki Samochodów Ciężarowych w Starachowicach, a następnie uruchomienie produkcji wału napędowego do licencyjnego Fiata 125p. W związku z tym w 1967 r. zmieniono nazwę firmy na „Fabrykę Mechanizmów Samochodowych POLMO”. W takim stanie dawna SFM przetrwała kolejne 25 lat. W 1974 roku w FMS Polmo rozpoczęto produkcję układów kierowniczych na licencji zachodnioniemieckiej firmy ZF. W 1993 r. rozpoczęto przekształcenia własnościowe, które przekształciły fabrykę w spółkę akcyjną pod nazwą „Fabryka Mechanizmów Samochodowych POLMO S.A.”, od lutego 2011 roku w stanie upadłości likwidacyjnej.
W 2012 roku budynki zostały wyburzone pod budowę galerii handlowej. Budynek biurowy przeszedł remont i jest obecnie własnością dewelopera Modehpolmo.

</doc>
<doc id="430905" url="https://pl.wikipedia.org/wiki?curid=430905" title="Kitana Baker">
Kitana Baker

Kitana Baker właśc. Christi Michell Josenhans (ur. 15 lipca 1977 w Anaheim) – amerykańska aktorka i modelka, znana głównie z magazynu "Playboy".
W 2002 roku występowała, wraz z Tanyą Ballinger, w reklamach promujących markę piwa Miller Lite.

</doc>
<doc id="430906" url="https://pl.wikipedia.org/wiki?curid=430906" title="Karri Turner">
Karri Turner

Karri Turner (ur. 21 grudnia 1966 w Bentonville) – amerykańska aktorka telewizyjna.
Występowała w roli w amerykańskim serialu telewizyjnym "JAG – Wojskowe Biuro Śledcze".

</doc>
<doc id="430909" url="https://pl.wikipedia.org/wiki?curid=430909" title="Anno von Sangershausen">
Anno von Sangershausen

Anno von Sangershausen (zm. 6 lub 8 lipca 1273 w Niemczech) – wielki mistrz zakonu krzyżackiego w latach 1256-1273.
Życiorys.
Pochodził z Turyngii. Nazwisko jego rodu zaczerpnięte zostało od nazwy miasta Sangershausen. 
Niewiele wiadomo o jego przeszłości. W 1254 r. został wybrany mistrzem krajowym w Inflantach. 
Brał udział w budowie zamku Memelburg. W 1256 prowadził wojnę z Litwą i pacyfikował Żmudź.
W lecie 1256 na nadzwyczajnej kapitule w Rzymie został wybrany na wielkiego mistrza krzyżackiego w miejsce Poppo von Osterna. 
W 1260 r. wybuchło wielkie powstanie ludowe w Prusach i na terenie Inflant. Aleksander Newski korzystając z chaosu w państwie krzyżackim oblegał Dorpat. Anno von Sangershausen zdecydował się wówczas na podróż dyplomatyczną po krajach europejskich celem ratowania istnienia zakonu krzyżackiego. Uzyskał dla swoich planów aprobatę Urbana IV i papieskie przyzwolenie na przyjmowanie do zakonu skazanych za bandytyzm i morderstwa. W swoich podróżach Anno von Sangershausen zwerbował, w zamian za rozgrzeszenie grzechów ciężkich, wielu przestępców z: Nadrenii, Turyngii, Saksonii, Czech i Austrii.
Od kolejnego papieża, Klemensa IV, uzyskał przyzwolenie na krucjatę, w której wzięli udział głównie możnowładcy niemieccy. 
Zmarł podczas jednej z misji dyplomatycznych w Niemczech, podczas której organizował nowe komturie i werbował nowe oddziały do wojny w Prusach.

</doc>
<doc id="430910" url="https://pl.wikipedia.org/wiki?curid=430910" title="Antonio Solari">
Antonio Solari

Antonio Solari (ur. 1700 w Campione – obecnie włoska enklawa na terytorium Szwajcarii, zm. 17 sierpnia 1763) – architekt polski pochodzenia włoskiego, tworzący w stylu późnego baroku. Syn pracującego w Polsce Rocha Solariego. Od 1726 roku na stałe mieszkający w Polsce, architekt królewski.
Życiorys.
W latach 1740–1746 jako nadworny architekt Augusta III Sasa wykonał następujące zlecenia:
Niektóre gmachy przy których pracował:

</doc>
<doc id="430911" url="https://pl.wikipedia.org/wiki?curid=430911" title="Traylor Howard">
Traylor Howard

Traylor Elizabeth Howard (ur. 14 czerwca 1966 w Orlando na Florydzie) − amerykańska aktorka. 
Zasłynęła dzięki roli asystentki detektywa Monka w popularnym serialu. Ukończyła liceum Lake Highland Prep i Uniwersytet Stanowy Florydy ze stopniem naukowym w dziedzinie komunikacji i reklamy oraz w języku angielskim. Karierę aktorską zaczęła w szkole średniej, grając w reklamówkach. Pojawiła się w ok. 30 reklamach, w tym „Tidy Cat” i „Milky Way Lite”. Potem wygrała casting do roli w "Boston Common". Zagrała w teledysku do piosenki "Breakout" zespołu Foo Fighters.

</doc>
<doc id="430921" url="https://pl.wikipedia.org/wiki?curid=430921" title="Martin Petrow">
Martin Petrow

Martin Petjow Petrow (; ur. 15 stycznia 1979 we Wracy) – bułgarski piłkarz występujący na pozycji lewego pomocnika lub napastnika.
Kariera klubowa.
Jest wychowankiem Botewu Wraca, z którego bardzo szybko odszedł do szkółki CSKA Sofia. W zespole seniorów klubu ze stolicy kraju zadebiutował w wieku siedemnastu lat, podobnie jak jego równolatek oraz późniejszy partner z reprezentacji Bułgarii Stilijan Petrow.
Młody zawodnik zaimponował działaczom Servette FC, którzy – w tym samym sezonie, w którym Stilijan przeszedł do Celticu Glasgow – ściągnęli go do Szwajcarii. Początkowo był rezerwowym, ale wkrótce awansował do pierwszego składu; po rozgrywkach 2000-2001, kiedy Servette zdobyło Puchar kraju, a on sam w trzydziestu dwu ligowych meczach strzelił jedenaście goli, odszedł do grającego w Bundeslidze VfL Wolfsburg.
Z zespołem kończącym niemal każdy sezon w środku tabeli (najlepszy wynik za czasów gry Petrowa – ósme miejsce w 2004 roku) nie zdobył wprawdzie żadnych trofeów, ale dzięki grze w Wolfsburgu stał się jednym z najciekawszych i najskuteczniejszych pomocników w Niemczech; w ciągu czterech lat rozegrał dla klubu sto szesnaście meczów, w których zdobył dwadzieścia osiem bramek, ponadto na koniec sezonu 2004-2005 (dwanaście goli i jedenaście asyst) został wybrany do najlepszej jedenastki ligi. Od 2005 roku był zawodnikiem Atlético Madryt.
Po dwóch latach gry w Hiszpanii w lipcu 2007 roku – niespodziewanie (kilka dni wcześniej był kandydatem na nowego kapitana Atlético) – za 4,7 miliona funtów przeszedł do Manchesteru City i tym samym dołączył do kolegów z kadry Stilijana Petrowa i Dimityra Berbatowa, który również grają w Premiership. Petrow był jednym z pierwszych nabytków nowego menedżera klubu Svena-Görana Erikssona. W nowej drużynie zadebiutował 11 sierpnia w ligowym spotkaniu z West Hamem United. Pierwsze bramki zdobył 22 września w spotkaniu z Fulhamem. Debiutancki sezon zakończył z 34 ligowymi występami. W październiku 2008 roku doznał kontuzji łękotki, która wykluczyła go z gry na następne cztery miesiące. W czerwcu 2010 roku Bułgar podpisał kontrakt z Boltonem Wanderers.
14 stycznia 2013 Bułgar podpisał kontrakt z Espanyolem Barcelona, który obowiązywał do końca sezonu. Jeśli Espanyol uniknąłby degradacji, umowa z Bułgarem zostałaby automatycznie przedłużona o rok.
Po piętnastu latach gry za granicą Petrow powrócił do narodowego klubu w którym stawiał swoje pierwsze kroki. 31 października Petrow zadebituował w barwach CSKA Sofia w wygranym 1:0 spotkaniu ligowym przeciwko Beore.
Kariera reprezentacyjna.
W reprezentacji Bułgarii zadebiutował w wieku dwudziestu lat 9 września 1999 roku. W zremisowanym 1:1 meczu eliminacyjnym Euro 2000 z Anglią zmienił w '46 minucie Christo Jowowa, po dwanastu minutach otrzymał czerwoną kartkę. Cztery lata później podczas Euro 2004 wystąpił we wszystkich trzech meczach i zdobył jedynego dla Bułgarii gola; podopieczni Płamena Markowa odnieśli trzy porażki (bramki 1:9). W eliminacjach do Euro 2008 był jednym z liderów drużyny (obok Stilijana Petrowa i Dimityra Berbatowa) oraz zawodnikiem, który (wraz z Berbatowem) strzelił najwięcej goli (6), w tym wszystkich w najważniejszych meczach z Rumunią (2:2) i Holandią (1:1).

</doc>
<doc id="430924" url="https://pl.wikipedia.org/wiki?curid=430924" title="Wojska drogowe">
Wojska drogowe

Wojska drogowe – wojska przeznaczone do odbudowy, remontu, budowy oraz eksploatacji dróg, a także do pełnienia służby regulacji ruchu na drogach.
Wojska drogowe składają się oddziałów i pododdziałów regulacji ruchu i ochrony dróg.

</doc>
<doc id="430931" url="https://pl.wikipedia.org/wiki?curid=430931" title="André Derain">
André Derain

André Derain (ur. 10 czerwca 1880 w Chatou, zm. 8 września 1954 w Garches) – francuski malarz, grafik, rzeźbiarz i scenograf, jeden z założycieli fowizmu. 
Życiorys.
Tworzył m.in. w duchu fowizmu, kubizmu i sztuki tradycyjnej. Malował martwe natury, pejzaże, portrety i akty. Szczególnie upodobał sobie widoki Londynu w barwach nadających miastu radosny nastrój, stosując kontrast kolorystyczny. Eksperymentował z ostrymi, zbliżonymi do podstawowych kolorami. Jednak w późniejszym okresie zwrócił się ku stylowi bardziej realistycznemu i zaczął stosować ciemniejsze barwy. Typowym przykładem jego twórczości jest "Most londyński". Tworzył także scenografię i kostiumy dla Ballets Russes Diagilewa. Wykonywał też ilustracje książkowe (m.in. "Satyricon" Petroniusza, "Odyseja" Homera i "Gargantua i Pantagruel" Rabelais’go).

</doc>
<doc id="430940" url="https://pl.wikipedia.org/wiki?curid=430940" title="V kolumna">
V kolumna



</doc>
<doc id="430941" url="https://pl.wikipedia.org/wiki?curid=430941" title="Brygada Lotnictwa Marynarki Wojennej">
Brygada Lotnictwa Marynarki Wojennej

Gdyńska Brygada Lotnictwa Marynarki Wojennej im. kmdr. por. pil. Karola Trzaski-Durskiego (BLMW) – związek taktyczny lotnictwa Marynarki Wojennej.
Dowództwo mieści się na lotnisku wojskowym w Gdyni w Babich Dołach, natomiast podległe pododdziały znajdują się w Gdyni, Darłowie oraz Siemirowicach.
Historia.
Zgodnie z zarządzeniem szefa Sztabu Generalnego Wojska Polskiego z 27 lipca 1994 roku istniejące pułki i eskadry lotnictwa morskiego przeformowano w dywizjony lotnicze i bataliony zabezpieczenia i podporządkowano utworzonemu 1 listopada 1994 roku Dowództwu Brygady Lotnictwa Marynarki Wojennej w Gdyni.
Do 1 stycznia 1995 roku rozformowano w Gdyni:
i sformowano:
1 lipca 1995 roku rozformowano w Darłowie:
i sformowano:
1 stycznia 1996 roku rozformowano w Siemirowicach:
i sformowano:
Przyczyną sformowania Brygady Lotnictwa Marynarki Wojennej było scalenie struktury polskiego lotnictwa morskiego.
Na podstawie Decyzji Nr 96/MON z dnia 14 lipca 1995 roku Brygada Lotnictwa Marynarki Wojennej otrzymała nazwę wyróżniającą „Gdyńska” oraz imię kmdr. por. pil. Karola Trzaski-Durskiego. Doroczne święto zostało ustalone na dzień 15 lipca.
Zgodnie z decyzją Ministra Obrony Narodowej z 21 stycznia 2002 roku przeprowadzono kolejną reorganizację, w ramach której dywizjony lotnicze zostały przeformowane w eskadry lotnicze, natomiast bataliony zabezpieczenia i dywizjon techniczny utworzyły dwie bazy lotnicze.
W marcu 2005 roku, dowódca Brygady Lotnictwa Marynarki Wojennej odebrał z rąk Ministra Obrony Narodowej "Znak Honorowy Sił Zbrojnych Rzeczypospolitej Polskiej". 
W grudniu 2007 roku Minister Obrony Narodowej swą decyzja wprowadził odznakę pamiątkową Gdyńskiej Brygady Lotnictwa Marynarki Wojennej.
Od 1 stycznia 2011 roku lotnictwo morskie przeszło kolejną restrukturyzację. Dotychczasowe bazy lotnicze przeformowane zostały w dwie bazy lotnictwa morskiego. W ich skład weszły rozformowane z końcem 2010 roku trzy eskadry lotnicze.
W 2017 roku, brygadzie powierzono zadanie sformowania Polskiego Kontyngentu Wojskowego w ramach operacji wojskowej Unii Europejskiej EUNAVFOR MED. I zmiana PKW SOPHIA w dniu 12 lutego 2018 roku została oficjalnie pożegnana przez Ministra Obrony Narodowej. W dniu 14 lutego 2018 r. siły główne zostały przemieszczone w rejon misji. Podstawowym środkiem kontyngentu jest samolot patrolowo – rozpoznawczy M28B 1R Bryza z 44. Bazy Lotnictwa Morskiego. Z dniem 31 marca 2020 r. operacja EUNAFOR MED SOPHIA została zakończona. Od 1 kwietnia 2020 r. IV zmiana PKW SOPHIA przejęła zadania mandatowe nowej operacji, której Unia Europejska nadała nazwę EUNAFOR MED IRINI. Obecnie w rejonie misji znajduje się VI zmiana PKW (stan na 21 sierpnia 2022). 
W 2020 roku, brygada otrzymała zadanie sformowania kolejnego kontyngentu. Tym razem w ramach operacji NATO pod nazwą TAMT(Tailored Assurance Measures for Turkey) w Turcji. W dniu 20 kwietnia 2021 roku, w Gdyni odbyła się uroczystość pożegnania I zmiany Polskiego Kontyngentu Wojskowego Turcja. Podobnie jak PKW IRINI kontyngent jest wyposażony w samolot M28B 1R. Obecnie w rejonie misji znajduje się IV zmiana PKW (stan na listopad 2022). 
Struktura organizacyjna.
w 1995 roku:
W 2002 roku:
obecnie
Śmigłowce i samoloty.
W momencie sformowania uzbrojenie brygady stanowiły samoloty myśliwskie MiG-21, samoloty szkolno-treningowe i rozpoznawcze PZL TS-11 Iskra, samoloty transportowe An-2, samoloty patrolowe i transportowo-pasażerskie An-28 oraz śmigłowce wielozadaniowe Mi-2, śmigłowce ratownicze i zwalczania okrętów podwodnych Mi-14, śmigłowce wielozadaniowe PZL W-3 Sokół i ich ratownicza wersja PZL W-3RM Anakonda. Do końca 2003 roku wycofano samoloty MiG-21 oraz PZL TS-11 Iskra. Obecnie wyposażenie BLMW stanowią samoloty patrolowe i transportowe PZL M-28 Bryza (modernizacja An-28), śmigłowce zwalczania okrętów podwodnych Kaman SH-2G Super Seasprite i Mi-14PŁ, śmigłowce ratownicze PZL W-3RM Anakonda, W-3WA i Mi-14PŁ/R oraz śmigłowce transportowe Mi-2 (stan na 15 sierpnia 2018).

</doc>
<doc id="430944" url="https://pl.wikipedia.org/wiki?curid=430944" title="Dan Zhang">
Dan Zhang



</doc>
<doc id="430948" url="https://pl.wikipedia.org/wiki?curid=430948" title="Zhang Dan">
Zhang Dan

Zhang Dan (chin. upr. 张丹; chin. trad.: 張丹, ur. 4 października 1985 lub 1987 w Harbinie) – chińska łyżwiarka figurowa łyżwiarka figurowa startująca w parach sportowych z Zhang Hao (nie są spokrewnieni). Wicemistrzyni olimpijska z Turynu (2006) i dwukrotna uczestniczka igrzysk olimpijskich (2002, 2010), 3-krotna wicemistrzyni świata (2006, 2008, 2009), dwukrotna mistrzyni czterech kontynentów (2005, 2010), medalistka finału Grand Prix, dwukrotna mistrzyni świata juniorów (2001, 2003), dwukrotna zwyciężczyni finału Junior Grand Prix (2000, 2001) oraz 3-krotna mistrz Chin (2003, 2008, 2012). Zakończyła karierę amatorską w maju 2012.
W 2000 roku Zhang i Zhang jako pierwsza juniorska para sportowa w historii wykonała poczwórne podnoszenie twistowe na mistrzostwach świata juniorów.
Na Zimowych Igrzyskach Olimpijskich 2006, swoim drugim występie olimpijskim, Zhang i Zhang zajmowali drugie miejsce po programie krótkim. W programie dowolnym podczas wykonywania poczwórnego wyrzucanego salchowa Zhang Dan doznała poważnego upadku przez co para musiała przerwać występ. Po kilku minutach przerwy dokończyli swój program i zdobyli wicemistrzostwo olimpijskie.
W 2011 roku wiek wielu chińskich łyżwiarzy m.in. Zhang Dan i Zhang Hao stał się przedmiotem kontrowersji. Chiński Związek Łyżwiarski opublikował wtedy listę chińskich łyżwiarzy wraz z ich datami urodzenia, które różniły się od tych podawanych na oficjalnych profilach ISU. Według list chińskiej federacji, łyżwiarze figurowi naruszali zarówno minimalne jak i maksymalne limity wiekowe uprawniające ich do startów w zawodach. Według danych chińskiej federacji Hao urodził się 6 lutego 1982, a nie tak jak podają profile ISU 6 lipca 1984 roku, co oznaczałoby, że przekroczył maksymalny limit wiekowy uczestnictwa w mistrzostwach świata juniorów 2003. Z kolei wg listy federacji Dan urodziła się 4 października 1985 roku, zaś wg ISU dwa lata później.
Osiągnięcia.
Z Zhang Hao

</doc>
<doc id="430949" url="https://pl.wikipedia.org/wiki?curid=430949" title="Otfrid z Weißenburga">
Otfrid z Weißenburga



</doc>
<doc id="430950" url="https://pl.wikipedia.org/wiki?curid=430950" title="Centralny organ administracji">
Centralny organ administracji

Centralny organ administracji w Polsce – organ administracji, którego zakres działania obejmuje obszar całego państwa. Centralne organy administracji podporządkowane są naczelnym organom administracji. Organy centralne działają w formie indywidualnych decyzji, mogą wydawać zarządzenia o charakterze wewnętrznym. Mają charakter apolityczny.

</doc>
<doc id="430953" url="https://pl.wikipedia.org/wiki?curid=430953" title="Otfried von Weissenburg">
Otfried von Weissenburg



</doc>
<doc id="430957" url="https://pl.wikipedia.org/wiki?curid=430957" title="The Observer">
The Observer

The Observer – brytyjski tygodnik, który w większości kwestii zajmuje stanowisko socjalliberalne lub socjaldemokratyczne, zbliżony do Partii Pracy (LP). Ukazuje się w każdą niedzielę. Wydawany jest przez Guardian Media Group, to samo wydawnictwo co jego siostrzane gazety „The Guardian” i „The Guardian Weekly”. Pierwszy numer ukazał się 4 grudnia 1791. Jest najstarszą niedzielną gazetą na świecie.

</doc>
<doc id="430961" url="https://pl.wikipedia.org/wiki?curid=430961" title="Stereoskopia">
Stereoskopia

Stereoskopia – technika obrazowania oddająca wrażenie normalnego widzenia stereoskopowego, to znaczy odwzorowująca nie tylko kształt i kolor obiektów, ale także ich wzajemne zależności przestrzenne, odległość od obserwatora i głębię sceny.
Wymaga dostarczenia do mózgu dwóch obrazów, widzianych z perspektywy lewego i prawego oka. W tym celu wykonuje się parę zwykłych dwuwymiarowych obrazów (stereoparę), reprezentujących obiekt lub scenę z dwóch punktów widzenia, oddalonych tak jak oczy obserwatora. Obrazy składowe stereopary są bardzo podobne, ale różnią się nieco kątem widzenia obiektów i szczegółami wzajemnego przesłaniania się obiektów w scenie. To właśnie te drobne różnice niosą informację o trzecim wymiarze.
Przy pomocy jednej z wielu technik prezentacji przedstawia się lewy obraz lewemu oku, a prawy prawemu. W mózgu następuje połączenie tych dwóch obrazów w jeden obraz przestrzenny, zwany cyklopowym, ponieważ odbieramy go tak, jakby był widziany przez jedno „trójwymiarowe” oko umieszczone u nasady nosa.
Sporządzanie fotografii stereoskopowych.
Przy sporządzaniu pary fotografii stereoskopowych ważny jest wybór bazy stereoskopowej, czyli rozstawu punktów widzenia. Naturalna baza – rozstaw oczu ludzkich – wynosi około 65 mm i tyle wynosi zazwyczaj rozstaw osi obiektywów aparatów stereoskopowych. Optymalny efekt widzenia przestrzennego uzyskuje się, gdy baza wynosi od 1/100 do 1/30 odległości do przedmiotów pierwszego planu. Przy fotografowaniu dalekich krajobrazów baza musi wynosić nawet kilka metrów; przy fotografowaniu drobnych, blisko położonych przedmiotów powinna być proporcjonalnie niewielka.
Przy motywach nieruchomych można wykonać oba zdjęcia kolejno jednym aparatem z przesunięciem o wymiar bazy, przy czym konieczne jest zachowanie równoległości osi optycznych obiektywu. W przypadku motywów ruchomych trzeba użyć dwóch aparatów z synchronizacją obu migawek lub jednego specjalnego aparatu o dwóch obiektywach.

</doc>
<doc id="430964" url="https://pl.wikipedia.org/wiki?curid=430964" title="Vol. 4">
Vol. 4

Vol. 4 – czwarty album grupy Black Sabbath. Zawiera m.in. utwory "Changes" i "Snowblind". Podczas nagrywania tego albumu muzycy Black Sabbath przeżywali apogeum zachwytu nad narkotykami, czego efektem są m.in. zamieszczone na okładce "Podziękowania dla wspaniałej firmy COCA cola w L.A.", oraz utwór "FX" – według legendy nagrany przez Iommiego w stanie zupełnego "odlotu".

</doc>
<doc id="430968" url="https://pl.wikipedia.org/wiki?curid=430968" title="Zhang Hao">
Zhang Hao

Zhang Hao (chin. upr. 张昊; chin. trad.: 張昊, ur. 6 lipca 1984 lub 6 lutego 1982 w Harbinie) – chiński łyżwiarz figurowy startujący w parach sportowych. Wicemistrz olimpijski z Turynu (2006) i 4-krotny uczestnik igrzysk olimpijskich (2002, 2010, 2014, 2018), 3-krotny wicemistrz świata (2006, 2008, 2009), dwukrotny mistrz czterech kontynentów (2005, 2010), medalista finału Grand Prix, dwukrotny mistrz świata juniorów (2001, 2003), dwukrotny zwycięzca finału Junior Grand Prix (2000, 2001) oraz 5-krotny mistrz Chin (2003, 2008, 2012, 2014, 2018).
W 2000 roku Zhang Dan i Zhang Hao jako pierwsza juniorska para sportowa w historii wykonała poczwórne podnoszenie twistowe na mistrzostwach świata juniorów.
Na Zimowych Igrzyskach Olimpijskich 2006, swoim drugim występie olimpijskim, Zhang Dan i Zhang Hao zajmowali drugie miejsce po programie krótkim. W programie dowolnym podczas wykonywania poczwórnego wyrzucanego salchowa Zhang Dan doznała poważnego upadku przez co para musiała przerwać występ. Po kilku minutach przerwy dokończyli swój program i zdobyli wicemistrzostwo olimpijskie.
W 2011 roku wiek wielu chińskich łyżwiarzy m.in. Zhang Hao stał się przedmiotem kontrowersji. Chiński Związek Łyżwiarski opublikował wtedy listę chińskich łyżwiarzy wraz z ich datami urodzenia, które różniły się od tych podawanych na oficjalnych profilach ISU. Według list chińskiej federacji, łyżwiarze figurowi naruszali zarówno minimalne jak i maksymalne limity wiekowe uprawniające ich do startów w zawodach. Według danych chińskiej federacji Hao urodził się 6 lutego 1982, a nie tak jak podają profile ISU 6 lipca 1984 roku, co oznaczałoby, że przekroczył maksymalny limit wiekowy uczestnictwa w mistrzostwach świata juniorów 2003.
W maju 2014 roku ożenił się z Ju Chi. 8 maja 2015 roku na świat przyszedł ich syn.

</doc>
<doc id="430969" url="https://pl.wikipedia.org/wiki?curid=430969" title="Hao Zhang">
Hao Zhang



</doc>
<doc id="430971" url="https://pl.wikipedia.org/wiki?curid=430971" title="Piąta kolumna">
Piąta kolumna

Piąta kolumna – określenie stosowane w opracowaniach historycznych i publicystyce, a także w propagandzie politycznej w odniesieniu do grup obywateli będących bądź uznawanych za wrogów wewnętrznych, dywersantów, sabotażystów, szpiegów.
Pochodzenie terminu.
Określenie „piąta kolumna” narodziło się w czasie hiszpańskiej wojny domowej (1936–1939), ale jego dokładne pochodzenie jest niejasne.
Według najbardziej rozpowszechnionej teorii miał go użyć po raz pierwszy jeden z przywódców rebeliantów generał Mola. W przemówieniu radiowym miał stwierdzić, że gdy 4 kolumny wojsk Nacjonalistów posuwają się na Madryt, to piąta kolumna czeka w mieście na sygnał do powstania. Wersję taką ogłosiła 3 października 1936 roku w komunistycznym dzienniku "Mundo Obrero" partyjna propagandzistka, Dolores Ibarruri. Wtedy też określenie „piąta kolumna” pojawiło się publicznie po raz pierwszy. Natychmiast podjęła je cała prasa republikańska, a za nią również media zagraniczne. Domniemane przemówienie Moli nigdy nie zostało zidentyfikowane przez historyków.
Konkurencyjna, jednak, znacznie mniej popularna teoria sugeruje, że określenie „piąta kolumna” zostało ukute i kłamliwie przypisane Nacjonalistom przez republikańską propagandę. Miałoby tak się stać albo w celu podniesienia własnego morale, albo w celu usprawiedliwienia fali terroru i represji, skierowanej przeciw domniemanym wrogom Republiki. Jako argument przytacza się fakt, że 30 września 1936 niemiecki charge d’affaires w Alicante w tajnym telegramie do Berlina pisał, że w strefie Republikańskiej „rozpowszechniane jest domniemane stwierdzenie generała Franco” o treści identycznej jak ta w 3 dni potem przypisana przez Ibarruri generałowi Mola.
Piąta kolumna w Czechosłowacji.
Terminu „V kolumna” używa się zwykle jako określenia grup dywersantów rekrutowanych spośród nacjonalistycznych środowisk w obrębie mniejszości niemieckiej w Czechosłowacji i Polsce w okresie hitlerowskiej agresji na te dwa kraje, a także wobec różnego rodzaju zagranicznych agentur wywiadowczych III Rzeszy współdziałających z wojskami regularnymi.
Piąta kolumna w Polsce.
Mniejszość niemiecka w Polsce od początku utworzenia II Rzeczypospolitej wspierała wysiłki Niemiec w polityce wymierzonej przeciw państwu polskiemu oraz kwestionowaniu jego granic państwowych. Przedstawiciele mniejszości niemieckiej z polskiego Pomorza 20 grudnia 1930 roku uzyskali w Berlinie zapewnienie od ówczesnego kanclerza Niemiec Heinricha Brüninga, że „Rzesza podziwia szczerze ofiarność Niemców na Pomorzu, którzy znajdują się na pierwszej linii frontu polityki rewizji granic”. Kanclerz zapewnił ich, że Niemcy nigdy nie zrezygnują z tej polityki.
W okresie przed II wojną światową na terenie Polski działało wiele organizacji niemieckich uznawanych za "piątą kolumnę":
Wraz z kilkoma pomniejszymi organizacjami stowarzyszenia te skupiały w swoich szeregach ok. 25% ludności niemieckiej zamieszkującej terytorium II Rzeczypospolitej i utrzymywały stały, tajny kontakt z organami partyjnymi i wywiadu Niemiec – NSDAP, Auslandsorganisation, Gestapo, Abwehrą oraz SD.
W 1937 z ok. 800 tys. Niemców zamieszkałych w Polsce ok. 200 tys. było członkami organizacji hitlerowskich.
W 1939 powstał przy SS Hauptamt Volksdeutsche Mittelstelle (VoMi) tzw. „Komitet Sześciu”, tajna komórka koordynująca działania mniejszości niemieckiej w Polsce. Polacy pozostawali w złudnym przeświadczeniu o dalszym rozbiciu organizacyjnym mniejszości niemieckiej. Organizacji tej podlegały m.in. organizacje narodowo-socjalistyczne w przedwojennej Polsce jak Zjednoczenie Niemieckie (niem. Deutsche Vereinigung DtV) i Partia Młodoniemiecka w Polsce (niem. Jungdeutsche Partei in Polen skrót JDP).
W okresie międzywojennym kontrwywiad RP wykrył kilka nielegalnych niemieckich organizacji np. Volksbundjugendgruppe w Katowicach w 1933, Narodowo-Socjalistyczny Niemiecki Ruch Robotniczy, w skrócie NSDAB, na polskiej części Górnego Śląska w 1934 (celem NSDAB było oderwanie tej części Górnego Śląska od Polski i przyłączenie jej do Niemiec), Schwarze Hand (pol. Czarna Ręka) w Chorzowie, Die Schwarze Schaar (pol. Czarna Drużyna). W latach 1936/37 szereg tych organizacji zostało zdelegalizowanych, a ich członkowie stanęli przed sądem. Aresztowani zostali m.in. Rudolf Wiesner, którego faszystowska Partia Młodoniemiecka kreowała na führera mniejszości niemieckiej w Polsce oraz pierwszy przywódca rywalizującej z nią Dtv Erik von Witzleben.
Z członków nazistowskich organizacji mniejszości niemieckiej rekrutowały się bojówki Selbstschutzu prowadzące akcje sabotażowe na ziemiach polskich przed 1 września. Wraz z agresją III Rzeszy na Polskę 1 września 1939, jednostki „Selbstschutzu” rozpoczęły działania zbrojne przeciwko ludności polskiej i polskim siłom zbrojnym, jednocześnie podejmując działania sabotażowe, mające na celu wspomożenie niemieckiej inwazji. W czasie kampanii wrześniowej, 3 września oddziały niemieckiej "piątej kolumny", zorganizowane w formacje Selbstschutz, Hauptamt Volksdeutsche Mittelstelle i Hitlerjugend, dokonały akcji dywersyjnej w Bydgoszczy, w wyniku której zginęła polska ludność cywilna i 240 żołnierzy Wojska Polskiego z przegrupowującej się Armii „Pomorze”.
Wprawdzie działania V kolumny mają zwykle drugorzędne znaczenie, ale termin ten doskonale wpisuje się w stereotyp wroga wewnętrznego, co w warunkach wojennych może stać się przyczyną pogromów, represji wojska lub administracji rządowej przeciwko mniejszościom narodowym itp. zjawisk.
Inne kraje.
Pojęcie „piątej kolumny” przywołuje się m.in. w kontekście internowania obywateli USA pochodzenia japońskiego po ataku na Pearl Harbor (7 grudnia 1941) oraz w odniesieniu do radykalnych środowisk muzułmańskich w Europie Zachodniej i Stanach Zjednoczonych po zamachu na World Trade Center (11 września 2001).
W czasie przemówienia (19 czerwca 1967) Władysław Gomułka, nawiązując do wojny sześciodniowej – gdzie Izrael zwyciężył koalicję państw arabskich, wspieraną przez ZSRR – nazwał Żydów mieszkających w Polsce „piątą kolumną”.
Na Ukrainie „piątą kolumną” określany jest ruch prorosyjski, zwłaszcza partie polityczne Blok Rosyjski і Komunistyczna Partia Ukrainy, oraz Ukraiński Kościół Prawosławny Patriarchatu Moskiewskiego.

</doc>
<doc id="430974" url="https://pl.wikipedia.org/wiki?curid=430974" title="Ala">
Ala



</doc>
<doc id="430979" url="https://pl.wikipedia.org/wiki?curid=430979" title="Jan Rejczak">
Jan Rejczak

Jan Rejczak (ur. 27 sierpnia 1946 w Radomiu) – polski polityk, inżynier, nauczyciel akademicki, działacz społeczny i samorządowy, w latach 1990–1992 wojewoda radomski, poseł na Sejm III kadencji.
Życiorys.
Ukończył studia na Wydziale Mechaniki Precyzyjnej Politechniki Warszawskiej, uzyskał następnie stopień doktora nauk technicznych. W 1973 został pracownikiem naukowym Instytutu Automatyki i Telematyki Transportu Kielecko-Radomskiej Wyższej Szkoły Inżynierskiej w Kielcach.
Po wydarzeniach radomskich z 1976 zajął się organizacją pomocy dla ofiar represji. Znalazł się wśród założycieli „Solidarności” w regionie Ziemia Radomska, w 1981 objął funkcję wiceprzewodniczącego zarządu regionu, był także delegatem na zjazdy krajowe związku. Uczestniczył w 49-dniowym strajku w WSI w Radomiu.
13 grudnia 1981, w związku z wprowadzeniem stanu wojennego, został internowany w Kielcach na okres około czterech miesięcy. Po zwolnieniu pozostawał bezrobotny, następnie w latach 1983–1989 pracował jako katecheta w parafii Matki Bożej Miłosierdzia w Radomiu.
W 1989 został przewodniczącym regionalnego Komitetu Obywatelskiego. W latach 1990–2006 zasiadał w radomskiej radzie miejskiej (w latach 1994–1998 jako jej przewodniczący) – w 1998 zdobył mandat z listy AWS, a w 2002 z listy Wspólnoty Samorządowej. Od 1990 do 1992 sprawował urząd wojewody radomskiego. W latach 1997–2001 z listy Akcji Wyborczej Solidarność wykonywał mandat posła III kadencji, był przewodniczącym Komisji Administracji i Spraw Wewnętrznych i wiceprzewodniczącym Komisji do Spraw Służb Specjalnych.
Kandydował do Sejmu w 2001 (z listy AWSP jako członek PPChD), w 2007, 2011, 2015 i 2019 (z listy Prawa i Sprawiedliwości), a także w wyborach w 2002 (na prezydenta Radomia z ramienia Wspólnoty Samorządowej jako członek SKL-RNP), 2005 (do Senatu z ramienia Wspólnoty Samorządowej Ziemi Radomskiej) oraz 2004 (do Parlamentu Europejskiego z ramienia NKWW).
Od 2006 do 2010 sprawował mandat radnego sejmiku mazowieckiego wybranego z ramienia Prawa i Sprawiedliwości. W wyborach samorządowych w 2010 bez powodzenia ubiegał się o reelekcję z listy PiS, mandat objął jednak wiosną 2011, zastępując innego z radnych. W 2014 został wybrany na kolejną kadencję sejmiku mazowieckiego; nie utrzymał mandatu w 2018. Powrócił jednak w skład sejmiku po wyborze innego radnego w 2019 do parlamentu.
Został prezesem Klubu Inteligencji Katolickiej w Radomiu i członkiem Krajowej Rady Katolików Świeckich, był wiceprezesem Akcji Katolickiej diecezji radomskiej.
Odznaczenia.
Odznaczony Krzyżem Wolności i Solidarności (2012) oraz Złotym Krzyżem Zasługi (2011).

</doc>
<doc id="430982" url="https://pl.wikipedia.org/wiki?curid=430982" title="Procter &amp; Gamble">
Procter &amp; Gamble

Procter &amp; Gamble Company (P&amp;G, NYSE: PG) – globalna grupa kapitałowa mająca swoją siedzibę w Cincinnati, Ohio, USA. Wytwarza dobra konsumpcyjne, głównie kosmetyki i środki higieny osobistej. Jej wartość szacuje się na ok. 63,1 miliarda USD, co czyni ją jednym z największych przedsiębiorstw świata. W roku 2010 zatrudniał 127 tys. pracowników.
Historia.
Procter &amp; Gamble jest jednym z największych przedsiębiorstw na świecie. Sprzedaje 40 kategorii produktów w ponad 180 krajach świata, posiada 60 fabryk na całym świecie oraz zatrudnia blisko 180 000 pracowników. Firma posiada 23 marki, których wartość rocznej sprzedaży (każdej z osobna, nie łączna), przekracza miliard dolarów. P&amp;G znajduje się w grupie 10 największych firm amerykańskich i 30 światowych (według "The Business Week", Global 1000). Roczne nakłady na badania i rozwój nowych produktów przekraczają 1 miliard USD.
Od 2013 roku szefem przedsiębiorstwa był Alan G. Lafley, a od 2015 roku rolę CEO pełni David S. Taylor.
Kontrowersje wokół przedsiębiorstwa.
Testy na zwierzętach.
Procter &amp; Gamble było krytykowane przez kilka organizacji społecznych takich jak People for the Ethical Treatment of Animals, British Union for the Abolition of Vivisection, i In Defense of Animals za stosowanie na masową skalę testów swoich produktów na zwierzętach, zwłaszcza kosmetyków i dodatków do żywności. Krytyka spowodowała załamanie się sprzedaży pokarmu dla zwierząt pod marką Iams, które usiłowano wprowadzić na rynek w 1999 r.
Praktyki przy zatrudnianiu.
Do końca lat 90. XX w. przedsiębiorstwo było bardzo zaangażowane w ruch „równych szans” dla zatrudnianych, starając się zwalczać nierówne traktowanie przy zatrudnianiu mniejszości - zwłaszcza samotnych matek i homoseksualistów. Było nawet zaangażowane w telewizyjne i internetowe kampanie reklamowe na rzecz równego traktowania homoseksualistów. Pod wpływem grup nacisku, takich jak w latach 2003–2005 American Family Association wycofała się z tych działań całkowicie.
Kontrowersje wokół logo.
W latach 80. XX wieku powstała wokół logo firmy legenda miejska, według której stare logo firmy, było oparte na symbolice satanistycznej. Jako dowód na to stwierdzenie przytaczano cytaty z Biblii, m.in. Apokalipsa 12:1:
Jako że stare logo P&amp;G przedstawiało profil mężczyzny, skierowany ku księżycowi i otoczony trzynastoma gwiazdami, niektórzy uznali, że jest to satanistyczna parafraza wcześniej cytowanego fragmentu Apokalipsy, która odpowiada analogicznemu fragmentowi z tzw. Biblii Szatana. Samo przedsiębiorstwo stanowczo zaprzeczało takiej interpretacji jego logo.
P&amp;G toczyło nawet w tej sprawie szereg procesów sądowych o zniesławienie wytaczane zarówno osobom fizycznym jak i konkurencyjnym przedsiębiorstwom, co jednak, mimo ich wygrania, pogłębiło tylko wiarę wielu ludzi w słuszność tej legendy. Jedna z szerzących się plotek głosiła, że firma rzekomo wytoczyła proces znanemu prezenterowi telewizyjnemu Philowi Donahue'owi, który rzekomo miał w swoim „Saturday's Show” przeprowadzić wywiad z byłym prezesem zarządu P&amp;G, w którym ten miał przyznać, że logo ma istotnie podtekst satanistyczny. W rzeczywistości jednak show Phila Donahue'a nie jest emitowany w soboty i nigdy żaden były prezes P&amp;G w tym programie nie uczestniczył. Niemniej plotki te zmusiły w końcu przedsiębiorstwo do rezygnacji ze swojego dawnego logo i zamieniono je na stylizowany zapis „P&amp;G”. Stare logo jest jednak nadal używane w krajach azjatyckich oraz są nim pieczętowane opakowania produktów w obrocie hurtowym.
W Polsce.
Firma Procter &amp; Gamble rozpoczęła działalność w Polsce w 1991. Jest właścicielem następujących podmiotów: 

</doc>
<doc id="430984" url="https://pl.wikipedia.org/wiki?curid=430984" title="Zbigniew Ćwiąkalski">
Zbigniew Ćwiąkalski

Zbigniew Czesław Ćwiąkalski (ur. 9 marca 1950 w Łańcucie) – polski polityk i prawnik, adwokat, profesor nauk społecznych, nauczyciel akademicki związany z Uniwersytetem Jagiellońskim, w latach 2007–2009 minister sprawiedliwości i prokurator generalny.
Życiorys.
Wykształcenie i działalność naukowa.
Pochodzi z rodziny prawniczej, jego ojciec Czesław był sędzią i radcą prawnym. Urodził się w Łańcucie, gdzie po II wojnie światowej zamieszkał jego pochodzący z Buczacza ojciec. W 1968 został absolwentem I Liceum Ogólnokształcącego im. Henryka Sienkiewicza w Łańcucie. W 1972 ukończył studia na Wydziale Prawa i Administracji Uniwersytetu Jagiellońskiego. Następnie odbył trzyletnią aplikację sądową, zakończoną w 1975 zdanym egzaminem sędziowskim. W 1979 obronił na Wydziale Prawa i Administracji UJ dysertację doktorską, nagrodzoną w 1980 drugim miejscem w konkursie redakcji „Państwa i Prawa”. W 1991 uzyskał stopień naukowy doktora habilitowanego nauk prawnych w zakresie prawa. Specjalizuje się w zagadnieniach dotyczących prawa karnego. 21 lipca 2020 otrzymał tytuł profesora nauk społecznych.
Odbywał półtoraroczne stypendium Humboldta (1986–1988) w Max-Planck-Institut für ausländisches und internationales Strafrecht we Freiburgu pod kierownictwem profesora Albina Esera. Przebywał również w tym instytucie na stypendiach w latach 1991–1992 oraz 2005, odbywał staż także na Uniwersytecie w Kolonii pod kierunkiem profesora Hansa Joachima Hirscha.
Został pracownikiem naukowym Katedry Prawa Karnego Uniwersytetu Jagiellońskiego oraz Wyższej Szkoły Prawa i Administracji w Przemyślu. Wykładał również na Uniwersytecie Rzeszowskim (jako pracownik Zakładu Prawa Karnego i Postępowania Karnego). Obejmował na tych uczelniach stanowiska profesorskie. Pod jego kierunkiem stopień naukowy doktora uzyskała w 2003 Maria Szczepaniec.
Należy do Towarzystwa Naukowego Prawa Karnego. W latach 1978–1982 pełnił funkcję prezesa Towarzystwa Asystentów UJ. Od 1982 do 1985 był przedstawicielem pomocniczych pracowników naukowych w pierwszej Radzie Głównej Nauki i Szkolnictwa Wyższego. Należy także do Krakowskiego Towarzystwa Przemysłowego. Był współzałożycielem Pierwszego Polsko-Amerykańskiego Banku w Krakowie. Został członkiem Komitetu Nauk Prawnych Polskiej Akademii Nauk w kadencjach 2007–2010, 2011–2014, 2020–2023.
Praktyka adwokacka.
Od 1995 wykonywał czynnie zawód adwokata. Był obrońcą m.in. w dwóch procesach byłego prezesa PKN Orlen Andrzeja Modrzejewskiego (prawomocnie uniewinnionego) oraz pilota Henryka Serdy, oskarżonego w procesie dotyczącym akcji ratunkowej w stosunku do uczniów liceum z Tychów pod Rysami (również prawomocnie uniewinnionego). Reprezentował także Donalda Tuska i Hannę Gronkiewicz-Waltz w procesie o zniesławienie wytoczonym im z oskarżenia prywatnego przez byłych działaczy PO związanych z Pawłem Piskorskim. Napisał również opinię prawną (tzw. ekspercką w oparciu m.in. o orzeczenia Sądu Najwyższego) dowodzącą, że nie można postawić Ryszardowi Krauze zarzutów karnych. Był ponadto obrońcą m.in. byłego senatora Henryka Stokłosy. Przygotował opartą o napisany przez siebie artykuł ekspertyzę dotyczącą wykładni jednego z przepisów kodeksu karnego na zlecenie kancelarii prawnej, reprezentującej m.in. Krzysztofa Popendę i Marka Dochnala.
Był również jednym z pełnomocników oskarżyciela posiłkowego PKP Polskie Linie Kolejowe w procesie przeciwko dyżurnym ruchu w związku z katastrofą kolejową pod Szczekocinami. Został obrońcą Tomasza Komendy, który w 2018 został uniewinniony w postępowaniu wznowieniowym przez Sąd Najwyższy, a uprzednio spędził 18 lat w izolacji więziennej za niepopełnione przestępstwo. W 2021 Sąd Okręgowy w Opolu przyznał reprezentowanemu przez niego Tomaszowi Komendzie 12 milionów złotych zadośćuczynienia i ponad 800 tysięcy złotych odszkodowania. W 2021 za jego zaangażowanie w reprezentowanie Tomasza Komendy Towarzystwo Jana Karskiego przyznało mu Medal 75-lecia Misji Jana Karskiego.
Został współzałożycielem kancelarii adwokatów i radców prawnych „SPCG T. Studnicki, K. Płeszka, Z. Ćwiąkalski, J. Górski Spółka Komandytowa” z siedzibą w Krakowie. 15 listopada 2007 w związku z objęciem funkcji publicznej zawiesił czasowo wykonywanie praktyki adwokackiej.
Działalność społeczna i polityczna.
W latach 1972–1981 należał do PZPR, był przez dwuletnią kadencję przewodniczącym jednej z trzech wydziałowych podstawowych organizacji partyjnych. W 1981 wstąpił do „Solidarności”. W latach 1982–1985 jako przedstawiciel tzw. pomocniczych pracowników naukowych był członkiem Prezydium Rady Głównej Nauki i Szkolnictwa Wyższego, skupiającej m.in. usuniętych w stanie wojennym rektorów wyższych uczelni (takich jak Roman Ciesielski, August Chełkowski czy Robert Głębocki).
Według dokumentów IPN został zarejestrowany jako kandydat na tajnego współpracownika Służby Bezpieczeństwa w 1985. Zbigniew Ćwiąkalski odmówił jakiejkolwiek propozycji współpracy, a sam fakt zarejestrowania powiązał z wyjazdem na półtoraroczne stypendium do RFN w 1986.
Po 1989 był nieformalnym doradcą kilku posłów Obywatelskiego Klubu Parlamentarnego. W latach 1991–1996 doradzał ministrom edukacji narodowej, a okresie 1992–1993 premier Hannie Suchockiej (odpowiadał wówczas m.in. za ustawę o świadku koronnym). Pełnił też funkcję eksperta komisji sejmowych. Był również członkiem organizowanej przez Andrzeja Olechowskiego rady programowej Platformy Obywatelskiej.
W okresie rządów PiS wypowiadał się krytycznie wobec działalności ministra sprawiedliwości Zbigniewa Ziobry.
Znalazł się wśród sygnatariuszy Ruchu na rzecz Demokracji, a także wszedł w skład komitetu honorowego Platformy Obywatelskiej w przedterminowych wyborach parlamentarnych. Nie należy do partii politycznej.
Od 16 listopada 2007 był ministrem sprawiedliwości i prokuratorem generalnym w pierwszym rządzie Donalda Tuska. 20 stycznia 2009 podał się do dymisji, która została przyjęta. Decyzję tę motywował odpowiedzialnością polityczną w związku z samobójstwem Roberta Pazika, skazanego za współudział w porwaniu i zabójstwie Krzysztofa Olewnika. Dzień po złożeniu rezygnacji został odwołany.
W 2015 został członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015.
Życie prywatne.
Jest żonaty z Marią, ma córkę Bogumiłę i syna Piotra. Mieszka w Krakowie. W 2004 Zbigniew Ćwiąkalski zagrał egzaminatora głównego bohatera w komedii Juliusza Machulskiego "Vinci".

</doc>
<doc id="430985" url="https://pl.wikipedia.org/wiki?curid=430985" title="Procter">
Procter



</doc>
<doc id="430989" url="https://pl.wikipedia.org/wiki?curid=430989" title="Ala (wojskowość)">
Ala (wojskowość)

Ala (łac. dosłownie "skrzydło", l. mn. "alae") - pojęcie z zakresu rzymskiej wojskowości pierwotnie oznaczające jedynie skrzydło szyku bojowego.
W okresie republiki rzymskiej ala składała się z piechoty sprzymierzeńców w sile legionu podzielonego na kohorty i jazdy w sile 300 żołnierzy.
W okresie cesarstwa rzymskiego, pomiędzy I. a IV. wiekiem naszej ery ala stanowiła samodzielny oddział jazdy rzymskiej. Istniały wówczas ala tysięczne ("ala milliariae") złożone z około 1000 jeźdźców podzielonych na 24 turmy po 42 jeźdźców, oraz ala pięćsetne ("ala quinquenariae") liczące około 500 jeźdźców podzielonych na 16 turm po 30 jeźdźców.
W okresie późnego cesarstwa był to oddział zawodowej jazdy pomocniczej złożonej ze sprzymierzeńców; działania tej jazdy były nadzorowane przez rzymskiego zwierzchnika ("praefectus alarum").
Określenie to oznaczało również wszelkie jednostki wojska pomocniczego.
W Macedonii pojęcie to znalazło zastosowanie jako nazwa straży przybocznej samego króla. Ale macedońskie istniały do początków IV wieku.

</doc>
<doc id="430990" url="https://pl.wikipedia.org/wiki?curid=430990" title="Local Hero">
Local Hero

Local Hero – album z muzyką filmową skomponowaną przez Marka Knopflera do filmu pod polskim tytułem "Biznesmen i gwiazdy" ("Local Hero", reż. Bill Forsyth). O ile film nie stał się wielkim przebojem kinowym, choć w pewnych kręgach uchodzi za kultowy, to ścieżka dźwiękowa zyskała sporą popularność. Jeden z utworów z tej płyty, "Going Home" został włączony do repertuaru grupy Dire Straits.
Muzyka na płycie została zainspirowana tradycyjną muzyką celtycką, którą Knopfler był zafascynowany. Było to nawiązanie do akcji filmu, która rozgrywa się w Szkocji.

</doc>
<doc id="430992" url="https://pl.wikipedia.org/wiki?curid=430992" title="Mers-el-Kebir">
Mers-el-Kebir



</doc>
<doc id="430999" url="https://pl.wikipedia.org/wiki?curid=430999" title="Chaine des Puys">
Chaine des Puys



</doc>
<doc id="431001" url="https://pl.wikipedia.org/wiki?curid=431001" title="ENA">
ENA

ENA bądź Ena mogą odnosić się do:

</doc>
<doc id="431004" url="https://pl.wikipedia.org/wiki?curid=431004" title="Wszystko zostaje w rodzinie">
Wszystko zostaje w rodzinie

Wszystko zostaje w rodzinie (tytuł oryginalny "Keeping Mum") – brytyjski film fabularny (komedia) z 2005 roku z Rowanem Atkinsonem w roli głównej.
Zarys fabuły.
Państwo Goodfellow mieszkają w bardzo małej wiosce na angielskiej prowincji, gdzie głowa rodziny - Walter - pełni funkcję anglikańskiego proboszcza w miejscowej parafii. Jego żona Gloria przeżywa trudny okres - zaczytujący się w Biblii Walter mocno zaniedbuje małżeńskie obowiązki, zaś dzieci przysparzają tylko zmartwień: starsza Holly prowadzi się w sposób zupełnie niegodny córki duchownego, a młodszy Petey jest pośmiewiskiem i obiektem prześladowań kolegów. Pani Goodfellow zapomnienia szuka w ramionach przystojnego trenera golfa, Amerykanina Lance'a. Ich życie zmienia nieoczekiwanie przybycie Grace - starszej pani, która ma zostać ich nową gosposią.
Produkcja.
Większość scen plenerowych kręcona była na Wyspie Man, której władze dotowały produkcję. Sceny studyjne realizowano w Pinewood Studios pod Londynem.

</doc>
<doc id="431008" url="https://pl.wikipedia.org/wiki?curid=431008" title="HMS Arethusa (1934)">
HMS Arethusa (1934)

HMS Arethusa – brytyjski krążownik lekki okresu międzywojennego i II wojny światowej, główny okręt typu "Arethusa", siódmy okręt o tej nazwie. Służył w latach 1935-1949, przede wszystkim odznaczył się podczas działań wojennych na Morzu Śródziemnym.
Budowa.
Krążownik lekki „Arethusa”, noszący tradycyjne w marynarce brytyjskiej Royal Navy imię nimfy z mitologii greckiej (Aretuza), był pierwszym okrętem typu niewielkich lekkich krążowników, składającego się z czterech jednostek, nazwanych od niego typem "Arethusa". Były one zaprojektowane jako relatywnie słabsze lekkie krążowniki, przewidywane głównie do walki z niszczycielami i wsparcia własnych niszczycieli. Okręt zamówiono 1 września 1932, w ramach programu z 1931 roku. Budowę rozpoczęto w stoczni Chatham Dockyard w Chatham w Wielkiej Brytanii 25 stycznia 1933, zwodowano go 6 marca 1934, a okręt wszedł do służby 23 maja 1935. Budowa kosztowała 1.280.463 funtów szt. Początkowo okręt miał średnią artylerię przeciwlotniczą składającą się z 4 pojedynczych dział kalibru 102 mm Mk V, dopiero w kwietniu 1942 wymienioną na 4 podwójne stanowiska Mk XIX, wzorem pozostałych okrętów typu.
Służba.
Przed wojną.
Po wejściu do służby „Arethusa” służyła od lipca 1935 na Morzu Śródziemnym jako okręt flagowy 3. Eskadry Krążowników ("3rd Cruiser Squadron"), zastępując w tej roli HMS „Delhi”, stacjonując głównie na Malcie. Po wybuchu wojny domowej w Hiszpanii w 1936 patrolowała w zachodniej części Morza Śródziemnego. 14-15 maja odholowała uszkodzony na minie niszczyciel HMS „Hunter” z Almerii do Gibraltaru. We wrześniu-październiku 1937 okręt był remontowany w Chatham w Anglii, po czym w listopadzie powrócił na Morze Śródziemne.
Początek wojny 1939–1940.
Po wybuchu II wojny światowej, okręt początkowo patrolował na Morzu Śródziemnym. 19 listopada 1939 zatrzymał i odprowadził na Maltę neutralny węgierski motorowiec Duna, gdzie po zarekwirowaniu ładunku statek wypuszczono. a w styczniu 1940 powrócił do metropolii, wchodząc wraz z pozostałymi trzema okrętami tego typu w skład 2. Eskadry Krążowników Floty Metropolii ("2nd Cruiser Squadron Home Fleet") w Scapa Flow, działającej na Morzu Północnym. W połowie lutym 1940 „Arethusa” z dywizjonem niszczycieli (HMS „Cossack”, „Nubian”, „Sikh”, „Intrepid”, „Ivanhoe”)
poszukiwała niemieckiego statku zaopatrzeniowego rajderów „Altmark”, co zakończyło się jego abordażem przez „Cossacka”.
Tuż przed rozpoczęciem kampanii norweskiej, 7-8 kwietnia „Arethusa” patrolowała w rejonie Stavanger z krążownikiem „Galatea”, niszczycielami „Afridi”, „Gurkha”, „Sikh”, „Mohawk”, „Zulu”, „Cossack”, „Kelvin”, „Kashmir” i polskimi OORP „Grom”, „Błyskawica” i „Burza”, lecz bez kontaktu z nieprzyjacielem. 9 kwietnia siły te dołączyły na Morzu Północnym do sił głównych adm. Forbesa.
Po rozpoczęciu kampanii norweskiej „Arethusa” z innymi okrętami (w tym bliźniaczą HMS „Galateą”) transportowała 18 kwietnia wojska do Molde w Norwegii, a 22 kwietnia personel lotniczy do Åndalsnes, a następnie 1 maja ewakuowała stamtąd wojska alianckie. Po podporządkowaniu brytyjskiemu Dowództwu Nore, 11 maja 1940 „Arethusa” osłaniała 2 statki przewożące do Anglii zapasy złota holenderskiego. Podczas kampanii francuskiej, 26 maja okręt wspierał z „Galateą” i niszczycielami ogniem artylerii wojska w rejonie Calais, a następnie 21 czerwca ewakuował 221 żołnierzy i innych pasażerów, m.in. Prezydenta RP, z francuskiego Le Verdon do Anglii.
Morze Śródziemne i północny Atlantyk 1940–1941.
Po upadku Francji „Arethusa” weszła 28 czerwca 1940 w skład nowo sformowanego brytyjskiego Zespołu „H” ("Force H") wiceadmirała Jamesa Somerville'a, działającego na zachodnim Morzu Śródziemnym, bazującego w Gibraltarze (razem z okrętami liniowymi HMS „Hood”, „Valiant”, „Resolution”, lotniskowcem HMS „Ark Royal”, krążownikiem HMS „Enterprise” i 11 niszczycielami). „Arethusa” wzięła udział w operacji "Catapult" przeciwko flocie francuskiej w Mers el-Kebir 3 lipca, aczkolwiek nie uczestniczyła bezpośrednio w walce. Zespół „H” z „Arethusą” między innymi przeprowadził 31 lipca 1940 operację "Hurry" dostarczenia myśliwców z lotniskowca HMS „Argus” na Maltę. Od 17 sierpnia do 30 września „Arethusa” przeszła krótki remont w Anglii (Chatham), podczas którego m.in. usunięto wyposażenie lotnicze.
Po remoncie „Arethusa” powróciła w skład 2. Eskadry Krążowników Floty Metropolii, m.in. patrolując i eskortując konwoje na Morzu Północnym i Atlantyku oraz operacje stawiania min. 27 października 1940 miała jednak kolizję z parowcem w osłonie konwoju EN-12, po której była remontowana do 26 listopada. Od 22 maja 1941 „Arethusa” patrolowała wody między Islandią a Wyspami Owczymi (z krążownikami HMS „Manchester” i „Birmingham”) w operacji poszukiwania niemieckiego pancernika „Bismarck”, jednakże niemiecki zespół przeszedł inną trasą.
W lipcu 1941 „Arethusa” w składzie zespołu „X” uczestniczyła w silnym zespole eskortującym konwój 7 statków z wojskiem i sprzętem z Wielkiej Brytanii na Maltę (operacja "Substance"). Po opuszczeniu Gibraltaru 21 lipca 1941, konwój stał się obiektem ataków lotnictwa i włoskich kutrów torpedowych. Mimo pewnych strat (zatopiono niszczyciel i transportowiec, kilka okrętów uszkodzono), zespół po osiągnięciu Malty, powrócił do Gibraltaru 27 lipca. 31 lipca „Arethusa”, krążownik HMS „Hermione”, szybki stawiacz min HMS „Manxman” i niszczyciele HMS „Sikh” i „Lightning”, ponownie wyruszyły na Maltę, transportując tam żołnierzy i personel lotniczy, którzy nie dotarli tam podczas poprzedniej operacji z powodu zawrócenia uszkodzonych jednostek do Gibraltaru (operacja "Style"). Operacja powiodła się bez strat i po osiągnięciu Malty 2 sierpnia, zespół powrócił do Gibraltaru 4 sierpnia, po czym „Arethusa” powróciła do Anglii. We wrześniu-październiku przechodziła remont.
Morze Północne i rajd na Lofoty 1941.
"Arethusa” jako okręt flagowy Zespołu „Z” kadm. L. Hamiltona wzięła następnie udział w rajdzie na norweskie Lofoty (operacji "Anklet"). Oprócz niej, w skład zespołu wchodziło 7 niszczycieli (w tym polskie OORP „Kujawiak” i „Krakowiak”) oraz mniejsze okręty. 26 grudnia 1941 na brzeg wysadzono komandosów, jednakże na skutek kontrakcji niemieckiego lotnictwa, „Arethusa” odniosła uszkodzenia od bliskich wybuchów bomb i zespół zmuszony został do powrotu do Scapa Flow.
Od 6 lutego do 9 kwietnia 1942 krążownik był w remoncie, podczas którego wzmocniono artylerię przeciwlotniczą, instalując 4 podwójne stanowiska Mk XIX dział uniwersalnych 102 mm zamiast 4 pojedynczych.
Morze Śródziemne 1942.
Po remoncie „Arethusa” została skierowana na wschodnie Morze Śródziemne – drogą wokół Afryki i przez Kanał Sueski do Aleksandrii (9 czerwca 1942), gdzie weszła w skład 15. Eskadry Krążowników Floty Śródziemnomorskiej kontradmirała Philipa Viana. Uczestniczyła w osłonie nieudanej operacji "Vigorous" – konwoju na Maltę, który ostatecznie zawrócił 14 czerwca ze sporymi stratami do bazy, odpierając liczne ataki lotnictwa, okrętów podwodnych i kutrów torpedowych. „Arethusa” została jedynie lekko uszkodzona odłamkami bomb.
20 lipca wraz z krążownikiem HMS „Dido” ostrzeliwała Mersa Matruh. W nocy na 13 sierpnia krążowniki HMS „Arethusa” i „Cleopatra” oraz 4 niszczyciele ostrzelały wyspę Rodos, w ramach działań odwracających uwagę od dużego konwoju na Maltę (operacji "Pedestal"). 18 listopada 1942 „Arethusa” z dwoma krążownikami przeciwlotniczymi i jednym lekkim z 15. eskadry („Cleopatra”, „Dido”, „Orion”) i 10 niszczycielami, osłaniała konwój 4 statków na Maltę – operacja "Stoneage". Konwój był atakowany przez lotnictwo i ok. godziny 18.05, na północ od Derny, „Arethusa” została storpedowana przez prawdopodobnie włoski samolot torpedowy, otrzymując trafienie w lewą burtę w okolicy drugiej wieży dziobowej. Pomimo pożaru i przechyłu, „Arethusa” utrzymała się na wodzie i częściowo dopłynęła, a częściowo została doholowana (rufą naprzód, w celu zmniejszenia naporu wody) przez niszczyciel HMS „Petard”, do Aleksandrii, gdzie dotarła 21 listopada. Zginął przy tym 1 oficer i 155 marynarzy, rannych zostało 43 członków załogi. Uszkodzenie „Arethusy” było ostatnią stratą brytyjskiej marynarki w obronie Malty. Okręt był prowizorycznie naprawiony w Aleksandrii w styczniu 1943, a następnie od lutego do 15 grudnia 1943 remontowany w stoczni Charlestown Navy Yard w Bostonie w USA. Przy tym wzmocniono i ulepszono jego lekkie uzbrojenie przeciwlotnicze.
Inwazja w Normandii i Morze Śródziemne 1944–1945.
W styczniu 1944 „Arethusa” powróciła do Anglii i po dalszych robotach wykończeniowych osiągnęła gotowość w kwietniu 1944. Następnie wzięła udział w operacji lądowania wojsk alianckich w Normandii, w składzie zespołu wsparcia ogniowego „D” kadm. W. Pattersona, wspierającego lądowanie w rejonie Lion-sur-Mer na odcinku „Sword” (w jego skład wchodziły też pancerniki HMS „Warspite” i „Ramillies”, monitor HMS „Roberts”, krążowniki: HMS „Mauritius”, „Frobisher”, polski ORP „Dragon” oraz HMS „Danae” – przyszły polski ORP „Conrad” i 13 niszczycieli). 6 czerwca 1944 o świcie okręty te rozpoczęły ostrzał francuskiego wybrzeża, celem „Arethusy” była przede wszystkim bateria nadbrzeżna 150 mm w Merville. Wspierała ona też m.in. 6. Dywizję Powietrznodesantową. 16 czerwca na pokładzie „Arethusy” wizytę z Portsmouth do rejonu lądowania i z powrotem odbył król brytyjski Jerzy VI.
24 i 25 czerwca 1944 krążownik został uszkodzony bliskimi wybuchami bomb lotniczych, następnie znajdował się w remoncie. W styczniu 1945 ponownie został skierowany na wschodnie Morze Śródziemne, w skład 15. eskadry krążowników. Eskadra zajmowała się m.in. dostarczaniem zaopatrzenia i sprzętu wojennego do Grecji, gdzie brytyjskie i greckie rządowe wojska walczyły z lewicową partyzantką ELAS. Po wojnie, w listopadzie 1945 „Arethusa” została wycofana do rezerwy w Wielkiej Brytanii. W styczniu 1948 została wycofana ze służby. Rozpatrywano sprzedaż do Norwegii, lecz ostatecznie okręt został sprzedany na złom i złomowany w Newport w Walii, gdzie przybył 9 września 1950.
Za służbę okręt otrzymał trzy wyróżnienia bojowe ("battle honours"): za Norwegię 1940-41, konwoje maltańskie 1941-42 i Normandię 1944.
Dane techniczne.
Uzbrojenie i wyposażenie:
Opancerzenie:

</doc>
<doc id="431010" url="https://pl.wikipedia.org/wiki?curid=431010" title="Principia Discordia">
Principia Discordia

Principia Discordia – święta księga dyskordianizmu autorstwa Grega Hilla (pod pseudonimem Malaklipsy Młodszego). Autorami niektórych fragmentów byli także Kerry Thornley (pod pseudonimem Omar Khayyam Ravenhurst), Robert Anton Wilson, Camden Benares czy Richard Marshall. Tytuł łaciński można tłumaczyć jako "Zasady Niełady".
Nie jest to jedna książka, lecz pięć kolejnych, zupełnie innych edycji. Znane są tylko pierwsza, czwarta i piąta edycja:
Na polski została przetłumaczona czwarta edycja tekstu:

</doc>
<doc id="431015" url="https://pl.wikipedia.org/wiki?curid=431015" title="Systemy szerokopasmowe">
Systemy szerokopasmowe

Systemy szerokopasmowe lub systemy z rozproszonym widmem (ang. "spread spectrum") – systemy, w których sygnał transmitowany jest w szerokim paśmie częstotliwości, setki do tysięcy razy szerszym niż minimalne pasmo potrzebne do jego wysłania w przypadku metod konwencjonalnych. W efekcie energia transmitowanego sygnału jest rozproszona w szerokie spektrum częstotliwości, co sprawia, że emitowana moc jest niska w każdym wąskim wycinku tego pasma i znacznie niższa niż w przypadku systemów konwencjonalnych.
Za systemy szerokopasmowe uważa się tylko te, których szerokie widmo uzyskiwane jest poprzez użycie pewnych sygnałów lub operacji. Stąd też np. modulacja szerokopasmowa FM nie jest zaliczana do tych systemów.
Historia.
Idea zmiany częstotliwości podczas transmisji sygnału pojawiła się pierwszy raz w patentach (nr 723 188 i 725 605) zgłoszonych w lipcu 1900 roku w USA przez słynnego wynalazcę i fizyka Nikola Teslę. Obejmowały one dwie różne techniki pozwalające osiągnąć odporność na zakłócenia poprzez zmianę częstotliwości nośnej sygnału. W pierwszej z nich nadajnik pracował jednocześnie wykorzystując dwie oddzielne częstotliwości. Odbiornik natomiast musiał posiadać skonfigurowane obydwie częstotliwości aby można było prawidłowo odczytać cały sygnał. W drugiej z technik nadajnik o zmiennej częstotliwości kontrolowany był przez koło kodowe, które zmieniało częstotliwość w przewidywalny sposób. Patenty te dały podstawy pod wykorzystywaną dzisiaj technologię FHSS. Idea zmiany częstotliwości podczas nadawania sygnału pojawiła się również w książce Johannea Zennecka „Wireless Telegraphy” wydanej w Niemczech w roku 1908 oraz w kilku innych patentach z tamtych lat. Lecz pierwsze zastosowane w praktyce rozwiązanie opierające się na technologii zmiany częstotliwości zostało wynalezione przez aktorkę Hedy Lamarr. Opatentowała ona swoje rozwiązania w 1942 roku w patencie USA numer 2 292 387. Lamarr wielokrotnie słyszała od swojego męża Friedricha Mandla, producenta broni, o problemach ówczesnych sterowanych radiowo torped, których system sterowania można było łatwo zakłócić. Wpadła na pomysł, aby sygnał sterujący torpedami nadawać nie na jednej częstotliwości lecz na kilku przełączanych w regularnych odstępach czasu. Do synchronizacji nadajnika z odbiornikiem użyła systemu kart perforowanych. Kamieniem milowym w rozwoju systemów szerokopasmowych była książka „Spread Spectrum Systems”, opublikowana przez Roberta Dixona w roku 1976. Poprzednie publikacje były albo tajnymi raportami wojskowymi, albo akademickimi artykułami na różne tematy związane z systemami rozproszonymi. Książka Dixona była pierwszym kompletnym przeglądem technologii oraz krokiem w kierunku zintensyfikowania badań nad zastosowaniami komercyjnymi technologii. Pierwszy raz systemy szerokopasmowe zostały zastosowane komercyjnie w 1980 roku w trzech systemach: Equatorial Communications Systems – satelitarnym systemie szybkiej wymiany informacji, Del Norte Technologys – systemie nawigacji radiowej dla samolotów oraz Qualcomms OmniTRACS – systemie radiowej lokalizacji stosowanym głównie przez firmy dostawcze. W roku 1981 Federalna Komisja Łączności rozpoczęła badania nad możliwością szerszego udostępnienia komunikacji przy użyciu systemów szerokopasmowych do zastosowań cywilnych. W roku 1985 komisja rozpoczęła wydawanie pozwoleń na tworzenie technologii wykorzystujących do transmisji systemy szerokopasmowe. W późniejszym czasie zatwierdzone zostały takie technologie jak WiFi, Bluetooth, systemy telefonii komórkowej i wiele innych.
Techniki rozpraszania widma.
Dwie najpopularniejsze techniki rozpraszania widma to:
Istnieją również inne mniej popularne:
Często również można spotkać systemy hybrydowe wykorzystujące różne techniki rozpraszania widma.

</doc>
<doc id="431016" url="https://pl.wikipedia.org/wiki?curid=431016" title="Grażyna Wolszczak">
Grażyna Wolszczak

Grażyna Bogumiła Wolszczak-Sikora (ur. 7 grudnia 1958 w Gdańsku) – polska aktorka teatralna, filmowa i telewizyjna.
Życiorys.
Jest córką Krystyny Łaszewskiej i Henryka Wolszczaka. Jej matka była higienistką w szkole podstawowej nr 45, do której chodziła, a ojciec pracował jako inżynier budowlany, pracował w administracji i był m.in. prezesem spółdzielni mieszkaniowej w Rumi Janowie.
W 1977 ukończyła III Liceum Ogólnokształcące im. Bohaterów Westerplatte w Gdańsku. Po oblaniu egzaminów na studia psychologiczne, za namową koleżanki z klasy zgłosiła się do studium aktorskiego wrocławskiego Teatru Pantomimy Henryka Tomaszewskiego, którego spektakl obejrzała w Gdańsku. We Wrocławiu spędziła około pół roku (tam poznała m.in. Cezarego Harasimowicza), a przez następne pół roku praktykowała w teatrze w Wałbrzychu. W 1978 podjęła studia na Wydziale Aktorskim Państwowej Wyższej Szkoły Teatralnej im. A. Zelwerowicza w Warszawie. Egzamin końcowy zdała 9 czerwca 1983 z wynikiem „dobry”, a jej dyplom magistra sztuki w zawodzie „aktor dramatu” podpisał rektor prof. Andrzej Łapicki.
W 1983 została aktorką Teatru Nowego w Poznaniu, gdzie grała w spektaklach Janusza Wiśniewskiego, jak "Trzy siostry" Czechowa (1985), "Olśnienie" i "Panopticum à la Madame Tussaud". Wystąpiła z teatrem w Anglii i Szkocji. Odrzuciła propozycję głównej roli w filmie Zbigniewa Kuźmińskiego "Nad Niemnem". Pojawiała się na scenach kilku warszawskich teatrów, takich jak: Teatr Polski (1987–1988), Teatr Studio, Północne Centrum Sztuki czy Teatr Rozmaitości, a następnie w Teatrze Rozmaitości (do 2000) i Dramatycznym (2001–2003). W 2014 z Joanną Glińską powołała Fundację Garnizon Sztuki realizującą projekty z obszaru kultury i sztuki, m.in. produkującą spektakle teatralne wystawiane w stołecznym Teatrze IMKA.
Zagrała w filmach: "Maskarada" (1986), "Żelazną ręką" Ryszarda Bera, "Dotknięci" (1988), "Cyganka Dondula", "Rozmowach kontrolowanych" (1991). Zagrała dziennikarkę Marię w filmie Krzysztofa Krauzego "Gry uliczne" (1996), Hellenę w kręconej we Włoszech "Balladzie o czyścicielach szyb" (1997) i czarodziejkę Yennefer w "Wiedźminie" (2001). Zagrała Judytę, główną bohaterkę filmu "Ja wam pokażę!" (2006), a w październiku 2007 za swoją rolę została nagrodzona na festiwalu w Chinach. Zagrała także główną rolę prezydentowej Junony Więcek w "Zamianie" (2009). Wystąpiła także w m.in. serialach telewizyjnych: "07 zgłoś się" (1986) i "Matki, żony i kochanki" (1998). Od 2003 gra postać Barbary Brzozowskiej w serialu TVN "Na Wspólnej", a od 2008 występuje jako Grażyna Weksler w polsatowskiej "Pierwszej miłości".
W 2006 wystąpiła ze Zbigniewem Wodeckim na koncercie charytatywnym z piosenką „Baw mnie”, która została wydana na płycie „Vivy!”. Pod koniec 2007, nakładem Wydawnictwa Bliskie, wydała książkę "Jak być zawsze młodą, piękną i bogatą", którą napisała z Iwoną L. Konieczną.
Uczestniczyła w programach rozrywkowych: "Gwiezdny Cyrk" (2008), "Ranking gwiazd" (2008), "Taniec z gwiazdami" (2009) i "Ameryka Express" (2020).
Życie prywatne.
W 1984 w Poznaniu poznała aktora Marka Sikorę, którego poślubiła w wielkanocną sobotę, 29 marca 1986. W 1987 zamieszkali w Warszawie, gdzie Sikora został reżyserem. Z mężem, który zmarł w 1996, ma syna Filipa (ur. 1989). W 2002 odnowiła znajomość z Cezarym Harasimowiczem, z którym pozostaje w związku nieformalnym.

</doc>
<doc id="431017" url="https://pl.wikipedia.org/wiki?curid=431017" title="Ławeczka">
Ławeczka

Ławeczka – polski film fabularny (komedia romantyczna) z 2004 roku w reż. Macieja Żaka. Scenariusz powstał na podstawie sztuki teatralnej rosyjskiego dramaturga Aleksandra Gelmana o tym samym tytule. Okres zdjęciowy trwał od 8 do 20 lipca 2003 roku.
Fabuła.
Współczesny Szczecin. Trzydziestoparoletnia Kasia pracuje jako kelnerka na statku wycieczkowym kursującym po Odrze. Samotnie wychowując dziecko, boryka się z ciągłym brakiem pieniędzy. Jej marzeniem jest przeżycie wielkiej miłości. Pewnego dnia kobieta spotyka Piotra. Oboje orientują się, że kiedyś zawarli znajomość, jednak mężczyzna nie pamięta, w jakich okolicznościach. Nie wprowadza go ten fakt w zakłopotanie, mimo że spędzili wówczas ze sobą noc. Niebawem Piotr porzuca dla Kasi towarzystwo długonogiej Andżeli.
Plenery.
Film realizowany był w Szczecinie (Stare Miasto, Wały Chrobrego, bulwar Chrobrego, Nb. Pasażerskie, Dworzec Morski, Restauracja "Porto Grande") oraz na tramwaju wodnym m/s Dziewanna.

</doc>
<doc id="431029" url="https://pl.wikipedia.org/wiki?curid=431029" title="Sturmbannfuhrer">
Sturmbannfuhrer



</doc>
<doc id="431032" url="https://pl.wikipedia.org/wiki?curid=431032" title="Aladdin Sane">
Aladdin Sane

Aladdin Sane (gra słów w języku angielskim, „a lad insane” czyli „zwariowany chłopak”) – album Davida Bowiego, który ukazał się w 1973. W 2003 album został sklasyfikowany na 277. miejscu listy 500 albumów wszech czasów magazynu Rolling Stone.
Wszystkie piosenki zamieszczone na tym albumie powstały w czasie tournée Bowiego po Ameryce w 1973, w przeciwieństwie do poprzedzającego go, epokowego "The Rise and Fall of Ziggy Stardust and the Spiders from Mars", "Aladdin" nie był albumem koncepcyjnym, ale i na nim znajdował się łączący większość utworów motyw przewodni, tym razem poruszający problem rozpadu społeczeństwa .
Część krytyków bardzo negatywnie odniosła się do technicznej strony płyty uważając, że część utworów została kiepsko zmiksowana. W porównaniu z poprzednim albumem niektóre piosenki z "Aladdin" miały znacznie ostrzejsze brzmienie, ale na całej płycie Bowie z typową dla niego lekkością miesza wiele różnych gatunków muzycznych.
Otwierający płytę utwór „Watch That Man” z bardzo dynamicznym rytmem i charakterystyczną harmonijką był wyraźnie inspirowany muzyką The Rolling Stones, a pod koniec płyty można usłyszeć cover utworu Stonesów „Let's Spend The Night Together” zagrany jeszcze „ostrzej” i szybciej niż wersja oryginalna. Pierwszym singlem i przebojem z płyty była rhythmandbluesowa piosenka "The Jean Genie”, jako drugi singel został wydany utwór „Drive in Saturday” opisany jako „futurystyczny doo wop”.
Oprócz utworów, które można zaliczyć do szeroko pojętego rocka, na płycie można usłyszeć także kilka innych stylów muzycznych. Zdominowane przez fortepian Mike'a Garsona utwory: „Aladdin Sane” i „Time” to kolejno wycieczka na teren awangardowego jazzu i piosenka w stylu Bertolta Brechta, a „Lady Grinning Soul” to patetyczna ballada filmowa w typowym stylu piosenek otwierających starsze filmy Bonda.
"Aladdin Sane" wszedł na pierwsze miejsce listy przebojów w Anglii i na 17 miejsce w Ameryce stając się największym dotychczasowym sukcesem komercyjnym Bowiego.
W latach 1972-74 Bowie grał na żywo wszystkie piosenki z tej płyty z wyjątkiem „Lady Grinning Soul”, ale „The Jean Genie” jest jedynym utworem granym przez niego w późniejszych latach.

</doc>
<doc id="431035" url="https://pl.wikipedia.org/wiki?curid=431035" title="Powiat Schwarzwald-Baar">
Powiat Schwarzwald-Baar

Powiat Schwarzwald-Baar (niem. "Schwarzwald-Baar-Kreis") – powiat w Niemczech,w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg. Stolicą powiatu jest miasto Villingen-Schwenningen. 
Sąsiaduje z powiatami: Rottweil, Tuttlingen, Konstancja, Waldshut, Breisgau-Hochschwarzwald. Na południu graniczy ze Szwajcarią.
Historia.
Powiat Schwarzwald-Baar powstał w wyniku reformy podziału administracyjnego z dnia 1 stycznia 1973 przez połączenia powiatów Donaueschingen i Villingen oraz kilku miejscowości z powiatów Rottweil, Tuttlingen i Hochschwarzwald. 1 stycznia 1972 badeńskie miasto Villingen i wirtemberskie miasto Schwenningen am Neckar zostały połączone w jedno miasto Villingen-Schwenningen, które po reformie zostało stolicą powiatu. 
Podział administracyjny.
W skład powiatu Schwarzwald-Baar wchodzi:
Miasta:
Gminy wiejskie:
Wspólnoty administracyjne:
Związki gmin:

</doc>
<doc id="431037" url="https://pl.wikipedia.org/wiki?curid=431037" title="Mike Garson">
Mike Garson

Mike Garson (ur. 29 lipca 1945 w Brooklynie) – amerykański pianista jazzowy i muzyk studyjny.
Współpracował między z Nine Inch Nails, David Bowie, Billy Corgan czy The Smashing Pumpkins.

</doc>
<doc id="431040" url="https://pl.wikipedia.org/wiki?curid=431040" title="Ban (tytuł)">
Ban (tytuł)

Ban – tytuł spotykany w środkowej i południowo-wschodniej Europie między VII a XX wiekiem. Pierwotnie używany wśród rdzennej ludności Bośni od VII wieku, a później też w Chorwacji, na Węgrzech, na Wołoszczyźnie od XIV wieku do 1831 roku, w średniowiecznej Mołdawii, w Serbii i w Królestwie Jugosławii od 1929 do 1941 roku. Ziemia pod władzą bana nosiła nazwę banat lub banowina.
Pochodzenie tego słowa nie jest całkowicie pewne, być może wywodzi się od sarmackiego "bajan", a do języka chorwackiego dostało się za pośrednictwem awarskiego. Także bliskoznaczny i podobnie brzmiący polski wyraz 'pan' wywodzony jest z języka awarskiego. Może też pochodzić od słowa "chan".

</doc>
<doc id="431044" url="https://pl.wikipedia.org/wiki?curid=431044" title="Andrzej Nikodemowicz">
Andrzej Nikodemowicz

Andrzej Nikodemowicz (ur. 2 stycznia 1925 we Lwowie, zm. 28 stycznia 2017 w Lublinie) – polski kompozytor, pianista i pedagog.
Życiorys.
Dzieciństwo.
Andrzej Nikodemowicz urodził się 2 stycznia 1925 we Lwowie, w domu przy ul. Zdrowie, w rodzinie o korzeniach polsko-ormiańsko-ukraińskich. Był najmłodszym synem Mariana Nikodemowicza (1890–1952) znanego lwowskiego architekta, wykładowcy Politechniki Lwowskiej oraz Heleny Nikodemowicz z domu Dołżańskiej. Miał dwóch starszych braci, Eugeniusza (późniejszego profesora medycyny w Krakowie) oraz Aleksandra (późniejszego inżyniera architekta). W 1938 przeprowadził się wraz z rodziną na ul. Andrzeja Potockiego 76 (obecnie ul. gen. Czuprynki) do nowej trzypiętrowej kamienicy, którą zaprojektował w stylu funkcjonalizmu i wybudował jego ojciec. W wywiadach dobrze wspominał lata dziecięce, mówił: "Miałem szczęśliwe dzieciństwo - w domu panowała bardzo dobra atmosfera, którą tworzyli ojciec i mama; zajmowała się ona tylko domem i wychowaniem trzech synów". W wieku siedmiu lat rozpoczął prywatnie edukację muzyczną - naukę gry na fortepianie u pianistki Nadii Biłeńkiej-Ławrowskiej, a później u pianisty Romana Sawickiego.
Lata II wojny światowej i okres powojenny.
W latach 1939-1940 był organistą w kościele Matki Boskiej Gromnicznej, ponieważ ówczesny organista zmienił pracę w związku z okupacją radziecką. Grał tam na fisharmonii, ponieważ w kościele nie było organów.
Po wkroczeniu w 1941 do Lwowa wojsk niemieckich, zmuszono go wraz z rodziną do opuszczenia domu, ponieważ cały rejon ulic Potockiego i Czwartaków został przejęty przez Gestapo. W czasie okupacji niemieckiej był karmicielem wszy w Instytucie Badań nad Tyfusem Plamistym i Wirusami prof. Rudolfa Weigla - dokument o zatrudnieniu w instytucie chronił przed pracą przymusową w Niemczech. Uczył się przez rok w szkole rzemieślniczej w zawodzie ślusarza, następnie przez dwa lata w szkole chemicznej.
Po ponownym wkroczeniu wojsk radzieckich w roku 1944, rozpoczął studia chemiczne na Politechnice Lwowskiej oraz studia muzyczne w lwowskim konserwatorium muzycznym na 
Fakultecie Kompozytorskim, mimo że podwójne studia były oficjalnie nielegalne i można było studiować tylko jeden kierunek. Studia chemiczne przerwał po dwóch latach, aby skoncentrować się na muzyce. W latach 1947–1950 (w wywiadzie Andrzej Nikodemowicz mówi o latach 1944-1962) był organistą w kościele św. Marii Magdaleny we Lwowie.
Po wojnie w 1948 władze komunistyczne pozwoliły rodzinie Nikodemowiczów powrócić do kamienicy przy ul. Potockiego (wtedy przy ul. Puszkina), ponieważ uznały, że budynek został zbudowany "za pieniądze z pracy własnych rąk, a nie z wyzysku burżuazyjnego". W tym samym roku podjął równolegle studia pianistyczne pod kierunkiem Tadeusza Majerskiego. Na ostatnim roku studiów kompozytorskich cierpiał na chorobę ucha wewnętrznego. W aptece, w której kupował lekarstwa, poznał pracującą tam Kazimierę z domu Grabowską, swoją późniejszą żonę.
Ukończył kompozycję u Adama Sołtysa w 1950, zaś grę na fortepianie w 1954. W latach 1951-1973 pracował w konserwatorium lwowskim, najpierw jako kierownik gabinetu historii muzyki, zaś w 1956 rozpoczął prowadzenie zajęć w zakresie kompozycji, teorii muzyki i gry na fortepianie.
W 1951 wziął ślub z Kazimierą, z ich związku urodzili się Małgorzata, a następnie Jan. W 1952 na skutek wylewu umarł jego ojciec, Marian Nikodemowicz, zaś w 1959 matka, Helena. Wkrótce po jej śmierci kamienica Nikodemowiczów została znacjonalizowana, jednak pozostawiono właścicielom jedno mieszkanie. Kompozytor wspominał w wywiadzie, że "mieszkałem w niej na pierwszym piętrze, jako lokator płacący państwu sowieckiemu czynsz za najem lokalu". W poprzednich latach z różnych powodów wyjechali do Polski obaj bracia Nikodemowicza, on sam pytany, dlaczego nie zdecydował się po śmierci rodziców, podążyć za braćmi powiedział: "Nie wierzyliśmy, że ta druga okupacja sowiecka zostanie na dłuższe lata. Wciąż była nadzieja, że Lwów wróci do Polski".
Praca po wojnie i usunięcie z uczelni.
Jego wczesne utwory wykazują cechy neoromantyczne oraz wpływy Aleksandra Skriabina i Karola Szymanowskiego. Dzięki odwilży, która nastąpiła po śmierci Józefa Stalina w 1953, mógł zaistnieć Międzynarodowy Festiwal Muzyki Współczesnej "Warszawska Jesień", w którego pierwszej edycji w 1956 uczestniczył także Nikodemowicz. Festiwal był dla niego okazją do czerpania inspiracji dla utworów korzystających z nowych kierunków w muzyce. Od kompozycji "Sześciu małych etiud na fortepian" w 1958 rozpoczął okres zainteresowania nowościami w muzyce m.in. dodekafonią i sonoryzmem. W kolejnych latach, skupiając się na zjawiskach brzmieniowych, stworzył cykl czterech utworów "Composizione sonoristica": na skrzypce "Sonorita per violino solo" w 1966, fortepian "Sonorita per piano forte" w 1966, wiolonczelę "Sonorita per violoncello solo" w 1970 oraz kompozycję łączącą te trzy instrumenty "Sonorita quasi una sonata per violino, violoncello e pianoforte" w 1971. Stosował w nich wymyślone przez siebie oznaczenia sonorystyczne, które są tożsame z walorami brzmieniowymi każdego z instrumentów. Jednak mimo odwilży nowe techniki nie były przychylnie przyjmowane przez cenzurę. Wspominał, że "Bolało, że wszystkie nowocześniejsze kompozycje poddawano surowej krytyce jako antypolityczne... Miałem inklinacje do nowoczesnych wpływów". Na liczącym się w ZSRR Wszechzwiązkowym Konkursie Kompozytorskim w Moskwie otrzymał w 1961 III nagrodę za poemat na skrzypce i fortepian. W latach 1969-1968 współpracował jako kompozytor i pianista z Polskim Teatrem Ludowym we Lwowie i reżyserem Zbigniewem Chrzanowski.
W 1973 został usunięty z pracy przez władze komunistyczne za przekonania religijne, skasowano również we lwowskim radiu wszystkie jego nagrania, a sam kompozytor do 1980 utrzymywał się z prywatnych lekcji fortepianu. Mówił, że "Nie był to dla mnie moralny cios. Wprost przeciwnie. Miałem tę satysfakcję, że nie dałem się złamać i potrafiłem pozostać przy swoich przekonaniach". Wśród jego uczniów znajdowali się m.in. Alim Chakimowicz Batrszyn, Roman Korotin, Josyf Tadler, Alfred Schreyer czy pracujący we lwowskiej Akademii Muzycznej Jurij Łani.
Lublin.
W 1980 opuścił Lwów i zamieszkał w Lublinie. Został wykładowcą na Uniwersytecie im. Marii Curie-Skłodowskiej i na Katolickim Uniwersytecie Lubelskim. W latach 1980-1984 pracował jako nauczyciel w Państwowej Szkole Muzycznej im. Karola Lipińskiego, a w latach 1982-1992 był dyrygentem chóru w Wyższym Seminarium Duchownym. Karierę pianistyczną uniemożliwiła mu choroba ręki. Od 1989 był prezesem Lubelskiego Oddziału Związku Kompozytorów Polskich, a także prezesem honorowym Fundacji "Muzyka Kresów". W 1992 otrzymał tytuł profesora nadzwyczajnego, a 6 lipca 1995 tytuł profesora zwyczajnego w dziedzinie sztuki muzyczne. W 2003 roku Jan Paweł II nadał mu odznaczenie Pro Ecclesia et Pontifice. W tym samym roku został uhonorowany tytułem „Profesora honoris causa" Akademii Muzycznej we Lwowie. Otrzymał order za "intelektualną odwagę" przyznawany przez ukraińskie czasopismo kulturalne "Ï" i Srebrny Medal „Zasłużony Kulturze Gloria Artis”. 15 października 2009 uchwałą Rady Miasta Lublin otrzymał tytuł Honorowego Obywatela Miasta Lublin. Zmarł 28 stycznia 2017 w Lublinie. Uroczystości pogrzebowe odbyły się w archikatedrze lubelskiej 1 lutego 2017. Pochowano go na lubelskim cmentarzu przy ul. Lipowej.
Jego kompozycje były objęte zakazem wykonywania w ZSRR.
Zajmował się również korzenioplastyką sakralną.
Od 2012 roku w Lublinie odbywa się międzynarodowy festiwal "Andrzej Nikodemowicz - czas i dźwięk", którego pomysłodawczynią i twórcą jest Teresa Księska–Falger.
Twórczość.
Skomponował szereg utworów na fortepian i orkiestrę, a także utworów chóralnych. Dużą część jego twórczości zajmuje muzyka religijna - kantaty (np. "Słysz, Boże, wołanie moje", "Planctus Christi morientis", "Płacz u grobu Chrystusa Pana" i "Rozmowa duszy z Matką Bolesną"), oratoria (np. "Via Crucis"), suity czy psalmy). Pisał o sobie "Patrząc z perspektywy lat, robię dziś ciekawe dla siebie spostrzeżenie, iż cała moja twórczość religijna jest w jakiejś mierze odzwierciedleniem mojej drogi pogłębienia wiary".

</doc>
<doc id="431054" url="https://pl.wikipedia.org/wiki?curid=431054" title="Wilhelm von Urenbach">
Wilhelm von Urenbach

Wilhelm von Urenbach – wielki mistrz krzyżacki wybrany w 1253 r. przez stronnictwo propapieskie przeciwko wielkiemu mistrzowi Poppo von Osterna. W niektórych źródłach uważany za uzurpatora urzędu wielkiego mistrza.
Życiorys.
Bliska współpraca zakonu krzyżackiego z cesarzem Fryderykiem II i jego następcami z dynastii Hohenstaufów spowodowała konflikt z papiestwem. Wielcy mistrzowie krzyżaccy: Heinrich III von Hohenlohe i Günter von Wüllersleben należeli do gorliwych sprzymierzeńców stronnictwa Gibelinów i obozu cesarskiego w Niemczech. Sytuacja, która groziła rozwiązaniem zakonu krzyżackiego lub klątwą papieską na całą organizację spowodowała, że grupa braci rycerzy sprzysiężyła się przeciw ekskomunikowanemu Fryderykowi II. Na czele propapieskiego stronnictwa w zakonie stanął mistrz krajowy w Prusach Dytryk von Grüningen. Spory wewnętrzne we władzach zakonnych odzwierciedlały się w burzliwych obradach kapituły zakonnej, która miała za zadanie wybrać nowego wielkiego mistrza w 1252 roku. Gdy większość opowiedziała się za procesarsko nastawionym Poppo von Osterna, mniejszość złożona z braci przeciwników Hohenstaufów wypowiedziała mu posłuszeństwo i wybrała w 1253 roku własnego wielkiego mistrza w osobie Wilhelma von Urenbach.
Wilhelm von Urenbach rezydował w Wenecji. O jego działalności nie wiemy prawie nic poza jednym dokumentem, który został wystawiony w 1253 roku i dotyczył umowy granicznej między dobrami zakonnymi a posiadłościami biskupa kurlandzkiego Henryka von Luxemburga. Wilhelm von Urenbach prawdopodobnie zrezygnował z urzędu w 1256 roku i podporządkował się wielkiemu mistrzowi Anno von Sangershausenowi.

</doc>
<doc id="431059" url="https://pl.wikipedia.org/wiki?curid=431059" title="IPB">
IPB



</doc>
<doc id="431061" url="https://pl.wikipedia.org/wiki?curid=431061" title="WRT54GL">
WRT54GL



</doc>
<doc id="431071" url="https://pl.wikipedia.org/wiki?curid=431071" title="Jodła kaukaska">
Jodła kaukaska

Jodła kaukaska, jodła Nordmanna ("Abies nordmanniana" (Steven) Spach) – gatunek drzew należący do rodziny sosnowatych. Występuje w Zachodniej Azji, w górach Kaukazu – w Turcji, Gruzji, Rosji i Azerbejdżanu.
Zmienność.
Wybrane odmiany uprawne:
Biologia i ekologia.
Coraz powszechniej uprawiana w lasach lub sadzona jako drzewo parkowe także w innych rejonach Europy. Drewno żółtawobiaławe, mocne, długowłókniste.
Jodła kaukaska jest cenionym w Europie zachodniej drzewem na choinki. W samych Niemczech kupuje się rocznie do 26 milionów drzewek. Ważnym producentem jest Dania, gdzie uprawia się ok. 100 milionów jodeł kaukaskich i rocznie eksportuje 5 milionów drzewek. Producenci choinek importują nasiona z krajów wschodniej części basenu Morza Czarnego, przede wszystkim z Gruzji.

</doc>
<doc id="431073" url="https://pl.wikipedia.org/wiki?curid=431073" title="Psychiatria represyjna w ZSRR">
Psychiatria represyjna w ZSRR

Psychiatria represyjna w ZSRR – sposób represjonowania przeciwników politycznych – dysydentów, a także osób uważanych za naruszające normy społeczne, polegająca na przymusowym leczeniu psychiatrycznym w szpitalu-więzieniu (szpital psychiatryczny specjalnego rodzaju, ros. психиатрическая больница специального типа, "psichotiurma" психотюрьма, pot. "psichuszka", психушка). Metoda, stosowana incydentalnie w wielu krajach, masowy charakter uzyskała w ZSRR od lat 50. do lat 80. XX wieku. Stosowana także w innych krajach komunistycznych (Rumunia, Kuba, Chiny).
Początki w ZSRR.
Pierwszym przejawem wykorzystania psychiatrii do represji politycznych była próba umieszczenia w 1918 popularnej liderki lewicowych eserów Marii Spiridonowej w sanatorium – w tym celu władze zamówiły odpowiednią ekspertyzę. W latach 20. XX w. i 30. XX w. wykorzystywanie psychiatrii do celów politycznych nie było częste, ponieważ masowo stosowano inne narzędzia terroru: rozstrzelanie, więzienia i łagry.
Pierwszym dokumentem, w którym psychiatrię zaczęto traktować jako element „ochrony” społeczeństwa był kodeks karny RFSRR z 1926. Pierwszy więzienny szpital psychiatryczny ze specjalnym oddziałem dla więźniów politycznych, nad którym pieczę objęło NKWD, powstał w 1939 w Kazaniu. Na tym oddziale umieszczano zarówno chorych psychicznie, których choroba miała coś wspólnego z polityką (na przykład ich urojenia dotyczyły spraw politycznych), jak i osoby zdrowe internowane na polecenie władz. Przebywał tam m.in. Jan Piłsudski i były prezydent Estonii Konstantin Päts. W latach 40 XX w., jak świadczą relacje poety Nauma Korżawina i Ilii Jarkowa, NKWD szerzej wykorzystywało psychiatrów we własnych celach, np. w przypadku Jarkowa usiłowano zatuszować omyłkę śledczych.
Na fali destalinizacji próbowano także zdemaskować i zakończyć nadużycia psychiatrii; działał w tym kierunku m.in. Siergiej Pisariew, uznany za schizofrenika z powodu napisania listu do Józefa Stalina. Pisariew w 1955 skierował list do KC KPZR z listą zdrowych osób, które spotkał w szpitalu. Specjalna komisja potwierdziła opisane fakty, ale na wprowadzenie zmian nie zdecydowano się. Nowy etap w wykorzystywaniu psychiatrii do celów politycznych znamionowało przemówienie Chruszczowa, opublikowane w gazecie Prawda 24 maja 1959 roku, w którym stwierdził, że w społeczeństwie komunistycznym przestępczość i naruszanie norm życia społecznego często wiąże się z rozstrojem psychicznym; w przemówieniu znalazła się fraza: „Można powiedzieć, że i obecnie (w ZSRR) istnieją ludzie, którzy walczą z komunizmem..., ale u takich ludzi bez wątpienia stan psychiczny nie jest w normie”. Jak pisał ironicznie Żores Miedwiediew „Komuś do głowy przyszła prosta myśl, że wzrost liczby procesów politycznych i więźniów politycznych – to zły wskaźnik socjologiczny, a wzrost liczby miejsc w szpitalach – to bardzo dobra oznaka postępu społecznego”. Przewaga diagnozy psychiatrycznej nad procesem sądowym była jednak poważniejsza: uwięzienie było bezterminowe, warunki w szpitalach gorsze i pozwalające na bezkarne wieloletnie znęcanie się, etykietka powodowała dyskredytację i pociągała za sobą nowe szykany. Na przykład placówki psychiatryczne często wysyłały do instytucji, z którymi korespondował pacjent, oficjalny list o „niecelowości korespondencji”, co zamykało drogę do interweniowania i szukania pomocy.
Według kodeksu karnego RFSRR z 1961 roku (oraz analogicznych kodeksów w innych republikach ZSRR) skala społecznie niebezpiecznych czynów obejmowała zabójstwa i gwałty, ale także „antyradziecką agitację i propagandę” (art. 70) czy „rozpowszechnianie obelżywych wymysłów, szkalujących radziecki ustrój państwowy i społeczny” (art. 190-1). W 1961 wydano też „Instrukcję o niezwłocznej hospitalizacji chorych psychicznie stanowiących powszechne niebezpieczeństwo”, która oddawała psychiatrom władzę przymusowego internowania nawet bez zgody sądu.
Diagnoza i leczenie.
Głównym organem powołanym do wydawania ekspertyz sądowo-psychiatrycznych w ZSRR był Instytut Psychiatrii Sądowej im. prof. W.P. Serbskiego w Moskwie, gdzie na specjalnym czwartym wydziale pracowali sprawdzeni przez KGB lekarze (ordynatorem tego wydziału był w latach 60 XX w. prof. Danił Łunc a współpracował z nim prof. Jakow Landau). Na podstawie akt śledczych KGB zdrowym osobom wystawiano psychiatryczne opinie lekarskie, według których uważano ich za niepoczytalnych, a następnie poddawano przymusowemu „leczeniu”. W komisjach zajmujących się przestępstwami przeciw państwu znajdowały się często najwyższe autorytety psychiatrii ZSRR: Andriej Snieżniewski, Grigorij Morozow, Marat Wartanian, Rubien Nadżarow, Josif Łukomski.
Najbardziej rozpowszechnioną etykietką diagnostyczną była „schizofrenia pełzająca” (, dosł. powoli rozwijająca się schizofrenia); ten typ schizofrenii zdefiniował w 1969 roku Snieżniewski jako postać, w której utajony proces chorobowy następuje bardzo powoli. W praktyce kryteria diagnostyczne pozwalały psychiatrom na rozpoznanie pełzającej schizofrenii na podstawie zachowań, które w normalnych warunkach byłyby charakteryzowane jako świadczące o drobniejszych zaburzeniach lub nawet powstające u osób zdrowych.
W celu przetrzymywania coraz większej liczby osadzonych stworzono sieć "psychuszek", które łączyły funkcje szpitali i zwykłych więzień, w których we wspólnych celach przetrzymywano osoby rzeczywiście chore i skazane za morderstwa i gwałty ze zdrowymi osadzonymi na podstawie fałszywych ekspertyz lekarskich na zlecenie KGB. Osoby te poddawano „leczeniu” przy użyciu silnych neuroleptyków, insuliny czy podskórnych zastrzyków koloidalnej siarki (w przypadku insuliny celowo wywoływano silną hipoglikemię wraz z szeregiem jej objawów, natomiast użycie koloidalnej siarki wywoływało silny ból mięśni i wzrost temperatury ciała do 39 °C i wyższych). Na porządku dziennym było znęcanie się sanitariuszy nad osadzonymi poprzez bicie (nazywane „zaordynowaniem kułazinu” – od rosyjskiego słowa "kułak" – pięść, stąd – "kułazin"), duszenie, a nawet gwałty. Osadzeni spędzali w takich ośrodkach wiele lat, a w przeciwieństwie do wyroków sądowych, „chorzy” nie wiedzieli ile jeszcze lat w szpitalach spędzą, gdyż zawsze według oceny lekarzy mogli nie być jeszcze „dostatecznie wyleczeni”. Ostatecznie zwolnienie następowało często dopiero w wyniku nacisków grup z zewnątrz, takich jak Amnesty International. Osoby zwolnione miały jednak, ze względu na swą przeszłość, problemy ze znalezieniem mieszkania czy jakiejkolwiek pracy, nie mówiąc o uszczerbkach na zdrowiu fizycznym i psychicznym.
Wśród osadzonych znaleźli się m.in. Natalja Gorbaniewska (współorganizatorka demonstracji w Moskwie przeciwko wejściu armii Układu Warszawskiego do Czechosłowacji), a także Władimir Bukowski (skazany m.in. za organizowanie spotkań poetyckich oraz manifestacje w obronie innych dysydentów – spędził w więzieniach 12 lat), oraz Siemion Głuzman (ukraiński psychiatra, więziony za obronę ofiar psychiatrii politycznej), którzy napisali razem w celu obrony przed działaniami władz podręcznik "Psychiatria dla nieprawomyślnych". W książce tej zamieścili m.in. wypowiedzi doktorów nauk medycznych z Instytutu Serbskiego T.P. Pieczernikowej i A.A. Kosaczowa: "„Skłonność do walki o prawdę i sprawiedliwość cechuje najczęściej osobowości o strukturze paranoidalnej”". Na rzecz osadzonych działał także Anatolij Koriagin – psychiatra, skazany na specszpital za pracę "Pacjenci mimo woli", która ukazała się w tygodniku medycznym „The Lancet”. Prócz ludzi, których skazano za takie wykroczenia, jak bezprawne przekroczenie granicy, operacje walutowe czy kontrabanda, znajdowały się także osoby skazane z przyczyn religijnych.
Psychiatria represyjna ZSRR na forum międzynarodowym.
Problemem nadużywania psychiatrii w sprawach politycznych zajmowała się specjalna Komisja Robocza do Zbadania Wykorzystania Psychiatrii dla Celów Politycznych przy Moskiewskiej Grupie Helsińskiej. Od stycznia 1977 zbierała ona informacje o osobach osadzonych, a także opisywała nadużycia. Na Światowym Kongresie Psychiatrów w Honolulu w 1977 oficjalnie potępiono nielekarskie działania psychiatrów sowieckich (m.in. po przedostaniu się na zachód książki Aleksandra Podrabinka "Medycyna karna"), a w 1983 działalność Komisji spowodowała usunięcie psychiatrów sowieckich ze Światowego Stowarzyszenia Psychiatrycznego (tuż przed VII Światowym Kongresem Psychiatrów w Wiedniu delegacja radziecka zrzekła się jakoby sama uczestnictwa w działaniach Stowarzyszenia).
Koniec działalności w ZSRR.
Kres działalności "psychuszek" położyła pieriestrojka. Z kodeksu karnego RFSRR zniknęły najczęściej stosowane przy osadzaniu artykuły 70 i 190-1, a 5 stycznia 1988 zlikwidowano pięć specszpitali psychiatrycznych, a szesnaście przekazano spod władzy Ministerstwa Spraw Wewnętrznych ZSRR w ręce Ministerstwa Opieki Zdrowotnej ZSRR. W latach 1989–1990 wykreślono z ewidencji psychiatrycznej około 2 mln osób skazanych na podstawie już nieistniejących artykułów karnych. Próby rehabilitacji osób poszkodowanych przez „psychiatrię represyjną” spotykają się z niechęcią sądów do rozpatrywania takich spraw, a strat nie próbuje się zrekompensować. Jakikolwiek z ówczesnych lekarzy nie przyznał się do winy, także nie wyraził skruchy. Sprawców cierpień, którzy złamali przysięgę Hipokratesa nie pozbawiono praw wykonywania zawodu.
W innych krajach.
Na założeniach radzieckiej psychiatrii prześladowczej wzorowały i wzorują się także inne państwa totalitarne, np. Chińska Republika Ludowa. Nie są to jednak systemy tak rozbudowane, jak w ZSRR, choć uważa się, że w Chinach przymusowe osadzanie osób niewygodnych dla władz w szpitalach psychiatrycznych jest praktykowane nadal. Raporty Amnesty International wskazują też, że podobne praktyki stosowały także państwa uznawane za wolne m.in. w USA (więzienie Guantanamo) i Kanadzie, choć nie przybrały one charakteru instytucjonalnego.

</doc>
<doc id="431078" url="https://pl.wikipedia.org/wiki?curid=431078" title="Wang Liqin">
Wang Liqin

Wang Liqin (chin. upr. 王励勤, chin. trad. 王勵勤, pinyin "Wáng Lìqín"; ur. 18 czerwca 1978 w Szanghaju) – chiński tenisista stołowy.
Wielokrotny reprezentant chińskiej kadry narodowej i olimpijskiej mężczyzn w tenisie stołowym. Przez większość roku 2005, a także na początku 2006 utrzymywał się na 1 miejscu Rankingu ITTF, w czasie swojej kariery łącznie przez ponad 50 miesięcy gościł na jego 1 miejscu. Jest uważany za jednego z najlepszych tenisistów stołowych w historii.

</doc>
<doc id="431086" url="https://pl.wikipedia.org/wiki?curid=431086" title="Wang Hao (tenisista stołowy)">
Wang Hao (tenisista stołowy)

Wang Hao (; ur. 15 grudnia 1983 w Changchun) – chiński tenisista stołowy, dwukrotny mistrz olimpijski w turnieju drużynowym oraz trzykrotny wicemistrz olimpijski w grze pojedynczej, medalista mistrzostw świata.

</doc>
<doc id="431088" url="https://pl.wikipedia.org/wiki?curid=431088" title="David James">
David James

David Benjamin James (ur. 1 sierpnia 1970 w Welwyn Garden City) – angielski piłkarz występujący na pozycji bramkarza oraz trener piłkarski. Obecnie jest trenerem Kerala Blasters.
Kariera klubowa.
David James pochodzi z Welwyn Garden City. W roku 1986 dołączył do ekipy juniorów Watford. Trzy lata później został włączony do pierwszej drużyny. Swój ligowy debiut zaliczył 25 sierpnia 1990 w przegranym 2:1 meczu z Millwall na Vicarage Road. W sezonie 1990/91 został Piłkarzem Roku swojego klubu. 6 maja 2008 został włączony do Hali Sław Watfordu. 6 lipca 1992 za kwotę jednego miliona funtów przeszedł do Liverpoolu. W nowym klubie zadebiutował 16 sierpnia w spotkaniu z Nottingham Forest. W pierwszym sezonie tam spędzonym wystąpił jeszcze w dwudziestu ośmiu meczach. W następnym zaś stał się zmiennikiem Bruce Grobbelaara. Do pierwszego składu powrócił 31 stycznia 1993, kiedy to zagrał w meczu z Arsenalem. W roku 1995 zdobył wraz ze swoją drużyną Puchar Ligi Angielskiej. 23 czerwca 1999 podpisał kontrakt z Aston Villą. Łącznie w koszulce Liverpoolu wystąpił 214 razy. W drużynie "Lwów" swój pierwszy występ rozegrał 7 sierpnia, kiedy to wystąpił w otwierającym sezon meczu z Newcastle United. Rok później w półfinałowym spotkaniu Pucharu Anglii z Boltonem Wanderers obronił rzut karny, jednak w finale jego drużyna przegrała z Chelsea. 11 lipca 2001 przeniósł się za sumę trzech i pół miliona funtów do West Hamu United. Już na początku gry w nowym klubie nabawił się kontuzji kolana, która wykluczyła go z gry na kilka miesięcy. W koszulce "Młotów" zadebiutował 24 listopada w ligowym meczu z Tottenhamem Hotspur. W roku 2003 jego drużyna spadła z Premier League, 14 stycznia 2004 podpisał więc kontrakt z Manchesterem City. W ekipie "The Citizens" zadebiutował trzy dni później w zremisowanym 1:1 meczu z Blackburn Rovers. W pierwszym sezonie wystąpił jeszcze w szesnastu meczach i obronił także dwa rzuty karne (w meczu z Wolverhampton Wanderers i z Leicester City). 12 sierpnia 2006 za kwotę jednego i pół miliona funtów przeszedł do Portsmouth, w którym zadebiutował 19 sierpnia w spotkaniu z Blackburn. 22 kwietnia 2007 w meczu z Aston Villą James rozegrał swój sto czterdziesty drugi mecz w Premier League, w którym zachował czyste konto. Pobił zarazem poprzedni rekord należący do Davida Seamana. James jest także rekordzistą na swojej pozycji pod względem występów w Premiership, w której wystąpił pięćset czterdziesty dwa razy. 21 maja 2007 przedłużył swój kontrakt z Portsmouth o jeden rok. W sezonie 2007/08 został wybrany graczem roku w Portsmouth i zdobył także Puchar Anglii. 30 lipca 2010 roku na zasadzie wolnego transferu wzmocnił Bristol City, w którym występował przez dwa sezony. 28 września 2012 roku podpisał kontrakt do końca sezonu z Bournemouth. 12 marca 2013 roku rozwiązał kontrakt z Bournemouth. Po rozwiązaniu kontraktu, 3 kwietnia wyleciał do Islandii, aby podpisać kontrakt z Vestmannaeyja. David James będzie grał na pozycji bramkarza jako grający trener.
Kariera reprezentacyjna.
James zaliczył 10 spotkań w reprezentacji Anglii U-21, w której zadebiutował w pojedynku z Irlandią. W seniorskiej kadrze zadebiutował 29 marca 1997 w towarzyskim spotkaniu z Meksykiem. Przez pierwsze lata gry był zmiennikiem Davida Seamana. W roku 2002 Sven-Göran Eriksson powołał go na mistrzostwa świata. Na tym turnieju Anglia dotarła do ćwierćfinału, w którym przegrała 1:2 z Brazylią a sam James nie wystąpił w żadnym spotkaniu. 10 sierpnia tego samego roku w meczu z Macedonią Seaman popełnił błąd i wychowanek Watfordu stał się numerem 1. Dwa lata później ten sam selekcjoner powołał go na Euro. Na tej imprezie "The Three Lions" znów dotarli do ćwierćfinału. James wystąpił we wszystkich meczach. W roku 2006 dostał został także powołany na następny mundial. Tym razem Anglicy dotarli do ćwierćfinału, w którym polegli w rzutach karnych z Portugalią. James nie wystąpił w żadnym pojedynku. W 2010 roku Fabio Capello powołał go na mistrzostwa świata. W RPA Anglicy dotarli do 1/8 finału gdzie przegrali z Niemcami 1:4. A sam David James rozegrał 3 mecze na tym turnieju po czym zakończył karierę w reprezentacji Anglii. Dotychczas w barwach narodowych wystąpił 53 razy.
Kariera trenerska.
James 3 kwietnia 2013r. jako grający asystent trenera objął drużynę I Ligi Islandzkiej o nazwie Vestmannaeyja. Po jego przybyciu do klubu frekwencja na stadionie znacznie wzrosła.

</doc>
<doc id="431096" url="https://pl.wikipedia.org/wiki?curid=431096" title="Swing When You’re Winning">
Swing When You’re Winning

Swing When You’re Winning – album Robbie’ego Williamsa z roku 2001.
Album w Polsce uzyskał status złotej płyty.
Lista utworów.
źródło:.

</doc>
<doc id="431100" url="https://pl.wikipedia.org/wiki?curid=431100" title="Stanisław Fryze">
Stanisław Fryze

Stanisław Fryze (ur. 1 grudnia 1885 w Krakowie, zm. 3 marca 1964 w Gliwicach) – polski naukowiec, inżynier elektryk, współtwórca podstaw elektrotechniki teoretycznej, profesor Politechniki Lwowskiej i Politechniki Śląskiej.
Życiorys.
Stanisław Fryze był drugim z trzech synów Stanisława i Marii Pini. W 1905 uzyskał dyplom ukończenia Wyższej Szkoły Przemysłowej w Krakowie. Następnie rozpoczął pracę w krakowskich zakładach Siemens-Schuckert. W latach 1906–1907 odbył służbę wojskową w Puli, po czym powrócił do pracy w zakładach Siemensa, jako elektromonter we Lwowie, a w latach 1912–1913 w centrali w Wiedniu. Ponieważ w 1913 r. rozpoczął studia na Kursie Elektrotechnicznym Lwowskiej Szkoły Politechnicznej, zrezygnował z pracy w koncernie, zostając nauczycielem w Państwowej Szkole Przemysłowej we Lwowie. Po wybuchu I wojny światowej został powołany do Kaiserliche und Königliche Kriegsmarine, jako marynarz służył między innymi na pancernikach „Tegetthoff” i „Árpád”. Urlopowany w kwietniu 1917, zaliczył w ciągu dwóch następnych miesięcy program studiów, uzyskując dyplom ukończenia Oddziału Elektrotechnicznego Wydziału Budowy Maszyn Politechniki Lwowskiej. W tym czasie ożenił się również z Anną Krypiakiewicz.
Po zakończeniu działań wojennych powrócił do Lwowa. Podczas wojny polsko-bolszewickiej był podporucznikiem, komendantem warsztatów samochodowych Dowództwa Okręgu Generalnego Lwów. W 1921 roku ponownie został nauczycielem Państwowej Szkoły Przemysłowej. 12 stycznia 1924 roku uzyskał stopień doktora nauk technicznych, w październiku następnego roku został profesorem nadzwyczajnym Katedry Elektrotechniki Ogólnej Politechniki Lwowskiej, zastępując zmarłego profesora Romana Dzieślewskiego. W październiku 1934 roku został profesorem zwyczajnym. Po zajęciu miasta przez Armię Czerwoną we wrześniu 1939 pozostał na stanowisku, podobnie było po wkroczeniu wojsk niemieckich w 1941 i ponownie radzieckich w 1944. W latach 1943–1945 pełnił także funkcje dziekana Wydziału Elektrycznego. Został aresztowany przez bolszewików w styczniu 1945 roku i do jesieni pracował przymusowo w kopalniach węgla Donieckiego Zagłębia Węglowego.
W czerwcu 1946 został wysiedlony ze Lwowa przez bolszewików i przyjechał do Gliwic. Został profesorem Politechniki Śląskiej i kierownikiem Katedry Podstaw Elektrotechniki. Do 1948 r. był również dziekanem Wydziału Elektrycznego. W czerwcu 1952 został członkiem tytularnym, zaś w 1957 rzeczywistym Polskiej Akademii Nauk. W 1955 został członkiem honorowym Polskiego Towarzystwa Fizycznego. Godność członka honorowego nadało mu również Polskie Towarzystwo Elektrotechniki Teoretycznej i Stosowanej. Był odznaczony Krzyżem Komandorskim (1957) i Krzyżem Kawalerskim (1954) Orderu Odrodzenia Polski. Na emeryturę przeszedł w 1960 roku. Zmarł 3 marca 1964 roku i został pochowany na Cmentarzu Lipowym w Gliwicach. Rok później w budynku Wydziału Elektrycznego została odsłonięta tablica pamiątkowa poświęcona pamięci profesora inżyniera, zaś w 1971 r. jego imię nadano Zasadniczej Szkole Elektrycznej w Szczecinie. W 1989 r. otrzymał pośmiertnie tytuł członka honorowego Stowarzyszenia Elektryków Polskich. Od 2016 r. Jego imię nosi rondo w Gliwicach.
Przez całe życie zajmował się głównie zagadnieniami elektrotechniki ogólnej i teoretycznej. W 1932 r. na Międzynarodowym Kongresie Elektrycznym w Paryżu przedstawił oryginalną pracę na temat „"mocy rzeczywistej, urojonej i pozornej w obwodach elektrycznych o przebiegach odkształconych napięcia i prądu”". Jego wykłady akademickie - często urozmaicane pokazami i doświadczeniami - cieszyły się wielkim powodzeniem nie tylko wśród słuchaczy Wydz. Elektrycznego. Pod koniec kariery naukowej zajmował się ogólną teorią dymensji, o której pisał m.in. w artykule o racjonalizacji fizykalnych równań elektromagnetycznych i układów dymensyjnych. Był autorem wielu prac naukowych i podręczników akademickich z elektrotechniki. Jego dorobek został pośmiertnie uhonorowany wydaniem pod egidą Polskiej Akademii Nauk księgi pamiątkowej pt. "Stanisław Fryze: wybrane zagadnienia teoretycznych podstaw elektrotechniki" (1966).

</doc>
<doc id="431102" url="https://pl.wikipedia.org/wiki?curid=431102" title="Grawimetria">
Grawimetria

Grawimetria (łac. "gravis" – ciężki, gr. "metréō" – mierzę) – doświadczalna nauka o Ziemi badająca przyspieszenie ziemskie, czyli ziemskie pole grawitacyjne. Zaliczana do geofizyki lub do geodezji.
Nauka ta pozwala na podstawie anomalii pola grawitacyjnego określić różnice w budowie skorupy ziemskiej, wykryć złoża minerałów różniących się gęstością od otaczających skał itp. Urządzeniem, które mierzy anomalie ziemskiego pola grawitacyjnego jest grawimetr.

</doc>
<doc id="431104" url="https://pl.wikipedia.org/wiki?curid=431104" title="Uładzimir Samsonau">
Uładzimir Samsonau

Uładzimir Samsonau, biał. "Уладзімір Віктаравіч Самсонаў", "Uładzimir Wiktarawicz Samsonau", ros. "Władimir Samsonow" (ur. 17 kwietnia 1976 w Mińsku) – białoruski tenisista stołowy. Zawodnik Gazprom Fakel Orenburg

</doc>
<doc id="431105" url="https://pl.wikipedia.org/wiki?curid=431105" title="JAG - Wojskowe Biuro Śledcze">
JAG - Wojskowe Biuro Śledcze



</doc>
<doc id="431106" url="https://pl.wikipedia.org/wiki?curid=431106" title="Stanisław Wygodzki">
Stanisław Wygodzki

Stanisław Wygodzki (pierwotne imię: Szaja, od około 1925 roku stosował imiona Szaja lub Szymon, od około 1928 roku Stanisław, od 1968 roku Jehoszua) (ur. 13 stycznia 1907 w Będzinie, zm. 9 maja 1992 w Tel Awiwie) – polski prozaik, poeta i krytyk literacki pochodzenia żydowskiego, tłumacz literatury niemieckiej (m.in. dzieł Brechta) i żydowskiej (m.in. Szolema Alejchema i Asza).
Życiorys.
Urodził się i wychował w Będzinie, jako syn Icchaka Wygodzkiego (1878–1943) (kupca, działacza syjonistycznego) i Reginy (Rywa Brajndla) z domu Werdygier (Werdiger) (ur. 15 listopada 1885), w inteligenckiej rodzinie zagłębiowskich Żydów. W Będzinie spędził młodość i też tu zastała go wojna.
Jako uczeń będzińskiego gimnazjum humanistycznego Fürstenberga związał się z ruchem komunistycznym i wstąpił do partii. Za działalność komunistyczną został w 1926 r. wydalony przed maturą ze szkoły i skazany na 2 lata więzienia. Współpracował z miesięcznikiem „Dźwignia”. Wyczulony na krzywdę społeczną, od 1930 roku drukował w pismach lewicowych. Działał także w Polskiej Sekcji Międzynarodowego Biura Literatury Rewolucyjnej w Moskwie, gdzie w 1933 r. opublikował zbiór wierszy "Apel. Poezje". Mieszkał przy ul. Sączewskiego 13 (w okresie okupacji niemieckiej Gartenstr.) wraz żoną Anną (Frymetą) (ur. 18 października 1900) i córką Mindlą (ur. 17 marca 1939). Pracował w Będzinie jako urzędnik w hucie „Feniks”.
Był posiadaczem paragwajskiego paszportu wystawionego przez Grupę Ładosia, co pomogło Wygodzkiemu przeżyć wojnę. W latach 1943–1945 najpierw przeżył getto będzińskie, a potem był więźniem obozów koncentracyjnych: Auschwitz-Birkenau (nr obozowy 132434), Sachsenhausen-Oranienburg i Dachau (do kwietnia 1945). W Oświęcimiu stracił rodziców i rodzeństwo. Wiedział, że w obozie jego i rodzinę czeka zagłada. Jeszcze w wagonie (1 sierpnia 1943) razem z żoną i córeczką Mindel zażył luminal. Sam przeżył, gdyż jego dawka okazała się zbyt mała. Dlatego też jednym z przewodnich motywów powojennej poezji Wygodzkiego jest ból po stracie córki. Po wyzwoleniu w 1945 r. z obozu przejściowego w Niemczech wrócił do kraju. Wcześniej w monachijskim szpitalu, gdzie leczył gruźlicę, poznał swą przyszłą żonę, Irenę (pochodzi z Katowic), z którą 11 marca 1946 r. wziął ślub. Ich dzieci otrzymały imiona Adam i Ewa.
W kwietniu 1947 r. powrócił do kraju i osiadł w Warszawie, gdzie w latach 1947–1948 pracował w Ministerstwie Kultury i Sztuki. Od 1948 r. pracował w Polskim Radiu, gdzie do 1953 r. pełnił funkcję redaktora naczelnego działu literackiego. W 1949 został odznaczony Orderem Sztandaru Pracy II klasy (1949), a w 1959 Krzyżem Komandorskim Orderu Odrodzenia Polski. Od 1953 zajmował się wyłącznie pracą literacką; publikował własne utwory, recenzował książki, gdy nagle w 1967 r. zniknął z kart pism literackich, księgarń i bibliotek z powodu napisanego na niego paszkwilu. W styczniu 1968 r., głównie pod wpływem szykan wymierzonych w jego dzieci, podjął decyzję o emigracji z Polski. Z Dworca Gdańskiego w Warszawie wraz z rodziną wyjechał słynnym wówczas pociągiem zwanym w kolejarskim żargonie „jewrej-ekspres” do Wiednia, a zaraz potem samolotem do Izraela.
Zamieszkał na stałe w Giwatajim w aglomeracji miejskiej Tel Awiwu. Syn Adam wyjechał do Szwajcarii, a córka do Hiszpanii. W 1969 r. nawiązał współpracę z literacką prasą hebrajską, m.in. z wychodzącym w Tel Awiwie pismem „Maariw” oraz z wydawanymi w języku polskim czasopismami „Nowiny-Kurier” i „Przegląd”. Wstąpił do Związku Pisarzy Hebrajskich oraz Hebrajskiego PEN Clubu. Do Polski już nie przyjechał, choć w 1981 r. spędził kilka dni w Wiedniu, daremnie oczekując na obiecaną wizę, by skorzystać z zaproszenia na Kongres Kultury Polskiej (doczekał się tylko wiadomości o wprowadzeniu stanu wojennego). Zmarł w Giwatajim. Nie chciał mieć grobu, więc prochy poety rozrzucono na pustyni. Wdowa po pisarzu, Irena Wygodzka, kilka lat później zamieszkała w Warszawie.
Twórczość literacka.
Jako pisarz debiutował w 1928 r. artykułem o poezji proletariackiej ("Zadania poezji w Polsce dzisiejszej"), zamieszczonym przez redaktora Grydzewskiego na łamach „Wiadomości Literackich” (nr 29). Drukował w „Miesięczniku Literackim”, „Lewarze”, „Sygnałach” i w „Szpilkach” – prasie lewicującej, ale też w „Skamandrze”. Pierwszy zbiór wierszy, "Apel", wyszedł w Moskwie w 1933 r. Przed II wojną wydał jeszcze dwa tomiki poezji: "Chleb powszedni" i "Żywioł liścia". Po wojnie brał aktywny udział w życiu literackim Polski, publikując kilka zbiorów opowiadań i wierszy. Liczne opowiadania Wygodzkiego są napisane w pierwszej osobie i charakteryzują się dążeniem do dokumentalizacji narracji.
Ze sporym powodzeniem próbował też tłumaczeń. Jako jeden z nielicznych podjął się przybliżenia polskiemu czytelnikowi literatury żydowskiej powstającej w języku jidysz: Szaloma Asza (osiadłego w Ameryce prozaika rodem z Kutna) i Efraima Kaganowskiego, tłumacząc na polski "Opowiadania warszawskie". Interesował się też pisarstwem braci Singerów. Tłumaczył również z j. niemieckiego, np. Egona Erwina Kischa, klasyka reportażu, Ericha Kästnera i wielu innych. Jego powieść "Zatrzymany do wyjaśnienia" została skonfiskowana w Polsce w 1957 r. i wydana w 1968 po polsku przez Instytut Literacki w Paryżu oraz po hebrajsku w Izraelu. Był też autorem czterech książek dla dzieci ("Odwiedziła mnie żyrafa").
Został laureatem nagrody Związku byłych Więźniów Bergen-Belsen (1969) oraz w 1972 r. nagrody państwowej im. prezydenta Izraela Zalmana Szazara, przyznanej za twórczość o Holokauście dla pisarzy repatriantów.
W swej twórczości przedstawia obraz martyrologii Żydów w czasie II wojny światowej oraz powojenne losy mieszkańców środkowo-wschodniej Europy. W swoich utworach poruszał motywy związane z człowiekiem, zagładą, moralnością, egzystencjalizmem.
Utrzymywał serdeczne kontakty z polskimi literatami: Wisławą Szymborską, Anną Kamieńską, Marią Bojarską i Tadeuszem Borowskim (11 marca 1946 r. był świadkiem na ślubie z Ireną). Jedno z opowiadań Tadeusza Borowskiego, o sosnowieckich i będzińskich Żydach wywożonych transportem do obozu, powstało prawdopodobnie pod wpływem opowieści Wygodzkiego.
W styczniu 1992 r. Telewizja Polska wyemitowała reportaż pt. "Credo Stanisława Wygodzkiego". Do tego programu, po raz ostatni w życiu, recytacje wierszy przygotował i przedstawił Tadeusz Łomnicki, jeden z nielicznych, wiernych przyjaciół poety, z którym przez wszystkie lata emigracji utrzymywał żywy kontakt.
Po śmierci pisarza wydano w Tel Awiwie "Zeszyt pamięci o Stanisławie Wygodzkim" pod redakcją Krystyny Bernard.

</doc>
<doc id="431107" url="https://pl.wikipedia.org/wiki?curid=431107" title="Fotoplastikon">
Fotoplastikon



</doc>
<doc id="431108" url="https://pl.wikipedia.org/wiki?curid=431108" title="Wygodzki">
Wygodzki

Wygodzki:

</doc>
<doc id="431109" url="https://pl.wikipedia.org/wiki?curid=431109" title="Königsfeld">
Königsfeld

Niemcy:
Czechy:

</doc>
<doc id="431110" url="https://pl.wikipedia.org/wiki?curid=431110" title="Escapology">
Escapology

Escapology – album Robbie’ego Williamsa z roku 2002.
Album w Polsce osiągnął status platynowej płyty.
Lista utworów.
Źródło:.

</doc>
<doc id="431111" url="https://pl.wikipedia.org/wiki?curid=431111" title="Jerzy Sztachelski">
Jerzy Sztachelski

Jerzy Sztachelski (ur. 17 stycznia 1911 w Puławach, zm. 17 grudnia 1975 w Warszawie) – polski doktor medycyny i polityk komunistyczny. Poseł do Krajowej Rady Narodowej, na Sejm Ustawodawczy oraz na Sejm PRL I, II, III i V kadencji, minister aprowizacji i handlu (1945–1947), minister zdrowia (1951–1956), minister bez teki (1956–1961) oraz minister zdrowia i opieki społecznej (1961–1968).
Życiorys.
Syn Jarosława i Zofii. Absolwent Uniwersytetu Stefana Batorego w Wilnie, uzyskał stopień doktora medycyny. W latach 30. związany ze komunistycznym środowiskiem Związku Lewicy Akademickiej „Front”, sądzony i uniewinniony w procesach lat 1936–1937. Od 1939 do 1941 był naczelnikiem wydziału zdrowia w Wilnie, następnie do 1943 lekarzem w Armii Czerwonej. Od 1943 był oficerem Polskich Sił Zbrojnych w ZSRR oraz uczestnikiem bitwy pod Lenino jako dowódca Batalionu Sanitarnego. Od lutego do sierpnia 1944 sekretarz generalny zarządu głównego Związku Patriotów Polskich.
Od 1945 był członkiem Polskiej Partii Robotniczej, a następnie Polskiej Zjednoczonej Partii Robotniczej. Od grudnia 1945 do grudnia 1948 zastępca członka Komitetu Centralnego PPR, następnie (do listopada 1968) członek KC PZPR, w latach 1948–1954 członek centralnej komisji kontroli partyjnej. Od sierpnia 1944 do kwietnia 1945 wojewoda białostocki, następnie pełnomocnik rządu na Okręg mazurski (marzec 1945), minister aprowizacji i handlu (1945–1947), podsekretarz stanu w Ministerstwie Zdrowia (1947–1951), minister zdrowia (1951–1956), minister bez teki, pełnomocnik Rządu ds. stosunków z Kościołem i kierownik Urzędu do Spraw Wyznań (1956–1961), a następnie ponownie minister zdrowia i opieki społecznej do 1968. Poseł do Krajowej Rady Narodowej, na Sejm Ustawodawczy oraz na Sejm PRL I, II, III i V kadencji.
Uchwałą prezydium KRN z 19 lipca 1946 „w wyróżnieniu zasług na polu dwuletniej pracy nad odrodzeniem państwowości polskiej, nad utrwaleniem jej podstaw demokratycznych i w odbudowie kraju” został odznaczony Krzyżem Komandorskim z Gwiazdą Orderu Odrodzenia Polski. Wcześniej, 17 stycznia 1946, uzyskał Medal za Warszawę 1939–1945. Ponadto otrzymał dwukrotnie Order Sztandaru Pracy I klasy (w tym w 1964), Order Krzyża Grunwaldu III klasy, Krzyż Srebrny Virtuti Militari oraz Odznakę honorową "Za Zasługi dla Warszawy" (1965).
W 1949 podjął starania zmierzające do powołania Akademii Medycznej w Białymstoku. W uznaniu tych zasług został w roku 1960 jako pierwszy wyróżniony tytułem doktora "honoris causa" tej uczelni.
W latach pięćdziesiątych związany z „frakcją” puławian. Prezes Zarządu Głównego Towarzystwa Krzewienia Kultury Świeckiej (1969–1975), członek Ogólnopolskiego Komitetu Frontu Jedności Narodu pod koniec lat 50. Od 1959 był także jednym z wiceprezesów Rady Naczelnej ZBoWiD.
Sfabularyzowane losy Jerzego Sztachelskiego stanowią główny motyw trzytomowej powieści Jerzego Putramenta "Wybrańcy". Był mężem Ireny Sztachelskiej.
Został pochowany na Cmentarzu Wojskowym na Powązkach w Warszawie (kwatera C 4 Tuje m. 9).

</doc>
<doc id="431120" url="https://pl.wikipedia.org/wiki?curid=431120" title="Lester Germer">
Lester Germer

Lester Halbert Germer (ur. 10 października 1896 w Chicago, zm. 3 października 1971 w Gardiner, stan Nowy Jork) – fizyk amerykański, w 1927 razem z Clintonem Davissonem w słynnym eksperymencie udowodnił dualną budowę falowo-cząsteczkową materii, co było podstawą skonstruowania mikroskopu elektronowego. Prowadził także prace z zakresu emisji termoelektronowej, erozji metali i fizyki zderzeń.
Podczas I wojny światowej walczył jako pilot myśliwca.
Pracował w Laboratorium Bella ("Bell Labs") w New Jersey.
Alpinizm.
W 1945 r. (w wieku 49 lat) Germer rozpoczął drugą karierę jako alpinista. Wspinał się na szczyty położone w północno-wschodniej części Stanów Zjednoczonych, zwłaszcza w górach Shawangunks (w skrócie "The Gunks") w stanie Nowy Jork. W tamtym czasie dominującym klubem alpinistycznym na tych terenach był "Appalachian Mountain Club, AMC", który miał bardzo ścisłe reguły wspinaczkowe. Germer nigdy nie zapisał się do klubu i przez to popadł w konflikt z czołowym alpinistą tego rejonu Hansem Krausem, pełniącym także funkcję przewodniczącego komitetu do spraw bezpieczeństwa AMC ("AMC Safety Committee"). W pewnym momencie odmówiono nawet Lesterowi Germerowi licencji wspinacza (wymaganej w USA), podając jako powód "Za bardzo lubi ludzi i ma za dużo entuzjazmu". Był on znany z hojności i przyjaznego nastawienia do ludzi. Mówiono o nim "jednoosobowa szkoła wspinaczkowa".
Zmarł w 1971 na tydzień przed swoimi 75. urodzinami w wyniku rozległego ataku serca w czasie wspinaczki linowej w górach Gunks. Do tego dnia Germerowi nie zdarzyły się żadne wypadki lub inne incydenty związane z bezpieczeństwem w górach. Nigdy nie zdarzyło mu się odpaść od ściany w czasie prowadzenia drogi wspinaczkowej.

</doc>
<doc id="431123" url="https://pl.wikipedia.org/wiki?curid=431123" title="Jamie Lee Curtis">
Jamie Lee Curtis

Jamie Lee Curtis, Baronowa Haden-Guest (ur. 22 listopada 1958 w Los Angeles) – amerykańska aktorka filmowa i telewizyjna, także autorka książek dla dzieci i aktywistka. Podczas 95. ceremonii wręczenia Oscarów otrzymała nagrodę w kategorii najlepsza aktorka drugoplanowa w filmie "Wszystko wszędzie naraz".
Jej pierwszym znaczącym występem na dużym ekranie była rola Laurie Strode w horrorze "Halloween" (1978) w reżyserii Johna Carpentera. W 1980 wzięła udział w szeregu horrorów, w tym "Mgła", "Bal maturalny" i "Terror w pociągu". Wcieliła się ponownie w rolę Laurie w sequelach "Halloween 2" (1981), ' (1998), ' (2002) i "Halloween" (2018).
Życiorys.
Wczesne lata.
Urodziła się w Los Angeles w Kalifornii jako córka znanej pary aktorskiej, Janet Leigh (z domu Janett Helen Morrison) i Tony’ego Curtisa (właśc. Bernard Schwartz). Jej ojciec był Żydem aszkenazyjskim, synem węgiersko-żydowskich imigrantów. Dwóch jej pradziadków ze strony matki było Duńczykami, podczas gdy reszta przodków jej matki było pochodzenia niemieckiego i szkocko-irlandzkiego. Curtis ma starszą siostrę, Kelly Curtis, która jest również aktorką, i kilkoro rodzeństwa przyrodniego (wszystkie z powtórnych małżeństw ojca): Alexandrę, Allegrę, Benjamina i Nicholasa (zm. w 1994 z powodu przedawkowania narkotyków). Rodzice Curtis rozwiedli się w 1962. Po rozwodzie stwierdziła, że jej ojca „nie ma w pobliżu” i że „nie był zainteresowany byciem ojcem”.
Curtis uczęszczała do Westlake School (obecnie Harvard-Westlake School) w Los Angeles i Beverly Hills High School. Ukończyła Choate Rosemary Hall. Po powrocie do Kalifornii, w 1976 studiowała na macierzystej uczelni matki, University of the Pacific w Stockton w Kalifornii i studiowała prawo. Porzuciła studia po jednym semestrze, aby rozpocząć karierę aktorską.
Kariera.
W 1977 wystąpiła gościnnie jako kelnerka w jednym z odcinków serialu kryminalnego NBC "Columbo" - pt.: „Test na inteligencję” ("The Bye-Bye Sky High I.Q. Murder Case") z Peterem Falkiem, Theodore'em Bikelem i Samanthą Eggar. W sitcomie ABC "Operation Petticoat" (1977–1978) grała postać porucznik Barbary Duran. Gościła też w serialu "Aniołki Charliego" (1978) z Kate Jackson, Jaclyn Smith i Cheryl Ladd oraz sitcomie "Statek miłości" (1978). Debiut kinowy Curtis miał miejsce w horrorze Johna Carpentera "Halloween" (1978), w którym zagrała rolę Laurie Strode. Film odniósł duży sukces i został uznany za najbardziej dochodowy niezależny film swoich czasów, zdobywając uznanie jako klasyczny horror. Curtis została następnie obsadzona w kilku horrorach. Jej następnym filmem była "Mgła" (1980), którą zrealizował reżyser "Halloween" John Carpenter. Kolejny film, "Bal maturalny", był niskobudżetowym kanadyjskim slasherem wydanym w lipcu 1980. Film, za który otrzymała nominację do nagrody Genie za najlepszą rolę zagranicznej aktorki, był podobny do "Halloween", ale otrzymał negatywne recenzje. W tym samym roku Curtis zagrała także w horrorze "Terror w pociągu", który miał premierę w październiku i spotkał się z negatywnymi recenzjami podobnymi do "Balu maturalnego".
W telewizyjnym dramacie biograficznym NBC "Śmierć króliczka" ("Death of a Centerfold: The Dorothy Stratten Story", 1981) zagrała Dorothy Stratten, kanadyjską byłą modelkę i gwiazdę „Playboya”, która została zastrzelona przez swojego zazdrosnego męża. Jej rola prostytutki Ophelii w komedii Johna Landisa "Nieoczekiwana zmiana miejsc" (1983) u boku Dana Aykroyda i Eddiego Murphy’ego, pomogła Curtis pozbyć się wizerunku królowej grozy i została uhonorowana Nagrodą Brytyjskiej Akademii Filmowej dla najlepszej aktorki drugoplanowej. Jako Jessie Wilson w melodramacie Jamesa Bridgesa "Być doskonałym" (1985) z Johnem Travoltą zdobyła niemiecką nagrodę kinową Jupiter Award jako najlepsza aktorka międzynarodowa. Z kolei za kreację Wandy Gershwitz w komedii Charlesa Crichtona "Rybce zwanej Wandą" (1988) z Johnem Cleese'em i Kevinem Kline'em była nominowana do Nagrody Brytyjskiej Akademii Filmowej dla najlepszej aktorki pierwszoplanowej i Złotego Globu dla najlepszej aktorki w filmie komediowym lub musicalu. 
W roku 1994 wystąpiła u boku Arnolda Schwarzeneggera w "Prawdziwych kłamstwach", jednym z najbardziej pamiętnych filmów akcji lat 90. Otrzymała za tę rolę Złoty Glob. Była także pomysłodawczynią "" (1998), w którym to filmie ponownie wcieliła się w postać Laurie Strode z "Halloween" i "Halloween 2" (1981). Zagrała w sumie w ponad pięćdziesięciu produkcjach.
Zasiadała w jury konkursu głównego na 45. MFF w Cannes (1992).
Życie prywatne.
18 grudnia 1984 roku wyszła za Christophera Guesta, 5. Barona Haden-Guest. Mają dwoje adoptowanych dzieci: córkę Annie (ur. 1986) i córkę transpłciową Ruby (ur. 15 marca 1996 jako Thomas).

</doc>
<doc id="431124" url="https://pl.wikipedia.org/wiki?curid=431124" title="Puchar Ligi Polskiej">
Puchar Ligi Polskiej



</doc>
<doc id="431129" url="https://pl.wikipedia.org/wiki?curid=431129" title="Pomrów wielki">
Pomrów wielki

Pomrów wielki ("Limax maximus") – gatunek ślimaka z rodziny pomrowiowatych (Limacidae). Wraz z pomrowiem czarniawym są największymi z polskich ślimaków nagich. Jest gatunkiem inwazyjnym.

</doc>
<doc id="431130" url="https://pl.wikipedia.org/wiki?curid=431130" title="Aleksander Samsonow">
Aleksander Samsonow

Aleksander Wasiliewicz Samsonow (ur. , zm. ) – generał rosyjski, dowódca wojskowy w czasie I wojny światowej.
Życiorys.
Do armii zaciągnął się mając 18 lat i wziął udział w wojnie rosyjsko-tureckiej 1877-1878. Po wojnie rozpoczął edukację w akademii wojskowej w Petersburgu.
Dowodził jednostką kawalerii podczas tłumienia powstania bokserów w 1900 oraz w wojnie rosyjsko-japońskiej w latach 1904–1905. Zyskał wtedy reputację energicznego i dzielnego dowódcy. Byli jednak obserwatorzy, którzy wątpili w jego umiejętności strategiczne. Po bitwie pod Mukdenem w roku 1905 oskarżył generała Paula von Rennenkampfa o zaniechanie udzielenia mu pomocy w czasie walki. Między dowódcami doszło do rękoczynów. Po wojnie rosyjsko-japońskiej w roku 1906 Samsonow został szefem sztabu Warszawskiego Okręgu Wojskowego a później rządcą w Turkmenistanie.
Na początku I wojny światowej, Samsonow został dowódcą rosyjskiej II Armii atakującej Prusy Wschodnie. Realizując zamiar połączenia swych jednostek z wojskami generała Rennenkampfa jego wojska przemieszczały się powoli w stronę południowo-zachodniej części Prus Wschodnich. Jednakże brak dobrej komunikacji, a przede wszystkim niechęć obu generałów do siebie (zarzucali sobie nawzajem niekompetencję i żywili urazy jeszcze z wojny rosyjsko-japońskiej) uniemożliwiły koordynację i zniszczyły ten plan.
Wojska niemieckie, dowodzone przez przybyłych do Prus Wschodnich gen. Paula von Hindenburga i gen. Ericha Ludendorffa, związały walką siły Samsonowa. W ciągu sześciu dni walk od 22 sierpnia 1914 Rosjanie odnieśli kilka sukcesów dzięki przewadze liczebnej, jednak 29 sierpnia Niemcom udało się otoczyć siły Samsonowa w bitwie pod Tannenbergiem. Generał Samsonow próbował co prawda wyrwać się z kotła, lecz powiodło się to jedynie nieznacznej części (ok. 10 tys.) pierwotnie 150-tysięcznej armii.
W trakcie odwrotu został porzucony przez własnych oficerów sztabowych w pobliżu leśniczówka Karolinka pod Wielbarkiem w nocy z 29 na 30 sierpnia 1914 roku i popełnił samobójstwo. Wycofujący się dalej oficerowie usłyszeli strzał, ale nie odnaleźli zwłok. Zostały one odnalezione przez Niemców i pogrzebane pod Wielbarkiem. Niemcy upamiętnili miejsce pochówku w tym miejscu: . Dzięki pomocy Międzynarodowego Czerwonego Krzyża w 1915 żona generała przeprowadziła ekshumację.
Samsonow był odznaczony Orderem Świętego Aleksandra Newskiego, Orderem Orła Białego, Orderem Świętego Jerzego IV klasy, Orderem Świętego Włodzimierza II, III i IV klasy, Orderem Świętej Anny wszystkich czterech klas, Orderem Świętego Stanisława I, II i III klasy.

</doc>
<doc id="431134" url="https://pl.wikipedia.org/wiki?curid=431134" title="Alexander Samsonov">
Alexander Samsonov



</doc>
<doc id="431138" url="https://pl.wikipedia.org/wiki?curid=431138" title="Gwiazda zmienna zaćmieniowa">
Gwiazda zmienna zaćmieniowa

Gwiazda zmienna zaćmieniowa – gwiazda, która obserwowana na ziemskim niebie wykazuje zmiany w swojej jasności. Zmienność gwiazd tego typu wynika z faktu, iż są one układami najczęściej podwójnymi, w których składniki systemu obiegając się, w regularnych odstępach czasu wzajemnie się zasłaniają. Przy odpowiednim nachyleniu płaszczyzny orbity względem obserwatora, to wzajemne zakrywanie się składników powoduje zmiany jasności widomej.
Typowym przykładem gwiazdy zmiennej zaćmieniowej jest Algol w gwiazdozbiorze Perseusza.
Jedną z najbardziej nietypowych gwiazd tego typu, z najdłuższym znanym okresem wynoszącym 27,1 lat, jest epsilon Aurigae.

</doc>
<doc id="431139" url="https://pl.wikipedia.org/wiki?curid=431139" title="Sedeniony">
Sedeniony

Sedeniony (symbol formula_1) – rodzina liczb hiperzespolonych.
Sedeniony tworzą 16-wymiarową algebrę nad ciałem liczb rzeczywistych, utworzoną przez zastosowanie konstrukcji Cayleya-Dicksona do oktonionów.
Każdy sedenion można przedstawić jako kombinację liniową sedenionów formula_2 formula_3 formula_4 formula_5 formula_6 formula_7 formula_8 formula_9 formula_10 formula_11 formula_12 formula_13 formula_14 formula_15 formula_16 formula_17 które tworzą bazę przestrzeni liniowej sedenionów nad ciałem liczb rzeczywistych.
Działania na sedonionach.
Tak jak w przypadku oktonionów, mnożenie sedenionów nie jest przemienne ani łączne. Jest ono rozdzielne względem dodawania.
Sedeniony mają multiplikatywne odwrotności oraz formula_18 jako element neutralny mnożenia.
Sedeniony są też najmniejszą rodziną liczb hiperzespolonych zawierającą dzielniki zera.
Dodawanie na sedonionach jest dodawaniem wektorów w przestrzeni 16-wymiarowej nad ciałem liczb rzeczywistych. Natomiast mnożenie definiuje poniższa tabela (ze względu na rozdzielność mnożenia względem dodawania):

</doc>
<doc id="431153" url="https://pl.wikipedia.org/wiki?curid=431153" title="Jon Erik Hexum">
Jon Erik Hexum



</doc>
<doc id="431154" url="https://pl.wikipedia.org/wiki?curid=431154" title="Hexum">
Hexum



</doc>
<doc id="431155" url="https://pl.wikipedia.org/wiki?curid=431155" title="Erik Hexum">
Erik Hexum



</doc>
<doc id="431158" url="https://pl.wikipedia.org/wiki?curid=431158" title="Still Not Getting Any…">
Still Not Getting Any…

Still Not Getting Any... – płyta kanadyjskiego zespołu Simple Plan, która ukazała się w 2004.

</doc>
<doc id="431162" url="https://pl.wikipedia.org/wiki?curid=431162" title="Loso">
Loso

Loso – tajski zespół rockowy, pochodzi z prowincji Khorat. Nazwa zespołu oznacza 'Low Society'.
Do tej pory zespół nagrał 13 płyt.

</doc>
<doc id="431167" url="https://pl.wikipedia.org/wiki?curid=431167" title="Optymalizacja stron">
Optymalizacja stron

Optymalizacja stron – dostosowanie (zoptymalizowanie) treści, kodu oraz grafik strony internetowej lub całego serwisu (witryny), pod określonym kątem.
W przypadku większości popularnych programów typu (CMS), optymalizację treści można przeprowadzić z ich poziomu. Optymalizacja kodu wymaga ingerencji w kod źródłowy HTML i CSS.

</doc>
<doc id="431169" url="https://pl.wikipedia.org/wiki?curid=431169" title="Furtwangen im Schwarzwald">
Furtwangen im Schwarzwald

Furtwangen im Schwarzwald – miasto w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Schwarzwald-Baar, siedziba wspólnoty administracyjnej Furtwangen. Leży ok. 27 km od Fryburga Bryzgowijskiego.
W mieście znajduje się uniwersytet techniczny, założony w 1850 roku jako szkoła ucząca zegarmistrzów. Obecnie kształci 3500 studentów, m.in. na takich kierunkach, jak: informatyka, budowa maszyn, inżynieria elektryczna oraz nauki ekonomiczne.
Pierwsze wzmianki o mieście pochodzą z 1179 roku. Prawa miejskie otrzymało w 1873 roku. Furtwangen było ważnym ośrodkiem zegarmistrzowskim, które wytwarzało znakomitej jakości zegary dźwiękowe. Odtwarzały głosy śpiewającego ptactwa, trąbki, fletu, itp. Obecnie ten sektor gospodarki jest na wymarciu. Dominują małe i średnie przedsiębiorstwa specjalizujące się w elektronice.
Współpraca.
Miejscowość partnerska:

</doc>
<doc id="431170" url="https://pl.wikipedia.org/wiki?curid=431170" title="Różanka (Wrocław)">
Różanka (Wrocław)

Różanka (niem. "Rosenthal", po II wojnie światowej także "Różan" i "Rogozin" – jedna z ulic nazywa się do dziś Zaułkiem Rogozińskim) – część (zwyczajowo nazywana osiedlem) Wrocławia, na osiedlu Karłowice-Różanka. Położona jest między Odrą od południa, ulicą Żmigrodzką od północy, linię kolejową nr 271 Wrocław – Poznań od zachodu oraz ulicą Bałtycką od wschodu. Na zachodnim skraju osiedla znajduje się zabytkowy Cmentarz Osobowicki, największa nekropolia Wrocławia. W skład osiedla wchodzi – na zachodzie, pomiędzy ulicą Bałtycką a cmentarzem – skupisko domów jednorodzinnych i niewielkich budynków wielorodzinnych (okolice ul. Czeskiej i Morawskiej, w dużej części jest to zabudowa z I połowy XX wieku) oraz bloki z wielkiej płyty przy Chorwackiej, Bezpiecznej i Jugosłowiańskiej, oznaczane na współczesnych planach miasta nazwą Ligota.
Historia osiedla.
W 1264 książę Henryk III sprzedał ziemię koło "Rosinthal", w kolejnym dokumencie z 1322 r. użyto nazwy "Rosenthal". Później stale występowała ta sama nazwa, choć różnie zapisywana. Wskazuje to, że bardzo wcześnie zostali tu osiedleni Niemcy i przyjęła się powszechnie przez nich używana nazwa.
W 1353 wieś miała 21,5 łana, z czego po trzy mieli Franczko z Kłodzka i sołtys, cztery Bertold z Raciborza. W 1795 było tu 376 mieszkańców, dwór, folwark, szkoła, karczma, wiatrak i 42 domy.
W pierwszej połowie XIX wieku Różanka należała do ładniejszych osad podwrocławskich.
W 1845 było 576 mieszkańców, w tym 9 rzemieślników i 3 kupców. Był tu folwark, cukrownia, wiatrak, cegielnia, szkoła i karczma. Część ziem Różanki, na których urządzono później cmentarz Osobowicki została włączona do Wrocławia już w roku 1808, a w 1909 – wąski pas w okolicy "Polinke Weg" (ul. Na Polance) koło budowanej w tym czasie śluzy Różanka, natomiast sama osada została włączona w 1928.
Po zamknięciu w 1967 przebiegającej przez Różankę Wąskotorowej Kolejki Wrocławsko-Trzebnicko-Prusickiej, w latach 70. i 80. rozpoczęła się szybka zabudowa tego terenu w technologii wielkopłytowej. Wytyczono nową ulicę – Bałtycką – łączącą most Osobowicki ze skrzyżowaniem Żmigrodzkiej i Kamieńskiego; w miejsce zlikwidowanej wąskotorówki poprowadzono przez Różankę linie tramwajowe od mostu Osobowickiego oraz od mostu Trzebnickiego w kierunku Poświętnego.
Przy ul. Bałkańskiej w latach 1990–1993 wybudowano kościół Matki Bożej Bolesnej według projektu arch. R. Żmidzińskiego. 24 grudnia 1992 została odprawiona pierwsza pasterka w tym kościele, a w marcu 1993 została erygowana parafia pw. Matki Bożej Bolesnej.
Obecnie Różanka została włączona do obrębu administracyjnego Karłowice-Różanka, liczącego 35,1 tys. mieszkańców. W roku 2007 zakończono przebudowę do drogi dwujezdniowej dotychczasowego „wąskiego gardła” na trasie wylotowej z Wrocławia w kierunku Poznania, ulicy Żmigrodzkiej.
Siedziba Rady Osiedla Karłowice-Różanka mieści się przy ul. Bałtyckiej 8.

</doc>
<doc id="431179" url="https://pl.wikipedia.org/wiki?curid=431179" title="Ustrój polityczny Albanii">
Ustrój polityczny Albanii

Albania jest wielopartyjną demokracją parlamentarną, w której obowiązuje trójpodział władz. Władzę ustawodawczą pełni jednoizbowy parlament, władzę wykonawczą prezydent i rząd z premierem na czele, a władzę sądowniczą piastują niezawisłe sądy. Nad konstytucyjnością aktów prawnych czuwa Sąd Konstytucyjny.
Demokracja albańska ma jednak w dużym stopniu charakter fasadowy, tzn. ustalenia konstytucyjne nie zawsze zgadzają się z realnie istniejącymi stosunkami i zależnościami politycznymi. Można stwierdzić, iż obecny system dopiero rozwija się w kierunku faktycznie funkcjonujących struktur demokratycznego państwa prawa.
Historia ustroju.
O Albanii jako rejonie geograficznym można mówić dopiero od końca XIX wieku. Przedtem tereny te znajdowały się pod panowaniem imperium osmańskiego, zamieszkane przez szereg plemion porozumiewających się jednym językiem, ale wyznających różne religie (islam, prawosławie, katolicyzm). Świadomość odrębności narodowej zaczęła kształtować się na przełomie XIX i XX wieku, a później także na skutek przejęcia władzy w Turcji przez ruch młodoosmański (1908 r.). 28 listopada 1912 roku Zgromadzenie Narodowe obradujące w mieście Vlora i skupiające albańskich działaczy niepodległościowych proklamowało niepodległość Albanii. Wyłoniło także rząd, na czele którego stanął Ismail Qemali (który objął w nim także ministerstwo spraw zagranicznych, a później panował jako książę). Przy formowaniu rządu przyjęto zasadę, iż 1/2 stanowisk otrzymają w nim muzułmanie, a pozostałą połowę – chrześcijanie.
Księstwo albańskie 1912-1914.
Proklamowaną niepodległość państwa albańskiego uznała Konferencja Ambasadorów, obradująca w Londynie. Ustanowiła ona jednak nadzór Międzynarodowej Komisji Kontroli, w skład której weszli przedstawiciele 6 krajów (Francja, Rosja, Wielka Brytania, Włochy, Austro-Węgry, Niemcy). 10 lipca 1913 r. wydano Statut Organiczny, na mocy którego Albania miała być:
Kres istnieniu niepodległego księstwa albańskiego położyła I wojna światowa, książę zu Wied udał się na emigrację, a tereny Albanii dostawały się pod okupację wojsk kolejnych krajów biorących udział w konflikcie.
Okres prowizorium ustrojowego 1920-1925.
Powojenne wsparcie USA dla niepodległości Albanii, jak również jej potwierdzenie przez londyńską Konferencję Ambasadorów w styczniu 1920 r., doprowadziło do zebrania się działaczy niepodległościowych w mieście Lushnja. 30 stycznia 1920 r. uchwalili oni tzw. "Statuty z Lushnja", określające tymczasowy ustrój państwa:
Powyższy układ miał obowiązywać do pierwszych wyborów parlamentarnych, które były na mocy ordynacji wyborczej z 5 grudnia 1920 r. pośrednie – 200 wyborców wskazywało swojego reprezentanta, który wraz z innymi reprezentantami wybierał deputowanych.
Republika Albanii 1925-1928.
Po dojściu do władzy drogą rewolucyjną premiera Ahmeda Zogu, 21 stycznia 1925 roku parlament uchwalił nową konstytucję. Cechy wprowadzonego przez nią ustroju:
Monarchia 1928-1939.
Pod wpływem Zogu, przejawiającego skłonności autorytarne, wyłoniony przez Konstytuantę Komitet uchwalił projekt nowej konstytucji, który został przyjęty 1 września 1928 roku. Wprowadzał on w Albanii monarchię parlamentarną. Królem został Ahmed Zogu, przyjmując imię Zog I. Powiększył wydatnie zakres swojej władzy, w porównaniu z prezydenturą, stając się politycznie nieodpowiedzialnym przed parlamentem, jednocześnie posiadając nad nim zwierzchnictwo (prawo do przedterminowego rozwiązania legislatywy). Dodatkowo król miał prawo zawierania umów międzynarodowych, które nie musiały być ratyfikowane przez parlament, a także do uczestniczenia w pracach rządu.
Unia z Włochami 1939-1943.
Po włoskiej agresji w 1939 roku, Zgromadzenie Narodowe zdecydowało o pozbawieniu tronu Zoga I i oddaniu go włoskiemu królowi Wiktorowi Emmanuelowi III. Włochy narzuciły także nowy Statut Fundamentalny, faktycznie redukujący status Albanii do roli kolonii:
Z powodu kapitulacji Włoch i wejściem Niemców na terytorium Albanii, 16 października 1943 roku Zgromadzenie Narodowe przywróciło konstytucję z 1928 roku. Wiktor Emanuel III został zdetronizowany, a funkcje monarchy na czas wojny miała pełnić Rada Regencyjna złożona z czterech osób. Pomimo utworzenia rządu albańskiego, kraj faktycznie znajdował się pod niemiecką okupacją. Jednocześnie istniał podziemny Komitet złożony z działaczy niepodległościowych (głównie komunistów), który w październiku 1944 roku przekształcił się w Rząd Tymczasowy.
Konstytucja z 14 marca 1946 r..
Po wyzwoleniu kraju spod władzy niemieckiej komuniści zdominowali w krótkim czasie wszystkie szczeble administracji państwowej. 14 marca 1946 roku Zgromadzenie Narodowe uchwaliło Statuty, pełniące funkcję konstytucji. Były one wzorowane na stalinowskiej konstytucji ZSRR z 1936 roku. Jej główne zasady ustrojowe:
Rzeczywistość jednak odbiegała od postanowień konstytucyjnych – całość faktycznej władzy została skupiona w ręku Envera Hodży (Hoxhy), pierwszego sekretarza Albańskiej Partii Pracy ("Partia e Punes e Shqiperise", PPSh), stosującego stalinowskie metody utrzymywania się przy władzy.
Konstytucja z 28 grudnia 1976 r..
Reżim Hodży, po zerwaniu współpracy z Jugosławią Tity, jak i obozem sowieckim, potrzebował nowej koncepcji państwa. Wyrazem jej była nowa konstytucja, uchwalona 28 grudnia 1976 r. przez Zgromadzenie Ludowe. Miała ona radykalny charakter. Główne postanowienia tego aktu:
System polityczny wprowadzony przez konstytucję z 1976 roku funkcjonował zgodnie z jej założeniami do 1985 roku, kiedy to umarł Hodża. Potem nastąpił proces stopniowej demokratyzacji.
Ustawa konstytucyjna z 29 kwietnia 1991 r..
Po wyborach w 1991 roku parlament uchwalił szereg poprawek do konstytucji z 1976 r., m.in. zmianę nazwy kraju na Republikę Albanii, wprowadzenie stanowiska prezydenta (został nim Ramiz Alia) i zagwarantowanie praw obywatelskich. Ustalała to Ustawa konstytucyjna "„O podstawowych uregulowaniach konstytucyjnych”" z 29 kwietnia 1991 roku. Dodatkowo, przed wyborami w 1992 roku nowa ordynacja wyborcza zmniejszyła liczbę członków Zgromadzenia Ludowego do 140, z czego 100 miało być wybieranych w wyborach większościowych, a 40 proporcjonalnie z list partyjnych.
Po zwycięstwie w wyborach 1992 roku demokratów i wyborze Sali Berishy na prezydenta, w ciągu 2 lat konstytucja została sześciokrotnie nowelizowana. Zmiany dotyczyły głównie pozycji ustrojowej prezydenta – poszerzono jego uprawienia, poprzez m.in. umożliwienie mu uczestnictwa w obradach rządu.
W 1994 roku pod referendum ludowe poddano projekt nowej konstytucji, autorstwa osób skupionych wokół Berishy. Naród jednak odrzucił tę propozycję. Natomiast w 1997 roku, już po uspokojeniu się potężnych niepokojów społecznych, przybierających nawet postać rebelii, w kolejnym referendum Albańczycy zdecydowali, iż ustrojem państwowym nie będzie monarchia, lecz republika.
Obecny ustrój państwa.
Po krwawych wydarzeniach „przeklętego roku” ("Viti i mallkuar") 1997 r. jasne stało się, że niezbędna jest nowa ustawa zasadnicza. Konstytucję uchwalono 21 października 1998 r., a zatwierdziło ją referendum z 22 listopada tegoż roku. Najpoważniejszą zmianą w porównaniu z poprzednim porządkiem ustrojowym było zredukowanie pozycji prezydenta do funkcji reprezentacyjnych, poprzez odebranie mu prawa inicjatywy ustawodawczej i rozwiązywania parlamentu przed upływem kadencji.
Parlament.
Składa się z jednej izby – Zgromadzenia ("Kuvendi Popullor"), złożonego ze 140 posłów, wybieranych na 4 lata. W wyborach stosuje się ordynację proporcjonalną i okręgi wielomandatowe, których granice odpowiadają obwodom, stanowiącym podstawę podziału administracyjnego kraju. W okręgach wybieranych jest od 4 do 32 deputowanych, proporcjonalnie do ich ludności. Obowiązuje próg wyborczy na poziomie 3% dla partii politycznych oraz 5% dla koalicji wyborczych. Przeliczenie głosów na mandaty odbywa się dwuetapowo. Najpierw są one rozdzielane przy pomocy metody d’Hondta pomiędzy listy wyborcze. Drugi etap dotyczy tylko koalicji i ma na celu ustalenie liczby mandatów przypadających poszczególnym partiom, które wchodzą w ich skład. Na tym etapie stosuje się metodę Sainte-Laguë.
Zgromadzenie pracuje pod przewodnictwem wybieranego przez nie Przewodniczącego Zgromadzenia.
Funkcje Zgromadzenia:
Główne partie polityczne:
oraz
Prezydent.
Jest głową państwa i reprezentuje jedność narodu. Powoływany jest przez parlament na 5 lat z możliwością reelekcji, większością 3/5 głosów. Kandydaturę może zgłosić grupa min. 20 posłów. Kandydat musi mieć co najmniej 40 lat, być obywatelem albańskim od urodzenia i zamieszkiwać w Albanii przez ostatnie 10 lat przed wyborem.
Prezydent posiada uprawnienia raczej symboliczne: nadaje ordery i odznaczenia, mianuje najwyższych urzędników państwowych, mianuje i odwołuje przedstawicieli dyplomatycznych itd. Jest także Naczelnym Dowódcą Sił Zbrojnych.
Prezydent nie posiada odpowiedzialności politycznej, ale może zostać odwołany ze stanowiska w przypadku naruszenia Konstytucji lub popełnienia ciężkiego przestępstwa. Wniosek o pociągnięcie go do odpowiedzialności może zgłosić grupa min. 1/4 członków parlamentu, który musi poprzeć większością głosów co najmniej 2/3 Zgromadzenia. O winie orzeka Sąd Konstytucyjny.
Rząd.
Składa się z prezesa Rady Ministrów, zastępcy prezesa Rady Ministrów i ministrów. Na mocy art. 95 ust. 2 Konstytucji, Rada Ministrów ma przyznane kompetencje domniemane, tzn. przysługują jej te wszystkie kompetencje, które nie zostały zastrzeżone dla innych organów państwowych lub samorządowych.
Premiera powołuje prezydent na wniosek partii lub koalicji posiadającej najwięcej miejsc w Zgromadzeniu. Ministrowie powoływani są także przez prezydenta, ale na wniosek premiera.
Premier musi zgłosić Zgromadzeniu projekt budżetu. Jeśli Zgromadzenie nie uchwali budżetu do początku następnego roku finansowego, wtedy Rada Ministrów realizuje każdego miesiąca 1/12 budżetu roku poprzedniego, do czasu aż nowy budżet nie zostanie przyjęty.
Rząd odpowiada politycznie przed parlamentem, który może mu wyrazić wotum nieufności.
Sądownictwo.
Albański system władzy sądowniczej składa się z Sądu Konstytucyjnego, Sądu Kasacyjnego, sądów apelacyjnych i sądów rejonowych. Spośród trzech ostatnich rodzajów sądów, każdy podzielony jest na trzy działy, zajmujące się sprawami z zakresu prawa: karnego, cywilnego i wojskowego. Skład orzekający w każdym z tych sądów składa się z trzech sędziów.
Sąd Kasacyjny jest najwyższą instancją odwoławczą, składającą się z 11 członków powoływanych przez parlament na kadencję trwającą 7 lat. Prezydent przewodzi Wysokiej Radzie Sprawiedliwości, która powołuje i odwołuje sędziów pozostałych sądów.
Sąd Konstytucyjny.
Ciało to powoływane jest dla wypełniania szeregu funkcji:
Sąd Konstytucyjny składa się z 9 członków, powoływanych na nieodnawialną 9-letnią kadencję przez parlament, za zgodą prezydenta. Skład Sądu odnawiany jest co 3 lata w 1/3. Przewodniczącego Sądu powołuje prezydent spośród jego członków na 3 lata, za zgodą Zgromadzenia.

</doc>
<doc id="431180" url="https://pl.wikipedia.org/wiki?curid=431180" title="Josef Toufar">
Josef Toufar

Josef Toufar (ur. 14 lipca 1902, zm. 25 lutego 1950) – katolicki ksiądz, ofiara reżimu komunistycznego w Czechosłowacji.
Z zawodu będąc stolarzem święcenia przyjął dopiero w wieku 38 lat. W styczniu 1950 roku oskarżono go o zainscenizowanie tzw. cudu čihostskiego (od nazwy miejscowości Číhošť, gdzie był proboszczem). Według relacji świadków w trakcie mszy, 11 grudnia 1949 roku poruszył się kilkakrotnie na boki półmetrowy krzyż ołtarzowy. Cud miał się powtórzyć na Boże Narodzenie. Szerząca się wieść o cudzie zainteresowała służby bezpieczeństwa (Státní bezpečnost) i 29 stycznia proboszcza uwięziono i przewieziono do Pragi.
W trakcie brutalnych przesłuchań próbowano go zmusić do podpisania przyznania się do wykorzystywania seksualnego dzieci oraz do skrytego poruszania krzyżem. Ekspertyzy sądowe w latach 90. wykazały, że zeznanie zostało sfabrykowane w całej rozciągłości. Dochodzenie ujawniło również, że chłopcy, którzy mieli być molestowani przez ks. Toufara, zostali groźbami zmuszeni do podpisania oskarżających zeznań. Nie udało się ponadto odkryć przyczyny poruszania się krzyża. Wymyślony i sfabrykowany przez komunistyczne władze mechanizm poruszający w testach wykazał niemożliwość jego działania. Ponadto w kościele nie znaleziono żadnych pozostałości czy śladów jakiegokolwiek mechanizmu.
25 lutego księdza Toufara odwieziono w stanie krytycznym do praskiego szpitala. Tamteż w tym dniu umarł. Na żądanie StB w karcie zgonu jako powód wpisano pęknięcie wrzodu. Osiemnaście lat później asystujący lekarz, dr František Mauer wyjawił, że proboszcz Toufar został zatłuczony na śmierć i nie byli w stanie go uratować w trakcie operacji.
Rodzinie proboszcza oznajmiono śmierć dopiero po czterech latach od tego wydarzenia. Ciało pochowano w zbiorowej mogile. Przesłuchujący Ladislav Macha został ukarany tylko naganą za niepowodzenie w przesłuchaniu. Z powodów zdrowotnych nie został ukarany więzieniem.
Komunistyczne władze cud wykorzystały do antykościelnej propagandy. Nakręcono film propagandowy "Biada temu, przez którego przychodzi zgorszenie". W filmie miał grać sam proboszcz, ale z przyczyn fatalnego stanu zdrowia, rolę odegrał znany z procesów antykościelnych prokurator Karel Čížek. Film został rozprowadzony w rekordowej ilości kopii, ale został tak fatalnie wykonany, że społeczeństwo było przekonane o państwowej inscenizacji. Później powstała jeszcze książka propagandowa.
Po upadku komunizmu o čihostskim proboszczu czeska telewizja nakręciła film "In nomine Patris". Film w sposób realistyczny odtwarza prawdziwą wersję zdarzeń.

</doc>
<doc id="431183" url="https://pl.wikipedia.org/wiki?curid=431183" title="RCA Studio II">
RCA Studio II

RCA Studio II – drugi na świecie programowalny system gier wideo po Fairchild Channel F, które zaistniało na rynku kilka miesięcy wcześniej. RCA Studio II był konstrukcją, która była czymś więcej niż kolejnym „klonem” Pong.
Do zakończenia produkcji w 1979 roku RCA wydało 10 kartridźów. RCA Studio II miało wbudowane pięć gier. Podobnie do większości sprzedawanych wówczas konsoli system ten posiadał prostą czarno-białą blokową grafikę.
Studio II było wyposażone w dwie numeryczne klawiatury, znajdujące się na obudowie. Służyły one za kontrolery. Klawiatury oznaczone były etykietami – „A” dla gracza z lewej strony i „B” dla gracze z prawej. Klawiatury składały się z dziesięciu klawiszy ponumerowanych od 0 do 9. Obok klawiszy znajdowały się strzałki informujące graczy, że przycisk numeryczny „4” oznaczał ruch w lewo, „6” w prawo, „2” w górę, „8” w dół itd. Przycisk oznaczony numerem „0”, który znajdował się poniżej używany był przeważnie jako „fire” – strzał.
Konsola nie odniosła dużego sukcesu, już w chwili pojawienia się na rynku konstrukcja była przestarzała. Dziewięć miesięcy po ukazaniu się Studio II na rynek trafiła konsola Atari 2600 VCS, która posiadała znacznie lepszą grafikę, dźwięk oraz doskonalsze gry.
Kilka lat później w Europie pojawiły się „klony” bazujące na oryginale, wyposażone w kolorową grafikę. Systemy te były sprzedawane z myślą o ludziach, którzy z różnych względów nie mogli pozwolić sobie na nowoczesne i drogie konsole.

</doc>
<doc id="431184" url="https://pl.wikipedia.org/wiki?curid=431184" title="Hüfingen">
Hüfingen

Hüfingen – miasto w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Schwarzwald-Baar, wchodzi w skład związku gmin Donaueschingen.
Współpraca.
Miejscowości partnerskie:

</doc>
<doc id="431187" url="https://pl.wikipedia.org/wiki?curid=431187" title="Jan Małachowski (biskup)">
Jan Małachowski (biskup)

Jan Małachowski herbu Nałęcz (ur. 1623 w Bąkowej Górze koło Sieradza, zm. 20 sierpnia 1699 w Krakowie) – biskup krakowski, podkanclerzy koronny, scholastyk kapituły katedralnej lwowskiej w 1664 roku.
Pochodził ze znanej szlacheckiej rodziny Małachowskich herbu Nałęcz. Jego pradziad Mikołaj Małachowski (1519-1575), dał początek szlacheckiej gałęzi Małachowskich.
Jego bratankiem był Stanisław Małachowski, wojewoda poznański.
Studia prawnicze odbył w Akademii Krakowskiej. W 1651 r. brał udział w bitwie pod Beresteczkiem. Owdowiawszy (żona pochodziła z rodu Szembeków, dzieci nie mieli) postanowił studiować teologię. Przed 1655 r. przyjął święcenia kapłańskie, w latach 1655-57 był kapelanem króla Jana Kazimierza. Za zasługi nagrodzony stanowiskiem referendarza koronnego w 1666 roku i kanonika krakowskiego w 1660 roku. Po abdykacji Jana II Kazimierza w 1668 roku, popierał do polskiej korony kandydaturę francuskiego księcia Wielkiego Kondeusza. Był elektorem Michała Korybuta Wiśniowieckiego w 1669 roku z województwa sieradzkiego. Elektor Jana III Sobieskiego z województwa sieradzkiego w 1674 roku, podpisał jego "pacta conventa".
Od 1676 roku biskup chełmiński, podkanclerzy koronny od 1678 r., następnie od 1681 r. biskup krakowski. Ingres do katedry wawelskiej odbył 27 września 1681 r.
Wysłany przez króla Jana II Kazimierza na misję do Francji oraz Brandenburgii w celach dyplomatycznych. Zarządzał majątkiem królowej Ludwiki Marii Gonzagi, żony Jana Kazimierza, był także wykonawcą jej testamentu.
Jako biskup krakowski przeprowadził reformę seminarium duchownego oddając go pod opiekę Zgromadzeniu Księży Misjonarzy Świętego Wincentego à Paulo. Zakon ten, mający swoje korzenie we Francji sprowadził do Krakowa w 1682 r. z Warszawy, osadził na Stradomiu oraz przekazał zgromadzeniu w zarządzanie niektóre wsie z okolicznych dóbr kościelnych. Sprowadził również do Krakowa z Francji zakon sióstr wizytek, którym w latach 1682–1695 ufundował kościół i klasztor. Z własnych funduszy naprawiał fortyfikacje obronne Krakowa. W 1690 roku doprowadził do beatyfikacji księżnej Kingi.
W 1697 roku był elektorem Augusta II Mocnego z województwa krakowskiego.
Z fundatorską działalnością Małachowskiego wiążą się cztery przedsięwzięcia budowlane: w Krakowie klasztor i kościół Wizytek, klasztor misjonarzy i przebudowa pałacu biskupiego, a w Bodzentynie przebudowa zamku biskupów krakowskich. Chronologia prac przy tych budowlach przedstawiała się następująco: w latach 1683–1686 wzniesiono na miejscu zrujnowanej kamienicy Ługowskich furtę klasztoru misjonarzy, w latach 1687–1692 - klasztor wizytek, w latach 1689–1691 dokonano przebudowy zamku w Bodzentynie, równocześnie podjęto przebudowę krakowskiego pałacu biskupiego, ukończoną w roku 1692, w tymże roku rozpoczęto prace przy budowie kościoła Wizytek, zakończone w roku 1695, wreszcie w latach 1693–1695 powstał budynek kolegium misjonarzy.
Katedrze podarował bardzo cenny zbiór gobelinów. Do dziś w skarbcu katedralnym przechowywany jest pastorał biskupa Małachowskiego. Pochowany został w katedrze wawelskiej, z wyjątkiem serca, pochowanego w krakowskim kościele wizytek.

</doc>
<doc id="431191" url="https://pl.wikipedia.org/wiki?curid=431191" title="Polski Związek Wędkarski Okręg w Gdańsku">
Polski Związek Wędkarski Okręg w Gdańsku

Polski Związek Wędkarski Okręg w Gdańsku – gdański oddział Polskiego Związku Wędkarskiego. Został powołany do życia 14 kwietnia 1950 roku. Powstał na bazie funkcjonującego po II wojnie światowej Związku Sportowych Towarzystw Wędkarskich z Gdańska, Gdyni i Wejherowa. Obecnie w ramach Okręgu PZW Gdańsk łowi ok. 15 000 wędkarzy zrzeszonych w blisko 80 kołach wędkarskich.
Zakres działań podejmowanych przez PZW Okręg Gdańsk dotyczy:
Dokumentem uprawniającym do połowu na wodach PZW jest karta wędkarska oraz legitymacja z opłaconymi, odpowiednimi do rodzaju łowiska, składkami.
Jeziora PZW Okręg Gdańsk.
LP. Nazwa Pow.(ha) Gmina
Objaśnienie:
Jezioro Połęczyńskie o pow. 38 ha położone na terenie gmin: Przywidz i Somonino, do 2008 r. udostępnione do wędkowania na zasadzie powszechności.
Rzeki nizinne PZW Okręg Gdańsk.
Nazwa wody, granice:
Rzeki górskie PZW Okręg Gdańsk.
Nazwa wody Granice

</doc>
<doc id="431192" url="https://pl.wikipedia.org/wiki?curid=431192" title="Cyrk Korona">
Cyrk Korona

Cyrk Korona – największy polski cyrk prowadzony przez Lidię Król-Pinder i Thomasa Pindera, założony w 1993 roku. 
Majątek i zwierzyniec.
Cyrk Korona dysponuje trzema namiotami cyrkowymi o średnicach 40 m, 38 m oraz 36 m, dwa stałe amfiteatry na 1500 osób oraz jeden na 1000. Posiada także agregaty prądotwórcze oraz pojazdy specjalne, dzięki czemu może zorganizować przedstawienie w dowolnym miejscu w Polsce oraz w Europie.
Przy cyrku jest prowadzony największy zwierzyniec cyrkowy w Polsce (2006 r.). Cyrk posiada na stałe: wielbłądy, konie rasy Welsh Cob i araby, lamy, gęsi, zebry, kozy, owce, psy rasy bernardyn, małpy, kuce szetlandzkie oraz byka "Fernando".
W sezonie 2008 występowały także dwa słonie afrykańskie.
W 2004 przy Cyrku powstało biuro zajmujące się organizacją różnego rodzaju imprez, produkcji filmowej oraz reklamowej, a także wynajmujące namioty.
Festiwal Talentów.
Cyrk Korona od 2010 roku jest organizatorem Międzynarodowego Festiwalu Talentów, który na przełomie września i października odbywa się w Warszawie. Impreza odbywa się pod dwoma wielkopowierzchniowymi namiotami cyrkowymi, a na arenie prezentowane są największe gwiazdy świata cyrku. Festiwal Talentów jest największą i najważniejszą cyrkową imprezą w Polsce. W ciągu czterech edycji festiwal osiągnął status prestiżowego a liczba odwiedzających cyrk rośnie. W 2012 roku podczas III Festiwalu Talentów piosenkarka Doda uświetniła galę, wjeżdżając na arenę na słonicy Sharon. W 2013 r. Ewelina Lisowska zaprezentowała swój czwarty singiel "Aero-Plan II". Artystka wystąpiła na trapezie i w kuli wodnej, podczas gali charytatywnej. Nagroda brązowej, srebrnej i złotej korony przyznawana jest na wielkiej gali finałowej. Zwycięzców wybiera publiczność.
Działalność zewnętrzna.
Cyrk organizuje wspólnie z TVP program "Artyści dzieciom", w trakcie którego znani aktorzy teatralni i filmowi oraz znane postacie z TVP wcielają się w rolę artystów cyrkowych lub treserów biorąc udział w spektaklu cyrkowym.
10 listopada 2005 r., podczas pierwszego dnia VII Ogólnopolskiej Konferencji Szkoleniowej Olimpiad Specjalnych, Cyrk Korona otrzymał odznaczenie Olimpiad Specjalnych Polska "Specjalny Przyjaciel" jako firma wspierająca działalność Olimpiad Specjalnych od ponad 10 lat. Cyrk Korona przekazuje także na cele hipoterapii swoje konie, które zakończyły pracę jako artyści cyrkowi.
Cyrk jest członkiem Europejskiego Stowarzyszenia Cyrków (ECA). Lidia Król–Pinder jest przedstawicielem ECA w Polsce, a jej mąż Thomas pracuje w komisji ECA zajmującej się regulacjami prawnymi związanymi ze standaryzacją transportów dla zwierząt.
W 2012 r. jako pierwszy cyrk w kraju umożliwił opcję kupna biletów on-line w promocyjnych cenach.
22 października 2012 r., Wielbłąd ze stajni Cyrku Korona wystąpił w 2342 odcinku serialu "Klan". 
Konflikty z obrońcami praw zwierząt.
Cyrk Korona od wielu lat jest przedmiotem krytyki i akcji protestacyjnych części środowisk zajmujących się obroną praw zwierząt. Kontrole przeprowadzane w 2008 r. przez władze weterynaryjne, po interwencjach organizacji ekologicznych i obrońców praw zwierząt nie wykazały jednak uchybień w zakresie przepisów dotyczących traktowania zwierząt w Polsce.
Głośnym echem w mediach przetoczyła się w 2000 r. sprawa ucieczki trzech tygrysów z Cyrku, która na skutek błędu policjanta skończyła się przypadkową śmiercią weterynarza, który próbował uratować zwierzęta przed zastrzeleniem.

</doc>
<doc id="431208" url="https://pl.wikipedia.org/wiki?curid=431208" title="Castle Wolfenstein">
Castle Wolfenstein

Castle Wolfenstein – gra komputerowa z gatunku skradanek osadzona w realiach II wojny światowej, wyprodukowana i wydana w 1981 roku przez amerykańskie studio Muse Software. Początkowo ukazała się w wersji na komputer Apple II, natomiast później opublikowano edycję gry na komputery osobiste (1983) i Commodore 64 (1984). W 1984 roku wydana została jej kontynuacja pod nazwą "Beyond Castle Wolfenstein".
Gracz wciela się w niej w rolę alianckiego szpiega, którego zadaniem jest infiltracja niemieckiego sztabu znajdującego się w tytułowym zamku i kradzież tajnych planów. Zamek dzieli się na 60 różnych pokoi strzeżonych przez niemieckich strażników. Ściany dzielące pokoje w grze są podatne na zniszczenie.
"Castle Wolfenstein" zapoczątkował gatunek skradanek w grach komputerowych. Stał się w wielu aspektach pierwowzorem gry "Metal Gear", która przyczyniła się do zwiększenia popularności gatunku. Stanowił on bezpośrednią inspirację dla gry "Wolfenstein 3D" stworzonej przez id Software.
Rozgrywka.
"Castle Wolfenstein" jest grą o czarno-białej oprawie graficznej, prezentowanej w widoku dwuwymiarowym. Gracz rozpoczyna grę w pomieszczeniu ze strażnikami niemieckimi, mając do dyspozycji naładowany pistolet z dziesięcioma nabojami. Na każdym poziomie zadaniem jest wydostanie się z pomieszczenia przez odpowiednie drzwi. Każdy kolejny poziom w grze jest coraz trudniejszy do zniszczenia.
Gracz może zabijać napotkanych strażników przy pomocy pistoletu (co może zaalarmować innych Niemców), jak również za sprawą granatów zdobytych w trakcie rozgrywki. Granaty oraz inne przedmioty przydatne podczas rozgrywki (naboje do pistoletu, klucze, tajne plany wroga) kierowany bohater może zdobyć, przeszukując martwych żołnierzy lub otwierając skrzynie znajdujące się w pomieszczeniach.
Gracz ma możliwość przebrania się w zdobyty od Niemców mundur. Dzięki niemu może przejść do kolejnych pomieszczeń bez wzbudzania podejrzeń strażników. Jednak zdolni do wykrycia kierowanego bohatera są strażnicy SS, którzy wszczynają alarm po rozpoznaniu dywersanta.

</doc>
<doc id="431213" url="https://pl.wikipedia.org/wiki?curid=431213" title="Triberg im Schwarzwald">
Triberg im Schwarzwald

Triberg im Schwarzwald − miasto w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Schwarzwald-Baar, siedziba związku gmin Raumschaft Triberg. Triberg jest znaną miejscowością turystyczną w Schwarzwaldzie, nazywaną bramą do Parku Natury Południowy Schwarzwald. Do jego głównych atrakcji turystycznych należą najwyższy wodospad w Niemczech i muzeum zegarów z kukułką z największym zegarem tego typu na świecie.
W mieście znajduje się stacja kolejowa Triberg.

</doc>
<doc id="431214" url="https://pl.wikipedia.org/wiki?curid=431214" title="Lidia Król-Pinder">
Lidia Król-Pinder

Lidia Król-Pinder (ur. ok. 1955) – polska artystka cyrkowa. Dyrektorka i współwłaścicielka cyrku "Korona".
Życiorys.
Lidia Król-Pinder wywodzi się ze starej rodziny cyrkowej. Do rodziny tej od wielu pokoleń należały cyrki: "Korona", "Wild-West", "Józefiego", "Harry'ego" oraz "Arena".
Cyrk "Arena" był własnością dziadków Lidii do lat 50. XX wieku, tj. do momentu upaństwowienia wszystkich cyrków w Polsce. Tradycja zawodu artysty cyrkowego była jednak kontynuowana. Ojciec, Jan Nowotny, był treserem koni, dżokejem i antypodystą. Matka Halina Nowotna, jako tancerka klasyczna przypadkowo trafiła do cyrku. Występowała jako tancerka, woltyżerka, treserka koni, w późniejszych latach była cenionym choreografem cyrkowym.
Lidia Król ukończyła AWF w Warszawie uzyskując tytuł magistra wychowania fizycznego oraz uprawnienia instruktora tańca i gimnastyki artystycznej. W czasie studiów w AWF była członkiem Zespołu Tańca Ludowego AWF.
W 1982 rozpoczęła swoją karierę cyrkową występami w kwartecie akrobatycznym "4 King's". Występowali w halach widowiskowych, na estradach, w cyrkach i variete w wielu krajach Europy (Hiszpania, Holandia, Francja, Niemcy, Finlandia, Norwegia, Szwajcaria). W 1993 założyła swój własny cyrk o nazwie "Korona", którego jest dyrektorem i współwłaścicielem.

</doc>
<doc id="431217" url="https://pl.wikipedia.org/wiki?curid=431217" title="Pitbull (film 2005)">
Pitbull (film 2005)

Pitbull (nazwa stylizowana PitBull) – polski film kryminalny z 2005 roku w reżyserii Patryka Vegi, pierwszy kinowy film z serii "Pitbull". Na jego podstawie powstał serial telewizyjny (2005–2008).

</doc>
<doc id="431219" url="https://pl.wikipedia.org/wiki?curid=431219" title="Best Video Game Soundtrack">
Best Video Game Soundtrack

Poniższa lista przedstawia kolejnych zwycięzców nagrody MTV Video Music Awards w kategorii Best Video Game Soundtrack .

</doc>
<doc id="431231" url="https://pl.wikipedia.org/wiki?curid=431231" title="Zróbmy sobie wnuka">
Zróbmy sobie wnuka

Zróbmy sobie wnuka – komedia polska z 2003 roku. Okres zdjęciowy: 24 września – 26 października 2002. Adaptacja sztuki Marka Rębacza "Dwie morgi utrapienia".
Fabuła.
W centrum jednego z wielkich miast wśród biurowców stoi domek otoczony ogródkiem. Jego mieszkańcy, Maniek i Gienia Koselowie, nie marzą o przeprowadzce do nowoczesnych apartamentów. Mańkowi sen z powiek spędza los dwójki dorosłych dzieci – Zosi i Janka. Żadne z nich nie wstąpiło jeszcze w związek małżeński. Słynący z licznych romansów Janek jest wziętym ginekologiem, a inteligentna, ale raczej zasadnicza Zosia pracuje jako specjalistka od public relations. Kosela stawia więc sobie za punkt honoru doprowadzenie dzieci do ołtarza.

</doc>
<doc id="431236" url="https://pl.wikipedia.org/wiki?curid=431236" title="Leon Festinger">
Leon Festinger

Leon Festinger (ur. 8 maja 1919 w Nowym Jorku, zm. 11 lutego 1989 tamże) – amerykański psycholog społeczny.
Syn pochodzących z Rosji żydowskich imigrantów; studiował na University of Iowa, gdzie był uczniem Kurta Lewina; wraz z Lewinem prowadził prace badawcze nad dynamiką grup w Massachusetts Institute of Technology; po śmierci Lewina w 1947 przeniósł się na University of Michigan; został profesorem; pracował jeszcze na University of Minnesota i Uniwersytecie Stanforda; w 1968 wrócił do Nowego Jorku gdzie zmarł 11 lutego 1989 roku.
Prowadził badania z dziedziny psychologii społecznej. Jest twórcą teorii dysonansu poznawczego i teorii porównań społecznych. Jego uczniem był Jack Brehm, twórca teorii reaktancji.

</doc>
<doc id="431238" url="https://pl.wikipedia.org/wiki?curid=431238" title="Nowe Miasto (Wodzisław Śląski)">
Nowe Miasto (Wodzisław Śląski)

Nowe Miasto – dzielnica Wodzisławia Śląskiego, powstała w latach 60. XX wieku. Położone jest na pagórkowatym terenie wzdłuż ul. 26 Marca. Graniczy ze Starym Miastem, Wilchwami, Radlinem II oraz Osiedlami XXX-Lecia – Piastów – Dąbrówki.
Na jego terenie znajdują się osiedla mieszkaniowe oraz punkty handlowo-usługowe. Dzielnica liczy około 14 tys. mieszkańców.
Historia Nowego Miasta.
Tereny, na których położone jest Nowe Miasto, przez poprzednie stulecia nie były częścią Wodzisławia, gdyż znajdowały się poza terenem miasta. Fakt ten potwierdzają plany miasta z XIX w. oraz to, że są położone za ul. Wałową co oznaczało, że tereny położone są poza obrębem dawnych murów miejskich. Nie wiadomo jak dawniej wyglądały te ziemie, najprawdopodobniej był tu las, później łąki oraz pola należące do Piastów Raciborskich, a następnie książąt Opawskich. Od 1502 roku ziemie, na których obecnie leży Nowe Miasto, były częścią folwarku, należącego do właścicieli Wodzisławia i Wodzisławskiego Państwa Stanowego. O wodzisławskim folwarku wspomina w swojej kronice Franciszek Ignacy Henke. Także na starych mapach z XIX w. zaznaczony jest folwark dominialny, należący do gminy zamkowej oraz dawna droga do Rybnika (obecna ul. Daszyńskiego). Według planu Jurziczki na obecnym Placu Gladbeck znajdował się plac Targowy, a z mapy Henkego wynika, że w miejscu Placu Gladbeck biegła ulica "Folwarczna" (niem. "Vorwerk-G"), a w miejscu początkowego śladu dzisiejszej ul. 26 Marca biegła droga polna na folwark.
Na początku XX w. właścicielem folwarku był górnośląski przemysłowiec Fritz von Friedlaender-Fuld, a po jego śmierci w 1917 r. właścicielką stała się jego córka Anne Marie von Friedlaender Fuld, która wydzierżawiła folwark Rybnickiemu Gwarectwu Węglowemu. Następnie dzierżawił je Józef Gawlik z Wodzisławia. W latach 30. i 40. XX w. ziemie te dzieliły się na część większą i mniejszą. Mniejsza stanowiła zaplecze mieszkalno-gospodarcze, zaś większa były to pola uprawne. W marcu 1945 roku Niemcy ustawili cztery działa przeciwlotnicze. Pod koniec II Wojny światowej zniszczeniu uległa Stolarnia, która stała w miejscu dzisiejszego WCK. Po zakończeniu II Wojny Światowej ziemie folwarku przejął PGR. Rozwój górnictwa, budowa kopalni 1 Maja, zmusiły władze miejskie do podjęcia decyzji o rozbudowie miasta, i w ten sposób ziemie folwarku zostały pod koniec lat 50. XX wieku przeznaczone pod budownictwo mieszkaniowe. 1 lipca 1959 roku zostały wkopane fundamenty pod budowę SP nr 3, była to pierwsza szkoła w powiecie wodzisławskim, która została zbudowana na apel I sekretarza KC PZPR Władysława Gomułki: „1000 szkół na 1000-lecie państwa polskiego”. W 1962 roku uroczyście otwarto budynek w/w. szkoły. Stopniowo likwidowano zabudowania folwarku, a w ich miejscu powstawały wieżowce, sklepy i osiedla „Nowego Miasta”. Powyżej boiska SP3 zbudowano Szkołę Budowlaną, której uczniowie wznosili dzielnicę. W 1975 r. szkołę przeniesiono na ul. Pszowską, a w jej miejscu otworzono Państwową Szkołę Muzyczną I stopnia. W 1973 r. do użytku oddano budynek Miejskiej Biblioteki Publicznej przy ówczesnej ulicy F. Dzierżyńskiego (obecnie ul. Daszyńskiego). Na początku lat siedemdziesiątych zakończono budowę Szpitala Miejskiego przy ul. 26 Marca. Pod koniec lat 70. XX wieku KWK 1 Maja wybudowała budynek Narodowego Banku Polskiego (od lat 90. siedziba Banku Śląskiego).
Komunikacja.
Przez Nowe Miasto przebiega droga krajowa nr 78, jednak ze względu na kongestię, praktyczniej jechać do centrum ul. 26 Marca, która bezpośrednio łączy Stare Miasto z Nowym Miastem. Północną część dzielnicy przecina obwodnica wewnątrzmiejska, tzw. „droga zbiorcza”, która łączy drogę wojewódzką nr 932 poprzez DK 78 z drogą wojewódzką nr 933. Na terenie dzielnicy znajdują się cztery ronda:
Kolej.
W granicach administracyjnych dzielnicy Nowe Miasto znajduje się dworzec kolejowy Wodzisław Śląski.

</doc>
<doc id="431243" url="https://pl.wikipedia.org/wiki?curid=431243" title="John Reed">
John Reed

John Reed (ur. 22 października 1887 w Portland, zm. 19 października 1920 w Moskwie) – amerykański dziennikarz, publicysta, komunista.
Zdobył sławę jako autor bezpośrednich relacji z rewolucji meksykańskiej. W 1917 wraz z żoną Louise Bryant wyjechał jako reporter do Rosji, gdzie był świadkiem rewolucji październikowej, którą relacjonował dla prasy amerykańskiej, a następnie opisał w książce "Dziesięć dni, które wstrząsnęły światem" (1919). Po powrocie do USA współzałożyciel Komunistycznej Partii Stanów Zjednoczonych. Został także członkiem Komitetu Wykonawczego Międzynarodówki Komunistycznej i brał udział w licznych akcjach propagandowych w USA i Rosji, dokąd ponownie przyjechał w 1920.
Zmarł na tyfus w Moskwie, mając 33 lata. Był pierwszym Amerykaninem pochowanym przy murze Kremla.
Na podstawie historii życia Johna Reeda powstał film fabularny "Czerwoni" (1981) Warrena Beatty'ego. Obraz zdobył 12 nominacji do Oscara i 3 statuetki.

</doc>
<doc id="431245" url="https://pl.wikipedia.org/wiki?curid=431245" title="Impexmetal">
Impexmetal

Impexmetal Spółka Akcyjna – polskie przedsiębiorstwo przemysłu metalowego, działające głównie na rynku metali kolorowych oraz stali, w sektorze półfabrykatów metalowych oraz łożysk.
Historia.
„Impexmetal” został założony w 1951 jako państwowa centrala handlu zagranicznego, która prowadziła handel metalami nieżelaznymi. Jest to pierwsze polskie przedsiębiorstwo, które przeprowadzało transakcje na Londyńskiej Giełdzie Metali (od połowy lat 70. XX w.). Pod koniec lat 80 XX w. przedsiębiorstwo poszerzyło działalność o produkty stalowe.
W roku 1995 w ramach komercjalizacji zmieniono formę prawną przedsiębiorstwa na jednoosobową spółkę Skarbu Państwa, co wiązało się ze zmianą nazwy na Impexmetal SA. Rozpoczęło to także proces prywatyzacji. Kolejnym etapem tego procesu było wprowadzenie do obrotu akcji spółki na Giełdę Papierów Wartościowych w Warszawie, co nastąpiło 24 czerwca 1997. W chwili obecnej akcje spółki notowane są w ramach indeksu WIG i sWIG80 (skrót nazwy spółki: IPX). Zakończeniem procesu prywatyzacyjnego było sprzedanie przez skarb państwa ponad 30% akcji Impexmetalu przedsiębiorstwu Boryszew SA w styczniu 2005. W 2017 roku Boryszew posiadał ponad 60% akcji Impexmetalu, kilkanaście procent kontroluje także główny akcjonariusz Boryszewa, Roman Karkosik.
Przedsiębiorstwo prowadzi działalność na wszystkich kontynentach, utrzymując kontakty handlowe z około 270 partnerami zagranicznymi, jak również z około 1120 firmami polskimi. IMPEXMETAL SA prowadzi działalność handlową na rynkach zagranicznych poprzez zorganizowaną sieć agentów oraz spółki handlowe. Główna siedziba spółki zlokalizowana jest w Warszawie, przy ulicy Łuckiej nr 7/9.
Grupa Impexmetal.
IMPEXMETAL SA jest właścicielem lub głównym udziałowcem w 28 spółkach, w tym 5 zakładów produkcyjnych. W 2011 roku Grupa Kapitałowa Impexmetal zatrudniała prawie 2000 pracowników, m.in. Huta Aluminium Konin w Koninie, Hutmen SA, Baterpol SA, ZM Silesia SA.

</doc>
<doc id="431246" url="https://pl.wikipedia.org/wiki?curid=431246" title="Herb Międzyrzecza">
Herb Międzyrzecza

Herb Międzyrzecza – jeden z symboli miasta Międzyrzecz i gminy Międzyrzecz w postaci herbu.
Wygląd i symbolika.
Herb na błękitnej tarczy z czarną bordiurą przedstawia czerwoną bramę forteczną umieszczoną pomiędzy czterema białymi wieżami, na tle której znajduje się biały orzeł wielkopolski. Wewnętrzne wieże z dwoma otworami strzelniczymi w kolorze błękitnym. Nad bramą widnieje daszek o srebrnej barwie, zwieńczony dwiema chorągiewkami szczytowymi – zwróconymi w przeciwne strony – z kulami u podstawy i gwiazdami czteroramiennymi na szczycie. Chorągiewki, kule i gwiazdy złote.

</doc>
<doc id="431248" url="https://pl.wikipedia.org/wiki?curid=431248" title="Armidale">
Armidale

Armidale – miasto w Australii, w stanie Nowa Południowa Walia, około 19,5 tys. mieszkańców.
Położenie.
Północno-wschodnia część stanu Nowa Południowa Walia. Wyżyna New England, u podnóży Wielkich Gór Wododziałowych.
Edukacja.
W Armidale, oprócz Uniwersytetu New England swoje siedziby mają:
Zabytki.
W Armidale zachowała się w nienaruszonym stanie architektura wiktoriańska.
Armidale obecnie.
Stan mieszkańców w roku 1991 wynosił 22 tysiące.
Miasto posiada najwyżej położony w Australii (980 m n.p.m.) port lotniczy. Duży ośrodek rolniczy (głównie hodowla i wypas owiec).

</doc>
<doc id="431253" url="https://pl.wikipedia.org/wiki?curid=431253" title="Suzhou">
Suzhou

Suzhou (chin. trad.: 蘇州; chin. upr.: 苏州; pinyin: "Sūzhōu") – miasto o statusie prefektury we wschodnich Chinach, w prowincji Jiangsu, nad Wielkim Kanałem i Wielkim Jeziorem, w pobliżu Szanghaju. W 2010 roku liczba mieszkańców wynosiła 5 349 090. Od początku naszej ery jedno z największych miast świata, zniszczone podczas powstania tajpingów, na przełomie XX i XXI wieku ponownie najszybciej rozwijająca się metropolia globu.
Historia.
Suzhou w Epoce Trzech Królestw przez kilka lat było stolicą państwa Wu. Miasto od XIV wieku przodowało w produkcji jedwabiu, a zyski przeznaczone były m.in. na utworzenie 287 nowych ogrodów, z których 69 przetrwało do dziś. Mieszkali tu uczeni, artyści, wyżsi urzędnicy i kupcy, którzy bogacili się na handlu jedwabiem.
Gospodarka.
Tradycyjny ośrodek handlowy i rzemieślniczy (wyroby z nefrytu, słynne hafty). Obecnie jedno z najbogatszych miast w kraju. Rozwinięte hutnictwo żelaza oraz przemysł maszynowy, chemiczny, włókienniczy, spożywczy i wysokich technologii. W mieście funkcjonuje kilka szkół wyższych. W Suzhou znajduje się stacja kolejowa oraz port lotniczy Wuxi-Shuofang. Miasto nazywane jest "Wenecją Wschodu" ze względu na sieć 24 kanałów wodnych.

</doc>
<doc id="431254" url="https://pl.wikipedia.org/wiki?curid=431254" title="Vladimir Samsonov">
Vladimir Samsonov



</doc>
<doc id="431256" url="https://pl.wikipedia.org/wiki?curid=431256" title="Inżynieria genetyczna">
Inżynieria genetyczna

Inżynieria genetyczna – świadoma i celowa (kontrolowana przez człowieka) ingerencja w materiał genetyczny organizmów, w celu zmiany ich właściwości dziedzicznych. Polega ona na wprowadzaniu do komórek organizmu, którego cechy chcemy zmienić (biorcy), określonego odcinka DNA innego organizmu (dawcy) – tzw. klonowanie DNA. Odpowiednie fragmenty DNA wycina się z DNA dawcy za pomocą enzymów restrykcyjnych. Następnie tak wydzielone fragmenty DNA wprowadza się do specjalnych przenośników (wektorów). W tej roli wykorzystywane są m.in. kosmidy, zmodyfikowane wirusy i plazmidy. Następnie wektory te wprowadzone są do komórki biorcy wraz z przyłączonym fragmentem DNA dawcy. Wektory zawierają markery pozwalające wyróżnić komórki, u których wprowadzenie obcego DNA zakończyło się sukcesem. Metody inżynierii genetycznej są już wykorzystywane do produkcji wielu lekarstw, np. insuliny, niektórych witamin i in vitro. Ma to ogromne znaczenie praktyczne. Dawniej, przed opracowaniem metody biosyntezy insuliny metodami inżynierii genetycznej, otrzymywano ją z trzustek zwierzęcych. Była to metoda bardzo droga, gdyż ilość insuliny otrzymana z jednej trzustki była niewielka, a proces jej wydzielania kosztowny. Inżynieria genetyczna wykorzystywana jest również do wytwarzania tzw. organizmów transgenicznych. Ma również duże znaczenie w rozwoju genetyki. Umożliwia bowiem poznanie funkcji pełnionych przez określone geny.
Historia.
Na początku lat siedemdziesiątych XX wieku dwóch amerykańskich biologów, Stanley Cohen i Herbert Boyer, podjęło się, jak dotąd nierealnego zadania: po raz pierwszy przenieśli ludzki gen do bakterii, pokazując, że podstawowa instrukcja życia zapisana jest we wszystkich organizmach w tym samym języku. To wydarzenie było początkiem ery inżynierii genetycznej.

</doc>
<doc id="431257" url="https://pl.wikipedia.org/wiki?curid=431257" title="Flaga Międzyrzecza">
Flaga Międzyrzecza

Flaga Międzyrzecza – na podstawie rozdziału II. § 5. pkt 3. uchwały nr V/58/2003 Rady Miejskiej w Międzyrzeczu z dnia 25 marca 2003 roku w sprawie Statutu Gminy Międzyrzecz, flaga miasta Międzyrzecz jest jednocześnie flagą gminy Międzyrzecz.
Stanowi ją prostokątny płat tkaniny o proporcjach boków jak 1:1.6, składający się z 3 poziomych pasów. Pasy: górny i dolny mają kolor niebieski, a każdy z nich stanowi po 1/4 wysokości flagi. Pomiędzy nimi znajduje się pas o barwie białej, stanowiący połowę wysokości flagi - pośrodku którego umieszczony jest herb gminy Międzyrzecz. Dopuszcza się używanie flagi bez herbu.
Flagi - przy zachowaniu jej poszanowania - używają organy gminy Międzyrzecz i jednostki organizacyjne gminy Międzyrzecz. Mogą jej również używać organy powiatu międzyrzeckiego i jednostki organizacyjne powiatu międzyrzeckiego, a także fundacje, stowarzyszenia, kluby, przedsiębiorcy i inne jednostki organizacyjne mające siedzibę na terenie gminy Międzyrzecz.
Flagi używa się poprzez wywieszenie jej na budynku, przed budynkiem lub wewnątrz pomieszczeń w czasie uroczystości lokalnych i świąt państwowych.

</doc>
<doc id="431261" url="https://pl.wikipedia.org/wiki?curid=431261" title="Ussuryjsk">
Ussuryjsk

Ussuryjsk (ros. Уссурийск) – miasto w Rosji (Daleki Wschód), centrum administracyjne Ussuryjskiego Okręgu Miejskiego w Kraju Nadmorskim, nad rzekami Razdolnaja, Komarowka i Rakowka. Miasto liczy 173 640 mieszkańców (2020). Położony 112 kilometrów na północ od Władywostoku.
Założony w 1866 jako wieś Nikolskoje, od świętego Mikołaja Cudotwórcy. W 1868 Ussuryjsk zamieszkiwało 289 ludzi. 3 kwietnia 1898 wieś otrzymała prawa miejskie i nazwę Nikolsk Ussuryjski. W latach 1934–1943 miasto było centrum administracyjnym Obwodu Ussuryjskiego, a w latach 1935–1957 miasto nosiło nazwę "Woroszyłow." Od 20 listopada 1957 miasto nosi obecną nazwę.
Znajduje się tu dyrekcja Rezerwatu Ussuryjskiego.
Geografia.
Strefa czasowa.
Ussuryjsk, jak cały Kraj Nadmorski należy do Władywostockiej Strefy Czasowej (UTC +10:00).
Klimat.
W Ussuryjsku panuje klimat umiarkowany monsunowy. Wilgotność jest duża, deszcze najczęściej obfite, ulewne. Maksymalne opady występują w lipcu-sierpniu, które są również najcieplejszymi miesiącami. Wiosna jest zwykle chłodna i wietrzna. Mrozy ustają pod koniec kwietnia lub na początku maja. Lato jest ciepłe i wilgotne. Wpływ oceanu opóźnia pory roku o około miesiąc, co jest zauważalne latem i jesienią. Pierwsze przymrozki występują na początku października. Zima jest chłodna, przeważnie słoneczna, a pokrywa śnieżna niewielka. Średnia roczna temperatura wynosi 5,4°С.

</doc>
<doc id="431262" url="https://pl.wikipedia.org/wiki?curid=431262" title="Trzęsina">
Trzęsina

Trzęsina (do 2012 "Trzęsin", dodatkowa nazwa w j. niem. Trzenschin) – przysiółek wsi Osowiec w Polsce, położony w województwie opolskim, w powiecie opolskim, w gminie Turawa, obejmuje obszar około 200 ha. Trzęsinę zamieszkuje około 148 osób.
W latach 1975–1998 przysiółek należał administracyjnie do ówczesnego województwa opolskiego.
Trzęsina jest małym, otoczonym lasami przysiółkiem, położonym zaraz przy wsi Osowiec. Na granicy tych dwóch osad przebiega linia kolejowa Opole-Kluczbork. Stąd już niedaleko nad "Jezioro Srebrne" i do Turawy na jej Jezioro Turawskie.
Nazwa.
Według niemieckiego językoznawcy Heinricha Adamy’ego nazwa miejscowości pochodzi od polskiej nazwy "trzęsienia się" lub "grzęźnięcia". W swoim dziele o nazwach miejscowych na Śląsku wydanym w 1888 roku we Wrocławiu wymienia jako pierwotną nazwę miejscowości "Grzenzin" podając jej znaczenie "Sumpfplatz" czyli po polsku "Bagno". Nazwa została później przez Niemców zgermanizowana na "Trzenschin" i utraciła swoje znaczenie.
Historia.
Trzęsina wraz z miejscowościami Osowiec, Węgry i Kolanowice do 1923 należały do parafii Kotórz Wielki, kiedy to od niej się odłączyły z zamiarem budowy kościoła, który byłby położony bliżej nich. Kościół taki został wybudowany w 1938 roku w Węgrach.
W Trzęsinie znajduje się młyn (a zarazem piekarnia), który jest tutaj jednym z najstarszych budynków. Drugą z najstarszych budowli jest kapliczka św. Jana Nepomucena, stojąca w środku osady obok młyna. Prawdopodobnie została ona ufundowana około 1808 roku przez Matijasa Adamca, przybyłego do Trzęsiny z Turcji. Podczas gdy Trzęsina należała jeszcze do parafii Kotórz Wielki, przy kapliczce odbywały się nabożeństwa majowe i niedzielne. W październiku 2005 roku kapliczka została odremontowana.
W latach 1936–1945 obowiązywała nowa nazwa "Neuwiese O.S.".
W 2012 r. zmieniono urzędowo nazwę miejscowości z "Trzęsin" na "Trzęsina".

</doc>
<doc id="431264" url="https://pl.wikipedia.org/wiki?curid=431264" title="Changchun">
Changchun

Changchun () – miasto w północno-wschodnich Chinach, ośrodek administracyjny prowincji Jilin. W 2010 roku liczba mieszkańców strefy zurbanizowanej wynosiła 2 813 245, zaś cały zespół miejski w 1999 roku liczył 7 025 921 mieszkańców.
W latach 1932–1945 jako Xinjing () było stolicą Mandżukuo.
Ośrodek przemysłu samochodowego, elektromaszynowego, chemicznego i hutniczego; w mieście znajduje się uniwersytet, politechnika oraz filia Chińskiej Akademii Nauk.
W mieście znajduje się stacja kolejowa Changchun. Komunikację miejską zapewnia m.in. system tramwajowy.
Changchun był w 2007 roku gospodarzem zimowych Igrzysk Azjatyckich. W 2006 i 2007 roku, miasto gościło zawody Pucharu świata w biegach narciarskich.
Podział administracyjny.
Zespół miejski podzielony jest na:

</doc>
<doc id="431266" url="https://pl.wikipedia.org/wiki?curid=431266" title="Network Adapter">
Network Adapter



</doc>
<doc id="431268" url="https://pl.wikipedia.org/wiki?curid=431268" title="Pietermaritzburg">
Pietermaritzburg

Pietermaritzburg (wym. ) – miasto we wschodniej części RPA, od 1994 roku w wyniku nowego podziału administracyjnego kraju i likwidacji bantustanów pełni funkcję ośrodka administracyjnego prowincji KwaZulu-Natal. W 1991 roku miasto zamieszkiwało około 228,5 tys. osób. W roku 2001 liczba mieszkańców wzrosła do 521 805 osób.
Podczas II wojny światowej od czerwca do września 1942 w obozie Hay Paddock pod Pietermaritzburgiem przebywali na kwarantannie żołnierze 20 pułku piechoty Polskich Sił Zbrojnych na Zachodzie z dowódcą ppłk. Aleksandrem Idzikiem, którzy zaskarbili sobie sympatię miejscowej ludności, w uznaniu czego rada miasta uchwałą 8 kwietnia 1944 nadała jednej z ulic w dzielnicy Scottsville nazwę „Poland Road”.
W mieście rozwinął się przemysł metalowy, maszynowy, elektrotechniczny, spożywczy, włókienniczy, drzewny, skórzano-obuwniczy oraz gumowy.

</doc>
<doc id="431271" url="https://pl.wikipedia.org/wiki?curid=431271" title="Kaszgar">
Kaszgar

Kaszgar (chiń. 喀什; pinyin: "Kāshí"; ujg. قەشقەر, "Qeshqer") – miasto na prawach powiatu w zachodnich Chinach, w regionie autonomicznym Sinciang, na zachodnim skraju Kotliny Kaszgarskiej, nad rzeką Kaszgar. Siedziba prefektury Kaszgar. W 2010 roku liczba mieszkańców miasta wynosiła około 506 640. Uznawane za najlepiej zachowane muzułmańskie miasto regionu, główny ośrodek kultury ujgurskiej.
Ośrodek przemysłu spożywczego, skórzanego, tekstylnego, ceramicznego i maszynowego. Regionalne centrum handlu. Znajduje się tu port lotniczy Kaszgar.
Początkowo oaza, następnie miasto na jedwabnym szlaku. Kaszgar pozostawał pod kontrolą chińską za czasów dynastii Han oraz Tang, później przechodził okresy panowania ujgurskiego (od X wieku do XI) oraz mongolskiego (od XIII wieku). Włączony z powrotem do Chin w 1758 roku. W latach 1862-1875 miasto było kontrolowane przez rebelianckie państwo Jakuba Bega i pełniło rolę jego stolicy. W latach 1933-1934 stolica Pierwszej Republiki Wschodniego Turkiestanu.
Architektura.
Choć w ostatnim dwudziestoleciu było sukcesywnie wyburzane i zastępowane nowoczesną zabudową, w Kaszgarze zachowało się stare miasto – niektóre domy liczą sobie nawet 500 lat. Dominuje tam tradycyjna dwupiętrowa zabudowa, ściany takich budynków są grube, wykonane z osiny i cegieł mułowych, zazwyczaj gołe z zewnątrz, za to od strony dziedzińca przyzdobione wyrobami snycerskimi oraz tkaninami. We wschodniej części zachowały się ponad 500-letnie mury miejskie liczące 10 metrów wysokości, część starego miasta jest także otoczona murami wybudowanymi współcześnie.
Turystyka.
Jedną z ważniejszych atrakcji turystycznych Kaszgaru jest dzień targowy – niedziela. Na głównym bazarze miasta gromadzi się wtedy najwięcej handlarzy i kupujących a nieco dalej od centrum miasta odbywa się targ zwierząt hodowlanych, na który przyjeżdżają hodowcy z całego regionu, co czyni go niezwykle zatłoczonym.

</doc>
<doc id="431275" url="https://pl.wikipedia.org/wiki?curid=431275" title="Naczelnictwo Związku Harcerstwa Rzeczypospolitej">
Naczelnictwo Związku Harcerstwa Rzeczypospolitej

Naczelnictwo Związku Harcerstwa Rzeczypospolitej – zarząd stowarzyszenia, który kieruje bieżącą pracą Związku, uchwala regulaminy i instrukcje, uchyla lub unieważnia decyzje niezgodne z przepisami Związku, zarządza majątkiem Związku oraz wykonuje uchwały Rady Naczelnej ZHR.
W jego skład wchodzą:
oraz 8 członków wybranych przez Radę Naczelną ZHR (w tym 2 wiceprzewodniczących), Sekretarz Generalny ZHR, Naczelny Kapelan ZHR, Skarbnik ZHR i Komisarz Zagraniczny ZHR.
Kadencja 1993-1995.
Honorowym Przewodniczącym został hm. Tomasz Strzembosz

</doc>
<doc id="431280" url="https://pl.wikipedia.org/wiki?curid=431280" title="Tilimsan">
Tilimsan

Tilimsan (arab. تلمسان, fr. "Tlemcen") – miasto w północno-zachodniej Algierii, u podnóża gór Tilimsan (zachodnia część Atlasu Tellskiego, na wysokości 807 metrów, ośrodek administracyjny prowincji Tilimsan. Około 130 tys. mieszkańców.

</doc>
<doc id="431281" url="https://pl.wikipedia.org/wiki?curid=431281" title="Powiat Biberach">
Powiat Biberach

Powiat Biberach (niem. "Landkreis Biberach") – powiat w Niemczech, w kraju związkowym Badenia-Wirtembergia, w rejencji Tybinga, w regionie Donau-Iller. Stolicą powiatu jest miasto Biberach an der Riß.
Powiat ten graniczy z następującymi powiatami: Reutlingen, Alb-Donau, Sigmaringen, Ravensburg i bawarskim Neu-Ulm.
Geografia.
Powiat Biberach leży w Górnej Szwabii. Na zachodzie sięga do Jury Szwabskiej, na wschodzie graniczy z Bawarią – naturalną granicę stanowi rzeka Iller.
Podział administracyjny.
W skład powiatu Biberach wchodzi:
Miasta:
Gminy wiejskie:
Wspólnoty administracyjne:
Związki gmin:

</doc>
<doc id="431282" url="https://pl.wikipedia.org/wiki?curid=431282" title="Sven Fischer">
Sven Fischer

Sven Fischer (ur. 16 kwietnia 1971 w Schmalkalden) – niemiecki biathlonista, wielokrotny medalista igrzysk olimpijskich i mistrzostw świata, dwukrotny zdobywca Pucharu Świata, jeden z najbardziej utytułowanych zawodników w historii biathlonu.
Kariera.
Trenował biathlon od 1983 roku. W Pucharze Świata zadebiutował 17 grudnia 1992 roku w Pokljuce, zajmując 38. miejsce w biegu indywidualnym. Pierwsze punkty wywalczył dwa dni później, zajmując piąte miejsce w sprincie. Na podium zawodów tego cyklu po raz pierwszy stanął 6 marca 1993 roku w Lillehammer, kończąc rywalizację w sprincie na drugiej pozycji. Rozdzielił tam swego rodaka, Franka Lucka i Austriaka Ludwiga Gredlera. W kolejnych startach jeszcze 89 razy stawał na podium, odnosząc 33 zwycięstwa. W sprincie triumfował 13 razy, w biegu pościgowym 10 razy, sześć zwycięstw odnotował w biegu indywidualnym, a czterokrotnie był najlepszy w biegu masowym. Według stanu po sezonie 2018/2019 w liczbie pucharowych wygranych zajmuje szóste miejsce i pod tym względem jest najlepszym niemieckim biathlonistą. Ostatnie podium w karierze wywalczył 18 marca 2007 roku w Chanty-Mansyjsku, gdzie zajął trzecie miejsce w biegu masowym.
Wygrywał klasyfikację generalną Pucharu Świata w sezonach 1996/1997 i 1998/1999, był drugi w sezonach 1993/1994 i 2004/2005 (prowadził w klasyfikacji przed zawodami finałowymi, ale musiał wycofać się z rywalizacji ze względu na chorobę) oraz trzeci w sezonach 1995/1996, 1997/1998 1999/2000 i 2005/2006. W latach 1993-2005 jedynie raz został sklasyfikowany poza czołową dziesiątką klasyfikacji generalnej (18. miejsce w sezonie 1994/1995). Wielokrotnie był najlepszy w klasyfikacjach poszczególnych konkurencji biathlonowych: w sprincie w sezonach 1992/1993, 1993/1994, 1998/1999 i 2001/2002, biegu pościgowym w sezonach 1997/1998 i 2004/2005 oraz biegu masowym w sezonach 1998/1999 i 2000/2001.
Jako olimpijczyk debiutował w 1994 roku, podczas igrzysk w Lillehammer, już w pierwszym starcie zdobywając brąz w biegu indywidualnym. Wyprzedzili go jedynie Rosjanin Siergiej Tarasow oraz Frank Luck. W sprincie był siódmy, a wraz z Markiem Kirchnerem, Frankiem Luckiem i Ricco Großem zdobył złoto w sztafecie. Na igrzyskach w Nagano w 1998 roku w konkurencjach indywidualnych plasował się poza czołową piętnastką, ale obronił złoto w sztafecie (w drużynie niemieckiej Kirchnera zastąpił Peter Sendel). Z igrzysk olimpijskich w Salt Lake City cztery lata później Fischer przywiózł dwa srebrne medale: w biegu sprinterskim przegrał tylko z Norwegiem Ole Einarem Bjørndalenem, a razem z Großem, Luckiem i Sendelem był drugi w sztafecie. Brał też udział w igrzyskach w Turynie w 2006 roku, gdzie starty zaczął od 17. miejsca w biegu indywidualnym. Trzy dni później zdobył złoto w sprincie, wyprzedzając dwóch Norwegów Halvarda Hanevolda i Frode Andresena. W biegu na dochodzenie nie obronił przewagi nad rywalami i ostatecznie zajął 3. miejsce, przegrywając z Francuzem Vincentem Defrasne i Ole Einarem Bjørndalenem. W składzie sztafety zdobył kolejny tytuł mistrza olimpijskiego, biegnąc na trzeciej zmianie, a partnerowali mu Ricco Groß, Michael Rösch i Michael Greis. W swoim ostatnim starcie olimpijskim zajął 17. miejsce w biegu masowym.
Fischer jest także multimedalistą mistrzostw świata. Pierwsze medale zdobył już na MŚ 1993 w Borowcu, gdzie zwyciężył w biegu drużynowym, a w sztafecie był trzeci. Najczęściej medale zdobywał medale w sztafecie, w kolejnych latach wywalczył ich jeszcze osiem. Zwyciężał podczas MŚ w Anterselvie (1995), MŚ w Osrblie (1997), MŚ w Chanty-Mansyjsku (2003) i MŚ w Oberhofie (2004), był drugi na MŚ w Ruhpolding (1996) i MŚ w Hochfilzen (1998) oraz trzeci podczas MŚ w Lahti (2000) i MŚ w Anterselvie (2007).
Najlepsze wyniki osiągnął podczas mistrzostw świata w Kontiolahti/Oslo w 1999 roku, gdzie zwyciężył w biegu indywidualnym i biegu masowym, a w biegu pościgowym był trzeci, ulegając tylko Ricco Großowi i Frankowi Luckowi. Na rozgrywanych dwa lata później mistrzostwach świata w Pokljuce stanął na najniższym stopniu podium w biegach pościgowym i masowym. W pierwszych zawodach uległ Rosjaninowi Pawłowi Rostowcewowi i Francuzowi Raphaëlowi Poirée, a w drugich lepsi byli Poirée i Ole Einar Bjørndalen. Poza Zimowymi Igrzyskami Olimpijskimi 2002 w tym samym roku odbyły się również mistrzostwa świata w Oslo. Rozegrano tam tylko bieg masowy, który nie znalazł się w programie igrzysk. W konkurencji tej Fischer zajął drugie miejsce, plasując się między Raphaëlem Poirée a Frode Andresenem. Rok później, podczas MŚ w Chanty-Mansyjsku, w tej samej konkurencji ponownie był drugi, rozdzielając Poirée i Bjørndalena. Wywalczył też trzy medale na mistrzostwach świata w Hochfilzen w 2005 roku. Najpierw zajął drugie miejsce w sprincie, za Bjørndalenem, a przed Ilmārsem Bricisem z Łotwy. W biegu pościgowym dał się wyprzedzić jeszcze Rosjaninowi Siergiejowi Czepikowowi i ostatecznie zajął trzecie miejsce. Ponadto był też drugi w biegu masowym, kolejny raz ulegając jedynie Bjørndalenowi.
Sven Fischer był zaliczany do najlepszych biegaczy wśród biathlonistów. Znany był także z odporności na mróz – startował zazwyczaj bez rękawiczek i czapki, bez względu na panującą temperaturę. Żonaty z Doreen Ehrle, ma córkę i syna.

</doc>
<doc id="431285" url="https://pl.wikipedia.org/wiki?curid=431285" title="Biberach">
Biberach

Niemcy:
Osoby:
Zobacz też:

</doc>
<doc id="431301" url="https://pl.wikipedia.org/wiki?curid=431301" title="Szkoła waldorfska">
Szkoła waldorfska



</doc>
<doc id="431306" url="https://pl.wikipedia.org/wiki?curid=431306" title="Jedynka">
Jedynka



</doc>
<doc id="431308" url="https://pl.wikipedia.org/wiki?curid=431308" title="Queen II">
Queen II

Queen II – drugi album brytyjskiego zespołu rockowego Queen.
Sesja nagraniowa albumu odbyła się w 1973, a został on wydany w 1974. Zamiast typowego nazwania stron płyty A oraz B, zostały one określone jako „Strona biała” (ang. "Side White") i „Strona czarna” (ang. "Side Black"). Odpowiadały im zdjęcia muzyków zespołu umieszczone na okładce (ubranych całkowicie na czarno, lub na biało). Album spotkał się z bardzo zróżnicowanym odbiorem przez krytykę. Zawiera pierwszy utwór Queen, który dostał się do pierwszej dziesiątki brytyjskich list przebojów („Seven Seas of Rhye”). W wywiadzie, który ukazał się w 1989 na łamach amerykańskiego czasopisma "Rolling Stone", wokalista kalifornijskiego zespołu Guns N’ Roses – Axl Rose – stwierdził, że jego ulubionym albumem w dyskografii Brytyjczyków jest "Queen II".
8 lipca 2009 wydawnictwo uzyskało status platynowej płyty w Polsce.
Wydania.
Dodatkowe utwory umieszczone na wydaniu Hollywood Records z 1991:

</doc>
<doc id="431309" url="https://pl.wikipedia.org/wiki?curid=431309" title="Bionicle Chronicles">
Bionicle Chronicles



</doc>
<doc id="431318" url="https://pl.wikipedia.org/wiki?curid=431318" title="Komora Cieszyńska">
Komora Cieszyńska

Komora Cieszyńska (niem. "Teschener Kammer") – oficjalna nazwa połączonych majątków należących bezpośrednio do książąt cieszyńskich w latach 1654–1918, a jednocześnie nazwa instytucji zarządzającej tymi majątkami w imieniu księcia.
Historia.
Komorę Cieszyńską powołano po przejęciu władzy w księstwie cieszyńskim przez Habsburgów w 1653 r. Celem jej utworzenia było uzyskanie możliwości sprawnego, centralnego zarządzania wszystkimi dobrami należącymi do księcia na terenie księstwa cieszyńskiego, które w owym czasie znajdowało się w bardzo trudnej sytuacji ekonomicznej i gospodarczej. Zarządcą Komory był mianowany przez księcia regent (zwany później nadregentem). Pierwszym regentem został Kaspar Tłuk.
Początkowo tworzyły ją 4 miasta (Cieszyn, Skoczów, Strumień i Jabłonków) oraz 31 wsi, podzielonych na dwa klucze: większy cieszyńsko-jabłonkowski oraz mniejszy skoczowsko-strumieński. W następnych dekadach dobra te powiększano i w 1737 były to już 4 miasta z 49 wsiami (z 21 folwarkami).
Początkowa działalność Komory związana była głównie z uzyskiwaniem jak największych dochodów z podporządkowanych jej dóbr oraz z zakrojoną na szeroką skalę akcją kontrreformacyjną. Zarządcy Komory od samego początku zwiększali obciążenia wobec poddanej ludności oraz nie respektowali praw ekonomicznych podporządkowanych im miast. Spowodowało to masową emigrację z podległych Komorze terenów i w efekcie dalszy regres gospodarczy księstwa cieszyńskiego. Na początku XVIII wieku wstrzymano akcję kontrreformacyjną, jednak nadal wzrastały obciążenia pańszczyźniane. W 1736 r. doszło do pierwszego otwartego buntu chłopów, jednak dopiero wielkie powstanie chłopskie w 1766 r. doprowadziło do zajęcia się całą sprawą osobiście przez cesarzową Marię Teresę. W 1771 r. wydała ona patent pańszczyźniany dla Śląska Austriackiego, który uregulował wysokość pańszczyzny i poprawił sytuację chłopów.
Gwałtowny rozwój Komory Cieszyńskiej nastąpił po I rozbiorze Polski w 1772 r., kiedy do cesarstwa austriackiego włączono Galicję, a księstwo cieszyńskie stało się niejako łącznikiem pomiędzy Wiedniem a Krakowem. W 1781 r. ostatecznie zniesiono poddaństwo osobiste chłopów. Rozpoczął się okres rozwoju przemysłowego, którego pierwszym aktem było otwarcie przez Komorę w 1772 r. huty w Ustroniu. Książę Albert Sasko-Cieszyński od 1791 r. zaczął też regularne powiększanie majątku Komory Cieszyńskiej, nabywając całe wsie i miasta w różnych zakątkach księstwa. Dużym nabytkiem był w 1797 zakup frydeckiego państwa stanowego. W niedługim czasie Komora Cieszyńska stała się jednym z głównych źródeł dochodów księcia, a księstwo cieszyńskie urosło do rangi jednego z najbogatszych regionów cesarstwa.
XIX wiek to gwałtowny rozwój Komory Cieszyńskiej. Zarządcy skupili się zarówno na rozwoju rolnictwa, jak i uprzemysłowieniu miast i wsi. W 1839 r. stanowisko dyrektora zakładów górniczo-hutniczych Komory Cieszyńskiej objął Ludwik Hohenegger. Zainicjował on szeroko zakrojone prace geologiczne na Śląsku Cieszyńskim w poszukiwaniu rud żelaza i węgla. Był twórcą nowoczesnego górnictwa węglowego w Zagłębiu Ostrawsko-Karwińskim oraz inicjatorem rozwoju hut m.in. w Baszce, Ustroniu, Trzyńcu, a następnie i w Węgierskiej Górce. Budowano także wapienniki, tartaki, browary, gorzelnie, przędzalnie i cukrownie. Nastąpiło też znaczne powiększenie Komory, i to nie tylko o majątki na terenie księstwa cieszyńskiego. Już w 1838 r. książę Karol Ludwik Habsburg nabył państwo żywieckie, które włączono do dóbr Komory Cieszyńskiej. Później pod zarząd Komory włączono także tak odległe majątki, jak: państwa Mosonmagyaróvár, Bellye, Véghles i Topolovac na Węgrzech, państwo Židlochovice na Morawach oraz Klachau-Wörschach w Austrii.
W 1918 r., po upadku monarchii austriackiej, Komorę Cieszyńską zlikwidowano. Ostatecznie Śląsk Cieszyński podzielono w 1920 r., a majątek Komory Cieszyńskiej znacjonalizowano zarówno w polskiej, jak i w czechosłowackiej jego części.

</doc>
<doc id="431320" url="https://pl.wikipedia.org/wiki?curid=431320" title="Współczynnik filtracji">
Współczynnik filtracji

Współczynnik filtracji ("k") – wielkość charakteryzująca zdolność przesączania wody będącej w ruchu laminarnym przez skały porowate i jest miarą przepuszczalności hydraulicznej skał (gruntów). Przesączanie odbywa się siecią kanalików utworzonych z porów gruntowych. Grunt stawia opór przesączającej się wodzie, opór ten i współczynnik filtracji zależy od właściwości gruntu:
Współczynnik filtracji jest miarą przepuszczalności wyłącznie dla wody i nie powinno się go stosować w przypadku innych płynów, do których odnosi się współcześnie stosowana wersja formuły Darcy’ego.
Wyznaczanie współczynnika filtracji.
Metoda wzorów empirycznych.
Należy uznać skład granulometryczny, posiadać wykres uziarnienia i wartość porowatości gruntu. Uzyskuje się tą metodą wartości orientacyjne.
Metody laboratoryjne.
Przy użyciu aparatów filtracyjnych różnej konstrukcji – ze stałym i ze zmiennym spadkiem hydraulicznym. Aparaty ze stałym spadkiem stosuje się do gruntów dobrze przepuszczalnych a ze zmiennym do słabo przepuszczalnych. Badania przeprowadza się na próbkach o strukturze nienaruszonej lub naruszonej. Wyniki badań otrzymane na próbkach o strukturze nienaruszonej są zbliżone do wyników badań polowych w warunkach naturalnych. Podczas pomiarów współczynnika filtracji należy określić temperaturę przesączającej się wody. Ze wzrostem temp cieczy zmniejsza się lepkość i zwiększa prędkość przepływu:
gdzie:
Pomiar ze stałym spadkiem hydraulicznym.
Badanie polega na przepuszczeniu wody przez próbkę o znanych wymiarach geometrycznych i na pomiarze wydatku oraz spadku hydraulicznego. Współczynnik filtracji wyznacza się ze wzoru Darcy’ego:
gdzie:
W aparacie do pomiaru możliwy jest przepływ wody przez próbkę w kierunku z góry na dół i odwrotnie. Istnieje możliwość zmiany kierunku przepływu w trakcie badania. Powolne doprowadzanie wody do próbki od dołu ma na celu usunięcie powietrza z porów gruntu. Badanie wykonuje się dla kilku różnych spadków hydraulicznych, nie zmieniających się w trakcie badania (po 2–3 powtórzenia).
Pomiar ze zmiennym spadkiem.
W aparatach tego typu istnieje możliwość dużych spadków hydraulicznych, co ma szczególne znaczenie przy filtracji przez grunty słabo przepuszczalne. W gruntach tych w przypadku całkowitego wypełnienia porów gruntu wodą związaną ruch wody jest możliwy po przekroczeniu spadku początkowego formula_15 Pomiaru dokonuje się w aparacie filtracyjnym obserwując opadanie poziomu wody w rurce o przekroju formula_16 w czasie formula_17 poziom wody obniży się z wysokości formula_18 do formula_19 Utrzymując dolna wodę na poziomie przekroju C, ciśnienie piezometryczne w tym przekroju będzie równało się 0. W tym przypadku prędkość filtracji zmienia się w czasie, w zależności od wysokości H, czyli wysokości położenia zwierciadła wody w rurce w danym momencie czasu, co opisuje wzór:
Metody polowe.
Dają najbardziej miarodajne wyniki. Są najkosztowniejsze i pracochłonne. Do polowych metod należą: próbne pompowanie studni z otworami obserwacyjnymi, próbne pompowanie bez otworów obserwacyjnych, krótkotrwałe pompowanie studni, bezpośredni pomiar przepływu i otworu wiertniczego, zalewanie szurfów i szybików, sczerpywanie.

</doc>
<doc id="431321" url="https://pl.wikipedia.org/wiki?curid=431321" title="Bionicle Adventures">
Bionicle Adventures



</doc>
<doc id="431324" url="https://pl.wikipedia.org/wiki?curid=431324" title="Akebia pięciolistkowa">
Akebia pięciolistkowa

Akebia pięciolistkowa ("Akebia quinata") – gatunek pnącza z rodziny krępieniowatych ("Lardizabalaceae"). W stanie naturalnym występuje w Chinach, Japonii i Korei. Akebia użytkowana jest jako roślina lecznicza w Chinach oraz uprawiana jest jako roślina ozdobna w Europie środkowej, w Nowej Zelandii oraz w południowo-wschodnich Stanach Zjednoczonych. Wszędzie tam też dziczeje. W Polsce można ją znaleźć w krajobrazach miejskich, ogrodach przydomowych oraz ogrodach dendrologicznych.
W Stanach Zjednoczonych uznawana za roślinę inwazyjną, mogącą wypierać rodzime gatunki w siedliskach leśnych.
Uprawa.
Gleba przepuszczalna, okresowo sucha. Stanowisko zachodnie lub północne.
Zastosowanie.
Roślina jadalna. Owoce mają właściwości moczopędne, przeciwzapalne i przeciwbólowe. Wykorzystywana w medycynie naturalnej w zaburzeniach laktacji. Łodyga zawiera dużą ilość soli potasowych. W Chinach owoce stanowią przysmak. Osłonki owoców bogate są w saponiny i flawonoidy. Wykorzystuje się je w chińskiej medycynie ludowej.
Odmiany.
Odmiany akebii pięciolistnej:

</doc>
<doc id="431331" url="https://pl.wikipedia.org/wiki?curid=431331" title="USS Indianapolis (CA-35)">
USS Indianapolis (CA-35)

USS Indianapolis (CA-35) – amerykański ciężki krążownik typu "Portland", zwodowany 7 listopada 1931 roku w stoczni New York Shipbuilding. Wziął udział w wojnie na Pacyfiku, służąc jako okręt flagowy admirała Raymonda Spruance’a, dowódcy Piątej Floty.
Zatonął 30 lipca 1945 roku, w drodze powrotnej po dostarczeniu elementów bomby atomowej Little Boy do bazy Tinian, storpedowany przez japoński okręt podwodny I-58. Okręt zatonął w ciągu 12 minut, z liczącej 1196 osób załogi ok. 300 zginęło razem z okrętem. Z pozostałych 900 uratowano ostatecznie 316 marynarzy. Przyczyną śmierci były ataki rekinów, odwodnienie, hipernatremia oraz hipotermia. Dryfujący na nielicznych tratwach rozbitkowie, praktycznie pozbawieni żywności i słodkiej wody, dopiero po czterech dniach zostali przypadkowo dostrzeżeni przez samolot patrolowy PV-1 Ventura.
Budowa.
"Główny artykuł: Krążowniki ciężkie typu Portland"
„Indianapolis” był drugim i ostatnim krążownikiem typu "Portland", tzw. „krążowników waszyngtońskich”, czyli podlegających ustaleniom traktatu waszyngtońskiego z 1922 ograniczającego zbrojenia morskie i ustanawiającego limity jakościowe i ilościowe. Traktat ograniczył wyporność do 10 000 ton i kaliber artylerii głównej do 203 mm. Była to trzecia klasa takich krążowników, poprzednicy to dwie jednostki typu Pensacola zamówione w 1926 i sześć typu Northampton zamówione w 1927. Zamówienie na jednostki typu "Portland" złożono w roku podatkowym 1930. Oryginalnie „Indianapolis” miał być krążownikiem lekkim (symbol CL-35), w wyniku ustaleń traktatu waszyngtońskiego zamieniono go na krążownik ciężki (symbol CA-35) z datą 1 lipca 1931.
Krążowniki "Portland" według projektu miały długość całkowitą 610 stóp 3 cale (186,00 m), długość na linii wodnej 592 stóp (180,00 m), szerokość całkowita 64 stóp 6 cali (19,66 m), z zanurzeniem 21 stóp (6,4 m). Maksymalne zanurzenie wynosić miało 24 stóp (7,3 m). Wyporność standardowa została wyliczona na 10 258 ton metrycznych (10 096 długich ton, 11 308 krótkich ton), wyporność pełna miała wynieść 12 755 ton metrycznych (12 554 długich ton, 14 060 krótkich ton). Po zakończeniu budowy okazało się, że właściwa wyporność standardowa to 9800 ton metrycznych (9600 długich ton, 10 800 krótkich ton). Okręt posiadał dwa charakterystyczne, odchylone od pionu kominy, przedni maszt trójnożny, małą wieżę i maszt palowy z tyłu. W 1943 dodano przed drugim kominem mały maszt trójnożny, jak również charakterystyczny przelicznik artyleryjski na rufie.
Przewidziano 4 śruby napędzane przez 4 turbiny Parsons GT z przekładniami. Pary dostarczało 8 kotłów Yarrow. Moc projektowana na wale wynosiła 107 000 koni mechanicznych (80 000 kW). Prędkość obliczeniowa 32 węzły (59 km/h). Zasięg obliczeniowy 10 000 Mm (19 000 km, 12 000 mil) przy prędkości ekonomicznej 15 węzłów (28 km/h). Podczas użytkowania stwierdzono znaczne przechyły, ustały po zamontowaniu bocznych stępek przeciwprzechyłowych.
Krążownik wyposażono w 9 armat artylerii głównej w trzech wieżach, w standardowym dla amerykańskich okrętów układzie – 2 na dziobie w superpozycji, 1 na rufie. Armaty typu Mark 9, kalibru 8 cali (203 mm), długość luf 55 kalibrów. Artyleria uniwersalna składała się z 8 armat 5 calowych (127 mm), długość luf 25 kalibrów. Przewidziano dwie armaty 3 funtowe QF Hotchkiss (47 mm). W 1945 okręt doposażono w 24 armat przeciwlotniczych 40 mm Bofors, na 6 stanowiskach po 4. Uzupełniały je 12 działkami 20 mm Oerlikon. W odróżnieniu od okrętów japońskich, nie przewidziano wyrzutni torpedowych.
Okręty typu "Portland" oryginalnie miały mieć dość słabe opancerzenie – 1 calowy pas pancerny i taki sam pokład pancerny. W trakcie budowy zmieniono schemat opancerzenia. Główny pas pancerny miał teraz grubość 3,25 cala; na wysokości magazynów amunicyjnych pogrubiono go do 5 cali; grodzie pancerne miały grubość od 2 do 5,75 cala; pokład pancerny grubości 2,5 cala; barbety – 1,5 cala; wieże artylerii głównej – 2,5 cala; sterówka – 1,25 cala.
Krążowniki typu "Portland" przewidziano do użytkowania jako okręty flagowe, z dodatkową przestrzenią dla admirała i jego sztabu. Wyposażenie lotnicze obejmowało katapultę dla samolotów na śródokręciu. Możliwe było przenoszenie do 4 wodnosamolotów. Skład załogi zmieniał się w zależności od pełnionej funkcji. Standardowo przewidziano 807 oficerów i marynarzy. W czasie wojny załoga zwiększyła się do 952. Podczas pełnienia funkcji okrętu admiralskiego – 1229 oficerów i marynarzy.
Stępkę pod „Indianapolis” położono w stoczni New York Shipbuilding Corporation 31 marca 1930. Maszyny dostarczone przez stocznię. Wodowanie nastąpiło 7 listopada 1931, okręt przyjęto do służby 15 listopada 1932. Nazwany na cześć miasta Indianapolis, stolicy stanu Indiana, jako drugi okręt o tej nazwie. Pierwszym był transportowiec z 1918 roku. Matką chrzestną była Lucy Taggart, córka burmistrza Indianapolis Thomasa Taggarta z lat 1895-1901.
Lata międzywojenne.
Pod dowództwem pierwszego kapitana, Johna M. Smeallie, „Indianapolis” wypłynął w dziewiczy rejs przez Atlantyk do Guantanamo, gdzie przypłynął 23 lutego 1932 roku. Następnie przeszedł przez Kanał Panamski i podjął trening załogi przy wybrzeżach Chile. Po remoncie w Philadelphia Navy Yard, popłynął do Maine celem zaokrętowania prezydenta Franklina Delano Roosevelta oczkującego na wyspie Campobello w Nowym Brunszwiku, co nastąpiło 1 lipca 1933 roku. „Indianapolis” przybył do Annapolis, Maryland 3 lipca. Roosevelt spotkał się na jego pokładzie z sześcioma członkami swojego gabinetu. Po wyokrętowaniu prezydenta, „Indianapolis” wypłynął do Philadelphia Navy Yard. 6 września zaokrętowano sekretarza marynarki Claude A. Swansona udającego się na inspekcję floty Pacyfiku. „Indianapolis” odwiedził strefę Kanału Panamskiego, Hawaje oraz instalacje w San Pedro i San Diego. Swanson opuścił okręt 27 października. 1 listopada 1933 „Indianapolis” wyznaczono jako okręt flagowy 'Scouting Force 1', w tym charakterze operował z Long Beach w stanie California. 9 kwietnia 1934 opuścił bazę płynąc do Nowego Jorku, gdzie po raz drugi gościł prezydenta Roosevelta. Uczestniczył w przeglądzie morskim. 9 listopada 1934 powrócił do Long Beach i wznowił ćwiczenia ze Scouting Force, którego okrętem flagowym pozostawał do 1941 roku. 18 listopada 1936 w Charleston (Karolina Południowa) po raz trzeci zaokrętował się na okręcie prezydent Roosevelt celem odbycia szeregu przyjacielskich wizyt w krajach Ameryki Południowej. „Indianapolis” odwiedził Rio de Janeiro (Brazylia), Buenos Aires (Argentyna) i Montevideo (Urugwaj). 15 grudnia 1936 prezydent opuścił okręt w Charleston.
II wojna światowa.
7 grudnia 1941, podczas japońskiego ataku na Pearl Harbor, „Indianapolis” przeprowadzał pozorowane bombardowanie atolu Johnston. Włączony w skład Task Force 11 bezskutecznie poszukiwał japońskich lotniskowców. Powrócił do Pearl Harbor 13 grudnia.
Nowa Gwinea.
"Główny artykuł: Walki na Nowej Gwinei"
Razem z Task Force 11 „Indianapolis” eskortował lotniskowiec „Lexington”, w przybliżeniu 350 Mm na południe od Rabaul w Nowej Brytanii. Późnym popołudniem 20 lutego 1942 amerykańskie okręty zostały zaatakowane przez 18 samolotów japońskich. 16 z nich zostało zestrzelonych przez myśliwce z lotniskowca, pozostałe zestrzeliła obrona przeciwlotnicza zespołu.
10 marca grupa lotniskowca „Lexington”, po połączeniu się z lotniskowcem Yorktown i jego eskortą, zaatakowała japońskie siły desantowe zgrupowane w Lae i Salamaua w Nowej Gwinei. Śmiałym i ryzykownym atakiem, w obliczu przewagi japońskiej w powietrzu, przeprowadzonym od południa poprzez łańcuch górski Owen Stanleya, samoloty amerykańskie osiągnęły pełne zaskoczenie i zniszczyły znaczną część nieprzyjacielskich okrętów, przy niewielkich stratach własnych. „Indianapolis” powrócił następnie do stoczni Mare Island celem przebudowy. Następnie eskortował konwój do Australii.
Aleuty.
"Główny artykuł: Walki o Wyspy Aleuckie"
„Indianapolis” został skierowany na północny Pacyfik celem wzmocnienia sił amerykańskich w walkach o Aleuty. 7 sierpnia zespół, w skład którego wchodził „Indianapolis”, zbombardował japońską bazę na wyspie Kiska. Ostrzał zatoki przeprowadzono pomimo gęstej mgły. Wodnosamoloty z krążowników potwierdziły zatopienie pewnej liczby japońskich okrętów w porcie, jak również zniszczenia instalacji nadbrzeżnych. Po 15 minutach odezwała się japońska artyleria nadbrzeżna, zniszczona następnie ogniem artylerii głównej okrętów. Niszczyciele eskorty obrzuciły bombami głębinowymi wykryte japońskie okręty podwodne. Japońskie wodnosamoloty przeprowadziły nieudany nalot. Pomimo braku potwierdzonych informacji o stratach japońskich operacja została uznana za sukces. W późniejszym terminie siły amerykańskie zajęły wyspę Adak, ustanawiając wysuniętą bazę poza tą w Dutch Harbour (wyspa Amaknak).
Operacje w 1943 roku.
W styczniu 1943 „Indianapolis” wspierał zajęcie wyspy Amczitka, jako element taktyki „żabich skoków”. Wieczorem 19 lutego „Indianapolis” w eskorcie dwóch niszczycieli patrolował na południowy zachód od wyspy Attu, poszukując japońskich okrętów z posiłkami dla garnizonów na Kiska i Attu. Przechwycono transportowiec Akagane Maru, o wyporności 3100 ton, przewożący zapasy żywności, amunicję i dodatkowych żołnierzy. Transportowiec próbował odpowiedzieć na wezwanie do poddania, został jednak ostrzelany przez „Indianapolis”. Akagane Maru zatonął z cała załogą i ładunkiem. W połowie 1943 roku pozostawał w rejonie wysp Aleuckich, eskortując konwoje oraz zapewniając wsparcie desantom morskim. W maju Alianci zajęli Attu. Desant na Kiska, ostatnią bazę japońską na Aleutach przeprowadzono 15 sierpnia. Nie napotkano oporu, Japończycy zdołali w sekrecie ewakuować wszystkich żołnierzy.
Po krótkim remoncie na Mare Island „Indianapolis” przeszedł na Hawaje, gdzie objął funkcję okrętu flagowego admirała Raymonda A. Spruance’a, dowódcy Piątej Floty. 10 listopada wypłynął z Pearl Harbor razem siłami głównymi Zespołu Południowego w operacji Galvanic, inwazji wysp Gilberta. 19 listopada „Indianapolis” zbombardował atol Tarawa, kolejnego dnia – Makin. Następnie okręt powrócił do Tarawy, służąc jako wsparcie artyleryjskie desantu. Zestrzelił japoński samolot, przez trzy dni walk zapewniając wsparcie oddziałom lądowym podczas ciężkich walk o atol. Następnie miał miejsce desant na wyspy Marshalla. „Indianapolis” ponownie pełnił funkcję okrętu flagowego Piątej Floty.
Operacje w 1944 roku.
Krążownik połączył się z pozostałymi okrętami zespołu w rejonie Tarawy. W dniu D-day minus 1, 31 stycznia 1944 uczestniczył w bombardowaniu atolu Kwajalein. Ostrzał kontynuowano następnego dnia, stosując postępującą nawalę artylerii w osłonie lądujących oddziałów. W czasie wspierania desantu „Indianapolis” udało się zneutralizować dwie baterie nadbrzeżne, jak również bunkier i inne instalacje nadbrzeżne. Okręt wpłynął do atolu 4 lutego i pozostał tam do zakończenia walk.
W marcu i kwietniu „Indianapolis”, ciągle pełniąc funkcję okrętu flagowego Piątej Floty, uczestniczył w ataku na zachodnie Wyspy Karolińskie. Ataki samolotów pokładowych na wyspy Palau w dniach 30-31 marca zatopiły 3 niszczyciele, 17 transportowców i 5 tankowców, jak również uszkodziły 17 innych statków. Zbombardowano lotniska i zaminowano wody przybrzeżne. 31 marca zaatakowano Yap i Ulithi, 1 kwietnia – Woleai. Nalot samolotów japońskich został odparty bez strat. „Indianapolis” zestrzelił swój drugi samolot, bombowiec torpedowy. Straty japońskie szacuje się na 160 samolotów, z czego 46 zniszczonych na ziemi. Operacja ta zneutralizowała japońskie lotnictwo na Karolinach i zapobiegła udzieleniu przez nie wsparcia podczas amerykańskiego desantu na Nowej Gwinei.
W czerwcu 1944, Piąta Flota atakowała Mariany. 11 czerwca samoloty pokładowe zbombardowały Saipan. 13 czerwca rozpoczęło się bombardowanie z morza, „Indianapolis” odegrał w nim ważną rolę. 15 czerwca nastąpił desant (D-day). Tego samego dnia po południu okręt podwodny zaobserwował japońską Flotę Operacyjną w cieśninie San Bernardino na Filipnach. Admirał Spruance uzyskał w ten sposób informacje, że znaczne siły japońskie (pancerniki, lotniskowce, krążowniki i niszczyciele) zmierzają na wschód z zadaniem udzielenia pomocy garnizonom na Marianach. Nie mogąc porzucić rozpoczętego desantu, admirał wydzielił lotniskowce floty i skierował je przeciwko spodziewanemu zagrożeniu. Osobne siły zaatakowały lotniska na Iwo Jima i Chichi-jima, bazy z których można było zaatakować siły inwazyjne.
Amerykańska flota liczyła po ponownym połączeniu 7 lotniskowców floty i 8 lekkich, przenoszących łącznie 819 samolotów w tym ok. 450 myśliwców. 19 czerwca miała miejsce duża bitwa powietrzna. Japońskie samoloty pokładowe, opierając się częściowo lotniskami na Guam i Tinian, próbowały zaatakować Saipan i siły amerykańskie. W czasie bitwy nazwanej później „Mariańskim polowaniem na indyki”, amerykańskie myśliwce pokładowe, naprowadzane przez radary, zestrzeliły 426 samolotów japońskich przy stratach własnych 29. „Indianapolis” zestrzelił bombowiec torpedowy. Po wyeliminowaniu japońskiego lotnictwa, Amerykanie zatopili lotniskowiec „Hiyō”, dwa niszczyciele, tankowiec, uszkadzając kilka dalszych okrętów. Dwa lotniskowce, „Taihō” i „Shōkaku”, zostały wcześniej zatopione przez okręty podwodne.
23 czerwca 1944 „Indianapolis” powrócił na Saipan, ponownie uczestnicząc we wsparciu artyleryjskim desantu. Sześć dni później popłynął na Tinian celem zaatakowania instalacji brzegowych. W międzyczasie zdobyto Guam, a „Indianapolis” jako pierwszy wpłynął do Apra Harbor. Okręt operował z Marianów przez kilka kolejnych tygodni, następnie przepłynął do Wysp Karolińskich Zachodnich, gdzie planowano kolejne desanty. Od 12 do 29 września bombardował Peleliu, przed i po desancie. Następnie przepłynął do wyspy Manus w archipelagu Wysp Admiralicji, gdzie operował przez 10 dni przed powrotem do stoczni Mare Island Navy Yard.
Operacje w 1945 roku.
Okręt wypłynął w tajnej misji z portu w San Francisco w kierunku Marianów Północnych bez eskorty, rozwijając maksymalną prędkość, ze względu na pilną misję dostarczenia za wszelką cenę, czyli nie licząc się z ewentualnymi stratami wśród załogi lub sprzętu, ładunku nuklearnego do bomb atomowych Little Boy i Fat Man zrzuconych potem na Hiroszimę i Nagasaki z pokładu bombowca B-29. Po wypełnieniu misji okręt skierowano, nadal bez eskorty, przez Guam na Filipiny.
Zatopienie jednostki.
W drodze powrotnej, 30 lipca 1945, krążownik został zaatakowany i zatopiony przez japoński okręt podwodny I-58 dwiema torpedami, około 450 km na północ od Palau i 1000 km na wschód od Filipin. Miejsce ataku znajdowało się w rejonie żerowania rekinów. Nie wiadomo dlaczego w drodze powrotnej okręt nie przyjął podobnej taktyki działania jak w drodze na Mariany (maksymalna prędkość) i dlaczego misja powrotu była ukrywana przez dowództwo nadal jako „tajna”, choć okręt nie miał zadania prowadzenia działań militarnych.
Około 300 spośród 1196 osób na pokładzie zginęło bezpośrednio w wyniku ataku torpedowego. Pozostali rozbitkowie po rozkazie opuszczenia okrętu pływali w wodzie w kamizelkach ratunkowych, bez szalup, w oczekiwaniu na akcję ratunkową, która (jak się okazało) miała nadejść dopiero po 4 dniach. Z niewyjaśnionych po dziś dzień powodów nie zauważono, że okręt nie dotarł planowo 31 lipca do portu na Filipinach. Dopiero 2 sierpnia 1945 roku rozbitkowie zostali wypatrzeni przez pilotującego bombowiec Lockheed Ventura porucznika Wilbura Gwinna. Wezwany przez radio hydroplan Catalina pojawił się w rejonie katastrofy około 15:30, podejmując wycieńczonych rozbitków z wody. Rozbitkowie zajęli wszystkie dostępne miejsca w latającej łodzi, przy możliwości zabrania maksymalnie 9 osób na pokład, dowódca Cataliny zabrał z wody ponad 20 rozbitków – siedzieli częściowo na skrzydle i czekali na przylot następnych maszyn mogących uratować ich i pozostałą przy życiu część załogi okrętu. Ostatecznie uratowano jedynie 316 osób. Reszta załogi została pożarta przez rekiny lub zmarła z braku żywności i wody.
Wrak okrętu został odnaleziony 18 sierpnia 2017 roku przez ekspedycję amerykańską, finansowaną przez Paula Allena, współzałożyciela Microsoftu. Dokonał tego pojazd bezzałogowy R/V Petrel. Wrak znajduje się na głębokości ok. 5,5 km.
Konsekwencje zatopienia dla dowódcy okrętu.
Dowódcę okrętu, Charlesa Butlera McVaya III, postawiono przed sądem wojskowym pod dwoma zarzutami:
Podczas procesu ocaleli członkowie załogi zeznali, że okręt odniósł wskutek storpedowania tak poważne uszkodzenia, że zatonął w ciągu 12 minut i w tym czasie kapitan McVay nie mógł zrobić nic więcej ponad to, co uczynił (np. system łączności wewnętrznej został zniszczony, co uniemożliwiało wydawanie rozkazów); zeznania te doprowadziły do uwolnienia oskarżonego od drugiego zarzutu.
Natomiast w przypadku pierwszego zarzutu, dowódca japońskiego okrętu podwodnego (Mochitsura Hashimoto) zeznał, że zygzakowanie nic by nie zmieniło i tak samo trafiłby krążownik. Podobnie zeznał powołany na świadka komandor Glynn R. Donaho (jeden z najlepszych amerykańskich podwodniaków). Jednakże sędziowie uznali, że pomimo tego i tak kapitan McVay dopuścił się zaniedbania, nie nakazując zygzakowania wymaganego przez ówczesne instrukcje; zeznania te jednak wzięli pod uwagę, skazując McVaya na bardzo niską karę (utratę 100 punktów promocyjnych z opinii służbowych) oraz zalecając władzom zwierzchnim ułaskawienie skazanego. Komandor McVay następnie został ułaskawiony ze względu na nienaganną wcześniejszą służbę (przywrócono mu punkty promocyjne). Jednakże sam fakt wydania wyroku skazującego spowodował, że przed McVayem została zamknięta dalsza kariera i w 1949 r. na własną prośbę odszedł na wcześniejszą emeryturę. Ostatecznie pod wpływem wyrzutów sumienia i życia pod ciągłą presją oskarżeń ze strony rodzin ofiar, McVay popełnił samobójstwo w 1968 roku.
Choć w czasie wojny stracono 700 jednostek pływających, a wiele z nich z winy dowódców, to tylko McVaya postawiono przed sądem wojennym z tego powodu. Do procesu doszło wskutek nacisków ze strony ówczesnego szefa operacji morskich admirała floty Ernesta Kinga (ułaskawienie nastąpiło, gdy na to stanowisko został powołany admirał floty Chester Nimitz). Historycy wiążą to z nieprzyjemnym i kontrowersyjnym charakterem admirała Kinga, którego jedną z cech było to, iż w przypadku poważnych niepowodzeń (a utrata dużego okrętu i śmierć kilkuset marynarzy tuż przed końcem wojny bez wątpienia stanowiła takie niepowodzenie) należało znaleźć osobę najbardziej odpowiedzialną i ją przykładnie ukarać. Jednakże to niekoniecznie stanowiło jedyny i główny powód. Ojciec komandora McVaya emerytowany admirał Charles B. McVay Jr. do końca życia uważał, że podstawowym motywem działania Kinga była chęć zemsty na nim za pośrednictwem jego syna. W początkach swej kariery morskiej Ernest King służył na okręcie, na którym Charles B. McVay Jr. był oficerem nawigacyjnym. Podczas postoju w porcie McVay jr przyłapał Kinga na próbie potajemnego wprowadzenia na okręt prostytutki (lub prostytutek – źródła są niejednoznaczne), za co King otrzymał naganę.
W 2000 roku Kongres USA w specjalnej uchwale, podpisanej przez prezydenta Billa Clintona ogłosił, że McVay został oczyszczony ze stawianych mu zarzutów.
Wpływy kulturowe.
Opis tego wydarzenia włączono do filmu "Szczęki" w monologu Quinta. W 1991 roku nakręcono film "Misja rekina" opowiadający o zatopieniu „Indianapolis” i procesie dowódcy. W rolę McVaya wcielił się Stacy Keach. W 2016 roku wszedł do kin film fabularny "Ostatnia misja USS Indianapolis", w którym rolę dowódcy okrętu odegrał aktor Nicolas Cage.

</doc>
<doc id="431334" url="https://pl.wikipedia.org/wiki?curid=431334" title="Ataki tygrysów na ludzi">
Ataki tygrysów na ludzi

Tygrysy są zwierzętami-samotnikami, które w razie ran nie mogą liczyć na pomoc stada. Powoduje to, że stare, chore bądź ranne tygrysy poszukują łatwych zdobyczy. Zwłaszcza uszkodzenia zębów, kluczowych do skutecznego łapania, przytrzymania i zabicia ofiary, uniemożliwiają im skuteczne polowanie. Podobny efekt ma nadmierny odstrzał typowych gatunków ofiar przez człowieka.
W latach 20. XX wieku w Indiach odnotowano 7000 przypadków śmiertelnych spowodowanych przez tygrysy. W latach 1978–1984 w małym dystrykcie Kheri – również w Indiach – tygrysy zabiły co najmniej 128 osób. Pomiędzy 1975 a 1981 318 osób zginęło w Parku Narodowym Sundarbans
Najsłynniejszym tygrysem-ludojadem był tygrys z Champawat, grasujący na północy Indii. Zabił łącznie 436 osób.
Przyczyny ataków.
O ile ataki np. tygrysów syberyjskich właściwie się nie zdarzają, problem ten w przypadku tygrysów bengalskich jest bardzo rozpowszechniony w delcie Sundarbans rzeki Ganges w Zachodnim Bengalu i niedaleko granicy po bangladeskiej stronie. Około 600 tygrysów mieszkających w tym regionie, będącym największym ich skupiskiem na świecie, do niedawna zabijało 50-60 osób rocznie. Większa świadomość ludzi zmniejszyła tę liczbę do zaledwie kilku. Warto jednak zauważyć, że nawet przy kilkudziesięciu ofiarach śmiertelnych, ludzie stanowili poniżej 3% zjadanych ofiar, byli więc mało znaczącym dodatkiem do diety.
Przyczyn tak częstych ataków specjaliści dopatrują się w:
Uważa się też, że tygrysy wychowane w niewoli są szczególnie narażone na to, by stać się ludojadami. Z jednej strony nie posiadają bowiem umiejętności skutecznego polowania na naturalne ofiary, tak niezbędnych do przeżycia, z drugiej strony chętnie będą się zbliżać do osad ludzkich, kojarząc ludzi z jedzeniem. Taka sytuacja miała prawdopodobnie miejsce w przypadku tygrysicy Tary, wychowanej w zoo i wypuszczonej na wolność przez znanego przyrodnika Billy'ego Arjana Singha w rezerwacie tygrysów Dudhwa w Indiach. Singh wraz z dyrekcją rezerwatu próbował oduczać złapane ludojady od ich praktyk przez przenoszenie osobników daleko od ludzkich osiedli i umieszczanie w ich pobliżu różnych gatunków naturalnych ofiar tygrysa. Praktyki te porzucono jednak, stwierdziwszy, że terapia nie zawsze odnosi skutek. Ostatecznie zwiększono strefę buforową pomiędzy rezerwatem a osiedlami, co praktycznie wyeliminowało problem.
Zwiększenie zagrożenia ze strony tygrysów może też być skutkiem nie grzebania zmarłych ludzi, np. podczas działań wojennych. W efekcie może to przyzwyczajać te zwierzęta do ludzkiego mięsa. Przypadki takie są znane szczególnie z wojny w Wietnamie.
Ostatnią przyczyną może być pomyłka. Tygrysy potrafią się przyczaić na schylonego człowieka, ale natychmiast tracą zainteresowanie, gdy ten się wyprostuje. Według statystyki prowadzonej przez słynnego myśliwego wielkich kotów, Jima Corbetta, tygrysy atakują ludzi wyłącznie w dzień.
Pomysły na odstraszanie.
Rząd indyjski poszukiwał środków bezpośrednio zapobiegających atakom. Były to między innymi:

</doc>
<doc id="431338" url="https://pl.wikipedia.org/wiki?curid=431338" title="Ataki rekinów na ludzi">
Ataki rekinów na ludzi

Rekiny są przez wielu uważane za zwierzęta najbardziej niebezpieczne dla człowieka, między innymi dzięki serii filmów "Szczęki". Film, inspirowany wydarzeniami w New Jersey z 1916 roku, nie jest jednak zbyt obiektywny. Spośród ponad 360 rozpoznanych gatunków rekinów, tylko w kilku przypadkach istnieją dowody, że wielokrotnie niesprowokowane zabijały ludzi, między innymi: żarłacz biały (zwany niekiedy ludojadem), żarłacz tygrysi i żarłacz tępogłowy. Wiele gatunków cieszy się złą sławą, jak żarłacz białopłetwy, ale liczba potwierdzonych ataków z ich udziałem jest niewielka. Wszystkie te gatunki filmowano wielokrotnie na otwartych wodach bez klatki ochronnej i nie były one agresywne wobec człowieka.
Gatunki niebezpieczne dla człowieka.
Znanych jest 27 gatunków rekinów atakujących ludzi lub łodzie, z czego około 10 gatunków jest uważanych za niebezpieczne dla człowieka – istnieją udokumentowane przypadki ataku i ugryzienia bez wyraźnego sprowokowania zwierzęcia, ze skutkiem śmiertelnym, ale jest to rzadkością.
Gatunki, których udział w takich atakach odnotowano co najmniej 10-krotnie w latach 1580–2008:
Zwykle jeśli spostrzeże się je dostatecznie wcześnie i spokojnie oddali się, bądź nie będzie się ruszać, zwierzęta będą człowieka ignorować. Inne gatunki rekinów również mogą atakować, jednak wymaga to wyraźnego sprowokowania ich.
Typy ataków rekinów.
Ichtiolodzy wyróżniają trzy typy ataków rekinów:
Ostatnie dwa typy zwykle mają kontynuację po pierwszym ataku i często kończą się śmiercią.
Według sekcji ichtiologii Muzeum Historii Naturalnej na Florydzie, która zebrała relacje o około 2000 przypadkach ataków rekinów, najwięcej przypadków zdarzyło się w USA, ale najwięcej przypadków śmiertelnych – w Australii. W przypadku Stanów Zjednoczonych najczęstszymi rejonami ataków jest wybrzeże Florydy oraz Hawaje, a także Kalifornia. Pokazują one także szybko wzrastającą z dekady na dekadę liczbę potwierdzonych ataków, choć jak twierdzą autorzy, może to być skutek lepszego obiegu informacji bądź rosnącej liczby kąpiących się i surfujących. Równocześnie pokazują spadający odsetek przypadków śmiertelnych.
Tragedia USS „Indianapolis”.
Jeden z najsłynniejszych masowych ataków rekinów-ludojadów zaczął się 30 lipca 1945, po zatopieniu przez japoński okręt podwodny I-58 amerykańskiego ciężkiego krążownika USS „Indianapolis”.
Ataki rekinów z New Jersey.
Ataki rekinów z New Jersey nastąpiły między 1 i 12 lipca 1916, na długości około 130 kilometrów wybrzeża New Jersey. Na skutek ataków co najmniej jednego rekina zginęły cztery osoby, jedna została ciężko ranna.
Ataki rekinów w Sharm el-Sheikh.
Ataki rekinów w egipskim kurorcie Sharm el-Sheikh miały miejsce 1 i 5 grudnia 2010 roku. W ich wyniku życie straciła jedna osoba, kolejne 3 odniosły poważne obrażenia, a jedna lekkie.
Pierwszy atak miał miejsce 1 grudnia kiedy to rekin zaatakował czworo kąpiących się w Morzu Czerwonym turystów. 70-letnia turystka częściowo straciła wskutek ataku ramię i nogę, 50-letni mężczyzna miał po ataku amputowane ramię, a inna, 48-letnia kobieta straciła przedramię. Troje poszkodowanych jest narodowości rosyjskiej; Z ataku rekina z niewielkimi obrażeniami wyszła czwarta osoba – 49-letni Ukrainiec.
Po tych atakach plaże kurortu zostały zamknięte na 48 godzin, otwarto je ponownie 4 grudnia.
5 grudnia nastąpił kolejny atak, po którym plaże zostały zamknięte do odwołania, obowiązuje zakaz kąpieli, nurkowania i surfowania w tym rejonie – morze wyrzuciło tego dnia na brzeg ciało śmiertelnie pokąsanej 70-letniej Niemki, której rekin odgryzł ramię i wyrwał udo.
6 grudnia – egipskie Ministerstwo Turystyki wraz z Urzędem Ochrony Środowiska zwróciło się do europejskich ekspertów o pomoc w ustaleniu, czy w rejonie kurortu przebywa więcej drapieżników. Trwają także poszukiwania sprawcy – lub sprawców – ataków.

</doc>
<doc id="431339" url="https://pl.wikipedia.org/wiki?curid=431339" title="Björn Lind">
Björn Lind

Björn Johan Lind (ur. 22 marca 1978 w Ljusterö) – szwedzki biegacz narciarski, specjalista sprintu, mistrz olimpijski, zawodnik klubu IFK Umeå.
Kariera.
Sukcesy odnosi w konkurencjach sprinterskich, w biegach długich startował sporadycznie. Na igrzyskach olimpijskich w Salt Lake City w 2002 r. zajął 4. miejsce w sprincie, wynik ten powtórzył na mistrzostwach świata w Oberstdorfie w 2005 r. Na igrzyskach w Turynie w lutym 2006 r. zdobył złoty medal w rozegranej po raz pierwszy sztafecie sprinterskiej (z Thobiasem Fredrikssonem). Złoty medal zdobył w Turynie także w indywidualnym biegu sprinterskim (przed Francuzem Darragonem i Thobiasem Fredrikssonem).
Najlepsze wyniki w Pucharze Świata osiągnął w sezonie 2005/2006, kiedy został sklasyfikowany na 4. pozycji w klasyfikacji generalnej, a w klasyfikacji sprinterskiej wywalczył małą kryształową kulę.

</doc>
<doc id="431340" url="https://pl.wikipedia.org/wiki?curid=431340" title="Bjoern Lind">
Bjoern Lind



</doc>
<doc id="431343" url="https://pl.wikipedia.org/wiki?curid=431343" title="Milin (roślina)">
Milin (roślina)

Milin, kampsis ("Campsis" Lour) – rodzaj roślin należący do rodziny bignoniowatych. Nazwa pochodzi od kształtu pręcików (w gr. "kampsis" – krzywizna, wygięcie). Milin był kiedyś nazywany trąbą lub trąbką. Należą do niego tylko 2 gatunki i jeden mieszaniec. Jeden z gatunków pochodzi z Chin, drugi z USA. Gatunkiem typowym jest " Campsis adrepens" Lour..
Morfologia.
Są to silnie zdrewniałe pnącza, okresowo zrzucające liście. Po drzewach wspinają się za pomocą korzeni czepnych. Ulistnienie naprzeciwległe, liście nieparzystopierzaste. Kwiaty duże, trąbkowate, w kolorze od pomarańczowego do szkarłatnego.
Systematyka.
Należy do plemienia "Tecomeae ", rodziny bignoniowatych ("Bignoniaceae") Juss., która jest jednym z kladów w obrębie rzędu jasnotowców ("Lamiales") Bromhead z grupy astrowych spośród roślin okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Lamaianae" Takht., rząd jasnotowce ("Lamiales" Bromhead), rodzina bignoniowate ("Bignoniaceae" Juss.), rodzaj milin ("Campsis" Lour.)
Zastosowanie.
Obydwa gatunki i mieszaniec są uprawiane jako rośliny ozdobne. W Polsce uprawiany jest głównie milin amerykański, gdyż jest w pełni mrozoodporny. Pozostałe dwa nie wytrzymują u nas zimy.

</doc>
<doc id="431345" url="https://pl.wikipedia.org/wiki?curid=431345" title="Asia Minor (grupa muzyczna)">
Asia Minor (grupa muzyczna)



</doc>
<doc id="431347" url="https://pl.wikipedia.org/wiki?curid=431347" title="Robert Bruce Merrifield">
Robert Bruce Merrifield

Robert Bruce Merrifield (ur. 15 lipca 1921 w Fort Worth, Teksas, zm. 14 maja 2006 w Cresskill, New Jersey) – chemik amerykański, laureat Nagrody Nobla z chemii.
Urodził się w teksasie, natomiast dorastał w Kalifornii. Stopień doktora chemii uzyskał w 1949 r. na Uniwersytecie Kalifornijskim w Los Angeles, po czym przeniósł się do Rockefeller Institute for Medical Research (od 1965 r. Uniwersytet Rockefellera), w którym pozostał do końca życia.
W 1959 rozpoczął prace nad opracowaniem syntezy peptydów na podłożu stałym. Pierwszy artykuł na ten temat ukazał się w 1963 roku w czasopiśmie "Journal of the American Chemical Society". Opracowaną przez siebie metodą zsyntezował rybonukleazę A A, o takiej samej aktywności enzymatycznej jak produkt naturalny. Dowiódł w ten sposób, że możliwa jest chemiczna synteza aktywnego enzymu z aminokwasów oraz że struktura pierwszorzędowa białka determinuje jego strukturę trzeciorzędową.
W 1972 r. został przyjęty do amerykańskiej National Academy of Sciences. Za opracowanie i rozwój metod syntezy na podłożu stałym otrzymał w 1984 r. Nagrodę Nobla w dziedzinie chemii. Opracowany przez niego pierwszy nośnik, użyty w syntezie peptydów, nazwany został żywicą Merrifielda.
Był jedynym synem George'a E. Merrifielda i Lorene z domu Lucas. Był żonaty z Elizabeth (z którą wspólnie pracował), mieli 6 dzieci.

</doc>
<doc id="431349" url="https://pl.wikipedia.org/wiki?curid=431349" title="Diagram klas">
Diagram klas

Diagram klas – statyczny diagram strukturalny w UML, przedstawiający strukturę systemu w modelach obiektowych przez ilustrację struktury klas i zależności między nimi. 
Diagram klas przedstawia klasy (typy) obiektów w programie, w odróżnieniu od diagramu obiektów, który pokazuje jedynie egzemplarze (instancje) obiektów i ich zależności istniejące w konkretnym momencie.
Diagram klas pokazuje określony fragment struktury systemu. Diagramów klas używa się do modelowania statycznych aspektów perspektywy projektowej. Wiąże się z tym silnie modelowanie słownictwa systemu, kooperacji lub schematów. Diagramy klas pozwalają na sformalizowanie specyfikacji danych i metod. Mogą także pełnić rolę graficznego środka pokazującego szczegóły implementacji klas.
Klasy.
Klasa w modelu UML programu obiektowego jest reprezentowana przez prostokąt z umieszczoną wewnątrz nazwą klasy. Oddzielona część prostokąta pod nazwą klasy może zawierać "atrybuty" klasy, czyli metody (funkcje), właściwości (properties) lub pola (zmienne). Każdy "atrybut" pokazywany jest przynajmniej jako nazwa, opcjonalnie także z typem, wartością i innymi cechami.
Metody klasy mogą znajdować się w osobnej części prostokąta. Każda "metoda" jest pokazywana przynajmniej jako nazwa, a dodatkowo także ze swoimi parametrami i zwracanym typem.
Atrybuty (zmienne i właściwości) oraz metody mogą mieć też oznaczoną widoczność (zakres znaczenia ich nazw) jak następuje:
Związki (powiązania).
Zależność.
Zależność (ang. "dependency") – najsłabszy związek znaczeniowy między klasami, gdy jedna z klas używa innej. Na diagramie klas oznaczana przerywaną linią zakończoną strzałką wskazującą kierunek zależności.
Asocjacja.
Asocjacja (ang. "association") wskazuje na silniejsze powiązanie pomiędzy obiektami danych klas (np. firma zatrudnia pracowników). Na diagramie asocjację oznacza się za pomocą linii, która może być zakończona strzałką z otwartym grotem (oznaczającą kierunek powiązania klas). Nazwy cech (np. zatrudniony, zatrudniający) wraz z krotnością umieszcza się w punkcie docelowym asocjacji. Nazwę asocjacji podaje się pośrodku (np. zatrudnia).
Generalizacja.
Generalizacja lub dziedziczenie (ang. "generalization" lub "inheritence") – związek opisujący klasy i podklasy (ogólne klasy i szczegółowe lub inaczej rodziców i dzieci). Na diagramie generalizację oznacza się za pomocą niewypełnionego trójkąta symbolizującego strzałkę (skierowaną od klasy pochodnej do klasy bazowej).
Agregacja.
Agregacja (ang. "aggregation") reprezentuje związek typu całość-część, czyli jakaś większa całość jest rozbita na elementy. Oznacza to, że elementy częściowe mogą należeć do większej całości, jednak również mogą istnieć bez niej (np. koła i samochód). Na diagramie agregację oznacza się za pomocą linii zakończonej pustym rombem.
Kompozycja.
Kompozycja (ang. "composition"), jest silniejszą formą agregacji. W związku kompozycji, części należą tylko do jednej całości, a ich okres życia jest wspólny — razem z całością niszczone są również części. W dużej mierze jest to kwestia umowna, zależna od danego systemu. Przykładowo silnik samochodowy mógłby istnieć osobno w jednym systemie (zwykła agregacja), a w innym można przyjąć, że jest niszczony razem z samochodem (kompozycja). Na diagramie, kompozycję oznacza się za pomocą linii zakończonej wypełnionym rombem.

</doc>
<doc id="431352" url="https://pl.wikipedia.org/wiki?curid=431352" title="Encore (wydawca gier planszowych)">
Encore (wydawca gier planszowych)

Encore – firma produkująca gry planszowe. Powstała w 1982 roku w Polsce, założona przez Jana Adamskiego. W okresie największej koniunktury zatrudniała 10 osób. Firma zakończyła działalność w 1997 roku.
Firma była pierwszą w Polsce wydającą gry planszowe w klimacie fantasy zbliżonym do gier fabularnych, co dało jest status określany jako kultowy. Większość jej publikacji to były pirackie, nie-licencjonowane wersje gier amerykańskiego wydawcy Simulations Publications Inc. (SPI).
Gry wydane przez Encore:

</doc>
<doc id="431354" url="https://pl.wikipedia.org/wiki?curid=431354" title="Miliny">
Miliny



</doc>
<doc id="431361" url="https://pl.wikipedia.org/wiki?curid=431361" title="Chemizacja rolnictwa">
Chemizacja rolnictwa

Chemizacja rolnictwa - metoda intensyfikacji produkcji rolnej, głównie roślinnej, przez zwiększenie zużycia agrochemikaliów. Stosowane środki, obok skutków oczekiwanych w postaci efektów produkcyjnych, powodują również skutki o charakterze negatywnym. Ich uboczne działanie polega m.in. na zaleganiu w glebie przez określony czas oraz oddziaływaniu na procesy biochemiczne mikroorganizmów glebowych, co prowadzi do załamania równowagi biologicznej środowiska glebowego, pogorszenia warunków fizycznych i chemicznych gleby. Wskutek nadmiernego stosowania agrochemikaliów i nieuwzględniania przyrodniczych zasad płodozmianu, w wielu krajach doprowadzono m.in. do zmęczenia gleb, które stało się problemem gospodarczym, zagrażającym w istotny sposób perspektywicznym planom zaopatrzenia ludności tych krajów w żywność. Ekologiczne skutki chemizacji gleby wykraczają daleko poza to środowisko. Przemieszczanie się środków chemicznych z gleby do innych ekosystemów powoduje: eutrofizację wód, zanieczyszczenie powietrza i przenoszenie skażeń na duże odległości, kumulację substancji chemicznych w roślinach, czego efektem jest skażenie wszystkich ogniw łańcucha pokarmowego. 
Chemizacja rolnictwa bez zachowywania szczególnej ostrożności i rozwagi prowadzi do degradacji środowiska przyrodniczego, szczególnie gleby, a także do eutrofizacji zbiorników wodnych.

</doc>
<doc id="431368" url="https://pl.wikipedia.org/wiki?curid=431368" title="Wybrzeże Moskitów">
Wybrzeże Moskitów

Wybrzeże Moskitów (, ) – fragment wybrzeża Morza Karaibskiego w Nikaragui i południowym Hondurasie, między 11° 45’ to 14° 10’ N.
Wybrzeże Moskitów ma charakter wybrzeża lagunowego. Głębiej znajduje się płaska i miejscami zabagniona nizina.
Nazwa tego wybrzeża wywodzi się nie od nazwy owadów, ale od zniekształconej nazwy miejscowego plemienia indiańskiego Miskito (Moskito). W XVIII wieku udało im się stworzyć na tym obszarze formalnie niezależny organizm polityczny Moskitia, który przetrwał nieomal do końca XIX wieku. Faktycznie obszar ten pozostawał jednak pod silnymi wpływami Brytyjczyków, którzy pojawili się tutaj po raz pierwszy w 1630. Po ich wycofaniu się w 1859, kontrolę nad obszarem przejęły władze Hondurasu. W 1860 na mocy traktatu z Managui administrację nad Wybrzeżem Moskitów przejęła Nikaragua. Oficjalnego włączenia tego terytorium do Nikaragui dokonał prezydent José Santos Zelaya w 1894. Aż do lat 80. XX wieku obszar ten wchodził w skład rozległego departamentu Zelaya, który został ostatecznie podzielony na dwa regiony autonomiczne Wybrzeże Karaibskie Północne i Wybrzeże Karaibskie Południowe.
Poza przedstawicielami ludu Miskito, obszar ten zamieszkują anglojęzyczni „Czarni Karaibowie” (Garifuna), potomkowie pochodzących z Antyli Karaibów i ludów pochodzenia afrykańskiego. Główne miasta Wybrzeża Moskitów to Bluefields (33,7 tys.) i Bilwi (22,6 tys.).

</doc>
<doc id="431371" url="https://pl.wikipedia.org/wiki?curid=431371" title="Aphantopus hyperantus">
Aphantopus hyperantus



</doc>
<doc id="431376" url="https://pl.wikipedia.org/wiki?curid=431376" title="Tomasz Żukowski">
Tomasz Żukowski

Tomasz Żukowski (ur. 3 października 1957 w Radzyniu Podlaskim) – polski politolog i socjolog, nauczyciel akademicki i publicysta, doradca prezydenta RP Lecha Kaczyńskiego, wykładowca Wydziału Nauk Politycznych i Studiów Międzynarodowych Uniwersytetu Warszawskiego.
Życiorys.
W 1980 ukończył studia na Wydziale Dziennikarstwa i Nauk Politycznych Uniwersytetu Warszawskiego. W 1988 uzyskał stopień doktora nauk humanistycznych.
Pracownik naukowy Instytutu Polityki Społecznej UW. Wykładał również na Wydziale Studiów Politycznych Wyższej Szkoły Biznesu – National-Louis University w Nowym Sączu oraz na Uniwersytecie Jagiellońskim.
Był także pracownikiem Ośrodka Badania Opinii Publicznej. Doradzał m.in. Obywatelskiemu Klubowi Parlamentarnemu i Akcji Wyborczej Solidarność. Zasiadał w radzie Centrum Badania Opinii Społecznej. Od stycznia 2008 do kwietnia 2010 był doradcą prezydenta Lecha Kaczyńskiego.
Zajmuje się problemami socjologii polityki, politycznych i ekonomicznych uwarunkowań polityki społecznej, polską sceną polityczną i badaniami opinii publicznej. Jest komentatorem bieżących wydarzeń politycznych i społecznych w prasie, radiu i telewizji.

</doc>
<doc id="431377" url="https://pl.wikipedia.org/wiki?curid=431377" title="TV Biznes">
TV Biznes

TV Biznes – pierwszy polskojęzyczny kanał telewizyjny o zagadnieniach gospodarczych. Nadawał od 1 września 2004, następnie – w wyniku decyzji strategicznych właściciela – został 18 lutego 2013 przekształcony na Polsat Biznes i później kolejno w Polsat News+. W związku z kontynuacją współpracy Telewizji Polsat z ITI Neovision 31 lipca 2014 roku został uruchomiony trzeci kanał informacyjny Polsat News 2.
Historia.
TV Biznes nadawał programy o charakterze informacyjno-publicystycznym, notowania giełdowe, począwszy od września 2004 roku. Założycielem i właścicielem stacji do lutego 2007 był prof. Piotr Chomczyński oraz Piotr Barełkowski. TV Biznes nadawał programy informacyjne ze studia w Międzynarodowych Targach Poznańskich, a większość rozmów z gośćmi odbywała się w studiu na Giełdzie Papierów Wartościowych w Warszawie. Od 8 lutego 2007 właścicielem TV Biznes jest Grupa Polsat. Stacja ta została dofinansowana i unowocześniona. Od 1 października 2010 roku redakcje TV Biznes w Poznaniu i Warszawie zostały połączone, a siedziba została przeniesiona do Warszawy. Kanał zmienił też wtedy format nadawania z na . Zrezygnowano z produkcji serwisów informacyjnych, a wszystkie programy realizowane były nadal w studiu na GPW. Od 7 czerwca 2008 roku TV Biznes współpracował z redakcją biznesową Polsat News do której przeszło kilku znanych dziennikarzy z TV Biznes. Od 19 lipca 2010 roku nadawany był równolegle z Polsat News program informacyjny Biznes Informacje. W grudniu 2011 roku doszło do zmian w kierownictwie TV Biznes. Ze stacją rozstali się Jacek Łakomy, Ryszard Gromadzki i Sławomir Brzeziński. Zlikwidowano też stanowisko szefa redakcji. Miało to służyć zacieśnianiu się współpracy TV Biznes i Polsat News. Ostatecznie 11 czerwca 2012 roku TV Biznes przeniosła się do nowego studia w siedzibie Telewizji Polsat przy ul. Ostrobramskiej. Jest to ostatni etap przenosin redakcji z Poznania do Warszawy.
Stacją konkurencyjną dla TV Biznes była TVN CNBC, która istnieje od września 2007 roku. 18 lutego 2013 o godzinie 1:00 TV Biznes zakończył nadawanie, a o godzinie 5:55 (tego samego dnia) kanał został zastąpiony przez stację – Polsat Biznes.
Prezenterzy i reporterzy TV Biznes.
Pracujący w redakcji na GPW w Warszawie:
Pracujący w redakcji w Poznaniu:
Pracujący początkowo w redakcji w Poznaniu, a po jej likwidacji w redakcji w Warszawie:
Zasięg.
Ten niekodowany kanał był nadawany poprzez satelitę Hot Bird na teren obejmujący Polskę oraz większą część Europy. Telewizja Biznes poprzez Internet obecna była także w globalnej sieci. TV Biznes dostępna była w domach około 2 milionów polskich odbiorców (zasięg techniczny), również poprzez platformy Cyfra+, Cyfrowy Polsat, n, Telewizja na kartę i Neostrada TP z telewizją oraz operatorów sieci kablowych m.in.: UPC, Vectra, Multimedia Polska, Toya i Inea. 1 lutego 2013 kanał został zakodowany w przekazie satelitarnym. Partnerami stacji byli: agencja Reuters, Polska Agencja Prasowa (serwisy informacyjne) oraz Giełda Papierów Wartościowych i Międzynarodowe Targi Poznańskie (siedziby i studia).

</doc>
<doc id="431378" url="https://pl.wikipedia.org/wiki?curid=431378" title="Flaga Będzina">
Flaga Będzina



</doc>
<doc id="431381" url="https://pl.wikipedia.org/wiki?curid=431381" title="Modyfikacja gry komputerowej">
Modyfikacja gry komputerowej

Modyfikacja gry komputerowej – przeróbka gry komputerowej wykonana przez społeczność graczy albo na zlecenie producenta gry. Zmiany mogą polegać na przykład na dodaniu nowych rodzajów broni, przedmiotów, przeciwników, postaci, trybów gry, planszy, tekstur czy fabuły. Jeżeli zmiany dodają jedynie nowe elementy do oryginalnej gry, mod nazywany jest z angielskiego "partial conversion" (częściowa przeróbka). Jeśli natomiast stworzona zostanie nowa gra, jest to "total conversion" (całkowita przeróbka).
Do niektórych gier dołączone są przez producentów oficjalne edytory, pozwalające na tworzenie modów, np. D'jinni do "Wiedźmina", Construction Set do ' i ', Creation Kit do ', MAX-FX Tools do "Max Payne'a", Source SDK do "Half-Life 2", Mod Development Kit do "Gothica" czy REDkit do '.
Niektóre modyfikacje zyskują dużą popularność i czasem także wsparcie twórców oryginalnej gry, dzięki czemu zostają wydawane jako oficjalne dodatki bądź produkty, np. "", "DayZ", "Just Cause 2: Multiplayer Mod" czy "Dear Esther". Jednym z największych serwisów gromadzących modyfikacje do gier jest Mod DB.

</doc>
<doc id="431396" url="https://pl.wikipedia.org/wiki?curid=431396" title="Wawrzyniec Konarski">
Wawrzyniec Konarski

Wawrzyniec Konrad Konarski (ur. 3 listopada 1957 w Warszawie) – polski politolog, doktor habilitowany nauk humanistycznych, wykładowca Akademii Finansów i Biznesu Vistula oraz jej rektor. Od 2005 do 2010 profesor nadzwyczajny Uniwersytetu Warszawskiego, były profesor Szkoły Wyższej Psychologii Społecznej w Warszawie, były profesor nadzwyczajny w Instytucie Studiów Międzykulturowych Uniwersytetu Jagiellońskiego (ISM UJ), były kierownik Zakładu Polityki Etnokulturowej ISM UJ, były wiceprezes Polskiego Towarzystwa Nauk Politycznych, wiceprzewodniczący Polskiego Towarzystwa Współpracy z Klubem Rzymskim.
Życiorys.
W 1980 ukończył studia na Wydziale Dziennikarstwa i Nauk Politycznych UW. W 1985 uzyskał stopień doktora, broniąc napisaną pod kierunkiem Stanisława Gebethnera dysertację "System partii dominującej a rządy parlamentarno-gabinetowe w Irlandii". W 2002 otrzymał stopień doktora habilitowanego nauk humanistycznych w zakresie nauk o polityce, na podstawie dorobku naukowego oraz rozprawy pt. "Pragmatycy i idealiści. Rodowód, typologia i ewolucja ugrupowań politycznych nacjonalizmu irlandzkiego w XX wieku". Od listopada 2005 do 2010 profesor nadzwyczajny Uniwersytetu Warszawskiego. Od 2010 był profesorem nadzwyczajnym w Instytucie Studiów Międzynarodowych Uniwersytetu Jagiellońskiego.
Zajmuje się zagadnieniami systemów politycznych, partii i systemów partyjnych, historią i współczesnością nacjonalizmów europejskich, a także etnopolityką i ruchami etnoregionalistycznymi w Europie. Specjalizuje się w historii i systemie politycznym Irlandii.
Wykładał między innymi w Finlandii, Danii, Irlandii, Chorwacji, RFN, Słowacji, USA, na Węgrzech. 
6 maja 2013 zwyciężył w "Wielkiej Maturze Polaków", programie wyprodukowanym przez Telewizję Polską, w którym znane osobistości odpowiadały na pytania z zakresu nauk ścisłych i humanistycznych.
Publikacje.
Autor wielu publikacji z dziedziny nauk politycznych w języku polskim i angielskim, m.in.:

</doc>
<doc id="431403" url="https://pl.wikipedia.org/wiki?curid=431403" title="Wisielakówka (polana)">
Wisielakówka (polana)

Wisielakówka (ok. 1180 m n.p.m.) – polana znajdująca się na grzbiecie Wisielakówki w Gorcach, pomiędzy polanami Świderowa i Długie Młaki pod Turbaczem. Obecnie już w stopniu zarosła lasem. Nazwa polany pochodzi stąd, że na polanie grzebano niegdyś samobójców ("wisielców", "wisielaków"), których przesądy nie pozwalały pochować na terenie wsi, by nie sprowadzili nieszczęścia. Trupy wisielców były natomiast w dużej estymie u góralskich czarowników.
Na Wisielakówce wybudowano w latach 1924–1925 pierwsze gorczańskie schronisko, według projektu Karola Stryjeńskiego. W 1927 nadano mu imię Władysława Orkana. Mieściło ono początkowo 25 osób, a po przebudowie w 1931 – 62 osoby. Spłonęło w nocy z 16 na 17 listopada 1933, podpalone prawdopodobnie przez kłusowników, którzy widzieli dla siebie zagrożenie w zwiększającym się ruchu turystycznym.
Polana jest własnością spółki gazdowskiej. Jej właściciele wspólnie kosili polanę i dzielili się sianem. Znajduje się poza obszarem Gorczańskiego Parku Narodowego w granicach wsi Waksmund w województwie małopolskim, w powiecie nowotarskim, w gminie Nowy Targ.

</doc>
<doc id="431405" url="https://pl.wikipedia.org/wiki?curid=431405" title="Kordian i cham">
Kordian i cham

Kordian i cham – powieść Leona Kruczkowskiego z 1932, będąca próbą polemiki z wizją wsi romantyków.
Bezpośrednio nawiązuje do dramatu "Kordian" Juliusza Słowackiego. Tytuł podsunął autorowi Adam Polewka.
Kanwą powieści był pamiętnik Kazimierza Deczyńskiego pt. "Opis życia wieśniaka polskiego" (który został wydany jako "Żywot chłopa polskiego na początku XIX stulecia" w 1907).
Fabuła.
Kazimierz Deczyński, wywodzący się z chłopskiego stanu wiejski nauczyciel, broniąc chłopów w rodzinnej wsi, popada w konflikt z dzierżawcą Czartkowskim. Za jego przyczyną zostaje wcielony do wojska Królestwa Kongresowego. Tam poznaje na własnej skórze panujący system klasowy. W efekcie odmawia wzięcia udziału w powstaniu listopadowym.
Adaptacje.
W 2021 na motywach powieści powstał debiutancki dramat Joanny Bednarczyk pod tym samym tytułem, którego premiera miała miejsce w Teatrze Polskim w Poznaniu.

</doc>
<doc id="431406" url="https://pl.wikipedia.org/wiki?curid=431406" title="Magister">
Magister

Magister (mgr, z ) – tytuł zawodowy nadawany przez uczelnie po ukończeniu studiów drugiego stopnia lub jednolitych studiów magisterskich.
Dla uzyskania tytułu magistra niezbędne jest wcześniejsze uzyskanie absolutorium, złożenie pracy dyplomowej i zdanie egzaminu magisterskiego. Jest to również tytuł zwyczajowy używany w stosunku do farmaceutów (podobnie jak tytuł doktora używany w odniesieniu do lekarzy i profesora wobec nauczycieli).
Po ukończeniu niektórych kierunków nadawane są tytuły równorzędne tytułowi magistra: tytuł magistra inżyniera po ukończeniu studiów II stopnia dla inżynierów, tytuł lekarza po ukończeniu kierunku lekarskiego, lekarza dentysty po stomatologii oraz lekarza weterynarii po weterynarii. Jest to odstępstwem od Deklaracji Bolońskiej, która stanowi, że po ukończeniu studiów magisterskich absolwent otrzymuje tytuł magistra.
Tytuł magistra w Polsce.
Na podstawie obowiązującej do 1982 r. "Ustawy z dnia 5 listopada 1958 r. o szkołach wyższych" szkoły wyższe wydawały absolwentom dyplomy stwierdzające ukończenie studiów i nadanie tytułu magistra, magistra-inżyniera lub lekarza. Tytuły nadawane absolwentom studiów zawodowych określała Rada Ministrów w drodze rozporządzenia. Magister nie był wówczas tytułem zawodowym, lecz tytułem związanym z ukończeniem studiów wyższych (z dodaniem specjalności). Dopiero w "Ustawie z dnia 4 maja 1982 r. o szkolnictwie wyższym" stopnie magistra, magistra inżyniera i lekarza nazwano "tytułami zawodowymi".

</doc>
<doc id="431407" url="https://pl.wikipedia.org/wiki?curid=431407" title="Stanisław Gebethner">
Stanisław Gebethner

Stanisław Tytus Gebethner (ur. 4 stycznia 1935 w Warszawie, zm. 26 listopada 2021) – polski prawnik, politolog, profesor Uniwersytetu Warszawskiego. Były kierownik Katedry Prawa Administracyjnego w Europejskiej Wyższej Szkole Prawa i Administracji. W chwili śmierci kierownik Katedry Prawa Publicznego na Uczelni Techniczno-Handlowej im. Heleny Chodkowskiej (przed 21 lutego 2014 Wyższa Szkoła Zarządzania i Prawa im. Heleny Chodkowskiej).
Życiorys.
W 1956 ukończył studia na Wydziale Prawa Uniwersytetu Warszawskiego. W 1963 uzyskał stopień doktora nauk prawnych (promotorem jego rozprawy doktorskiej był prof. Stefan Rozmaryn), zaś w 1991 doktora habilitowanego nauk humanistycznych w zakresie nauk o polityce. 20 sierpnia 2002 uzyskał tytuł naukowy profesora nauk humanistycznych.
Był członkiem Związku Młodzieży Polskiej. Pełnił funkcję przewodniczącego zarządu uczelnianego Związku Młodzieży Socjalistycznej na Uniwersytecie Warszawskim. W latach 1956–2006 był nauczycielem akademickim tej uczelni. Od 1972 do 2006 pracował w Instytucie Nauk Politycznych UW. Kierował Zakładem Systemów Politycznych. W latach 1975–1978 oraz 1984–1987 był prodziekanem Wydziału Dziennikarstwa i Nauk Politycznych UW. Promotor rozpraw doktorskich m.in. Konstantego Wojtaszczyka, Grzegorza Rydlewskiego, Wawrzyńca Konarskiego i Ryszarda Chruściaka. Od 2005 na stanowisku profesora w Instytucie Nauk Politycznych Szkoły Wyższej Psychologii Społecznej. Prowadził też wykłady z prawa administracyjnego w Europejskiej Wyższej Szkole Prawa i Administracji. Od 2011 kierownik Katedry Prawa Publicznego UTH (wcześniej WSZiP), gdzie prowadził wykłady z prawa ustrojowego oraz seminaria z prawa administracyjnego.
Wchodził w skład rady krajowej PRON. Jako reprezentant strony rządowo-koalicyjnej był uczestnikiem obrad Okrągłego Stołu w zespole ds reform politycznych. W latach 1993–1997 członek Trybunału Stanu. W latach 1994–1998 członek Rady Legislacyjnej, a w latach 2002–2006 jej wiceprzewodniczący. Został członkiem Doradczego Komitetu Prawnego przy Ministrze Spraw Zagranicznych. Był zarejestrowany jako kontakt operacyjny SB o pseudonimie „GS”.
Zajmował się zagadnieniami prawa konstytucyjnego, systemów politycznych i systemów wyborczych, m.in. systemem politycznym Wielkiej Brytanii oraz wyborami parlamentarnymi w Polsce.
Postanowieniem prezydenta Aleksandra Kwaśniewskiego z dnia 3 maja 1997, w uznaniu wybitnych osiągnięć w kształtowaniu prawnych podstaw demokratycznego i praworządnego państwa, ze szczególnym uwzględnieniem zasług w tworzeniu nowej Konstytucji Rzeczypospolitej Polskiej, został odznaczony Krzyżem Oficerskim Orderu Odrodzenia Polski.
Życie prywatne.
Był prawnukiem Gustawa Adolfa Gebethnera. Jego bratem był Zygmunt Gebethner.
Pogrzeb odbył się 7 grudnia 2021 na Cmentarzu ewangelicko-augsburskim w Warszawie.

</doc>
<doc id="431409" url="https://pl.wikipedia.org/wiki?curid=431409" title="Polpharma Starogard Gdański">
Polpharma Starogard Gdański

SKS Starogard Gdański – koszykarski klub grający w Suzuki 1 Lidze Mężczyzn.
Historia.
Starogardzki Klub Sportowy Sportowa Spółka Akcyjna powstał w czerwcu 2000 r. Założycielami spółki zostali:
Nagrody i wyróżnienia.
Zawodnicy występujący w klubie w minionych sezonach.
¹ – 
Hala.
Hala Sportowa OSiR w Starogardzie Gdańskim, ul. Olimpijczyków Starogardzkich 1.
Dane techniczne hali:
Skład 2018/2019.
Stan na 18 marca 2018, na podstawie.
Skład historyczne.
Skład 2017/2018.
Stan na 18 marca 2018.
W trakcie sezonu odeszli: Szymon Rduch (9.11.2017), Maciej Poznański (3.12.2017), Ameen Tanksley (17.01.2018), Andrija Bojić (3.02.2018)
W trakcie sezonu przyszli: Aleksandar Radukić (17.01.2018), Nikola Jeftić (3.02.2018)
Sezon 2015/2016.
Stan na 10.12.2015

</doc>
<doc id="431411" url="https://pl.wikipedia.org/wiki?curid=431411" title="Marchwiczna Przełęcz">
Marchwiczna Przełęcz

Marchwiczna Przełęcz (2055 m n.p.m.) – szeroka przełęcz oddzielająca wierzchołek Miedzianego od Opalonego Wierchu, w długiej północno-wschodniej grani Szpiglasowego Wierchu, oddzielającej Dolinę Pięciu Stawów Polskich od Doliny Rybiego Potoku w Tatrach Wysokich.
Poniżej przełęczy nad brzeg Morskiego Oka schodzą trzy żleby. Najbardziej na północ położony jest Marchwiczny Żleb, obok znajduje się schodzący z siodła przełęczy Urwany Żleb, który sąsiaduje z Szerokim Żlebem (poniżej stoków Miedzianego). Marchwicznym Żlebem schodzą w zimie potężne lawiny załamujące lód na Morskim Oku.
Przełęcz należała do terenów pasterskich i była znana pasterzom od dawna. Od strony Morskiego Oka znajduje się tutaj szeroki upłaz, zwany Marchwiczne (górale wymawiali "„Marficne”"). Niegdyś był on wypasany (tereny Hali Morskie Oko). Porastała go obficie marchwica pospolita ("Mutellina purpurea") i od niej to pochodzi nazwa tego upłazu, zaś od nazwy upłazu nazwa przełęczy. Dla turystów przełęcz stanowiła łatwy dostęp od strony Morskiego Oka do wznoszących się nad nią szczytów. Obecnie niedostępna dla turystyki.

</doc>
<doc id="431412" url="https://pl.wikipedia.org/wiki?curid=431412" title="Polpharma Starogard">
Polpharma Starogard



</doc>
<doc id="431413" url="https://pl.wikipedia.org/wiki?curid=431413" title="Starogardzki Klub Sportowy">
Starogardzki Klub Sportowy



</doc>
<doc id="431414" url="https://pl.wikipedia.org/wiki?curid=431414" title="SKS Sportowa">
SKS Sportowa



</doc>
<doc id="431415" url="https://pl.wikipedia.org/wiki?curid=431415" title="Świstowa Czuba">
Świstowa Czuba

Świstowa Czuba (1763 m) – kulminacja kończąca północne ramię Opalonego Wierchu w polskich Tatrach Wysokich. Często (błędnie) nazywana jest Świstówką, chociaż ta nazwa odnosi się do niewielkiej, zawieszonej nad Doliną Roztoki kotlinki Świstówki Roztockiej. Świstowa Czuba jest górą jednodolinną – wszystkie jej stoki opadają do Doliny Roztoki. Wejście na szczyt od dawna było znane pasterzom. Z rejonu Świstowej Czuby rozległe widoki na potężny masyw Wołoszyna, Dolinę Pięciu Stawów Polskich i Dolinę Roztoki z zawieszoną wysoko Dolinką Buczynową. Według Marii J. Zaleskiej nazwa Świstówka pochodzi od tego, że "„wiatr tu często świszcze najokropniej”".
Wypadki.
Zachodnimi stokami Świstowej Czuby przechodzi oznaczony kolorem niebieskim szlak turystyczny od schroniska w Dolinie Pięciu Stawów Polskich do Morskiego Oka przez Opalone. Nie dochodzi on do Świstowego Przechodu (przełączka w graniu łączącej Świstową Czubę ze Świstową Kopą), lecz prowadzi po jego zachodniej stronie i zachodnim zboczem grani na szczyt Świstowej Kopy i Świstowe Siodło. Dawniej szlak turystyczny poprowadzony był inaczej: przez Świstowy Przechód schodził do trawiastej depresji nad górną częścią Żlebu Paryskiego, nieco powyżej przepaścistego urwiska. Prowadził mocno pochyłym zboczem, na którym do lata zalegał płat zlodzonego śniegu. Często zdarzały się tutaj obsunięcia turystów, którzy spadali z przepaścistej ściany w stronę Doliny Roztoki. W 1956 ścieżkę poprowadzono inaczej; nie dochodzi już do Świstowego Przechodu i prowadzi w górę, po zachodniej stronie grani. Mimo to zdarzają się przejścia nieświadomych niebezpieczeństwa turystów starą ścieżką. Szczególnie niebezpieczne jest to zimą. Do 2003 r. zginęło tutaj łącznie kilkunastu ludzi. W sylwestra 1956 spadło z 300-metrowej ściany 3 narciarzy; dwóch mężczyzn zginęło, kobieta z ciężkimi obrażeniami przeżyła. TOPR został powiadomiony o wypadku przez czwartego narciarza, który nie spadł i powrócił do schroniska PTTK w Dolinie Pięciu Stawów Polskich. Cztery lata później ów narciarz, również w sylwestra, poniósł śmierć w tym samym właśnie miejscu. W 1994 zginęła tutaj 23-letnia turystka niemiecka.
Przejście obecnym, nowym wariantem szlaku turystycznego jest nieco mozolniejsze (ok. 80 m różnicy wysokości) i dłuższe (ok. 15 min), ale znacznie bezpieczniejsze. Przejście starym szlakiem określane jest jako „śmiertelny skrót”. Niewiele jest w Tatrach miejsc bardziej niebezpiecznych dla turystów. Statystyki wypadków w tym miejscu mówią same za siebie.
Północna ściana Świstowej Czuby.
Świstowa Czuba do Doliny Roztoki urywa się ścianą o trójkątnym kształcie i wysokości ok. 300 m. Około 50 m poniżej szczytu i na lewo od niego znajduje się w niej Świstowy Mnich. Z dołu wygląda jak samodzielna turnia, w istocie jednak nie jest oddzielony od ściany żadną przełączką. Opadające z niego urwisko jest najbardziej stromym fragmentem całej ściany Świstowej Czuby. Po lewej stronie tej ściany znajduje się Komin Siniaków. Ściana jest dość silnie porośnięta roślinami zielnymi i rosną w niej miejscami dorodne limby.
Pierwsze przejście (środkiem ściany) 25 lipca 1930: Wincenty Birkenmajer, Kazimierz Kupczyk, Witold Henryk Paryski, Jan Alfred Szczepański. Później taternicy przeszli w ścianie jeszcze wiele innych dróg wspinaczkowych. Opisuje je Władysław Cywiński w 11. tomie ("Szpiglasowy Wierch") swojego przewodnika "Tatry".

</doc>
<doc id="431417" url="https://pl.wikipedia.org/wiki?curid=431417" title="Sabbath Bloody Sabbath">
Sabbath Bloody Sabbath

Sabbath Bloody Sabbath – piąty album grupy Black Sabbath. Został wydany w 1973 roku nakładem wytwórni Vertigo Records.

</doc>
<doc id="431420" url="https://pl.wikipedia.org/wiki?curid=431420" title="Rówień nad Kępą">
Rówień nad Kępą

Rówień nad Kępą lub Równia nad Kępą – szeroka, trawiasta rówień w Tatrach Wysokich. Znajduje się w północno-wschodnim grzbiecie Opalonego Wierchu i jest częścią Opalonego. Zakończona jest skalistym wyskokiem zwanym Kępą (1683 m), od którego pochodzi nazwa równi. Kępa to naturalnego pochodzenia stos kamieni wyglądający tak, jak gdyby był ułożony przez ludzi. W różnych opracowaniach rówień ta opisywana jest też jako Nad Kępą, Wolarnia nad Kępą lub Wolarnia. Są to nazwy pochodzenia pasterskiego, obszar ten bowiem dawniej należał do terenów pasterskich Hali Morskie Oko. Trawiasta część zbocza powyżej Równi nad Kępą (również opadająca do Doliny Rybiego Potoku) to Gładkie. Opada z niego Żleb Żandarmerii, znany z potężnych lawin.
Rówień ta jest dobrym punktem widokowym na rejon Morskiego Oka i wznoszące się nad nim potężne szczyty Tatr Wysokich. Z tego miejsca malowali pejzaże m.in. Leon Wyczółkowski, Walery Eljasz-Radzikowski, Wojciech Gerson. Obecnie prowadzi tędy znakowany szlak turystyczny.

</doc>
<doc id="431421" url="https://pl.wikipedia.org/wiki?curid=431421" title="Etgar Keret">
Etgar Keret

Etgar Keret (hebr. אתגר קרת; ur. 20 sierpnia 1967 w Ramat Ganie) – izraelsko-polski poeta, prozaik, felietonista, reżyser filmowy oraz wykładowca Wyższej Szkoły Filmowej w Tel Awiwie.
Twórczość pisarska.
Uważany jest za mistrza krótkiej formy. Publikację opowiadań rozpoczął w prasie w roku 1991, a rok później wydał pierwszą książkę - zbiór opowiadań "Rury" (צינורות). Kolejne zbiory - "Tęskniąc za Kissingerem" (געגועי לקיסינג'ר), "Pizzeria Kamikaze" (פיצריה קמיקזה) - przyczyniły się do jego międzynarodowej sławy. Etgar Keret jest też współtwórcą musicalu oraz współautorem komiksów oraz telewizyjnego programu satyrycznego. Jego publikacje tłumaczone są na wiele języków: angielski, arabski, hiszpański, holenderski, niemiecki, polski, rosyjski i włoski. W Polsce ukazało się siedem zbiorów opowiadań Kereta:
W 2011 roku wydawnictwo Nisza wydało jego opowiadanie dla dzieci "Tata ucieka z cyrkiem" bogato zilustrowane przez znaną izraelską rysowniczkę Rutu Modan.
W Polsce współpracował z czasopismem kulturalnym „Bluszcz”.
Jest żonaty z Szirą Gefen, ma syna Lva.
W 2016 otrzymał polskie obywatelstwo.

</doc>
<doc id="431424" url="https://pl.wikipedia.org/wiki?curid=431424" title="Roman Kuźniar">
Roman Kuźniar

Roman Józef Kuźniar (ur. 25 września 1953 w Przemyślu) – polski politolog, profesor nauk humanistycznych, profesor zwyczajny Uniwersytetu Warszawskiego, dyplomata, w latach 2005–2007 dyrektor Polskiego Instytutu Spraw Międzynarodowych, od 2010 do 2015 doradca prezydenta RP ds. międzynarodowych, wykładowca na Wydziale Nauk Politycznych i Studiów Międzynarodowych Uniwersytetu Warszawskiego.
Życiorys.
W latach 1968–1973 był uczniem Technikum Górnictwa Naftowego im. Ignacego Łukasiewicza w Krośnie. W 1977 ukończył studia na Wydziale Dziennikarstwa i Nauk Politycznych Uniwersytetu Warszawskiego. W 1981 uzyskał stopień doktora, zaś w 1990 doktora habilitowanego nauk humanistycznych w zakresie nauk o polityce (na podstawie rozprawy habilitacyjnej pt. "System zachodni w stosunkach międzynarodowych. Czynniki sprawcze ewolucji"). W 2001 otrzymał tytuł profesora nauk humanistycznych.
W 1977 został pracownikiem naukowym Instytutu Stosunków Międzynarodowych UW, a w 1992 został kierownikiem Zakładu Studiów Strategicznych. Objął stanowisko kierownika Katedry Studiów Strategicznych i Bezpieczeństwa Międzynarodowego na Wydziale Nauk Politycznych i Studiów Międzynarodowych UW. Prowadzi wykłady z zakresu międzynarodowych stosunków politycznych, praw człowieka, studiów strategicznych, organizacji międzynarodowych i polskiej polityki zagranicznej, wstępu do nauki o stosunkach międzynarodowych oraz bezpieczeństwa.
Doktoraty pod jego kierunkiem napisali m.in.: Robert Kupiecki (1998), Agnieszka Bieńczyk-Missala (2004), Marek Madej (2006), Kamila Pronińska (2007), Patrycja Grzebyk (2010), Anna Wojciuk (2010), Piotr Łukasiewicz (2018).
Wszedł w skład Komitetu Nauk Politycznych Polskiej Akademii Nauk, a w 1995 został członkiem polskiej delegacji do Komisji Praw Człowieka ONZ. Jest autorem i redaktorem wielu publikacji z zakresu międzynarodowych stosunków politycznych, studiów strategicznych, polityki zagranicznej, bezpieczeństwa międzynarodowego i praw człowieka. W 1995 objął funkcję redaktora naczelnego „Rocznika Strategicznego”. Był także jednym z inicjatorów utworzenia Euroregionu Karpackiego.
Odbył staż kandydacki w Polskiej Zjednoczonej Partii Robotniczej, ale na skutek rezygnacji nie został pełnoprawnym członkiem partii. W 1990 rozpoczął pracę w Ministerstwie Spraw Zagranicznych. Był m.in. dyrektorem Departamentu Planowania i Analiz (1992–1994), ministrem pełnomocnym w Stałym Przedstawicielstwie RP przy Biurze NZ w Genewie (1994–1998), pracownikiem (1998–2002) i dyrektorem (2000–2002) Departamentu Strategii i Planowania Polityki Zagranicznej (odszedł z powodu rozbieżności stanowisk między nim i kierownictwem MSZ odnośnie do wojny w Iraku). W latach 2003–2005 pełnił funkcję dyrektora Akademii Dyplomatycznej MSZ.
1 czerwca 2005 został dyrektorem Polskiego Instytutu Spraw Międzynarodowych. Podawał wówczas w wątpliwość zasadność przystępowania Polski do amerykańskiego programu tzw. tarczy antyrakietowej, według informacji „Życia Warszawy” instytut przygotował ekspertyzę krytycznie oceniającą ten projekt. 8 lutego 2007 Roman Kuźniar został odwołany z zajmowanego stanowiska, co motywowano „nową koncepcją funkcjonowania PISM”.
Po utworzeniu rządu Donalda Tuska był doradcą ministra obrony narodowej Bogdana Klicha w latach 2007–2010. 1 października 2010 został powołany na doradcę prezydenta RP Bronisława Komorowskiego ds. międzynarodowych. Pełnił tę funkcję do 5 sierpnia 2015. W 2018 zasiadł w radzie Fundacji Instytut Bronisława Komorowskiego, następnie został członkiem rady programowej tej fundacji.
Został też przewodniczącym rady Fundacji imienia Krzysztofa Skubiszewskiego oraz przewodniczącym rady utworzonej przez Olgierda Łukaszewicza Fundacji „My Obywatele Unii Europejskiej – Fundacja im. Wojciecha B. Jastrzębowskiego”.
Odznaczenia.
Odznaczony Krzyżem Kawalerskim Orderu Odrodzenia Polski (2015) oraz francuską Legią Honorową. W pierwszej połowie lat 80. otrzymał Medal „Za zasługi dla obronności kraju”.

</doc>
<doc id="431425" url="https://pl.wikipedia.org/wiki?curid=431425" title="Adam Nieniewski">
Adam Nieniewski

Adam Nieniewski (ur. 19 maja 1886 w Zawadach k. Błaszek, zm. 25 kwietnia 1947 w Olsztynie) – pułkownik dyplomowany kawalerii Wojska Polskiego, uczestnik walk o niepodległość Polski w I wojnie światowej i wojnie z bolszewikami.
Życiorys.
Urodził się 19 maja 1886 w Zawadach, w rodzinie Stanisława, ziemianina, powstańca z 1863, i Haliny z Wybickich, wnuczki Józefa Wybickiego. Bratem jego ojca był architekt Apoloniusz Nieniewski. Jego rodzina pieczętowała się herbem Nałęcz.
Naukę rozpoczął w 1897 w Wojskowej Niższej Szkole Realnej w Koszycach i kontynuował w Wojskowej Wyższej Szkole Realnej w Hranicach do 1904. W latach 1904–1907 był słuchaczem Terezjańskiej Akademii Wojskowej w Wiener Neustadt, a po jej ukończeniu został wcielony do Galicyjskiego Pułku Ułanów Cesarza Józefa II Nr 6 w Rzeszowie. Początkowo był komendantem plutonu, a później szwadronu. W latach 1908–1910 ukończył dwa siedmiomiesięczne kursy kawalerii w Tarnowie i Rzeszowie. Od 1 października 1911 do 25 lipca 1914 był słuchaczem Szkoły Wojennej w Wiedniu.
Po wybuchu I wojny światowej pełnił służbę kolejno w austriackiej Kwaterze Głównej, w dowództwie 1 Armii, w Ministerstwie Wojny oraz 55 Dywizji Piechoty i 130 Brygadzie Górskiej, wszędzie na stanowiskach szefa sztabu. 23 maja 1916 został przydzielony do komendy Legionów Polskich i wyznaczony na stanowisko zastępcy szefa sztabu. W czasie służby w c. i k. Armii awansował na kolejne stopnie w korpusie oficerów kawalerii: porucznika ze starszeństwem z 1 września 1906, nadporucznika ze starszeństwem z 1 listopada 1912, rotmistrza ze starszeństwem z 1 września 1915 i majora ze starszeństwem z 1 września 1916.
Po kryzysie przysięgowym został szefem sztabu Komendy Polskiego Korpusu Posiłkowego. Po bitwie z Austriakami pod Rarańczą (noc z 15 na 16 lutego 1918) został internowany (6 marca) i osadzony w więzieniu w Marmaros-Sziget. 10 października zwolniony z więzienia. Wraz z innymi oficerami (między innymi Romanem Góreckim i Włodzimierzem Zagórskim) skierowany do służby w Wojsku Polskim.
8 listopada 1918 został przyjęty do Wojska Polskiego z byłego Polskiego Korpusu Posiłkowego, z zatwierdzeniem posiadanego stopnia majora i przydzielony do Sztabu Generalnego, w którym objął stanowisko II zastępcy szefa SG.
Od 16 sierpnia 1920 do 24 grudnia 1920 dowodził 4 Brygadą Jazdy. W międzyczasie (26 sierpnia–8 października 1920) był dowódcą grupy operacyjnej swojego imienia. W grudniu 1920 został powołany na kurs wyższych dowódców. 10 stycznia 1921 został mianowany z dniem 1 kwietnia 1920 pułkownikiem w kawalerii, w grupie oficerów byłej armii gen. Hallera. Od stycznia do maja 1921 pozostawał w dyspozycji szefa Sztabu Generalnego. Od 18 maja 1921 był dowódcą VII Brygady Piechoty. 1 czerwca 1921 pełnił funkcję kierownika Kwatery attaché przy szefie SG, a jego oddziałem macierzystym był Oddział V Sztabu Generalnego. 25 września 1921 został mianowany dowódcą piechoty dywizyjnej 10 Dywizji Piechoty w Łodzi. 3 maja 1922 został zweryfikowany w stopniu pułkownika ze starszeństwem z 1 czerwca 1919 i 34. lokatą w korpusie oficerów jazdy (od 1924 – kawalerii). W sierpniu 1923 został mianowany dowódcą piechoty dywizyjnej 7 Dywizji Piechoty w Częstochowie. Z dniem 11 kwietnia 1925 został „czasowo odkomenderowany” do Wyższej Szkoły Wojennej w Warszawie, w charakterze zastępcy komendanta. Z dniem 1 listopada 1925 powrócił na poprzednio zajmowane stanowisko dowódcy piechoty dywizyjnej 7 DP. W międzyczasie (12 kwietnia–12 lipca 1926) był kierownikiem Kursu oficerów sztabowych kawalerii w Grudziądzu. Z dniem 31 stycznia 1928 został przeniesiony w stan spoczynku.
Na emeryturze osiadł w majątku ziemskim w Chorzenicach k. Częstochowy. W 1940 został zmuszony przez Niemców do opuszczenia majątku. Zamieszkał w Kłomnicach. Po wojnie zgłosił się do marszałka Żymierskiego i uzyskał przydział do Wojska Polskiego. W okresie od 5 kwietnia do 3 listopada 1945 pełnił obowiązki dowódcy Okręgu Wojskowego „Poznań”, po czym został zwolniony z czynnej służby. Osiadł w Olsztynie, gdzie zmarł 25 kwietnia 1947. Pochowany na cmentarzu we Wróblewie k. Sieradza.
24 czerwca 1922 zawarł związek małżeński z Janiną z Reszków (1891–1969), córką Edwarda Reszke, śpiewaka operowego. Świadkiem na ślubie był Józef Haller. W 1927 przyszła na świat córka Halina, która później wyszła za mąż za Andrzeja Donimirskiego.

</doc>
<doc id="431426" url="https://pl.wikipedia.org/wiki?curid=431426" title="Sabotage">
Sabotage

Sabotage – szósty album grupy Black Sabbath. Został wydany w 1975 roku nakładem wytwórni Warner Bros.

</doc>
<doc id="431429" url="https://pl.wikipedia.org/wiki?curid=431429" title="Ketokwasy karboksylowe">
Ketokwasy karboksylowe

Ketokwasy karboksylowe, kwasy ketokarboksylowe, w skrócie ketokwasy lub ketonokwasy – rodzaj oksokwasów karboksylowych, grupa organicznych związków chemicznych, pochodnych kwasów karboksylowych zawierających jednocześnie grupę karboksylową i ketonową.
W organizmach zwierząt występują trzy rodzaje ketokwasów monokarboksylowych:
Ponadto znane są ketokwasy dwukarboksylowe, np. kwas mezoksalowy (), kwas szczawiooctowy () i kwas α-ketoglutarowy (). Dwa ostatnie są elementami cyklu Krebsa.
W komórkach wątroby nadwyżka aminokwasów w organizmie pozbawiana jest grup aminowych. Doprowadza to do powstania amoniaku oraz ketokwasów, które mogą być wykorzystane do syntezy cukrów i niektórych innych aminokwasów, zużyte na cele energetyczne lub przekształcone w tłuszcze zapasowe. Niektóre ketokwasy o szczególnie dużym znaczeniu biologicznym mogą powstawać na wyspecjalizowanych ścieżkach syntetycznych, na przykład kwas pirogronowy jest końcowym produktem glikolizy.

</doc>
<doc id="431434" url="https://pl.wikipedia.org/wiki?curid=431434" title="Kopa nad Wrotami">
Kopa nad Wrotami

Kopa nad Wrotami (, , ) – turnia o wysokości około 2075 m w grani głównej Tatr pomiędzy Wrotami Chałubińskiego (2022 m) na zachodzie, a Szczerbiną nad Wrotami (ok. 2050 m) na wschodzie. Jest skalista, miejscami ma strome ściany i długą, łagodnie nachyloną grań, na zachodzie opadającą uskokiem do Wrót Chałubińskiego. Podobna jest do pobliskiej Ciemnosmreczyńskiej Turni; obydwie mają większą szerokość, niż wysokość.
Ściana północno-wschodnia opada do Doliny za Mnichem. Ma szerokość około 160 m, wysokość ok. 110 m po prawej i 100 m po lewej stronie. Od prawej strony ogranicza ją żleb opadający z Wrót Chałubińskiego, od lewej kominek podchodzący pod Szczerbinę nad Wrotami. Na południowy zachód, do Doliny Ciemnosmreczyńskiej Kopa nad Wrotami opada ścianą o wysokości około 70 m, z obydwu stron ograniczoną żlebami spadającymi z przełęczy po obydwu stronach turni. Dolna część tej ściany o wysokości około 30 m jest skalista, górną tworzy pas skałek przegrodzonych trawnikami.
Historia zdobycia.
Pierwsze odnotowane wejścia:
Drogi wspinaczkowe.
Przez Kopę nad Wrotami nie prowadzi żaden szlak turystyczny, znajduje się ona jednak w rejonie udostępnionym do wspinaczki dla taterników. Drogi wspinaczkowe:

</doc>
<doc id="431439" url="https://pl.wikipedia.org/wiki?curid=431439" title="Przełęcz nad Wrotami">
Przełęcz nad Wrotami

Przełęcz nad Wrotami (, , ) – położona na wysokości około 2055 m przełęcz w grani głównej Tatr pomiędzy Turniczką Chałubińskiego (ok. 2065 m) a Ciemnosmreczyńską Turnią (2142 m). Jeszcze do niedawna była opisywana jako przełęcz dwusiodłowa (Wyżnia i Niżnia Przełęcz nad Wrotami). W 2001 r. Władysław Cywiński w 8 tomie szczegółowego przewodnika "Tatry" nadał siodłu wschodniemu nazwę Szczerbina nad Wrotami i od tego czasu Przełęcz nad Wrotami jest jednosiodłowa.
Na południe, do Doliny Ciemnosmreczyńskiej z przełęczy opada żleb. Na północną stronę, do Doliny za Mnichem trawiasto-skalista ściana.
Pierwszego wejścia na przełęcz od strony Doliny za Mnichem dokonał Jan Alfred Szczepański 20 lipca 1936 r., zimą powtórzyli to Tadeusz Orłowski i Maciej Zajączkowski 24 marca 1937 r. Wcześniej przełęcz była odwiedzana przy przechodzeniu grani.

</doc>
<doc id="431443" url="https://pl.wikipedia.org/wiki?curid=431443" title="Bitwy na równinie Kawanakajima">
Bitwy na równinie Kawanakajima

 – starcia zbrojne, które miały miejsce w okresie Sengoku pomiędzy Shingenem Takedą z prowincji Kai (obecnie prefektura Yamanashi) a Kenshinem Uesugi z prowincji Echigo (obecnie prefektura Niigata) na równinie Kawanakajima (obecnie Hachimanbara Shiseki Park), w granicach dzisiejszego miasta Nagano.
Pięć głównych bitew stoczonych zostało w latach: 1553, 1555, 1557, 1561 i 1564. Najbardziej znana i najbardziej krwawa z nich miała miejsce 10 września 1561 roku.
Walki zaczęły się po zajęciu przez Shingena prowincji Shinano oraz wygnaniu Yoshikiyo Murakamiego (1501–1573) i Nagatokiego Ogasawary (1519–1583), którzy zwrócili się do Kenshina o pomoc.
Pierwsza bitwa (1553).
W pierwszej bitwie na równinie Kawanakajima, stoczonej w czerwcu 1553 roku, Shingen Takeda przedarł się daleko w jej głąb. Jego straż przednia starła się z siłami Kenshina przy świątyni Hachimana. Wycofali się następnie i spotkali ponownie kilka kilometrów dalej, jednak nie stoczono żadnej rozstrzygającej walki.
Druga bitwa (1555).
Druga bitwa, znana także jako bitwa nad rzeką Sai, miała miejsce w 1555 roku. Rozpoczęła się, gdy Shingen wrócił na równinę Kawanakajima, docierając do rzeki Sai. Rozłożył obóz na wzgórzu na południe od rzeki, podczas gdy Kenshin obozował na wschód od świątyni buddyjskiej Zenkō-ji, dzięki czemu miał doskonały widok na równinę. Jednak ród Kurita, sprzymierzeńcy Takedy, posiadali zamek Asahiyama kilka kilometrów na zachód od tego miejsca. Stanowili oni więc zagrożenie dla prawego skrzydła wojsk Kenshina. Siły obronne Kakuju Kurity zostały wzmocnione o 3 tys. wojowników, przysłanych przez Takedę.
Uesugi kilka razy atakował fortecę Asahiyama, jednak wszystkie ataki zostały odparte. Ostatecznie zebrał swoją armię na równinie, ponownie skupiając się na głównej armii Takedy. Jednak, obie armie raczej oczekiwały wzajemnie na ruch ze strony przeciwnika, niż atakowały. W końcu uniknięto walki, gdyż obaj dowódcy musieli uporać się z wewnętrznymi problemami swoich prowincji.
Trzecia bitwa (1557).
Trzecia bitwa rozegrała się w roku 1557, gdy Shingen Takeda zajął fortecę Katsurayama, oskrzydlając świątynię Zenkō-ji od północnego zachodu. Chciał zająć również zamek Iiyama, lecz zrezygnował, gdy Uesugi wyprowadził armię z Zenkō-ji.
Czwarta bitwa (1561).
Czwarta bitwa przyniosła więcej ofiar po obu stronach i jest jedną z najciekawszych taktycznie bitew tego okresu. We wrześniu 1561 roku, Kenshin Uesugi opuścił fortecę Kasugayama z 18 tys. wojowników, z zamiarem zniszczenia Takedy. Część sił zostawił w Zenkō-ji, lecz postanowił ufortyfikować się na wzgórzu Saijo, na zachód od zamku Kaizu. Kenshin nie wiedział, że w zamku nie znajduje się więcej, niż 150 samurajów, a jego posunięcie zupełnie ich zaskoczyło. Jednak dowódca garnizonu w zamku, Masanobu Kōsaka (1527–1578) poprzez sieć sygnałów ogniowych poinformował swojego władcę, przebywającego w fortecy Tsutsuji-ga-saki w Kōfu, oddalonego o 130 km, o ruchach Kenshina.
Shingen opuścił Kōfu z 16 tys. wojowników, po drodze dołączając jeszcze 4 tys. podczas przemarszu przez Shinano. Pod Kawanakajimę podszedł wzdłuż zachodniego brzegu rzeki Chikuma, która oddzielała go od wzgórza Saijo. Żadna armia nie wykonała ruchu, wiedząc że zwycięstwo będzie wymagało elementu zaskoczenia, aby wytrącić przeciwnika z równowagi. Uesugi pozwolił Shingenowi przedostać się do zamku Kaizu. Takeda, wraz z Kansuke Yamamoto (1501-1561), opracował strategię ataku na Kenshina.
Masanobu Kōsaka opuścił Kaizu z 12 tys. ludzi, prowadząc ich na tyły Saijo, chcąc zepchnąć Kenshina na drugi brzeg rzeki, gdzie czekał Takeda z 8 tys. wojowników, ustawionych w formację "kakuyoku" („skrzydło żurawia”). Uesugi dzięki zwiadowcom dowiedział się o planach Shingena i zszedł ze swoim wojskiem nad rzekę. Wojska Kenshina wkroczyły na równinę na zachód od wojsk Shingena.
Siły Kenshina atakowały falami, gdy oddział słabł lub został rozbity, był zastępowany kolejnym. Formacja "kakuyoku" była zadziwiająco mocna, jednak dowódcy Takedy ginęli jeden po drugim. Gdy Kansuke Yamamoto spostrzegł, że jego plan się nie powiódł, wdarł się w szeregi przeciwnika. Źródła podają dwa różne powody śmierci Yamamoto: po otrzymaniu 80 ran postrzałowych miał zginąć w nierównej walce lub, według drugiej wersji, popełnić seppuku.
W końcu siłom Uesugiego udało się przedostać w pobliże punktu dowodzenia Takedy. Miał wtedy miejsce jeden z najsłynniejszych pojedynków w historii Japonii. Kenshin Uesugi wdarł się do kwatery dowodzenia i zaatakował Shingena Takedę, który – nieprzygotowany na takie wydarzenie – odparowywał ciosy przeciwnika swoim bojowym wachlarzem ("gunbai-uchiwa") do momentu, gdy przyszli mu na pomoc jego ludzie. Uesugi wrócił do swoich wojsk.
W tym czasie wojska Masanobu Kōsaki dostały się do obozu na wzgórzu Saijo. Gdy okazało się, że oddziałów Kenshina nie ma już na wzgórzu, Kōsaka podążył do brodu tą samą drogą co Kenshin. Po walce u brodu, gdzie Uesugi zostawił oddział 3 tys. wojowników, podążył na odsiecz oddziałom Takedy. Wojska Kenshina znalazły się w kleszczach i powoli opuszczały pole bitwy. Jak podają kroniki, Takeda nie zatrzymywał uciekających wojsk Kenshina, które spaliły obóz na wzgórzu Saijo, powróciły do Zenkō-ji, a stamtąd do prowincji Echigo.
Piąta bitwa (1564).
W 1564 roku wojska Shingena i Kenshina spotkały się po raz ostatni na równinie Kawanakajima. Ich siły, podobnie jak w poprzednich bitwach, przez dwa miesiące stały na przeciwnych brzegach rzeki, po czym wycofały się.

</doc>
<doc id="431445" url="https://pl.wikipedia.org/wiki?curid=431445" title="Rezerwat przyrody Mielno">
Rezerwat przyrody Mielno

Rezerwat przyrody Mielno – krajobrazowy rezerwat przyrody położony w gminie Kazimierz Biskupi, powiecie konińskim (województwo wielkopolskie). Znajduje się na terenie Puszczy Bieniszewskiej i obejmuje on jezioro Mielno wraz z otaczającym je lasem i łąkami.
Rezerwat powstał w 1957 roku i ma łączną powierzchnię 94,33 ha (akt powołujący podawał 93,65 ha). Nie posiada otuliny, funkcję tę spełniają graniczące z nim rezerwaty Sokółki i Pustelnik. Obszar rezerwatu podlega ochronie ścisłej i czynnej.
Pierwotnie miał chronić miejsca lęgowe ptactwa wodnego oraz reliktowe stanowisko brzozy niskiej – pierwsza obok brzozy karłowatej pojawiła się na terenie Polski w okresie późnoglacjalnym w strefie bezdrzewnej tundry. Jednak ze względu na obniżenie się poziomu wód gruntowych zaczyna zanikać. Obecnie obserwuje się proces „starzenia się” jeziora i sukcesje zbiorowisk roślinnych w jego obrębie w kierunku torfowiska. Wraz ze wzrostem trofii zbiornika zaczynają tu pojawiać się takie gatunki jak: osoka aloesowata ("Stratiotes aloides"), żabiściek pływający ("Hydrocharis morsus-ranae") oraz lipiennik Loesela ("Liparis loeseli"). W rezerwacie występują 24 gatunki drzew (w tym pomnikowy okaz dębu szypułkowego o obwodzie 550 cm i wysokości 20 m) i 19 gatunków krzewów.
Na terenie rezerwatu stwierdzono występowanie 69 gatunków ptaków, w tym 57 gatunków lęgowych.

</doc>
<doc id="431446" url="https://pl.wikipedia.org/wiki?curid=431446" title="Patrick Sueskind">
Patrick Sueskind



</doc>
<doc id="431448" url="https://pl.wikipedia.org/wiki?curid=431448" title="Rezerwat przyrody Bieniszew">
Rezerwat przyrody Bieniszew

Rezerwat przyrody Bieniszew – leśny rezerwat przyrody znajdujący się na terenie gminy Kazimierz Biskupi, powiatu konińskiego (województwo wielkopolskie). Położony ok. 9 km na północny zachód od Konina.
Powierzchnia: 143,73 ha (akt powołujący podawał 144,40 ha)
Obszar rezerwatu podlega ochronie ścisłej.
Utworzony w 1996 r. w celu zachowania fragmentu lasu reprezentującego fitocenozę świetlistej dąbrowy ("Potentillo albae-Quercetum") i środkowoeuropejskiej mokrej dąbrowy trzęślicowej ("Molinio caeruleae-Quercetum roboris"). Spotykany jest tu również zespół grądu ubogiego, rosnącego w najbardziej zróżnicowanym pod względem rzeźby terenu fragmencie Puszczy Bieniszewskiej. Obecnie dąbrowy występują w zubożałej postaci, w drzewostanie dominuje dąb bezszypułkowy ("Quercus petraea"), miejscami z domieszką sosny zwyczajnej ("Pinus sylvestris"), w poszyciu leszczyny ("Corylus avellana"), rzadko buka ("Fagus sylvatica") i jałowca pospolitego ("Juniperus communis"). Runo jest bogate, zawiera kilka gatunków prawnie chronionych:
oraz liczne nieobjęte ochroną prawną gatunki:
W części południowej znajduje się kilka jeziorek śródleśnych, w tym Jezioro Wściekłe, w pobliżu którego znajduje się fragment łęgu olszowego ze starymi olszami i czeremchą, który na skutek ogólnego przesuszenia całego terenu ewoluuje w kierunku grądu.

</doc>
<doc id="431449" url="https://pl.wikipedia.org/wiki?curid=431449" title="Alfred Doeblin">
Alfred Doeblin



</doc>
<doc id="431452" url="https://pl.wikipedia.org/wiki?curid=431452" title="Georg Buechner">
Georg Buechner



</doc>
<doc id="431453" url="https://pl.wikipedia.org/wiki?curid=431453" title="Kołczak Aleksandr">
Kołczak Aleksandr



</doc>
<doc id="431457" url="https://pl.wikipedia.org/wiki?curid=431457" title="Joanna Szczerbic">
Joanna Szczerbic

Joanna Szczerbic-Skolimowska (ur. 13 czerwca 1941 w Staszkowie, zm. 8 marca 2014 w Warszawie) – polska aktorka.
Życiorys.
W 1963 ukończyła studia na Wydziale Aktorskim w Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi. W latach 60. była aktorką Teatru Powszechnego w Łodzi oraz Teatru Polskiego w Poznaniu. W 1964 zagrała swoją pierwszą główną rolę w filmie Sylwestra Chęcińskiego pt. "Agnieszka 46". W następnym roku były główne role w filmach: "Gorąca linia" oraz "Jutro Meksyk" (1965), w którym zagrała u boku Zbigniewa Cybulskiego. Kolejne główne role zagrała już w filmach swojego męża (Jerzego Skolimowskiego); były to: "Bariera" (1966) i "Ręce do góry" (1967).
W 1969 roku, po tym, gdy komunistyczne władze nie dopuściły do premiery filmu "Ręce do góry", wyjechała wraz z mężem z Polski. Do aktorstwa już nie powróciła. Pojawiła się jedynie w niewielkich rolach w dwóch zagranicznych filmach Skolimowskiego.
Życie prywatne.
Była żoną reżysera Jerzego Skolimowskiego. Matka reżyserów Michała Skolimowskiego i Józefa Skolimowskiego. Siostra Michała Szczerbica. 
Zmarła 8 marca 2014 w Warszawie, pogrzeb aktorki odbył się 17 marca 2014 na cmentarzu Powązkowskim w Warszawie.

</doc>
<doc id="431462" url="https://pl.wikipedia.org/wiki?curid=431462" title="Annette von Droste-Huelshoff">
Annette von Droste-Huelshoff



</doc>
<doc id="431464" url="https://pl.wikipedia.org/wiki?curid=431464" title="Christine Brueckner">
Christine Brueckner



</doc>
<doc id="431467" url="https://pl.wikipedia.org/wiki?curid=431467" title="Rezerwat przyrody Sokółki">
Rezerwat przyrody Sokółki

Rezerwat przyrody Sokółki – leśny rezerwat przyrody w gminie Kazimierz Biskupi, powiat koniński, województwo wielkopolskie. Został utworzony w 1996 roku. Powierzchnia rezerwatu wynosi 239,63 ha (akt powołujący podawał 240,00 ha). Obszar rezerwatu podlega ochronie ścisłej.
Największy z rezerwatów Puszczy Bieniszewskiej stanowi pozostałość dawnych Lasów Kazimierzowskich.
Rezerwat Sokółki nie posiada otuliny, funkcję tę spełniają graniczące z nim od północy i zachodu rezerwaty Mielno i Pustelnik.
Dominujące fitocenozy to "Galio silvatici-Carpinetum" (grąd środkowoeuropejski) oraz łęgi: łęg jesionowo-olszowy i łęg jarzmiankowo-jesionowy. Lasy te charakteryzują się dobrze wykształconym podszytem (grab, klon, buk) i dość bogatym runem.
Spotkać tu można:

</doc>
<doc id="431469" url="https://pl.wikipedia.org/wiki?curid=431469" title="Christian Fuerchtegott Gellert">
Christian Fuerchtegott Gellert



</doc>
<doc id="431470" url="https://pl.wikipedia.org/wiki?curid=431470" title="Friedrich Gerstaecker">
Friedrich Gerstaecker



</doc>
<doc id="431471" url="https://pl.wikipedia.org/wiki?curid=431471" title="Eduard Moerike">
Eduard Moerike



</doc>
<doc id="431473" url="https://pl.wikipedia.org/wiki?curid=431473" title="Guenter Eich">
Guenter Eich



</doc>
<doc id="431474" url="https://pl.wikipedia.org/wiki?curid=431474" title="Rezerwat przyrody Pustelnik">
Rezerwat przyrody Pustelnik

Rezerwat przyrody Pustelnik – leśny rezerwat przyrody w gminie Kazimierz Biskupi, powiat koniński, województwo wielkopolskie. Jest najmłodszym z obiektów chronionych w Puszczy Bieniszewskiej.
Data utworzenia: 1997
Powierzchnia: 94,42 ha (początkowo zajmował 100,25 ha)
Obszar rezerwatu podlega ochronie ścisłej.
Rezerwat Pustelnik nie posiada otuliny, funkcję tę spełniają graniczące z nim rezerwaty: od wschodu Sokółki i Mielno, od zachodu – Bieniszew.
Cel ochrony: utrzymanie i zabezpieczenie naturalnych procesów przyrodniczych w ekosystemach leśnych i nieleśnych oraz częściowe wspomaganie procesów regeneracyjnych w zbiorowiskach leśnych zniekształconych dawną gospodarką leśną.
Podstawowym przedmiotem ochrony jest zbliżony do naturalnego fragment lasów łęgowych i grądowych. Występują tu fitocenozy rzadkiego w Wielkopolsce łęgu jarzmiankowo-jesionowego, grądu środkowoeuropejskiego oraz zbiorowiska z brzozą omszoną.
Łęg jarzmiankowo-jesionowy jest bogatą w gatunki fitocenozą, wykazującą przywiązanie do źródliskowych obszarów wododziałowych na terenach pojezierzy. Warstwę drzew tworzą: jesion z domieszką jaworu, brzoza brodawkowata, grab, dąb bezszypułkowy z domieszką sosny zwyczajnej. Na warstwę krzewów składają się: leszczyna, dereń, lipa drobnolistna, grab, świerk, jarząb, kruszyna pospolita. Runo jest bardzo bogate, spotkać tu można: 
Tak bogate pod względem florystycznym lasy, będące siedliskiem wielu interesujących i prawnie chronionych gatunków są coraz rzadziej spotykane.
Rezerwat przyrody Pustelnik obejmuje różne elementy krajobrazu, przyrody i kultury. Stanowi mozaikę lasów, śródleśnych jezior i polan. Na jego obszarze znajduje się wzgórze, na którym w 1663 roku powstała pustelnia kamedułów.

</doc>
<doc id="431475" url="https://pl.wikipedia.org/wiki?curid=431475" title="Botho Strauss">
Botho Strauss



</doc>
<doc id="431476" url="https://pl.wikipedia.org/wiki?curid=431476" title="Rybi Potok">
Rybi Potok



</doc>
<doc id="431477" url="https://pl.wikipedia.org/wiki?curid=431477" title="David (miasto)">
David (miasto)

David (pełna nazwa San José de David) – miasto w zachodniej Panamie, kilkanaście kilometrów na północ od wybrzeża Oceanu Spokojnego. Ośrodek administracyjny prowincji Chiriquí. Współrzędne geograficzne: . Czwarte pod względem liczby ludności miasto kraju - 82,9 tys. (2010). Miasto położone jest przy Drodze Panamerykańskiej. Posiada port lotniczy Enrique Malek (IATA: DAV).
David stanowi ważny ośrodek gospodarczy zachodniej części kraju. Rozwinął się tu przemysł spożywczy, włókienniczy, odzieżowy i obuwniczy. Stanowi ośrodek handlu produktów rolnych z okolicy. W mieście są czynne 4 kasyna. Budownictwo to w większości domki parterowe z szerokimi dachami. Ulice David są bardzo niebezpieczne z powodu zachowania kierowców, ignorujących znak alto (stop), wymuszających pierwszeństwo, jeżdżących bez świateł. Większość dzielnic jest niebezpieczna po zmroku. Najgorszą sławą cieszą się Pedregal La Barriada San Jose, Nuevo Vedado. Nuevo Vedado to dzielnica, z której pochodzi żona byłego dyktatora Manuela Noriegi. Obecnie jej dawny dom to ruina zamieszkana przez ludzi z niższej klasy. W David znajduje się więzienie stanowe. Dużo młodych ludzi nie pracuje, zajmując się podejrzanymi interesami, przeważnie handlem kokainą. Policja patroluje ulice na crossowych motocyklach, w kamizelkach kuloodpornych i z długą bronią w ręku. Jedną z ekskluzywnych dzielnic miasta jest San Antonio.

</doc>
<doc id="431479" url="https://pl.wikipedia.org/wiki?curid=431479" title="Karoline von Guenderrode">
Karoline von Guenderrode



</doc>
<doc id="431481" url="https://pl.wikipedia.org/wiki?curid=431481" title="Yūji Ide">
Yūji Ide

 – japoński kierowca wyścigowy. Reprezentant zespołu Formuły 1 w Sezonie 2006, Super Aguri.
Życiorys.
Początki kariery.
Ide rozpoczął karierę w 1990 roku w kartingu. W 1998 roku przeszedł do Japońskiej Formuły 3, a w następnym roku do klasy Super GT300 Japońskich Mistrzostw GT. W 2002 roku Yūji rozpoczął starty we Francuskiej Formule 3. W 2003 powrócił do Japonii, aby startować w Formule Nippon, gdzie w pierwszym sezonie startów zajął siódme miejsce. Sezon 2005 w Formule Nippon zakończył na trzecim miejscu.
Formuła 1.
15 lutego 2006 roku Yūji Ide został ogłoszony, obok Takumy Satō, jako jeden z kierowców nowo utworzonego zespołu Formuły 1, Super Aguri.
Ide w trakcie przedsezonowych testów przejechał tylko 200 kilometrów testowych z 300 wymaganych do otrzymania superlicencji. FIA postanowiła dać mu licencję warunkowo, za to, iż rok wcześniej w Formule Nippon zajął trzecie miejsce.
11 marca 2006 roku, Ide zakwalifikował się do Grand Prix Bahrajnu na 21. miejscu za Takumą Satō i przed Kimim Räikkönenem, który nie ustanowił czasu podczas kwalifikacji. Udział w wyścigu zakończył na 35. okrążeniu przez usterkę bolidu. Podczas wyścigu popełnił mnóstwo błędów, m.in. potrącając swoich mechaników w boksie.
W kwalifikacjach do Grand Prix Malezji, Ide zajął ostatnie miejsce, ponownie za swoim partnerem z zespołu. Udział w wyścigu zakończył na 33. okrążeniu, ponownie przez usterkę w aucie.
31 marca zakwalifikował się do Grand Prix Australii na 22. miejscu, znów za zespołowym partnerem. Wyścig ukończył na 13. miejscu, ze stratą trzech okrążeń do zwycięzcy, Fernando Alonso.
22 kwietnia w kwalifikacjach do Grand Prix San Marino, Ide trzeci raz z rzędu znalazł się na ostatnim miejscu, ponownie za zespołowym partnerem. Udział w wyścigu zakończył na 23. okrążeniu z powodu uszkodzenia zawieszenia, wywołanego kolizją z Christijanem Albersem, która miała miejsce na pierwszym okrążeniu.
Jak się okazało, Grand Prix San Marino było jego ostatnim wyścigiem w karierze, ponieważ niedługo po wyścigu, FIA zdecydowała się zabrać mu superlicencję upoważniającą do startów w Formule 1. Federacja tłumaczyła się tym, iż Ide sprawiał ogromne zagrożenie na torze.
Mimo że stracił superlicencję, Ide do końca roku testował bolidy Super Aguri.
Po zakończeniu sezonu szef Super Aguri, Aguri Suzuki, w jednym z wywiadów oznajmił, że ogromne ilości błędów popełnianych przez Ide były spowodowane tym, że nie miał on żadnego doświadczenia w kierowaniu bolidem Formuły 1 oraz ogromnymi problemami z komunikacją z zespołem w trakcie jazdy – Ide znał tylko język japoński.
Formuła Nippon.
Jeszcze w 2006 roku Ide powrócił do Formuły Nippon, reprezentując zespół Team Dandelion Racing.
W 2007 roku pozostał w Formule Nippon, przechodząc do zespołu Autobacs Racing Team Aguri, którego szefem był Aguri Suzuki. Jego najlepszym występem w tym sezonie było trzecie miejsce podczas zawodów na torze Suzuka.
W sezonie 2008 kontynuował starty w Formule Nippon, kończąc je na dziewiętnastym miejscu. Oprócz startów w Formule Nippon, Ide startował w japońskich wyścigach Super GT w których starty kontynuował do 2010 roku.

</doc>
<doc id="431488" url="https://pl.wikipedia.org/wiki?curid=431488" title="Vilhelm Bjerknes">
Vilhelm Bjerknes

Vilhelm F.K. Bjerknes (ur. 14 marca 1862 w Christianii, zm. 9 kwietnia 1951 w Oslo) – norweski meteorolog i fizyk.
Życiorys.
W 1904 zaproponował technikę numerycznego prognozowania pogody. Wraz ze swoim synem założył sieć stacji meteorologicznych w Norwegii. W roku 1917 otrzymał propozycję pracy w Bergen i założył Bergen Geophysical Institute. W instytucie tym Vilhelm Bjerknes, jego syn Jacob Bjerknes, Halvor Solberg oraz Tor Bergeron opracowali teorię frontów polarnych. Model ten stanowi podstawy nowoczesnych prognoz pogody w średnich szerokościach geograficznych i przyczynił się do opisu niżów barycznych.

</doc>
<doc id="431493" url="https://pl.wikipedia.org/wiki?curid=431493" title="Hala Łuczniczka">
Hala Łuczniczka



</doc>
<doc id="431494" url="https://pl.wikipedia.org/wiki?curid=431494" title="Rybi">
Rybi

Rybi, Rybi Potok – potok, prawy dopływ Kamienicy o długości ok. 1,5 km i spadku 100 m/km.
Wypływa z zachodnich stoków Magorzycy. Ma kilka źródłowych cieków wypływających na wysokości 800–850 m, jeden z nich wypływa spod Nowej Polany. Uchodzi do Kamienicy poniżej Rzek, części wsi Lubomierz w województwie małopolskim, w powiecie limanowskim, w gminie Mszana Dolna. Zbocza doliny Rybiego Potoku porasta jodłowy las regla dolnego. Jest to jedna z nielicznych pozostałości dawnej puszczy gorczańskiej.
Według regionalizacji Jerzego Kondrackiego Rybi Potok płynie na obszarze Beskidu Wyspowego. Granicę między tym pasmem górskim a Gorcami tworzy następny w południowym kierunku i mniej więcej równoległy do Rybiego Potoku potok Czerwonka oraz niewybitna przełęcz 850 m między Magorzycą i Gorcem. Według najnowszej regionalizacji cały w Gorcach.
Korytem Rybiego Potoku biegnie granica między wsiami Zasadne i Szczawa.

</doc>
<doc id="431496" url="https://pl.wikipedia.org/wiki?curid=431496" title="Maciej Łopiński">
Maciej Łopiński

Maciej Jan Łopiński (ur. 19 sierpnia 1947 w Gdańsku) – polski dziennikarz i polityk. W latach 80. działacz opozycji demokratycznej, minister w Kancelarii Prezydenta RP w latach 2005–2010 i 2015–2016, poseł na Sejm VII kadencji, w 2020 pełniący obowiązki prezesa zarządu Telewizji Polskiej.
Życiorys.
W 1972 ukończył filologię polską na Uniwersytecie Gdańskim. W 1971 wstąpił do PZPR, był członkiem tej partii do 14 grudnia 1981. Pracował jako dziennikarz „Głosu Wybrzeża” (1974–1977) oraz tygodnika „Czas” (1977–1981). W stanie wojennym redagował „Solidarność – Pismo Regionu Gdańskiego”. Publikował także w prasie emigracyjnej – „Kulturze”, „Zeszytach Historycznych” i „Kontakcie”. W 1984 razem z Mariuszem Wilkiem i Zbigniewem Gachem napisał książkę "Konspira. Rzecz o podziemnej „Solidarności”".
W 1988 uczestniczył w strajkach w Stoczni Gdańskiej. W tym samym czasie był członkiem Regionalnej Komisji Koordynacyjnej „Solidarności” w Gdańsku, a w latach 1989–1990 zasiadał w jawnym Tymczasowym Zarządzie Regionu Gdańskiego NSZZ „Solidarność”.
Od 1989 do 1991 pełnił funkcję redaktora naczelnego „Tygodnika Gdańskiego”. Objął następnie stanowisko wiceprezesa zarządu spółki Prasa Bałtycka, a w 1998 prezesa zarządu Agencji Rozwoju Pomorza S.A. Od 2002 do 2005 był prezesem zarządu Grupy Zarządzającej Pomerania S.A.
23 grudnia 2005 od prezydenta Lecha Kaczyńskiego otrzymał nominację na stanowisko sekretarza stanu w Kancelarii Prezydenta RP odpowiedzialnego za politykę medialną. Funkcję tę sprawował do 23 lipca 2007, stając następnie na czele Gabinetu Prezydenta RP. 6 lipca 2010 został odwołany ze stanowiska szefa Gabinetu Prezydenta RP.
W 2011 w wyborach parlamentarnych został kandydatem Prawa i Sprawiedliwości do Sejmu z okręgu gdańskiego (jako bezpartyjny). Uzyskał mandat poselski, otrzymując 15 794 głosy. 27 listopada 2013 został zastępcą rzecznika prasowego i koordynatorem Biura Prasowego PiS. Został również prezesem zarządu stowarzyszenia Ruch Społeczny im. Prezydenta Rzeczypospolitej Polskiej Lecha Kaczyńskiego.
7 sierpnia 2015 prezydent Andrzej Duda powołał go na stanowisko sekretarza stanu w Kancelarii Prezydenta RP, w związku z czym doszło do wygaśnięcia jego mandatu poselskiego. 18 grudnia 2016 prezydent odwołał go z tego stanowiska.
W 2017 objął funkcję przewodniczącego rady nadzorczej TVP. W 2018 został powołany w skład rady nadzorczej Powszechnego Zakładu Ubezpieczeń, stając na czele tego gremium. W tym samym roku został także powołany na członka Kapituły Orderu Odrodzenia Polski. 10 marca 2020 został oddelegowany przez Radę Nadzorczą TVP do pełnienia obowiązków prezesa zarządu Telewizji Polskiej. 10 czerwca tego samego roku zakończył się jego trzymiesięczny okres delegacji na to stanowisko. Sześć dni potem został ponownie powołany na p.o. prezesa zarządu TVP na kolejne trzy miesiące. 24 lipca 2020 złożył rezygnację z funkcji p.o. prezesa zarządu TVP, która została przyjęta przez Radę Mediów Narodowych z dniem 7 sierpnia 2020.
W czerwcu 2021 zrezygnował z funkcji przewodniczącego rady nadzorczej PZU. W tym samym miesiącu został członkiem oraz przewodniczącym rady nadzorczej banku PKO BP, funkcję przewodniczącego tego gremium sprawował do marca 2023.

</doc>
<doc id="431500" url="https://pl.wikipedia.org/wiki?curid=431500" title="Samael">
Samael

Samael, Anioł Śmierci (hebr. סמאל; Samaël, Samiel, Saklas, Siegel, Satanael, Samuel, Sammael) – anioł śmierci: dostarczyciel wyroków śmierci, ale i powstrzymujący egzekucję (por. akeda), kontrowersyjny anioł, oskarżyciel, uwodziciel, duch zniszczenia.
Anioł Śmierci w wielu artystycznych wizjach przedstawiany jest również w kobiecych kształtach.
Samael w religii.
Wiedza o tym aniele jest zaczerpnięta z literatury talmudycznej, jak i późniejszej literatury kabalistycznej, gnostyckiej i religijnej.
Etymologicznie słowo Samael wywodzi się z hebr. „sami” – ślepy, lub aram. „samu” – jad, trucizna. Można więc to imię przetłumaczyć jako: „Ślepy Bóg” albo – „Jad Boga”. Imię może też pochodzić od syryjskiego boga Szemala.
W tradycji żydowskiej Samael to anioł śmierci, zarządzający Piątym Niebem, jeden z siedmiu wysłanników Boga na świecie. Służą mu dwa miliony aniołów. To on kusił Ewę w raju jako wąż (ponoć uwiódł ją potem i spłodził Kaina), on też zatrzymał rękę Abrahama, kiedy ten chciał poświęcić życie swego syna. W żydowskich Świętych Księgach Kabały, Samael, określany jest jako surowość Boga i jest uznawany za piątego archanioła świata – wykonawcę wyroków śmierci wydanych przez Boga. Jest uosobieniem gniewu i kojarzony jest z prostytucją (mylnie, ponieważ tej patronuje Asmodeusz).
W żydowskich pismach gnostycznych, "Hipostaza archontów" oraz "O początku świata", Samael identyfikowany jest najczęściej z demiurgiem Jaldabaotem, twórcą materialnego świata. Nie zna on gnozy, jest więc ślepy, etymologicznie imię sugeruje też nazwę „syn chaosu”. Z demonicznymi postaciami Samaela czy Saklasa („Szalony”) gnostycyzm judeochrześcijański utożsamiał żydowskiego Boga-Stwórcę.
Literatura żydowska utożsamia Samaela z Szatanem, który był pierwotnie aspektem Boga i znajdował się wśród 72 tajemnych imion Boga jako Sa’el. Kiedy siła Din (sefira zwana surowością Boga), stała się niezależna, śmierć („Maveth”) stała się częścią życia, a Sa’el został Samaelem, aniołem śmierci. Kabaliści uważają, że po powtórnym przyjściu Mesjasza Samael zostanie uwolniony od śmierci i odzyska swoje dawne imię Sa’el. Tak twierdzi też polski demonolog Roman Zając.
Niektóre teksty żydowskie mówią, że Samael został stworzony szóstego dnia Stworzenia i był ulubionym Aniołem Boga. Przed upadkiem miał on .
Według jednej z legend Samael wywołał drugą wojnę w Niebie (pierwszą wojnę wywołał Lucyfer, który okazał Bogu nieposłuszeństwo odmawiając złożenia hołdu Adamowi, twierdząc że on – zrodzony ze światłości – nie będzie kłaniał się istocie ulepionej z błota).
Samael jest jednym z Aniołów Sądu jako Boski Oskarżyciel; często występuje w parze z Michałem Archaniołem, obrońcą.
Również w tradycji chrześcijańskiej Samael to upadły anioł wypędzony z nieba za sprzeciwienie się Bogu, należący do pierwszego kręgu zwanego Serafami (Serafinami).
W Targumie Samael utożsamiany jest z Lucyferem (Targ. ad. Job 28, 7).

</doc>
<doc id="431505" url="https://pl.wikipedia.org/wiki?curid=431505" title="Anastazy-Astryk">
Anastazy-Astryk

Astryk, imię zakonne Anastazy (zm. 1036) – benedyktyński arcybiskup węgierski uznawany przez zakonników za świętego, z pochodzenia prawdopodobnie Bawarczyk.
Uczeń i protegowany świętego Wojciecha. W 993, jako kleryk katedry praskiej, towarzyszył Wojciechowi (wówczas biskupowi praskiemu) w Rzymie, gdzie wstąpił do klasztoru na Awentynie, przyjmując imię zakonne Anastazy. Od 996 r. był opatem ufundowanego przez Wojciecha klasztoru w Pécsvárad u podnóża Góry Żelaznej ("ad montem ferrerum") i w 1000 był posłem króla Stefana I Świętego do Rzymu po koronę królewską. W przywileju króla Stefana dla opactwa Pannonhalma z 1002 został wymieniony jako opat tego nowo ufundowanego klasztoru, jednak niedługo potem został arcybiskupem na Węgrzech. Jako arcybiskup w źródłach pojawia się sporadycznie; brał udział w synodzie we Frankfurcie w 1007 ("Anastasius Ungarorum archiepiscopus"), w 1012 konsekrował ołtarz w Bambergu ("Aschericus Ungarorum archiepiscopus"), a w 1035 podejmował na Węgrzech mnicha Arnolda z ratyzbońskiego klasztoru św. Emmerama ("Anastasius archiepiscopus"). Sporne jest, czy jego siedzibą metropolitalną był Ostrzyhom czy Kalocsa, gdyż w skąpym materiale źródłowym sprawa ta przedstawia się niejednoznacznie. Istnieją dwa dokumenty nazywające go wprost biskupem lub arcybiskupem Kalocsy (bulla Sylwestra II z 1000 r. oraz przywilej króla Stefana dla Pécsvárad z 1015 r.), oba jednak uznawane są za falsyfikaty. Bardziej wiarygodne zdają się poszlaki wskazujące na Ostrzyhom, czy też, ściślej rzecz biorąc, na miejscowość Sobottin koło Ostrzyhomia.
Sporo zamieszania w literaturze wprowadziła hipoteza Tadeusza Wojciechowskiego i Stanisława Zakrzewskiego, że wymieniony w dyplomie cesarza Ottona III z 4 kwietnia 1001 "Anastasius Abbas monasterii Sancte Marie Sclavanensis provincie" ("Anastazy, opat klasztoru Najświętszej Marii Panny w prowincji słowiańskiej") jest identyczny z Astrykiem-Anastazym, o którym wiadomo, że Wojciech miał go postawić na czele opactwa "ad Mestris", które lokalizowano na ziemiach polskich. Lokalizacja owego opactwa w "prowincji słowiańskiej" była przedmiotem sporu - proponowano Trzemeszno (Wojciechowski), Łęczycę (Zakrzewski) i Międzyrzecz. Identyfikacja ta stała się podstawą całej koncepcji historiograficznej dotyczącej domniemanej roli Astryka w historii Polski. Jego osobę powiązano z poselstwem Bolesława Chrobrego do Rzymu po koronę królewską w 1000/01. Tam Astryk miał dokonać aktu zdrady i wraz z delegacją Stefana I Świętego udać się na Węgry. Przypuszczano, że korona królewska, którą otrzymał wówczas Stefan, miała być przeznaczona dla księcia Bolesława, a godność węgierskiego metropolity miała być nagrodą dla Astryka za tę zdradę.
Koncepcja ta, ciesząca się przez długi czas dużą popularnością (propagował ją m.in. Paweł Jasienica) jest odrzucana przez innych badaczy, jako oparta na błędnym odczytaniu przekazów źródłowych. Ich zdaniem Astryk był opatem nie w Polsce, lecz w Pécsvárad u podnóża Góry Żelaznej ("ad mestris") na Węgrzech. Twierdzą przy tym, że nie ma żadnego dowodu na założenie przez św. Wojciecha jakiegokolwiek opactwa w Polsce, co zresztą nie leżało w jego kompetencjach, gdyż takie miał jedynie miejscowy biskup Unger. Przeszkód takich nie miałoby być natomiast na Węgrzech, wówczas nie objętych jeszcze organizacją diecezjalną. Opat Anastazy wspomniany w dyplomie z kwietnia 1001 to najpewniej poświadczony od 993 r. opat klasztoru w Břevnov w Czechach, założonego przez Wojciecha jeszcze jako biskupa praskiego. Ów czeski Anastazy (zapewne Włoch z klasztoru na Awentynie) jest osobą różną od węgierskiego Astryka. W węgierskiej historiografii funkcjonuje hipoteza, że Anastazy z Břevnov został arcybiskupem ostrzyhomskim (w 1007), a Astryk z Pécsvárad arcybiskupem Kalocsy (w 1012). Ponieważ jednak tradycja łącząca Astryka z Kalocsą jest bardzo niepewna i brak wiarygodnych danych o istnieniu takiego arcybiskupstwa przed 1050, bardziej prawdopodobne wydaje się, że Węgry miały w początkach XI wieku tylko jednego arcybiskupa, którym był Astryk-Anastazy, były opat Pécsvárad. W każdym razie Astryk, będący niezwykle ważną postacią dla historii Węgier, nie odegrał żadnej roli w historii Polski.
Menologia benedyktyńskie wymieniają Anastazego z dopiskiem "magnae sanctitatis vir" pod datą 12 listopada, ale jego kult nie został nigdy potwierdzony.

</doc>
<doc id="431507" url="https://pl.wikipedia.org/wiki?curid=431507" title="Samael (ujednoznacznienie)">
Samael (ujednoznacznienie)



</doc>
<doc id="431510" url="https://pl.wikipedia.org/wiki?curid=431510" title="Gottfried von Hohenlohe">
Gottfried von Hohenlohe

Gottfried von Hohenlohe (ur. 1265, zm. 19 października 1310 w Mergentheim) – wielki mistrz zakonu krzyżackiego w latach 1297-1303. 
Życiorys.
Syn Krafta I von Hohenlohe i Willeborgi von Wertheim oraz krewny wielkiego mistrza Heinricha III von Hohenlohe, ponieważ obaj pochodzili z tego samego rodu Hohenlohe.
Gottfried von Hohenlohe pochodził z rodu bogatych feudałów wirtemberskich osiadłych w miejscowości Hohenloch pod Uffenheim. Do zakonu krzyżackiego wstąpił w 1279 r. W 1290 r. został komturem we Frankonii, a w 1294 r. awansował do urzędu mistrza krajowego na terenie Niemiec. Jako bliski współpracownik wielkiego mistrza Konrada von Feuchtwangena został wybrany jego następcą na kapitule zakonnej w Wenecji w 1297 r.
Z uwagi na bierną postawę, jaką wykazywał w sprawie dalszego rozwoju państwa zakonu krzyżackiego na terenie Prus i Inflant, a także nierealizowanie żądań stawianych przez te prowincje, został zmuszony do złożenia urzędu wielkiego mistrza przez kapitułę zebraną w 1303 r. w Kłajpedzie. Oficjalną abdykację podpisał na kapitule generalnej zakonu w Elblągu 18 października 1303 r. opuścił Prusy i udał się do Niemiec, gdzie otrzymał w zarząd baliwat frankoński. W Niemczech nadal tytułował się wielkim mistrzem krzyżackim i uzurpował sobie wszystkie jego kompetencje. Stanął na czele opozycji i doprowadził do krótkotrwałego rozłamu w szeregach braci zakonnych. Rezydował w Ulm, w 1307 r. przeniósł się do Mergentheim. Pochowany został w Marburgu.

</doc>
<doc id="431512" url="https://pl.wikipedia.org/wiki?curid=431512" title="Łobzów (Kraków)">
Łobzów (Kraków)

Łobzów – obszar Krakowa wchodzący w skład Dzielnicy V Krowodrza i Dzielnicy VI Bronowice.
Wieś królewska, położona w drugiej połowie XVI wieku w powiecie proszowickim województwa krakowskiego, należała do wielkorządów krakowskich.
Historia.
W Łobzowie mieści się Pałac Królewski wzniesiony za panowania Kazimierza Wielkiego. Mieściła się tam letnia rezydencja królewska. W 1357 prawdopodobnie powstał tam gotycki zamek Kazimierza Wielkiego, którą przekształcił w manierystyczny pałac Stefan Batory. Prace te wykonał Santi Gucci, który zaprojektował także rozległy ogród. Kolejne przemiany miały miejsce za panowania Zygmunta III, kiedy to Giovanni Trevano nadał pałacowi szatę barokową. W latach 1642–1646 odrestaurowano budowlę. W XVIII wieku Łobzów podupadł. Po III rozbiorze Polski austriackie władze odebrały Łobzów uniwersytetowi. W 1875 w pałacu zorganizowana została Szkoła Kadetów Piechoty. Obecnie gmach pałacu należy do Politechniki Krakowskiej.
Według austriackiego spisu ludności z 1900 w 86 budynkach w Łobzowie na obszarze 140 hektarów mieszkały 1364 osoby, z czego 1301 (95,4%) było katolikami, 27 (2%) wyznawcami judaizmu, 16 (1,2%) grekokatolikami, a 20 (1,5%) innej religii lub wyznania, 997 (73,1%) było polsko-, 255 (18,7%) niemiecko-, 15 (1,1%) rusko-, a 82 (6%) innojęzycznymi.
Teren dawnej rezydencji od strony wschodniej okala mur zbudowany w czasach Stefana Batorego. W jego obrębie znajduje się Ogród Łobzów. Przez teren rezydencji przepływała niegdyś rzeka Młynówka Królewska, zasypana w latach 60. i 70. XX wieku, obecnie stanowiąca deptak. Część terenu rezydencji zajmuje jednostka wojskowa. Na jej terenie mieści się stadion WKS „Wawel” założonego w 1919.
W dwudziestoleciu międzywojennym w Łobzowie stacjonowały następujące jednostki Wojska Polskiego:
W 1927 r. księża michalici na potrzeby Wydawnictwa Powściągliwość i Praca nabyli drukarnię od Czesława Lipińskiego przy ul. Kazimierza Wielkiego 95. W 1945 r. przenieśli tu swoje Wyższe Seminarium Duchowne, istniejące do dziś. W kwietniu 1950 r. drukarnia została upaństwowiona przez władze komunistyczne. Na zabranym zakonnikom ogrodzie postawiono mieszkalne bloki czteropiętrowe, których budowę ukończono w 1970 r.
W 1994 przy ul. Kijowskiej powstał nowy kościół parafialny pw. bł. Anieli Salawy księży misjonarzy.

</doc>
<doc id="431516" url="https://pl.wikipedia.org/wiki?curid=431516" title="Funkcja boolowska samodwoista">
Funkcja boolowska samodwoista

Funkcja boolowska formula_1 jest samodwoista, jeśli formula_2
Łatwą do zapamiętania analogią do zbioru liczb rzeczywistych jest funkcja nieparzysta.

</doc>
<doc id="431520" url="https://pl.wikipedia.org/wiki?curid=431520" title="Samodwoistość">
Samodwoistość



</doc>
<doc id="431522" url="https://pl.wikipedia.org/wiki?curid=431522" title="Maurice Garin">
Maurice Garin

Maurice Garin (ur. 3 marca 1871 w Arvier, zm. 19 lutego 1957 w Lens) – francuski kolarz pochodzenia włoskiego, pierwszy zwycięzca wyścigu Tour de France.
Urodził się w Valle d’Aosta (na terenie dzisiejszych Włoch). Pracował najpierw jako kominiarz, później zaczął się ścigać i wygrał w latach 1897 i 1898 klasyk Paryż-Roubaix. W 1903 roku zdołał, jako pierwszy zawodnik w historii, wygrać Tour de France. Miał numer startowy „1”, wygrał 3 etapy, był liderem wyścigu przez wszystkie etapy i nie oddał prowadzenia do końca. Na mecie w Paryżu jego przewaga nad drugim zawodnikiem wynosiła 2 godziny 59 minut i 31 sekund – jest to nadal największa różnica między zwycięzcą a drugim kolarzem na podium.
Garin wplątał się rok później w skandal, kiedy udowodniono mu, że podobnie do innych kolarzy skracał sobie trasę wyścigu, korzystając m.in. z połączeń kolejowych. W listopadzie 1904 roku zdyskwalifikowano czterech pierwszych kolarzy w klasyfikacji generalnej, również Garina i jego brata, którzy zajmowali dwa pierwsze miejsca. Dzięki temu zwycięzcą został 20-letni Henri Cornet, który zajmował 5. pozycję.

</doc>
<doc id="431523" url="https://pl.wikipedia.org/wiki?curid=431523" title="Potyczka pod Ciołkowem">
Potyczka pod Ciołkowem

Potyczka pod Ciołkowem – bitwa stoczona 22 stycznia 1863 roku, pierwszego dnia powstania styczniowego, pierwsze opisane starcie tego powstania. Oddział powstańców pod dowództwem Aleksandra Rogalińskiego kierujący się z Warszawy w stronę Płocka starł się pod wsią Ciołkowo (obecnie Ciółkowo) z kompanią rosyjskiego pułku muromskiego, którą dowodził płk Kozlaninow. W ataku kosynierów zginęli rosyjscy piechurzy i sam Kozlaninow.
Tło bitwy.
Kompania wojsk rosyjskich, dowodzona przez pułkownika Kozlaninowa podeszła pod zagrody wiejskie we wsi Ciołkowo, w której zgromadzili się powstańcy polscy. Rosjanie mieli rozkaz w miarę możliwości schwytać powstańców żywcem i mieli nienabite karabiny. Mimo wezwań do poddania się i złożenia broni, powstańcy otworzyli ogień i przeszli do ataku na żołnierzy carskich. Pomimo fatalnego wyposażenia oddziału polskiego (powstańcy posiadali jedynie 2 strzelby, 30 kos, a reszta kije, topory i siekiery) doszło do krótkiej walki wręcz, w której rosyjski dowódca został zabity ciosem siekierą w głowę, a jego oddział uciekł w popłochu.
Atak z zaskoczenia na niespodziewających się tego Rosjan doprowadził do rzezi. Zginęło 43 Rosjan a 17 było rannych. Po stronie polskiej było tylko 3 rannych, w tym dowódca Aleksander Rogaliński, który stracił oko i wycofał się z walki.
W trakcie potyczki 18 Rosjan pod dowództwem Ponamarenko uciekło ku Bielskowi. Spotkali się tam z rosyjskim oddziałem kapitana Stefanowskiego, który przerażony katastrofą Ciołkowską nakazał nabić broń. W późniejszym czasie Polacy pozbawieni dowództwa zaczęli się błąkać i wpadli na rosyjską kolumnę pod dowództwem Stefanowskiego i zostali rozbici/rozproszeni.

</doc>
<doc id="431527" url="https://pl.wikipedia.org/wiki?curid=431527" title="Model Debaye'a ciała stałego">
Model Debaye'a ciała stałego



</doc>
<doc id="431535" url="https://pl.wikipedia.org/wiki?curid=431535" title="Nizina Nadkaspijska">
Nizina Nadkaspijska

Nizina Nadkaspijska (ros. "Прикаспийская низменность" – "Prikaspijskaja nizmiennost’") – rozległa nizina w południowo-wschodniej części Niziny Wschodnioeuropejskiej w Rosji i Kazachstanie.
Nizina ciągnie się wzdłuż północnego wybrzeża Morza Kaspijskiego. Otoczona jest przez wyżyny: Nadwołżańską i Jergeni na zachodzie oraz Obszczyj Syrt na północy, a także przez góry Mugodżary i wyżynę Ustiurt na wschodzie. Powierzchnia wynosi około 200 tys. km², z czego ponad 50% stanowi depresja. Jest to największy pod względem powierzchni obszar depresyjny w Europie i Azji. Najniższy punkt, brzeg jeziora, położony jest 28 m p.p.m. 
Nizina Nadkaspijska zajmuje nieckowate obniżenie dawnego dna tzw. Morza Chwalińskiego (starszy czwartorzęd), zaścielone osadami gliniasto-piaszczystymi. Jej powierzchnia jest równinna, z nielicznymi odosobnionymi wzniesieniami (do 149 m n.p.m.), pocięta szerokimi dolinami Wołgi, Uralu i Emby oraz szeregu małych wysychających latem rzek. Występują tu liczne słone jeziora (największe Baskunczak i Elton) oraz solniska i słone bagna. 
Klimat umiarkowany kontynentalny, suchy (do 200–350 mm opadów rocznie). Gleby półpustynne zasolone, przeważają półpustynie, miejscami roślinność trawiasta.
Eksploatowane są tu złoża ropy naftowej i gazu ziemnego (nad Embą), soli kamiennej i soli potasowej (w jeziorach). Jest to rejon hodowli owiec i wielbłądów. Wzdłuż rzek rozwinięte jest warzywnictwo i sadownictwo.
Zaludnienie poniżej 10 os./km², głównie Rosjanie i Kazachowie.
W północnej części niziny znajduje się Rezerwat przyrody „Bogdinsko-Baskunczakskij”, w północno-zachodniej Rezerwat „Czarne Ziemie”.

</doc>
<doc id="431546" url="https://pl.wikipedia.org/wiki?curid=431546" title="Ptkanów">
Ptkanów

Ptkanów – część wsi Podole w Polsce, położona w województwie świętokrzyskim, w powiecie opatowskim, w gminie Opatów, w sołectwie Podole.
Prywatna wieś duchowna "Pkanów" położona była w drugiej połowie XVI wieku w powiecie sandomierskim województwa sandomierskiego. 
Położenie.
Ptkanów położony jest na rozległym płaskim wzniesieniu na Wyżynie Opatowskiej, przylegającym od wschodu do położonej w dolinie wsi Podole. Znajduje się około 5 km na północny wschód od centrum Opatowa.
Historia.
Pierwotnie wieś, w źródłach z XV i XVI w. wymieniana pod nazwą "Pkanów". W późniejszym okresie części Ptkanowa weszły w skład sąsiednich wsi Podole i Rosochy, a sama nazwa Ptkanów ograniczyła się do położonej na wzgórzu przykościelnej osady.
Pierwsza wzmianka o miejscowości (pod nazwą "Bechanow") pochodzi z aktu uposażenia kolegiaty sandomierskiej z 1191 r. Fundacja kościoła w Ptkanowie miała miejsce w XII w. i przypisywana jest Duninowi herbu Łabędź, który miał również ufundować kościoły w Żarnowie i Skrzynnie. Według innej tradycji kościół mógł zostać założony przez zakon templariuszy.
Kościół św. Idziego pełnił m.in. funkcję warowni, czego pozostałością są otaczające dawny cmentarz mury ze strzelnicami.
Pierwszym znanym z imienia proboszczem ptkanowskim był Daniel z Ptkanowa, zapisany jako świadek w akcie z 1408 r. W XV w. parafia znajdowała się pod opieką dziedziców sąsiednich wsi Podole i Rosochy. Wieś Ptkanów stopniowo zanikła na rzecz tych miejscowości. Pod koniec XVIII w. wieś Ptkanów i połowa wsi Lipowa jako dobra ziemskie należały do proboszcza ptkanowskiego. W XIX w. pozostała po niej tylko przykościelna osada. W 1827 r. miała ona 3 domy i 21 mieszkańców.
Obecnie parafia należy do dekanatu Opatów w diecezji sandomierskiej.
Na przełomie 2020 i 2021 roku na terenie Ptkanowa odnaleziono niezwykle rzadki denar Władysława Łokietka.

</doc>
<doc id="431558" url="https://pl.wikipedia.org/wiki?curid=431558" title="Benigny">
Benigny

Benigny, Benignus – imię męskie pochodzenia łacińskiego. Wywodzi się od słowa „uprzejmy”, „przyjazny”. Patronem imienia jest m.in. św. Benigny z Dijon, męczennik z II wieku.
Benigny imieniny obchodzi 13 lutego, 6 czerwca, 1 listopada i 9 listopada.
Żeński odpowiednik: Benigna

</doc>
<doc id="431562" url="https://pl.wikipedia.org/wiki?curid=431562" title="Edward Müller">
Edward Müller

Edward Ryszard Müller (ur. 13 października 1958 w Gdańsku) – polski polityk, działacz związkowy, opozycjonista w okresie PRL, w latach 1989–1993 poseł na Sejm X i I kadencji.
Życiorys.
Ukończył w 1977 Zasadniczą Szkołę Zawodową Przemysłu Okrętowego dla Pracujących. W 1980 wstąpił do „Solidarności”. Mieszkaniec Gdańska do 1980, we wrześniu tegoż roku zamieszkał w Słupsku. Po wprowadzeniu stanu wojennego organizował podziemne struktury związku z województwie słupskim. Wchodził w skład Okręgowego Komitetu Oporu w Słupsku (1982) i tajnego zakładowego komitetu oporu w ZPC Pomorzanka w tym mieście (1981–1985).
W styczniu 1982 został dyscyplinarnie zwolniony z pracy. Jesienią tego samego roku internowano go w wojskowym obozie specjalnym w Chełmnie, w 1983 skazano go na karę 1 roku i 8 miesięcy pozbawienia wolności. Ponownie aresztowany w lutym 1985, osadzony w zakładzie karnym przy ul. Rakowieckiej w Warszawie, orzeczono wobec niego karę 1 roku i 2 miesięcy pozbawienia wolności, zwolniony w listopadzie 1985. Po wyjściu na wolność nawiązał współpracę z Liberalno-Demokratyczną Partią Niepodległość. Wiosną 1986 skok z pierwszego piętra uratował go przed kolejnym zatrzymaniem, był poszukiwany listem gończym, jesienią tego samego roku skorzystał z amnestii.
W 1987 podjął współpracę z Komitetem Helsińskim w Polsce. W tym samym czasie stanął na czele Międzyregionalnej Komisji Koordynacyjnej Pomorza Środkowego Koszalin-Słupsk. W latach 1986–1989 był przewodniczącym Międzyzakładowej Komisji Koordynacyjnej Miasta Słupska. W drugiej połowie lat 80. wydawał „Pobudkę” (pismo polskich kombatantów) i „OKO” (biuletyn MKK w Słupsku, następnie MKKPŚ Koszalin-Słupsk), redagował także pisma „Ucho” oraz „Rewers”, zajmował się też organizowaniem kolonii letnich dla dzieci represjonowanych działaczy podziemia.
Był jedną z osób upoważnionych do ponownej rejestracji NSZZ „Solidarność”, która nastąpiła 17 kwietnia 1989. Pełnił funkcje przewodniczącego Tymczasowego Zarządu Regionu Słupskiego związku, następnie do 1990 wchodził w skład Krajowej Komisji Wykonawczej związku, a do 1994 kierował zarządem Regionu Słupskiego. W tym samym czasie był członkiem Komisji Krajowej. W maju 1989 w trakcie trwania kampanii wyborczej do Sejmu wykrył podsłuch w słupskim Komitecie Obywatelskim, który został założony przez funkcjonariuszy Służby Bezpieczeństwa.
Pełnił funkcję posła na Sejm X kadencji z ramienia Komitetu Obywatelskiego, wybrany w okręgu słupskim (zasiadał w Komisji Administracji i Spraw Wewnętrznych oraz Komisji Nadzwyczajnej do zbadania działalności Ministerstwa Spraw Wewnętrznych). W 1991 uzyskał reelekcję na Sejm I kadencji z listy związkowej z okręgu koszalińsko-słupskiego (zasiadał ponownie w KAiSW oraz Komisji Obrony Narodowej). W latach 1996–1997 przewodniczył regionalnym strukturom Ruchu Odbudowy Polski.
W 2000 powrócił do aktywnej działalności w NSZZ „S”. Do 2002 był przewodniczącym regionalnej komisji rewizyjnej, następnie został przewodniczącym komisji zakładowej NSZZ „Solidarność” w Regionalnym Centrum Krwiodawstwa i Krwiolecznictwa w Słupsku.
30 listopada 2017 powołany przez wojewodę pomorskiego Dariusza Drelicha w skład Pomorskiej Wojewódzkiej Rady Konsultacyjnej ds. Działaczy Opozycji Antykomunistycznej oraz Osób Represjonowanych z Powodów Politycznych.
Jest ojcem Piotra Müllera.
Odznaczenia.
W 2001 wyróżniony przez ministra kultury i dziedzictwa narodowego odznaką Zasłużonego Działacza Kultury. Postanowieniem z 28 sierpnia 2009 został odznaczony przez prezydenta Lecha Kaczyńskiego Krzyżem Komandorskim Orderu Odrodzenia Polski ("za wybitne zasługi w działalności na rzecz przemian demokratycznych w Polsce"). W 2016 prezydent Andrzej Duda nadał mu Krzyż Wolności i Solidarności. Uzyskał status pokrzywdzonego nadany przez Instytut Pamięci Narodowej.

</doc>
<doc id="431563" url="https://pl.wikipedia.org/wiki?curid=431563" title="Sheer Heart Attack">
Sheer Heart Attack

Sheer Heart Attack – trzeci studyjny album brytyjskiego zespołu rockowego Queen.
Dopiero ten album okazał się pierwszym prawdziwym sukcesem komercyjnym w dorobku zespołu. Z tego albumu pochodzi pierwszy przebój zespołu, „Killer Queen”.
W 1991 amerykański zespół Metallica nagrał cover utworu „Stone Cold Crazy”, i otrzymał za niego nagrodę Grammy (cover został umieszczony pierwotnie na singlu promocyjnym „The Unforgiven”, zaś później wszedł w skład cover albumu "Garage Inc.").
Na reedycji albumu, wydanej przez Hollywood Records w 1991 znalazł się dodatkowo remiks utworu „Stone Cold Crazy”.
8 lipca 2009 wydawnictwo uzyskało status platynowej płyty w Polsce.
Stone Cold Crazy.
Utwór został napisany przez Freddiego Mercury’ego pod koniec lat 60., gdy występował z zespołem Wreckage. Później był wykonywany również na koncertach Queen (od 1971), a po licznych zmianach (m.in. znacznym przyspieszeniu tempa) ostatecznie nagrany pod koniec 1974, i wydany na albumie "Sheer Heart Attack". Na okładce albumu podano, że utwór jest autorstwa wszystkich członków zespołu, ponieważ każdy z nich miał udział w stworzeniu finalnej wersji.
W 1989 koncertowa wersja utworu ukazała się na stronie B singla „The Miracle”.
Metallica stworzyła cover tego utworu w 1990. Pojawił się on najpierw na albumie "", a później również na stronie B singla „Enter Sandman”, oraz na kompilacyjnym albumie Metalliki, "Garage Inc.". Cover ten zdobył nagrodę Grammy w 1991.
Podczas The Freddie Mercury Tribute Concert utwór został wykonany na żywo przez Jamesa Hetfielda (śpiew), Briana Maya (gitara prowadząca), Johna Deacona (gitara basowa), Rogera Taylora (perkusja) i Tony’ego Iommiego (gitara rytmiczna).
Brighton Rock.
Utwór został napisany przez Briana Maya w 1973. Ukazał się na albumie "Sheer Heart Attack" w 1974. Prawdopodobnie najbardziej znany jest z gitarowego solo w wykonaniu Briana Maya, (charakteryzującego się m.in. wykorzystaniem efektu echa), które od momentu nagrania utworu było stałym punktem koncertów zespołu. Zostało również umieszczone na liście „"100 Greatest Guitar Solos"” przez czytelników pisma "Guitar World".
W 1983 Brian May powiedział, że charakterystyczne solo powstało wcześniej niż reszta utworu, i wzięło swój początek z utworu „Son and Daughter” z albumu "Queen".
Słowa utworu opowiadają historię dwojga młodych kochanków, spotykających się w Brighton. Utwór pierwotnie miał być śpiewany w duecie, ale ostatecznie Freddie Mercury zaśpiewał zarówno męską, jak i żeńską partię.
Na koncertach utwór był wykonywany w różnych wariantach: jako odrębny utwór, w połączeniu z innymi utworami, lub jako rozbudowane solo gitarowe.

</doc>
<doc id="431564" url="https://pl.wikipedia.org/wiki?curid=431564" title="Edward Muller">
Edward Muller



</doc>
<doc id="431565" url="https://pl.wikipedia.org/wiki?curid=431565" title="TVP 3">
TVP 3



</doc>
<doc id="431566" url="https://pl.wikipedia.org/wiki?curid=431566" title="TVP 2">
TVP 2



</doc>
<doc id="431568" url="https://pl.wikipedia.org/wiki?curid=431568" title="Szlaki turystyczne Inowrocławia i okolic">
Szlaki turystyczne Inowrocławia i okolic



</doc>
<doc id="431571" url="https://pl.wikipedia.org/wiki?curid=431571" title="Sadowa (Czechy)">
Sadowa (Czechy)

Sadowa () – miejscowość i gmina (obec) w Czechach, w kraju hradeckim, w powiecie Hradec Králové. W 2022 roku liczyła 322 mieszkańców.
Sadowa położona jest w Kotlinie Pardubickiej. Pierwsza znana pisemna wzmianka o wsi pochodzi z 1241 roku. Sadowa była miejscem decydującej bitwy (3 lipca 1866) w wojnie siedmiotygodniowej pomiędzy Prusami a Austrią.

</doc>
<doc id="431573" url="https://pl.wikipedia.org/wiki?curid=431573" title="Maes Howe">
Maes Howe

Maes Howe – neolityczny kurhan z komorą grobową, do której prowadzi kilkumetrowe wąskie przejście, znajdujący się na Orkadach w Szkocji. Jego średnica wynosi 35 m, a wysokość 7 m. Został zbudowany ok. 5000 lat temu, zatem jeszcze przed powstaniem piramid egipskich. Jest najwspanialszym przykładem grobowca komorowego w północno-zachodniej Europie, jednocześnie zachowując unikatowy, nigdzie indziej niespotykany typ budowy. W 1999 r. został wpisany na listę światowego dziedzictwa UNESCO.
W XII w. wikingowie włamali się do grobowca w poszukiwaniu skarbu (lub też przypadkowo, strop zawalił się pod ich ciężarem) i pozostawili po sobie liczne (największe nagromadzenie napisów runicznych w jednym miejscu na świecie) runy, wygrawerowane na blokach skalnych wewnątrz grobowca. Runy bardzo dobrze się zachowały i można je podziwiać do dziś.
Budowniczy grobowca byli świadomi regularnego ruchu słońca na niebie, na co wskazuje fakt, że w czasie przesilenia zimowego promienie słońca wpadają wprost do środka grobowca.
Niedaleko grobowca znajduje się krąg kamienny Ring of Brodgar oraz megality ze Stenness.

</doc>
<doc id="431575" url="https://pl.wikipedia.org/wiki?curid=431575" title="Sadová">
Sadová



</doc>
<doc id="431576" url="https://pl.wikipedia.org/wiki?curid=431576" title="Sadowa">
Sadowa



</doc>
